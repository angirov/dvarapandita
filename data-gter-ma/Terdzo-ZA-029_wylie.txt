\u0f01\u0f83:
yang zab thugs rje chen po rgyal ba rgya mtsho'i gdams pa ye shes 'od kyi snying po bzhugs :
\u0f88\u0f88\u0f88\u0f88\u0f88
thugs rje chen po la phyag 'tshal lo :
thugs rje chen po rgyal ba rgya mtsho'i gdams pa :
'phrad chog blo bde :
ye shes 'od kyi snying po o rgyan gyi mkhan po pad+ma badzra gyis gnubs kyi sngags 'chang chen po sangs rgyas ye shes dang bdag bud med ye shes mtsho rgyal la gdams pa 'di la don gsum ste :
sgrub pa'i thabs dang :
phrin las lam khyer dang :
dbang bskur ba'o :
dang po ni :
dbang thob dam ldan rnal 'byor pas :
dben pa'i gnas su brel ba bcad :
mdun mkhar skyabs yul gsal btab ste :
skyabs sems tshogs gsag sdom pa bzung :
tshad med rnam bzhis blo sbyangs la :
dam tshig gsal btab byin gyis brlab :
ye shes drang bstim dbang rgyas gdab :
bskyed pa lha yi gsal snang 'don :
bzlas pa sngags kyi 'phro 'du bya :
thun mtshams dam rdzas gtor mas mchod :
'od gsal bsdu zhing lha skur ldang :
bsngo smon shis brjod spyod lam bskyang :
zhes pas gnas dben zhing byin rlabs dang ldan pa :
me tog dkar po skye ba :
gzhi bdag dkar phyogs skyong bas bsrungs pa'i sgrub khang du :
dbang thob pa :
dam tshig dag pa :
bla ma thugs rje chen po dbyer mi phyed pa'i mos gus dang ldan pas kha la sogs pa dag par byas nas stan bde ba la skyil mo krung gis 'dug ste :
nam mkha' gang ba'i skyabs yul rnams kyi spyan sngar bdag dang mkha' mnyam gyi sems can thams cad skyabs su gsol zhing sems bskyed par bsam la skyabs sems ci nus bya :
yan lag bdun gyis tshogs bsags :
sdom pa bzung :
tshad med bzhis blo sbyangs :
tshogs zhing rnams rang la thim pas rgyud byin gyis brlabs par bsam la gsal stong rnam par mi rtog pa'i ngang du sems bzung :
de nas :
oM ma hA shUn+ya tA dz+nyA na badzra swa b+hA ba At+ma ko\u0f85 haM:
stong pa'i ngang las snying rje'i rang gdangs ye shes sgyu ma'i tshul du shar ba las :
'byung bzhi rim brtsegs ri rab dang bcas pa'i steng du rdo rje srung ba'i 'khor lo me 'od rab tu 'bar bas phyogs thams cad du bskor ba'i dbus su rin po che'i gzhal med khang mtshan nyid thams cad yongs su rdzogs pa dang sna tshogs pad+ma 'dab ma bzhi pa'i lte bar 
nyi zla'i dkyil 'khor gyi lte bar so so rang rig pa'i ye shes kyi ngo bo nyi zla kha sbyor hrIHdmar po dang bcas pa 'od kyi gong bur 'dril ba yongs su gyur pa las :
rang nyid skad cig gis thugs rje chen po rgyal ba rgya mtsho sku mdog dmar po pad+ma rA ga'i mdangs can zhal gcig phyag bzhi pa :
phyag dang po gnyis thugs kar thal mo sbyar bas rdo rje dmar po rtse lnga pa bsnams shing :
g.yas 'og mas mu tig dmar po'i phreng ba dang :
g.yon 'og mas ut+pal dmar po'i sdong bu 'dzin pa :
yum gsang ba ye shes kyi mkha' 'gro dmar gsal DA ru dang bdud rtsi'i thod pa bsnams pas 'khril ba :
gnyis ka'ang zhi zhing 'dzum la chags pa'i rnam 'gyur rgyas pa cung zad khro ba'i tshul dang bcas pa :
dar dang rin po che dang rus pa dang me tog gi phreng bas brgyan pa :
zhabs rdo rje dang pad+ma'i skyil mo krung gis ye shes kyi 'od lnga 'bar zhing 'phro ba'i klong na rgyal ba rgya mtsho'i khyab bdag chen por bzhugs pa'i sbyor mtshams nas snyoms 'jug bde ba'i ye shes yi ge'i sprin du 'phros 'dus yongs su gyur pa las :
'dab bzhi'i shar du hU~M las mi bskyod thugs rje chen po mthing gsal :
lhor trAM las rin 'byung thugs rje chen po ser gsal :
nub tu oM las rnam snang thugs rje chen po dkar gsal :
byang du AHlas don grub thugs rje chen po ljang gsal :
thams cad kyang rgyan cha lugs gtso bo dang mtshungs pa :
rang 'od kyi yum gsang ba ye shes ma dang mnyam par sbyor ba :
sgo bzhir ha ri ni sa las rigs bzhi'i mkha' 'gro phyogs kyi mdog can :
g.yas so so'i rigs kyi mtshan mas yu ba byas pa'i gri gug dang :
g.yon thod khrag bsnams pa :
dar dang rin chen rus pa'i rgyan can zhabs skyil krung phyed pa'i gar stabs kyis pad nyi ro'i gdan la rol pa :
gtso 'khor thams cad kyi gnas gsum du zla nyi rdo rje oM AHhU~M gis mtshan pas sangs rgyas thams cad kyi sku gsung thugs rdo rje'i rang bzhin du byin gyis brlabs :
thugs ka'i sa bon gyi 'od zer dang :
snyoms par zhugs pa'i bde ba chen po'i rol mos ye shes kyi 'khor lo mkha' khyab tu sad par gyur :
badzra sa mA dza :
dzaHhU~M baM ho :
dam tshig dang ye shes dbyer med du gyur pa'i thugs srog las 'phros pa'i 'od zer gyis dbang gi lha nam mkha' gang bar bzhugs pas byang chub sems kyi bdud rtsis spyi bo nas dbang bskur :
oM sarba ta thA ga ta a b+hi She ka ta hrIHhU~M trAM oM AHa b+hi Shiny+tsA mi :
dbang gi chu rgyun spyi bor brtan pa las snang ba mtha' yas tshe dpag med sogs rigs kyi gtso bor gyur pa'i de bzhin gshegs pa rigs lngas dbu brgyan par gyur :
lus gnad bsrang rlung ro bsal 'og rlung cung zad 'then :
bar rlung thad kar brgyangs te rlung sems lha sku ro gcig pa'i ngo bo stong pa :
rang bzhin bde ba :
rnam pa gsal ba la rtse gcig tu sems bzung bas snang stong lha sku'i ting 'dzin gsal ba gsum ldan rim gyis 'grub par 'gyur ro :
bskyed pa'i yan lag tu bzlas brjod bya ba ni :
yab kyi thugs kar pad nyi la gnas pa'i ye shes sems dpa' rta mgrin dmar po pad+ma b+hany+dza bsnams pa :
de'i thugs ka'i klong du zla dkyil hrIHyig sngags phreng gis bskor ba las 'od zer 'phros :
dkyil 'khor gyi lha tshogs rnams gsal bar byas :
thams cad kyi thugs srog sa bon dang bcas pa las 'od zer phyogs bcur 'phros :
rtsa gsum rgyal ba rab 'byams thams cad mchod cing thugs dam gyi rgyud bskul :
sems can thams cad kyi sgrib gnyis bag chags dang bcas pa sbyangs te 'jig rten dbang phyug thugs rje chen po'i go 'phang la bkod :
'khor 'das kyi dwangs bcud ye shes thams cad bdag la thim pas dngos grub rnam gnyis bstsal zhing brtan par gyur :
oM AHhU~M hrIHoM ma Ni pad+me hU~M:
d+hu ma g+ha ye na maHswA hA:
ha ri ni sa sarba sid+d+hi hU~M:
mi tshig gis bar ma chod par 'bum phrag bzhi bzlas pas dngos nyams rmi lam du 'phags pa'i zhal mthong :
sngags kyi sgra thos :
ye shes rgyud la shar :
gnas gsum gyi mkha' 'gro'i 'du ba thob :
'brel tshad 'phags pa'i go 'phang la 'god par 'gyur ro :
thun thams cad kyi mthar ci 'byor pa'i dam rdzas dang bcas pa'i gtor ma bsham :
raM yaM khaM gis bsang sbyang :
stong pa'i ngang las rlung me thod pa'i sgyed pu la gnas pa'i ka pA lar sha lnga bdud rtsi lnga rigs lnga ye shes lnga'i sa bon bskol zhing 'od du mer gyis zhu ba las gtor ma bdud rtsi'i rgya mtsho 'dod yon rgya mtsho'i gter chen por gyur :
oM AHhU~M ha ho hrI:
rang gi thugs ka'i sa bon las 'od zer 'phros pas rang bzhin chos sku'i dbyings las 'gag med sgyu 'phrul gyi rol mo 'jig rten dbang phyug thugs rje chen po'i dkyil 'khor gnas gsum gyi dpa' bo mkha' 'gro'i tshogs dang bcas pa mdun gyi nam mkhar badzra sa mA dza :
dzaHhU~M baM ho :
ma sUr+Ya tsan+d+ra ka ma lA ya satwaM:
lha rnams kyi ljags rdo rje rtse gcig pa'i 'od kyi sbu gus gtor ma'i bcud drangs shing gsol bas dgyes par gyur :
sngags kyi mthar :
i daM ba liM ta b+hUny+dza ho :
pi pa ho :
dzi g+h+ra ho :
a ti kra ma ti sarba sid+d+hi ku ru ku ru ho :
lan gsum la sogs pas phul :
mchod cing bstod :
'dod don gsol :
lha tshogs rnams snyoms par zhugs pa'i bde ba chen po'i 'od zer gyi rnam pas rang la thim :
ye shes kyi gzi byin mchog tu 'bar bar gyur par bsam :
rang nyid rten dang brten par bcas pa 'od gsal du gzhug :
dgongs pa bskyang :
bsngo smon bkra shis sogs bya :
thun mtshams thams cad du lha sngags ye shes kyi rgyun bskyang :
bsnyen sgrub so sor byed na :
thog mar sgrub thabs ltar sngags 'bum phrag bzhi'am gsum bzla :
de nas sgrub pa'i dkyil 'khor dang rdzas bshams shing phrin las lam khyer gyi gzhung bsrangs la sngags 'bum phrag bzhi bzlas shing :
mthar las sbyor gyi tshul du ril bu'i sgrub pa bdun phrag gi rjes dngos grub blang bar bya'o :
'phags pa thugs rje chen po rgyal ba rgya mtsho'i gdams pa las :
sgrub pa'i thabs kyi rim pa ste dang po'o :
sa ma ya :
gnyis pa phrin las lam khyer gyi rim pa la :
sngon 'gro :
dngos gzhi :
rjes so :
dang po sngon 'gro'i las rim la :
rten bsham bgegs bskrad srung mtshams bcad :
mchod pa byin rlabs skyabs sems bya :
tshogs gsag sdom bzung tshad med bsgom :
zhes pas dang po rten bsham pa ni :
dben pa'i gnas su stegs bu'i steng :
bdud rtsi lnga yis chag chag gdab :
dkyil 'khor sgo rdzogs bri ba 'am :
me tog tshom bu lha grangs dgod :
dbus su khri 'u shing gi khar :
'phags pa'i sprul pa bram ze'i rigs :
skye bdun grub pa thob pa'i gdung :
bla ma yab yum byang sems dang :
dag pa'i sha lnga bdud rtsi lnga :
'bras gsum bzang drug rtag tu ngu :
gi waM cong zhi sin+d+hu ra :
shu dag ru rta ut+pal dmar :
spang rgyan bal bu dbang po lag :
ma nu pa tra ge sar gsum :
'bru lnga'i phye ma sbyar byas la :
gur gum chu yis ril bur dril :
thod pa mtshan ldan nang du blugs :
dar dmar kha bcad brtan par bzhugs :
sin+d+hu ra yi me long ni :
sngags kyis brgyan pas steng nas dgab :
mtha' skor sman gtor rak+ta dang :
mkha' 'gro mnyes pa'i dam rdzas sogs :
phyi nang mchod tshogs rgyas par bsham :
gnyis pa bgegs bskrad pa ni :
gtor ma raM yaM khaM gis bsang sbyang :
oM AHhU~M gis 'dod yon gyi gter du brlab :
oM sarba big+h+nAn ba liM ta kha kha khA hi khA hi :
zhes bsngos la :
hU~M:
nyon cig bgegs dang log 'dren tshogs :
byang chub sgrub la bar gcod kun :
mchod sbyin bzang po 'di khyer la :
gnas 'dir ma 'dug gzhan du dengs :
gal te mi 'gro 'tshe byed na :
nga nyid dpal chen he ru ka :
rta mchog rgyal po thugs khros nas :
rdul phran bzhin du brlag par 'gyur :
drag sngags dang thun gyis bskrad do :
gsum pa srung mtshams bcad pa ni :
hU~M:
steng 'og phyogs mtshams thams cad kun :
rdo rje srung ba'i 'khor lo dang :
ye shes me phung 'bar bas gtams :
bgegs kyi sbyor ba mtshams bcad do :
hU~M badzra rak+Sha dz+wa la raM b+h+rU~M:
bzhi pa mchod rdzas byin gyis brlab pa ni :
raM yaM khaM:
bdag nyid lhar gsal thugs nas raM yaM khaM:
'phros pas mchod rdzas nyes skyon bsregs gtor bkrus :
stong pa'i ngang las nyer spyod 'dod yon gter :
sman gtor rak+ta'i mchod sprin rgya mtshor gyur :
oM badzra ar+g+haM pA d+ya?M puSh+pe d+hU pe A lo ke gan+d+he nai bid+yA shab+da ma hA pU dza AHhU~M:
oM AHhU~M sarba pany+tsa a mr-ita rak+ta ba liM ta hU~M hrIHThA:
badzra s+pha ra Na khaM:
lnga pa skyabs su 'gro ba ni :
na mo :
rgyal ba rgya mtsho 'dus pa'i sku :
bla ma thugs rje chen po la :
bdag sogs 'gro kun byang chub bar :
khyed shes dad pas skyabs su mchi :
drug pa sems bskyed pa ni :
ho :
ma gyur khams gsum sems can kun :
sangs rgyas go 'phang thob bya'i phyir :
byang chub mchog tu sems bskyed nas :
thugs rje chen po bsgrub par bgyi :
bdun pa tshogs gsag pa ni :
ho :
bla ma thugs rje chen po sogs :
phyogs dus skyabs gnas thams cad la :
sgo gsum gus pas phyag 'tshal zhing :
dngos 'byor yid sprul mchod pa 'bul :
sdig ltung nyams chag mthol zhing bshags :
bsod nams kun la rjes yi rangs :
chos kyi 'khor lo bskor bar bskul :
mya ngan mi 'da' bzhugs gsol 'debs :
dge tshogs byang chub snying por bsngo :
'gro kun sangs rgyas myur thob shog :
brgyad pa sdom pa bzung ba ni :
rtsa gsum rgyal ba rgya mtsho'i tshogs :
bdag la dgongs par mdzad du gsol :
bdag gis dus 'di nas bzung ste :
byang chub snying por mchis kyi bar :
sems can kun gyi don bsgrub phyir :
so so thar pa'i 'dul ba dang :
byang chub sems dpa'i bslab pa dang :
sngags kyi 'da' dka'i dam tshig rnams :
ma lus bzung zhing bsrung bar bgyi :
dgu pa tshad med pa bzhis blo sbyang ba ni :
khams gsum 'gro drug sems can rnams :
bde ldan sdug bsngal kun dang bral :
'phags pa'i bde dang mi 'bral zhing :
btang snyoms mchog la gnas gyur cig :
gnyis pa dngos gzhi'i las rim la :
dam tshig bskyed brlab ye shes drang :
bzhugs gsol dbang bskur phyag rgyas gdab :
phyag 'tshal mchod cing bstod pa bya :
bzlas pas rgyud bskul thun mtshams 'jug :
ces pas dang po dam tshig gi 'khor lo bskyed cing byin gyis brlab pa ni sgrub thabs ltar bya'o :
gnyis pa ye shes kyi 'khor lo spyan 'dren pa ni :
hrI:
pad+ma rnam par rgyas pa'i zhing khams nas :
rgyal ba rgya mtsho ye shes lha yi lha :
rtsa gsum dpa' bo mkha' 'gro'i 'khor dang bcas :
thugs rje'i dbang gis gnas 'dir gshegs su gsol :
lus la snang stong sku yi byin gyis rlobs :
ngag la grags stong sngags kyi nus pa spor :
yid la rig stong 'od gsal dgongs pa skyed :
mchog dang thun mong dngos grub myur du stsol :
oM lo ke shwa ra gu ru d+he wa d+hA ka d+hA ki nI sarba sa ma ya dzaHdza :
A be sha ya hrIM hrIM pheM pheM:
gsum pa bzhugs su gsol ba ni :
hrI:
'gro 'dul thugs rje'i lha tshogs byon pa legs :
bdag cag 'gro ba kun gyi don mdzad phyir :
rin chen pad+ma nyi zla'i gdan steng du :
dam tshig ye shes dbyer med brtan par bzhugs :
dz+nyA na sa ma ya dzaHhU~M baM ho :
tiSh+Tha lhan :
bzhi pa dbang bskur zhing rgyas gdab pa ni :
slar yang thugs ka'i 'od kyis dbang gi lha :
nam mkha' gang bar spyan drangs dbang bskur bas :
ye shes mthu bskyed chu lhag spyi bor brtan :
so so'i rigs kyi bdag pos dbu brgyan gyur :
oM sarba ta thA ga ta a b+hi She ka ta hrIHhU~M trAM oM AHa b+hi Shiny+tsa mi :
su ra ta satwaM a haM:
lnga pa phyag 'tshal ba ni :
hrI:
thugs rje chen po rigs lnga'i 'khor los sgyur :
gsang ba ye shes yum dang gnyis su med :
phrin las bzhi mdzad bde chen mkha' 'gro ma :
rgyal ba rgya mtsho'i tshogs la phyag 'tshal lo :
a ti pU ho :
pra tIts+tsha ho :
drug pa mchod pa 'bul ba ni :
hrI:
rgyal ba rgya mtsho'i lha tshogs la :
dngos 'byor yid kyis rnam sprul pa'i :
nyer spyod 'dod yon mchod pa 'bul :
bzhes nas mchog thun dngos grub stsol :
oM lo ke shwa ra gu ru d+he wa d+hA ki nI sa pa ri wA ra ar+g+haM pA d+ya?M puSh+pe d+hU pe A lo ke gan+d+he nai bid+yA shab+da ma hA pU dza ho :
hrI:
rgyal ba rgya mtsho'i lha tshogs la :
rtsa brgyad yan lag stong sbyar ba'i :
bdud rtsi sman gyi mchod pa 'bul :
bla med 'phrul gyi dngos grub stsol :
oM sarba pany+tsa a mr-ita khA hi :
hrI:
rgyal ba rgya mtsho'i lha tshogs la :
nyon mongs rtog pa bsgral pa yi :
chags bral rak+ta'i mchod pa 'bul :
bde chen mchog gi dngos grub stsol :
oM ma hA rak+ta khA hi :
hrI:
rgyal ba rgya mtsho'i lha tshogs la :
snod bcud phun tshogs 'dod 'byung gter :
dam rdzas gtor ma'i mchod pa 'bul :
ye shes sgyu ma'i dngos grub stsol :
oM ma hA ba liM ta khA hi :
hrI:
rgyal ba rgya mtsho'i lha tshogs la :
dbyings rig dbyer med mnyam sbyor ba'i :
gsang ba mchog gi mchod pa 'bul :
'od gsal thig le'i dngos grub stsol :
oM d+harma d+hA tu dz+nyA na gar+b+ha a a :
bdun pa bstod pa bya ba ni :
hrI:
pad+ma rA ga'i mdog can ye shes sku :
yi ge drug pa rang byung sngags kyi gsung :
so sor kun rtog bde ba mchog gi thugs :
'phags pa spyan ras gzigs la phyag 'tshal bstod :
sangs rgyas kun gyi rang bzhin thugs rje'i gter :
ye shes rigs lnga'i tshul du rnam par snang :
gsang ba d+hA ki yum dang gnyis su med :
kha sbyor longs spyod rdzogs la phyag 'tshal bstod :
zhi rgyas dbang drag phrin las sgyu ma'i 'phrul :
gnas gsum dpa' bo mkha' 'gro'i dbang phyug ma :
rdo rje rin chen pad+ma las kyi rigs :
dkyil 'khor yongs rdzogs lha la phyag 'tshal bstod :
brgyad pa bzlas pas thugs dam bskul ba ni :
dang po dzapa? kyi phrin las mdzad pa'i phyir :
hrI:
pad+ma rnam par rgyas pa'i zhing khams su :
rgyal ba rgya mtsho'i dkyil 'khor lha tshogs rnams :
dgyes pa'i sku las 'od zer phyogs bcur 'phro :
rdo rje'i gsung gis snying po'i dzapa? sgra sgrog :
ye shes thugs kyi dgongs pa dbyings nas gsal :
gtso dang 'khor bcas sngags kyis rgyud bskul zhing :
ma gsal bar du lhar snang ting 'dzin brtan :
ma 'grub bar du snying po mi gtang na :
dngos grub rnam gnyis deng 'dir bstsal du gsol :
oM AHhU~M hrIHoM ma Ni pad+me hU~M:
d+hU ma g+ha ye na maHswA hA:
ha ri ni sa man+t+ra dz+nyA na sid+d+hi A be sha ya a A:
zhes bskul nas :
sgrub thabs ltar sgrub pa'i dmigs bzlas rtse gcig tu bya'o :
las sbyor la :
thun mong du 'khor ba dong sprugs kyi bzlas pa ni :
rigs drug gi sems can sdug bsngal gyi rgyu 'bras la longs spyod pa rnams la dmigs pa med pa'i snying rje chen po lhag par bskyed la :
rang nyid rgyal ba rgya mtsho yi :
spyi bor lha yi sa bon a :
de steng lha yi thub pa yi :
ngo bo oM yig dkar po las :
'od 'phros a yig bsregs shing sbyangs :
rang rgyud 'pho ltung rgyu 'bras bsal :
slar 'phros lha yi gnas rigs khyab :
sdug bsngal nyon mongs kun sbyangs nas :
'od gsal ye shes mngon du gyur :
yi ge drug pa kho na dang :
brgya rtsa re yi sngags sham du :
a de ba sarba duHkha sho d+ha ya sho d+ha ya bi sho d+ha ya sarba karma A ba ra Na bi sho d+ha ya ha na hU~M phaT:
ces bzla'o :
de bzhin du :
mgrin par lha min sa bon su :
de steng lha min thub pa yi :
ngo bo ma yig ljang gsal las :
'od 'phros su yig bsregs shing sbyangs :
rang rgyud 'thab rtsod rgyu 'bras bsal :
slar 'phros lha min gnas rigs khyab :
sdug bsngal nyon mongs kun sbyangs nas :
bya grub ye shes mngon du gyur :
yig drug dang :
su a su ra sarba duHkha sogs sngags sham sbyar :
snying gar mi yi sa bon nr-i :
de steng mi yi thub pa yi :
ngo bo Ni yig dmar gsal las :
'od 'phros nr-i yig bsregs shing sbyangs :
rang rgyud brel phongs rgyu 'bras bsal :
slar 'phros mi yi gnas rigs khyab :
sdug bsngal nyon mongs kun sbyangs nas :
mnyam nyid ye shes mngon du gyur :
yig drug dang :
nr-i na ra sarba duHkha sogs :
lte bar dud 'gro'i sa bon tri :
de steng byol song thub pa yi :
ngo bo pad yig mthing gsal las :
'od 'phros tri yig bsregs shing sbyangs :
rang rgyud blun rmongs rgyu 'bras bsal :
slar 'phros dud 'gro'i gnas rigs khyab :
sdug bsngal nyon mongs kun sbyangs nas :
chos dbyings ye shes mngon du gyur :
yig drug dang :
tri tir+Ya ka sarba duHkha sogs :
gsang gnas yi dwags sa bon pre :
de steng yi dwags thub pa yi :
ngo bo me yig dmar gsal las :
'od 'phros pre yig bsregs shing sbyangs :
rang rgyud bkres skom rgyu 'bras bsal :
slar 'phros yi dwags gnas rigs khyab :
sdug bsngal nyon mongs kun sbyangs nas :
sor rtog ye shes mngon du gyur :
yig drug dang :
pre pre ta sarba duHkha sogs :
rkang mthil dmyal ba'i sa bon du :
de steng dmyal ba'i thub pa yi :
ngo bo hU~M yig mthing nag las :
'od 'phros duHyig bsregs shing sbyangs :
rang rgyud tsha grang rgyu 'bras bsal :
slar 'phros dmyal ba'i gnas rigs khyab :
sdug bsngal nyon mongs kun sbyangs nas :
me long ye shes mngon du gyur :
yig drug dang :
duHna ra ka sarba duHkha sogs :
de'ang so sor yig drug 'bum phrag re dang :
sngags sham stong phrag them par bya :
thun mong du 'khor ba dong sprugs kyi gzungs kyang stong phrag bdun bzla'o :
de la 'khor ba dong sprugs kyi gzungs ni 'di'o :
oM a mi d+he wa hrIHhrIHhrI:
oM ma Ni pad+me hU~M:
oM pad+ma d+hA ra ma hA a mo g+ha pA sha bi pu la gar+b+he :
ma Ni pra b+he :
ta thA ga ta :
nirde sha ni :
ma Ni ma Ni su pra b+he :
bi ma la sA ga ra :
gam+b+hi re hU~M hU~M dz+wa la dz+wa la bud+d+ha bi lo ki te :
gu h+ya a d+hiSh+Thi te gar+b+he swA hA:
pad+ma d+ha ra a mo g+ha dza ya te tsu ru tsu ru swA hA:
zhes so :
de ltar bsnyen sgrub sngon du song bas las sbyor gyi bzlas pa 'di tshul bzhin du bsgrub na mthong thos dran reg gi 'gro ba thams cad ngan song dang 'khor ba'i sdug bsngal las sgrol ba'i mthu thob pa 'gyur la :
sgrub pa po rang nyid rigs drug 'khor ba'i bag chags thams cad zad par 'gyur ba lta smos kyang ci dgos :
des mtshon pa'i phan yon bsam gyis mi khyab pa 'thob pa'i tshul rgyud las :
rgyal ba rgya mtsho thams cad kyi :
snying rje chen po gcig bsdus pa :
'phags pa'i rig sngags bzlas nas kyang :
'khor ba dong sprugs ting 'dzin bsgrub :
'dis ni nad zhi gdon las grol :
tshe bsod dpal 'byor ye shes rgyas :
'brel tshad 'khor ba dong sprugs nas :
thugs rje chen po'i rigs su 'gyur :
stong gsum 'jig rten thams cad kyi :
rdul phran grangs kyang brjod nus kyi :
rig sngags 'di bzlas yon tan mtha':
sus kyang brjod par mi nus so :
zhes gsungs so :
khyad par skye bdun myong grol gyi las sbyor ni :
mdun gyi thod pa'i dkyil 'khor la dmigs te :
hrI:
rang byung lhun grub pho brang dbus :
ril bu 'khor 'das dwangs bcud kun :
gcig tu bsdus pa'i ngo bo nyid :
rgyal ba rgya mtsho'i dkyil 'khor lha :
snang stong chu zla lta bur gsal :
bdag gi thugs nas 'od 'phros pas :
rtag rgyun shugs kyi thugs rje bskul :
gdul bya'i yul la 'jug pa'i phyir :
bde stong rol pa'i 'od zer sprin :
'khor 'das brtan g.yo'i khams kun khyab :
rtsa gsum rgyal ba mchod cing mnyes :
mkhyen brtse nus pa'i ye shes kyi :
grol ba bzhi ldan byin rlabs kun :
tshur 'dus ril bu'i lha la thim :
bde chen gzi byin mchog tu 'bar :
slar 'phros khams gsum thams cad khyab :
'gro rnams nyon mongs sdug bsngal sbyangs :
kun kyang 'phags pa'i go 'phang bkod :
lha sngags chos nyid 'khor lor sad :
snang srid gzhir bzhengs chen po'i ngang :
grags stong rdo rje'i sngags bzlas pas :
srid dang zhi ba'i bdud rtsi'i bcud :
mi shigs thig le chen por 'khyil :
bsnyen sgrub kyi sngags mthar :
'aHaHshaHsaHmaHhaH
ma ma ko ling sa man+ta :
a ra pa tsa mi ta hr-i da ya swA hA:
zhes thun re la stong phrag las mi nyung bar rtse gcig tu bzla :
skabs su gnad nas skul ba'i sngags :
ma hA a mr-ita e a ral+li hriM hriM pheM pheM:
zhes pa'ang ci rigs par bzla'o :
dam tshig dang ldan pa'i sgrub grogs yod na sngags kyi sgra khor yug tu bya :
zhag bdun du brtson pas ril bu las 'od dang :
sgra dang :
dri dang :
'phel ba dang :
'khrab cing 'phur ba sogs skye bdun gyi rdzas grub pa'i rtags 'byung ngo :
de'i tshe dngos grub dbang du bya ba'i sngags :
oM hU~M trAM hrIHAHmUM lAM mAM pAM tAM:
sarba ta thA ga ta ma hA pany+tsa oM:
A yur+dz+nyA na ma hA puN+ye tiSh+Tha oM:
zhes bzlas :
mchod cing bstod la dngos grub blangs pas :
ril bu'i ye shes kyi 'khor lo rang la thim :
dam tshig pa myong grol 'od 'bar ba'i bdud rtsir bsam la dbang blang zhing myang ngo :
phan yon ni rgyud las :
skye bdun rdzas kyi ril bu gang :
myong bas thugs rje'i byin rlabs zhugs :
tha mal lus la ye shes rnyed :
spyan ras gzigs dang skal pa mnyam :
mtshams med lnga yi sdig kyang 'dag :
ngan song 'khor ba dong sprugs nas :
skye ba gzhan gyis ma chod par :
bde ba can du byang chub thob :
gang zhig ril bu mthong ba 'am :
ril bu'i thig le byed pa dang :
'chang dang dran dang thos pas kyang :
byang chub sa bon thob par nges :
zhes sogs rgya cher gsungs so :
gzhan yang snang ba dbang sdud kyi las sbyor ni :
bcu drug ltag sprod kyi DA ma ru gtso bor gyur pa'i rol cha la :
khye'u pho mo gtsang ma'i dang po'i khams dkar dmar :
rdo khab len :
sngo lcags kyu :
gnas chen gyi sin+d+hu ra rnams dang ma da na bzang po sbyar la :
oM d+hu ma g+ha ye na ma ku ru kul+le hrIHhrIHhrIHswA hA:
sarba lo ka b+ha wa ba shaM ma na ya ho :
zhes khri bzlas shing byug :
gong gi rdzas rnams dang shu dag :
spos dkar :
gla sgang :
spang spos :
ma nu rnams sbyar ba la sngags stong bzlas shing bdug :
yungs dkar la byang sems dkar dmar gyis brlan par sngags stong bzlas la brab :
de nas rang nyid thugs rje chen po yab yum snyoms par zhugs pas yum gsang ba ye shes rjes chags lhag par 'bar :
thugs ka nas 'od dmar po bdud rtsi dang bcas pa byung :
pad+ma'i ze'u 'brur sleb pa dang las byed kyi mkha' 'gro ma ku ru kul+le nyi rdul ltar 'phros :
chags pa'i rnam 'gyur dang :
'od zer :
hrIH'i sgra dri za'i glu ltar snyan pas 'jig rten thams cad shig shig mer mer g.yos :
bde ba chen po'i rang bzhin 'od dmar lam gyis rang la thim pas snang sems ro gcig tu 'dres pa'i dgongs gdengs bskyed la sngags 'bum phrag sogs bzlas shing rol cha la'ang btab pas 'od dang :
sku sogs dngos kyi rtags byung ba'am :
rmi lam du khrom tshogs 'du ba :
zas nor ster ba :
lus sems bde ba sogs byung na grub pa yin pas mi mang po 'du zhing tshogs pa'i sar gong gi dmigs pa dang bcas rol cha 'khrol ba tsam gyis thams cad kyi yid rang dbang med par 'gul zhing zil gyis gnon :
mi dang mi ma yin thams cad dbang du 'du bar 'gyur ro :
de las gzhan pa'ang rab tu gnas pa dang :
sbyin sreg dang :
khrus dang :
dbyug chos dang :
tshe dang :
nor dang :
gter sgrub pa dang :
gshin po rjes su bzung ba sogs kyi las thams cad bsnyen sgrub sngon du song bas 'grub par 'gyur ro :
dgu pa thun mtshams la 'jug pa ni :
bzlas pa'i thun las ldang ba na sngags kyi lhag chad kha bskang zhing brtan par bya :
hrI:
snang stong bskyed pa'i mchod pa 'di :
rgyal ba rgya mtsho'i sku la 'bul :
grags stong dzapa? kyi mchod pa 'di :
rgyal ba rgya mtsho'i gsung la 'bul :
rig stong ye shes mchod pa 'di :
rgyal ba rgya mtsho'i thugs la 'bul :
mchod bzhes dam skongs dngos grub stsol :
nyid dang dbyer med mdzad du gsol :
kA ya wA ka tsit+ta sid+d+hi hU~M:
zhes khyad par gyi mchod pa dang :
thun mong du gtor ma bsang sbyang byin gyis brlabs la 'bul :
mchod cing bstod :
rgyal ba rgya mtsho'i lha tshogs dang :
'bum phrag dpa' bo mkha' 'gro'i tshogs :
'dod yon bdud rtsi'i gtor ma bzhes :
dgyes pa chen po'i gzi byin skyed :
nad gdon bar chad zhi ba dang :
tshe dang 'byor pa snyan grags spel :
snang ba thams cad dbang du sdus :
dgra bgegs 'byung po tshar chod cig :
mchog tu mi 'gyur ye shes kyis :
rtsa khams rlung la byin gyis rlobs :
thun mong mchog gi dngos grub kyi :
las kyi 'bras bu mchis par mdzod :
ces 'dod don gsol lo :
gsum pa rjes kyi las rim la :
tshogs mtshod bya zhing lhag ma gtong :
gtor ma bskyang zhing rta bro brdung :
dngos grub gsol zhing lhar snang bsdu :
thun mtshams lhar ldang bsngo smon dang :
bkra shis brjod pas mthar dbyung ngo :
zhes pas dang po tshogs kyi mchod pa ni :
dam rdzas rnams raM yaM khaM gis bsang sbyang :
stong pa'i ngang las rlung me thod sgyed steng :
chos kyi dbyings mnyam b+han+d+ha yangs pa ru :
sha lnga bdud rtsi rigs lnga ye shes lnga :
'dod yon lnga ldan tshogs mchod rgya mtshor 'khyil :
oM hU~M trAM hrIHAHha ho hrI:
tshogs zhing spyan drangs shing phud kyis mchod pa ni :
hrI:
nub phyogs bde chen zhing khams nas :
snang ba mtha' yas tshe dpag med :
'dir gshegs tshogs kyi mchod pa bzhes :
mchog dang thun mong dngos grub stsol :
ri bo ta la'i pho brang nas :
rgyal ba rgya mtsho spyan ras gzigs :
'dir gshegs tshogs kyi mchod pa bzhes :
mchog dang thun mong dngos grub stsol :
dbang drag rol pa'i dur khrod nas :
khrag 'thung rgyal po rta mchog dpal :
'dir gshegs tshogs kyi mchod pa bzhes :
mchog dang thun mong dngos grub stsol :
nyi shu rtsa bzhi'i gnas mchog nas :
'bum phrag dpa' bo mkha' 'gro'i tshogs :
'dir gshegs tshogs kyi mchod pa bzhes :
mchog dang thun mong dngos grub stsol :
gzhan yang phyogs bcu'i zhing khams nas :
rtsa gsum rgyal ba rab 'byams kun :
'dir gshegs tshogs kyi mchod pa bzhes :
mchog dang thun mong dngos grub stsol :
oM AHhU~M lo ke shwa ra gu ru d+he wa d+hA ki nI sarba sa ma ya dzaHdza :
ga Na tsakra pU dza ho :
bar pa bshags pa ni :
ho :
bdag dang sems can thams cad kyi :
nyams chag sdig sgrib nyes ltung kun :
tshogs kyi mchod pas bskang zhing bshags :
bzod bzhes dam skongs dngos grub stsol :
badzra sa ma ya shud+d+he a A:
tha ma bsgral mchod ni :
hrI:
rta mchog thugs nas pho nya spros :
dgra bgegs 'byung po dgug bstim bsgral :
sha khrag tshogs kyi mchod par bzhes :
bde chen mchog gi dngos grub stsol :
nr-i tri sha trUn dzaHhU~M baM ho :
mA ra ya phaT:
b+hin+d+ha ya b+hin+d+ha ya kha kha khA hi khA hi :
de nas tshogs kyi yo byad la longs spyad pas phung khams skye mched lha yi ngo bo dgyes par bsam :
gnyis pa lhag ma gtong ba ni :
bdud rtsi'i kha phru dbab :
oM AHhU~M ha ho hrI:
e A ral+li hrIM hrIM pheM pheM:
hrI:
rgyal ba rgya mtsho'i dkyil 'khor du :
lhag gtor dbang bar dam mnos pa'i :
mkha' 'gro ging dang lang+ka'i tshogs :
thugs rje'i pham phab 'di bzhes la :
sgrub pa'i bar chad srung ba dang :
zhing dang rgyas dang dbang dang dgug :
bskrad dang mngon spyod la sogs pa'i :
phrin las thams cad 'grub par mdzod :
oM uts+tshiSh+Ta ba liM ta pra tIts+tsha khA hi :
gsum pa gtor ma bskyang ba ni :
hrI:
pad+ma rol pa'i dkyil 'khor du :
brgyud gsum rig 'dzin bla ma yis :
bka' bsgos dam bzhag srung ma'i tshogs :
dpal gyi gtor ma 'di bzhes shig :
sman rag phud kyis gzi byin skyed :
ji ltar zhal bzhes ma g.yel bar :
sgrub mchog rnal 'byor tshe srog srings :
dgra bgegs bdud bzhi'i bar chad zlog :
za ba'i mche rnon dgra la gtsigs :
rngams pa'i brtul zhugs bgegs la skyed :
bstan dang bstan 'dzin bu bzhin skyongs :
gang bcol las kun 'grub par mdzod :
shrI d+harma pA la ma hA ba liM ta pra tIts+tsha kha kha khA hi khA hi :
bshal chus brtan ma mchod cing :
hrI:
gnas ni gangs can mtha' dbus kyi :
gangs brag nags tshal mtsho gling nas :
nam mkha' sa gzhi khyab par rgyu :
so kha srung bar dam mnos pa'i :
brtan ma skyong ma ya ma'i tshogs :
tshur gshegs bshal chu'i bdud rtsi bzhes :
log lta mtha' dmag dpung bcas srungs :
nad mug mtshon 'khrugs dal yams zlog :
bod khams bstan dang bstan 'dzin gyi :
phan bde spel ba'i phrin las mdzod :
ma ma hrIM hrIM ba liM ta pra tIts+tsha kha kha khA hi khA hi :
bzhi pa rta bro brdung ba ni :
hrIHhrI:
rgyal ba rgya mtsho'i dkyil 'khor du :
bar chad dam sri 'dul ba'i lha :
dpal chen pad+ma he ru ka :
rta gdong rngam bzhad phyogs bcur 'tsher :
rdo rje'i gar gyi bro brdungs pas :
nyon mongs 'khor ba'i bag chags bcom :
gzung 'dzin dgra bgegs dbyings su bsgral :
rdo rje 'bar ba'i e klong du :
bar chad dam 'gong spyi nas mnan :
mi 'gyur lhun po'i phyag rgyas gdab :
byang chub sems mchog ma skyes bar :
nam yang ldang ba'i skabs med do :
hrI hrI hrIHe hU~M laM nan :
lnga pa dngos grub blang ba ni :
mchod cing bstod la :
oM AHhU~M:
rgyal ba rgya mtsho dngos grub gter gyi mdzod :
yun ring dus nas bsnyen cing bsgrubs lags na :
sku gsung thugs dang yon tan phrin las kyi :
dngos grub dam pa deng 'dir bstsal du gsol :
kA ya wA ka tsit+ta gu Na karma sarba sid+d+hi pha la ho :
A li kA li yi ge brgya pa bzlas pas cho ga lhag chad bskang zhing nongs pa bshags :
drug pa bskyed rim bsdu ba ni :
hrI:
snod bcud 'byung ba lha dang phung khams tshogs :
'gag med sgyu ma'i lha dang gzhal yas khang :
mkha' la sprin ltar 'od gsal dbyings su thim :
skye med khyab gdal gnyug ma'i ngang du bzhag :
a a a :
zhes brjod cing dgongs pa'i gdengs bskyang ngo :
bdun pa thun mtshams kyi lhar ldang ba ni :
hrI:
slar yang chu las rlabs bzhin skad cig gis :
rang nyid rgyal ba rgya mtsho spyan ras gzigs :
'gyur med sku gsung thugs kyi phyag rgyas mtshan :
snang srid gzhir bzhengs chen po'i ngang nas spyod :
hrIHdz+nyA na kA ya badzra oM AHhU~M:
brgyad pa bsngo smon bya ba ni :
hrI:
bdag gis bsnyen bsgrubs dus gsum dge ba'i tshogs :
mkha' khyab 'gro ba rnams kyi don du bsngo :
kun kyang sa bcu lam lnga mthar phyin nas :
rgyal ba rgya mtsho'i go 'phang myur thob shog :
dgu pa bkra shis gsol ba ni :
hrI:
thugs rje'i gter chen 'jig rten dbang phyug dang :
gnas gsum dpa' bo mkha' 'gro'i tshogs bcas kyis :
deng 'dir mi mthun rgud pa kun zhi zhing :
rtag tu dpal gnas nyin mtshan bkra shis shog :
ces sogs brjod cing me tog 'thor :
rol mo'i sgra sbyar :
stong nyid snying rje dbyer med lha sngags ye shes kyi ngang nas spyod par bya'o :
'phags pa thugs rje chen po rgyal ba rgya mtsho'i gdams pa las :
phrin las lam khyer gyi rim pa ste gnyis pa'o :
sa ma ya :
gsum pa dbang bskur ba la gnyis te :
dbang bskur ba dang :
dbang don gyi ye shes bskyang ba'o :
dang po la bzhi ste :
sa'i cho ga dang :
lhag par gnas pa dang :
sgrub cing mchod pa dang :
dbang bskur ba dngos so :
dang po ni :
bsnyen sgrub drod thob rnal 'byor pas :
smin grol gdams pa 'chad 'dod na :
bkra shis sa gzhi legs par brtag :
snang dang mi snang yul la bslang :
ting nge 'dzin gyis sbyang zhing bzung :
srung zhing mtshams kyi las bya 'o :
zhes pas dang po brtag pa ni sgrub thabs nas 'byung ba dang :
gsang ba spyi ltar brtag go :
gnyis pa bslang ba ni :
snang ba yul gyi bdag po la tshig dang rin gzhal bas rtsod pa med par bya :
mi snang ba sa bdag lha klu la gtor ma bshams shing bsang sbyang :
byin gyis brlab :
oM pri thI de wI nA ga b+hU mi pa ti sa pa ri wA ra i daM ba liM ta g+h+r-ih+na b+hUny+dza ho :
zhes pas phul :
nyer spyod kyis mchod :
hU~M:
dgongs shig dbang chen mnga' bdag brtan ma dang :
chu dang sa la gnas pa'i 'byung po kun :
bdag gis mchod cing bstod pas dgyes pa bskyed :
rin chen sa rin mchod gtor 'di bzhes la :
ko long ru nga phrag dog ma mdzad par :
zhi dang bkra shis bde legs bstsal du gsol :
zhes gsol bas dgyes bzhin du gnang bar bsam la gats+tshas gshegs :
gsum pa sbyang zhing bzung ba ni :
hrI:
bdag nyid dbang chen thugs ka nas :
'od 'phros sa yi dngos 'dzin sbyangs :
phyogs mtshams 'od dmar 'bar bas khyab :
brtan g.yo thams cad dbang du gyur :
hrI bi shud+d+ha pa shaM ku ru ho :
zhes brjod cing dbang gi phur bu'ang gdab bo :
bzhi pa bsrung zhing mtshams gcod pa ni phrin las ltar bgegs la bka' bsgo zhing srung ba'i 'khor lo gsal brtan du bsgom :
sgrub pa chen po dang 'brel na phyi nang gsang ba'i mtshams gcod pa'ang spyi ltar bya'o :
gnyis pa lhag gnas ni :
yo byad lha dang bum pa dang :
slob ma lhag gnas tshul bzhin bya :
zhes pas dang po yo byad sta gon ni :
rab tu gnas pa'i rdo rje dang dril bu :
thod rnga :
bdud rtsi :
bum pa bcud ldan :
mchod gtor sogs legs par 'du byas nas :
de thams cad rang bzhin ye shes kyi rol par byin gyis brlab bo :
gnyis pa lha sta gon ni :
bdag nyid rgyud sbyang zhing bsnyen pa'i rnal 'byor la gnas pas :
mdun gyi stegs bur me tog gi tshom bus mtshon par mchod gtor gyis bskor :
bsgrub pa'i gzhir rang byung ye shes kyi gzhal med khang chen por rgyal ba rgya mtsho thugs rje chen po'i lha tshogs dwangs pa'i mkha' la 'ja' tshon shar ba ltar skad cig gis gsal bar bsam la mchod cing bstod :
spos btul :
me tog dang bcas thal mo sbyar la :
bcom ldan snying rje'i gter chen po :
khyed rnams mchod dang gzhan don phyir :
bdag gis dkyil 'khor bsgrub 'tshal bas :
thugs rjes dgongs te gnang du gsol :
zhes gsol bas dgyes bzhin du gnang ba bstsal te sa gzhir thim nas byin gyis brlabs par bsam mo :
gsum pa bum pa sta gon ni :
mtshan nyid dang ldan pa'i bum pa bcud ldan chas su bcug la bsang sbyang :
stong pa'i ngang las b+h+rU~M las phyi rin po che'i bum pa'i rnam pa la nang gzhal yas khang bdud rtsi'i rgya mtsho 'khyil pa'i dbus su 'jig rten dbang phyug rgyal ba rgya mtsho'i dkyil 'khor gyi lha tshogs mtsho rdzing dwangs par zla skar shar ba bzhin skad cig gis gsal bar gyur par bsam la mchod cing bstod :
rang gi thugs ka nas sngags kyi 'od zer 'phros :
bum pa'i lha rnams la phog :
snyoms par zhugs pa'i byang chub kyi sems ye shes kyi bcud du 'khyil par bsam :
bsnyen sgrub kyi sngags bzla :
mthar oM AHhU~M gis bdud rtsi'i mchod yon phul bas lha rnams 'od du zhu ba bum pa'i chu dang ro gcig par blta'o :
las bum du rta mgrin dmar po pad+ma dang b+hany+dza bsnams pa gsal :
oM pad+mAn+ta kr-ita hU~M phaT:
ces bzlas mthar 'od zhu bya'o :
bzhi pa slob ma sta gon ni :
'os su gyur pa'i slob ma rnams las bum gyi chus khrus byas la dri ma sbyang :
gtor ma byin nas bgegs sbyang zhing srung mtshams bcad :
maN+Dal phul la :
rgyal ba rgya mtsho'i ye shes sku :
thugs rje'i gter chen slob dpon gyis :
bdag cag yongs su smin bya'i phyir :
lhag par gnas pa mdzad du gsol :
zhes lan gsum gyis gsol ba gdab :
skyabs sems tshogs gsag sdom pa dbog :
so shing la oM bud+d+ha satwa AHbzlas pas bde gshegs sems dpa'i ngo bor byin gyis brlabs pa :
oM:
bde gshegs sems dpa'i ngo bo nyid :
byang chub so shing 'di byin pas :
lus kyi sgrib pa kun dag nas :
bum dbang snod du rung bar shog :
oM bud+d+ha satwa dan+ta br-ik+Sha kA ya bi sho d+ha ni hU~M:
zhes pas byin pa :
slob mas oM bud+d+ha satwa ha sa hi :
zhes brjod pas so shing ra bar dor :
rtse mo rang dang slob dpon la :
phyogs na mchog gi dngos grub ste :
shar sogs las chen rnam bzhi dang :
mtshams su phra mo'i dngos grub 'gyur :
zhes lung bstan :
chu gtsang la oM pad+ma satwa AHbzlas pa byin la :
oM:
pad+ma sems dpa'i ngo bo nyid :
sngags kyi 'thor 'thung 'di byin pas :
ngag gi sgrib pa kun dag nas :
gsang dbang snod du rung bar shog :
oM pad+ma satwa u da ka wA ka bi sho d+ha na swA hA:
sngags mdud la oM badzra satwa AHbzlas pa dpung par bcings la :
hU~M:
rdo rje sems dpa'i ngo bo nyid :
sngags kyi mdud pa 'di byin pas :
yid kyi sgrib pa kun dag nas :
sher dbang snod du rung bar shog :
oM badzra satwa tsit+ta badzra rak+ShA haM:
ku sha'i chun po che chung la oM karma satwa AHbzlas pa lag gnyis su byin la :
hA:
las kyi sems dpa'i ngo bo nyid :
ku sha'i sngas stan 'di byin pas :
gzung 'dzin sgrib pa kun dag nas :
rig rtsal snod du rung bar shog :
oM karma satwa a pra ti ha na hU~M:
de ltar bgyis pas slob ma rnams sgrib pa bzhi dag :
gzhi lus kyi rang bzhin las skad cig gis dkyil 'khor gyi gtso bo yab yum du gsal ba la :
oM rat+na satwa A:
zhes bzlas pa'i dri chus gnas gsum du reg la :
swA:
rin chen sems dpa'i ngo bo nyid :
dri yi thig les byin brlabs pas :
sgo gsum dkyil 'khor bdag po yi :
rdo rje gsum dang dbyer med shog :
oM rat+na satwa oM AHhU~M:
zhes brjod pas byin gyis brlabs pa la mnga' dbul gyi mchod pa'ang bya :
slar yang :
kye rigs kyi bu rnams rdo rje'i lus thob :
rdo rje theg pa'i ston pa dang mjal :
sngags kyi lam zab mo dang 'phrad pa ni rnyed pa'i mchog legs par rnyed pa yin pas tshul 'di las nam du'ang blo mi 'gyur ba dang :
dngos grub kyi mtshan ma rmi lam gyi sgo nas kyang brtag par mdzod cig :
ces gdams so :
gsum pa sgrub cing mchod pa ni :
sgrub pa'i rten bsham rgyan bkod dgram :
sgrub cing mchod la dngos grub gsol :
zhes pas dang po sgrub pa'i rten 'du bya ba ni :
stegs bur ba byung dang bdud rtsis chag chag gdab :
thig tshon rigs lnga yab yum du bskyed pas ye shes kyi thig gdab :
las thig gis cha dbye :
rdul tshon gyis dkyil 'khor legs par bri :
ma grub na ri mor bris pa'am me tog gi tshom bu lha grangs dgod pa ni sku mtshan ma'i dkyil 'khor :
de'i dbus su khri'u shing gi khar thod pa myong grol gyi bcud dang dar dmar gyi khebs ldan bsham pa gsung bdud rtsi'i dkyil 'khor :
kha gcod sin+d+hu ra'i me long sngags kyis brgyan pa thugs sin+d+hu ra'i dkyil 'khor ro :
mdun nas brtsam ste rnam rgyal bum pa sogs dbang rdzas rnams phyogs mtshams su dgod do :
gnyis pa rgyan dgod pa ni :
steng du bla re :
bar du dar dang rin po che'i drwa ba drwa phyed :
mtha' sgab skor gyis dkris pa'i nang du sman gtor rak+ta nyer spyod 'dod yon sogs mchod pa'i yo byad dgram :
phyi rol du mda' dar me long dang bcas pa :
phur pa :
ral gri :
tshon skud kyi drwa phyed sogs kyis brgyan :
gdugs rgyal mtshan 'phan 'phur bsgreng :
spos dang mar me'i phreng ba rgyun mi 'chad pa spar ba sogs bag dro lhun brjid du bya :
'di rnams tshogs kyi sgrub pa dang 'brel na dzapa? dbyangs dang bcas rdo rje slob dpon gyis sna drangs bum pa sogs g.yas skor gyis dkyil 'khor du dgod :
rol mo'i sgra snyan cing brjid chags par bya :
rdo rje rgyal po sogs mnga' gsol zhing rang rang gi gral la 'god cing bdag gnas yo byad la byin dbab par bya'o :
gsum pa sgrub cing mchod pas thugs dam bskul ba ni :
sngon du 'gro bas rgyud sbyangs nas sgrub pa po ting nge 'dzin brtan pa'am :
spros pa la mi dga' na bdag dang mdun gyi bsgrub gzhi'i dkyil 'khor dbyer med du gsal btab cing phrin las bsrang :
las dang po ba'am spros pa dang bcas pa'i tshe thog mar bdag gi rnal 'byor bsnyen pa'i skabs ltar byas la 'od gsal du bsdu zhing thun mtshams kyi lhar ldang :
de nas mdun bskyed kyi phrin las tshul bzhin du bya :
tshogs sgrub la dzapa? bzlas rgyun mi gcad :
thun bzhi'am drug tu tshogs kyi mchod pa dang :
skong bshags kyi rim pa gzhan yang gtong :
thun mtshams su dngos grub 'phrog pa'i nyul le'i bgegs kyi ling+ga 'du byas la :
rang dbang chen he ru kar gsal bas dgug gzhug drag tu bya'o :
phur pa 'dril zhing :
hU~M:
'bar ba e yi dbyings rum du :
dam sri 'byung po bkug byas te :
dbang chen khros pa'i mtshon gyis gzir :
rdul phran bzhin du brlag par bya :
hrIHpad+mAn+ta kr-ita ha ya grI wa hU~M phaT:
ces dang drag sngags so lnga pa dang sder mo'i sngags oM g+ha g+ha sogs kyis gdab :
thun gyis brab la tshar bcad :
de ma thag tu byin dbab pa'i phyir :
sgrub pa po rnams zhwa gos rgyan dang ldan pas dar gyis g.yab :
sbyar ba'i spos bsreg :
rol mo dbyangs dang bcas pas :
hU~M hrI:
nam mkha'i mtha' dang mnyam pa'i dkyil 'khor nas :
rdo rje'i sku mnga' 'gran du med pa yi :
rtsa gsum rab 'byams lha tshogs thugs dam can :
thugs rjes brtser dgongs 'dir gshegs byin chen phob :
rnal 'byor rgyud la dbang bzhi'i ye shes skyed :
sgrub pa'i gnas mchog rdo rje'i zhing du sgyur :
dam tshig rdzas la dngos grub byin nus stsol :
bsgrubs pa'i 'bras bu da lta mchis par mdzod :
hU~M hrI:
'og min bde chen bkod pa'i zhing khams nas :
rigs kyi khyab bdag snang mtha' tshe dpag med :
bde gshegs pad+ma dbyings kyi lha tshogs rnams :
thugs rjes brtser dgongs 'dir gshegs byin chen phob :
rnal 'byor rgyud la dbang bzhi'i ye shes skyed :
sgrub pa'i gnas mchog rdo rje'i zhing du sgyur :
dam tshig rdzas la dngos grub byin nus stsol :
bsgrubs pa'i 'bras bu da lta mchis par mdzod :
hU~M hrI:
'gro 'dul rang bzhin sprul pa'i zhing khams nas :
rigs lnga sgyu 'phrul dra ba'i skur ston pa :
'phags mchog rgyal ba rgya mtsho'i lha tshogs rnams :
thugs rjes brtser dgongs 'dir gshegs byin chen phob :
rnal 'byor sogs :
hU~M hrI:
gnas yul dur khrod drag po'i zhing khams nas :
gang 'dul las mdzad mthu rtsal thogs med pa :
rigs bzhi'i dpa' bo mkha' 'gro 'bum gyi tshogs :
thugs rjes sogs :
hU~M hrI:
gzhan yang phyogs bcu rab 'byams zhing khams nas :
brgyud gsum bla ma yi dam zhi khro'i lha :
d+hA ki chos srung dkar phyogs skyong ba'i tshogs :
thugs rjes sogs :
oM AHhU~M hrIHoM ma Ni pad+me hU~M:
d+hU ma g+ha ye na ma swA hA:
ra tsa hri ya ha ri ni sa sa pa ri wA ra sa ma ya ho :
sa ma ya satwaM:
dz+nyA na A be sha ya a A:
hrIM hrIM pheM pheM:
hU~M hU~M hU~M:
dzaHhU~M baM ho :
zhes brjod cing byin phabs pas bdag dang :
gnas dang :
sgrub rdzas la byin pheb pa'i rtags su 'od dang :
sgra dang :
dri dang :
nyams dga' zhing zil che ba sogs byung na rgyun gyi dngos grub blang bar bya'o :
de lta bu'i sgrub pa'i dus kyi nges pa ni :
rgyud las :
zhag ni sum cu phrag drug gis :
dbang bsgyur rigs kyi dam pa 'grub :
ces zla ba drug tu yul rkyen gyis bar ma chod par ting 'dzin gsal zhing brtan pas nyams su blangs na rig pa 'dzin pa'i sa la dbugs 'byin par 'gyur ro :
gzhan du zla ba gcig gam :
zhag bdun nam :
nyin zhag gsum gyis mtha' rten par bsgrubs pas kyang dus dang dbang po dang mthun par dngos grub ci rigs pa thob par 'gyur ba yin no :
bzhi pa grub nas dngos grub blang ba ni :
tho rangs snga mor mchod gtor sogs rgyas par bshams la tshogs dang gtor ma rgya cher phul :
lta nyan gyi 'byung po tshar bcad :
byin dbab :
bshags pa bya :
mchod cing bstod la phrin las ltar dngos grub bskul :
bsnyen sgrub sngags mthar :
kA ya sid+d+hi oM:
wA ka sid+d+hi A:
tsit+ta sid+d+hi hU~M:
gu Na sid+d+hi trAM:
karma sid+d+hi A:
sarba lo ka dz+nyA na sid+d+hi pha la hU~M:
zhes dzapa? kyis bskul bas dngos grub thams cad 'od zer 'ja' tshon lta bu'i rnam pas bdag gi gnas lngar thim par bsam :
skya rengs 'char ba na sgrub rdzas rnams bteg la :
hrI:
ye shes lus can 'gran du med pa yi :
gzi brjid sku yi dngos grub bstsal du gsol :
tshangs pa'i dbyangs la chos kyi char chen 'beb :
nus pa sngags kyi dngos grub bstsal du gsol :
gzungs dran ting 'dzin mkhyen brtse yongs kyi gzhi :
'od gsal snying po'i dngos grub bstsal du gsol :
yid bzhin nor bu dpag bsam bum pa bzang :
'dod 'byung gter gyi dngos grub bstsal du gsol :
gdul bya so so'i mos pa ji bzhin du :
thogs med 'jug pa'i dngos grub bstsal du gsol :
srung dang zhi rgyas dbang dang mngon spyod sogs :
thun mong las kyi dngos grub bstsal du gsol :
mkha' spyod ril bu mig sman rkang mgyogs sogs :
khyad par grub pa'i dngos grub bstsal du gsol :
tshe dang yo byad 'dod rgur bsgyur la sogs :
phyi nang dbang bcu'i dngos grub bstsal du gsol :
mthong thos dran reg gdul bya smin cing grol :
bla med mchog gi dngos grub bstsal du gsol :
zhes dang sngags brjod pas gnas gsum du gtugs la myong grol dang bum chu sogs bza' btung bya zhing stan thog de nyid du dngos grub rnam gnyis bde blag gi tshul gyis thob par bsam la dgongs pa'i gdengs bzung ngo :
bzhi pa dbang bskur ba ni :
bdag nyid dbang blang gsol ba gdab :
slob ma 'jug cing smin par bya :
zhes pas dang po slob dpon bdag nyid nus ldan du bya ba'i phyir 'jug pa ni :
slob ma la bya ba bzhin dbang bzhi'i snying po rdzas dang bcas te blang ba'am :
'od zer spro bsdu'i ting nge 'dzin gyis blang ba'am :
lha dang bdag dbyer med du shes pas don gyi dbang blang ba gang yang rung ba dbang po'i ngo skal dang mthun pas rgyud dag par bya'o :
gnyis pa slob ma 'jug par gnang ba gsol ba ni :
dkyil 'khor gyi shar sgo nas btud de :
rdo rje gsang mchog dkyil 'khor 'dir :
bdag gi slob ma 'jug 'tshal na :
bzod par dgongs te gnang nas kyang :
byin gyis brlab par mdzad du gsol :
zhes gsol ba btab pas dgyes bzhin du gnang ba bstsal bar bsam mo :
gsum pa slob ma dkyil 'khor du gzhug pa ni :
sta gon la gnas pa'i slob ma rnams dkyil 'khor gyi khang pa'i sgo drung 'khod nas sgo srung la gsol ba gdab pa ni :
dkyil 'khor khang pa'i sgo skyong che :
dpal gyi khro bo bdag la dgongs :
bdag cag 'khor ba las bsgral phyir :
thugs rjes dgongs te 'jug par gsol :
nang nas rdo rje ging chen du brtags pa'i las kyi slob dpon gyis dri ba bya ba ni :
khyed rnams su yin ci zhig gnyer :
rigs dang skal bar ldan nam ci :
zhes dris pa'i lan du :
bdag cag theg pa chen po'i rigs :
gsang sngags lam la shin tu mos :
gzhan don sangs rgyas thob bya'i phyir :
dkyil 'khor chen por 'jug par 'tshal :
zhes zhus pa'i lan sbyin pa ni :
de ltar byang chub don gnyer zhing :
khyad par dam tshig bsrung nus na :
bdag gis khyed cag gzhug par bya :
skal med gzhan dag phyir dengs shig :
ces gnang ba sbyin :
khrus nas dbyung :
tsham rngam gyis bgegs bskrad nas dkyil 'khor gyi khang pa'i nang du gzhug :
srung ba'i 'khor lo gsal gdab :
gdong dgab cing me tog byin :
nges 'byung gi blo bcos :
byang chub sems kyis rgyud sbyangs nas :
'phags pa thugs rje chen po phyi bya spyod ltar bsgrub pa :
nang rnal 'byor gyi rgyud ltar bsgrub pa :
gsang ba rnal 'byor bla med ltar bsgrub pa las mchog tu gyur pa phyi ma la'ang :
rdo rje'i sngags rgyud bye ba phrag brgyar gsungs pa las :
'jig rten dbang phyug rgyal ba rgya mtsho'i pha rgyud pad+ma rgyal po :
ma rgyud pad+ma zab pa :
gnyis su med pa'i rgyud pad+ma'i snying po rnams kyi dgongs don mthar thug gcig tu dril ba'i dkyil 'khor chen por 'jug pa'i phyir maN+Dal phul ba sngon du 'gro bas :
gsol ba 'debs pa ni :
'phags mchog rgyal ba rgya mtsho dang :
dbyer med rdo rje slob dpon gyis :
bdag la brtse bas nyer dgongs nas :
dkyil 'khor chen por 'jug mdzad gsol :
lan gsum :
skyabs sems yan lag bdun pas rgyud sbyang :
khyad par yi ge drug pa'i sgrib sbyong dang :
ku sA li'i tshogs gsag bya :
sdom pa bzung :
slob ma'i snying gar zla ba dang :
rdo rje bden gnyis kyi rang gzugs dbyer med du sems bskyed par mos pas :
oM sarba yo ga tsit+ta ut+pa da yA mi :
zhes dam bcas pa brtan par bya ba'i phyir slob dpon gyis rdo rje snying gar bzhag la :
sangs rgyas rnams kyis chos bstan pa :
bden pa gnyis la yang dag brten :
dbyer med lhag pa'i byang chub sems :
rtag tu mi nyams brtan par bya :
oM bo d+hi tsit+ta badzra sa ma ya satwaM:
rdo rje spyi bor bzhag la :
deng khyod rgyal ba rgya mtsho yi :
dkyil 'khor chen por gzhug bya yis :
dam nyams ma 'dres med pa la :
nam yang smra bar bya ba min :
zhes gsang bar gdams :
slob dpon gyis :
b+h+rU~M bi mA na dz+nyA na pra be sha ya phaT:
ces brjod pas gzhal med khang gi ye shes kyi sgo bzhi shag gis phye ba la :
slob ma rnams dzaHhU~M baM hoHzhes tshad med pa bzhi'i 'jug pas zhugs te sgo so sor sku gsung thugs ye shes kyi phyag byas par mos pas :
oM sarba ta thA ga ta kA ya badzra pra Na mya ban+da naM ka ro mi :
de bzhin du /
wA ka :
tsit+ta :
dz+nyA na zhes so sor sbyar :
de rnams ni phyi mtshan ma'i dkyil 'khor du 'jug pa'o :
de nas nang ltar 'jug pa'i sbyor ba dam la bzhag pa ni rdo rje spyi bor bzhag la :
oM:
deng khyod rgyal ba rgya mtsho yi :
ye shes rgyud la bskyed byas te :
dngos grub dam pa thob 'gyur phyir :
gsang ba'i dam tshig thub par gyis :
badzra sa ma ya satwaM:
snying gar bzhag la :
de ring 'jig rten dbang phyug gi :
ye shes khyod kyi snying la zhugs :
gsang ba gzhan la bsgrags pa na :
de ma thag tu bkas te gshegs :
badzra sa ma ya hU~M:
bdud rtsi'i chu nan byin la :
dam tshig bdud rtsi 'di thungs shig :
dam bsrung dngos grub myur du 'grub :
dam las 'gal na gshed du 'beb :
de phyir dam tshig srog bzhin srungs :
oM badzra sa ma ya u da ka Tha :
dngos gzhi ye shes dbab pa ni :
bla ma'i byin rlabs lam du bya ba ste :
slob dpon dkyil 'khor gyi gtso bo yab yum du gsal ba la mos gus drag tu byas pas sbyor mtshams nas bde ba'i 'od zer me lce lta bu byung :
slob ma'i lus la reg pas rnam smin gyi phung khams bsregs shing sbyangs :
rnam par shes pa hrIHyig dmar por gyur pa yab kyi zhal du drangs :
thugs kar rjes chags kyi mes zhu :
sbyor mtshams nas hrIHyig gi rnam pas phyir spros pa las rgyal ba rgya mtsho yum dang bcas pa'i skur gyur par bsam :
spyi bor pad+ma nyi zla'i steng du rtsa ba'i bla ma sangs rgyas rdo rje chos dmar gsal rdo rje dang dril bu 'dzin pas rang 'od kyi yum dang mnyam par sbyor ba :
dar dang rin po che'i rgyan can mtshan dpe'i gzi brjid 'bar ba la tshad bzung med pa'i mos gus shugs drag tu bskyed pas :
de'i thugs ka nas 'od zer gyi lcags kyus 'jig rten dbang phyug rgyal ba rgya mtsho'i lha tshogs dang :
dpa' bo dang rnal 'byor ma'i tshogs kyi thugs rgyud bskul :
sku gsung thugs rdo rje'i rnam par spyan drangs :
bla ma la thim :
bla ma yab yum yang rjes chags kyi mes byang chub sems kyi bdud rtsir 'od du zhu :
snying ga'i hrIHyig la thim pas rgyud byin gyis brlabs shing :
bde ba chen po'i ye shes lhag par 'bar bar bsam :
lus bsrang :
rlung kha sbyor du 'ching :
rig pa 'dzin med kyi ngang bskyang :
slob dpon gyis spos rol dang bcas ye shes pa bskul zhing dbab :
nyams skyes pa na :
rdo rje spyi bor rgya gram du reg cing :
tiSh+Tha badzra sa ma ya satwaM:
zhes brtan par bya :
rjes 'brel du me tog 'bul ba ni :
bdag gi rig pa'i me tog 'di :
rgyal ba rgya mtsho'i lha la 'bul :
sngon nas 'brel ba'i rigs kyi lhas :
thugs rjes bzhes la byin gyis rlobs :
rat+na puSh+pe pU dza pra tIts+tsha ho :
zhes dor :
rigs nges par byas la ming gdags :
me tog spyi bor bcings la :
puSh+pe dz+nyA na gr-ih+Na sa ma ya satwaM:
lhag pa'i lha spyi bor thim pas rgyud byin gyis brlabs par bsam /
mig dbye ba ni :
oM:
rig pa ye shes thur ma yis :
khyod kyi ma rig ling tog bsal :
dkyil 'khor lha dang mjal nas kyang :
dngos grub kun gyi snod 'gyur shog :
dz+nyA na tsak+Shu pra we sha ya phaT:
ces brjod cing mig dar bsal :
e ma skal ldan rigs kyi bu :
'phags pa'i dkyil 'khor 'di la ltos :
sgo gsum dad dang gus par gyis :
dngos grub mchog gi skal ldan 'gyur :
zhes spro ba bskyed nas rten dang brten pa'i dkyil 'khor ngo sprad :
gzugs brnyan gyis mtshon te ye shes kyi dkyil 'khor mngon du mthong bar gyur par mos :
de ni nang ye shes kyi dkyil 'khor du 'jug pa'o :
'dir smin slob la bla ma'i byin rlabs lam du bya ba'i gdams ngag kyang sbyin :
bzhi pa dbang bskur ba dngos la :
phyi yi dbang dang nang gi dbang :
sgrub dang gsang ba'i dbang bskur bya :
zhes dang :
phyi ltar rig pa'i dbang bskur bas :
rgyal ba rgya mtsho'i rigs su 'gyur :
zhes pas dang po thun mong phyi'i dbang bskur zhu ba'i phyir maN+Dal phul la :
bde gshegs rigs lnga'i rgyal ba yis :
byang chub sras rnams dbang bskur ltar :
dpal ldan 'khor lo'i dbang phyug gis :
bdag nyid yongs su smin mdzad gsol :
ces gsol ba gdab :
slob dpon gyi thugs ka'i 'od kyis dbang lha nam mkha' khyab par spyan drangs pa dang lhan cig tu :
slob ma mi bskyod thugs rje chen po rgyal ba rgya mtshor gsal ba'i spyi bor rnam par rgyal ba'i bum pas dbang bskur bar bsam :
oM AHhU~M:
bkra shis chen po'i bum pa ni :
byang chub sems rab chu yis bkang :
rnam par dag pa'i bdud rtsi yis :
rdo rje'i rigs su dbang bskur ro :
oM badzra u da ka a b+hi Shiny+tsA mi :
slob ma rin 'byung thugs rje chen por gsal ba'i spyi bor rin po che'i dbu rgyan bcing :
trAM:
zab cing rgya che'i bdag nyid che :
ye shes yon tan bsam mi khyab :
longs spyod chen po'i dbu rgyan gyis :
rin chen rigs su dbang bskur ro :
oM rat+na saM b+ha wa a b+hi Shiny+tsA mi :
slob ma snang mtha' thugs rje chen por gsal ba'i lag g.yas su rdo rje gtad :
hrI:
rtog pa'i drwa ba thams cad gcod :
shes bya kun la khyab par 'jug :
rdo rje chos kyi rang bzhin ches :
pad+ma'i rigs su dbang bskur ro :
oM pad+ma badzra a b+hi Shiny+tsA mi :
slob ma don grub thugs rje chen por gsal ba'i lag g.yon du dril bu gtad :
A:
thogs pa med pa'i ye shes kyis :
sems can khams rnams sad par mdzad :
shes rab dbyangs ldan dril bu'i sgras :
las kyi rigs su dbang bskur ro :
oM karma gaN+De a b+hi Shiny+tsA mi :
slob ma rnam snang thugs rje chen por gsal ba la rdo rje'i ming gdags :
oM:
sangs rgyas kun gyis lung bstan pa'i :
mtshan gyis sa gsum kun tu khyab :
rdo rje'i ming gi gsang ba ches :
bde gshegs rigs su dbang bskur ro :
oM badzra nAm a b+hi Shiny+tsA mi :
de ltar phyi'i dbang rnam pa lnga bskur pas phung po dang nyon mongs pa'i rtog pa sbyangs :
ye shes kyi skal pa bzhag :
'phags pa thugs rje chen po rgyal ba rgya mtsho rigs lnga'i dngos grub thob par byas pa yin no :
gnyis pa khyad par nang nus pa'i dbang bskur ba ni :
nang ltar sku gsung thugs yon tan :
phrin las nus pa rgyud la sbyin :
zhes pas thog mar maN+Dal phul la :
thugs rje'i gter chen slob dpon gyis :
rgyal ba rgya mtsho'i sku gsung thugs :
yon tan phrin las rmad po ches :
bdag la byin gyis brlab tu gsol :
zhes gsol ba btab la :
dang po lha sku phyag rgya'i dbang bskur ba ni :
so so'i sku spyi bo sogs dbang gnas su bzhag ste :
hrI:
sangs rgyas kun gyi ye shes sku :
snang ba mtha' yas tshe dpag med :
rigs kyi bdag pos dbang bskur bas :
khyab bdag ye shes mngon gyur shog :
oM a mi ta b+ha kA ya a b+hi Shiny+tsA mi :
hrI:
sangs rgyas kun gyi gsung gi dngos :
pad+ma rgyal po yab yum gyis :
rigs kyi bu la dbang bskur bas :
sor rtog ye shes mngon gyur shog :
oM pad+ma lo ke shwa ra a b+hi Shiny+tsA mi :
hrI:
sangs rgyas kun gyi thugs kyi dngos :
rdo rje rgyal po yab yum gyis :
rigs kyi bu la dbang bskur bas :
me long ye shes mngon gyur shog :
oM badzra lo ke shwa ra a b+hi Shiny+tsA mi :
hrI:
sangs rgyas kun gyi yon tan dngos :
rin chen rgyal po yab yum gyis :
rigs kyi bu la dbang bskur bas :
mnyam nyid ye shes mngon gyur shog :
oM rat+na lo ke shwa ra a b+hi Shiny+tsA mi :
hrI:
sangs rgyas kun gyi sku yi dngos :
bde gshegs rgyal po yab yum gyis :
rigs kyi bu la dbang bskur bas :
chos dbyings ye shes mngon gyur shog :
oM bud+d+ha lo ke shwa ra a b+hi Shiny+tsA mi :
hrI:
sangs rgyas kun gyi phrin las dngos :
las kyi rgyal po yab yum gyis :
rigs kyi bu la dbang bskur bas :
bya grub ye shes mngon gyur shog :
oM karma lo ke shwa ra a b+hi Shiny+tsA mi :
hrI:
sangs rgyas kun gyi 'bar ba'i sku :
rta mchog ye shes sems dpa' yis :
rigs kyi bu la dbang bskur bas :
'od gsal ye shes mngon gyur shog :
oM pad+mAn+ta kr-ita a b+hi Shiny+tsA mi :
hrI:
sangs rgyas kun gyi tshad med yum :
sgo bzhi skyong mdzad mkha' 'gro mas :
rigs kyi bu la dbang bskur bas :
phrin las rnam bzhi mthar phyin shog :
oM ha ri ni sa d+hA ki nI a b+hi Shiny+tsA mi :
des snang ba thams cad lha'i 'khor lor byin gyis brlabs pa yin no :
gnyis pa bzlas pa'i sngags kyi dbang bskur ba ni :
bzlas pa'i lung sbyin zhing sgrub thabs ltar dmigs pa ngo sprad :
sngags phreng mgrin par bzhag la :
hrI:
ji snyed sangs rgyas thams cad kyi :
gsung gi rdo rje'i bdag nyid che :
nus pa sngags kyis dbang bskur bas :
grags stong ye shes mngon gyur shog :
oM sarba ta thA ga ta wA ka a b+hi Shiny+tsA mi :
des grags pa thams cad sngags kyi 'khor lor byin gyis brlabs pa yin no :
gsum pa rang byung 'od gsal gyi dgongs pas dbang bskur ba ni :
me long la rdo rje'i gzungs brnyan 'char ba'i brdas mtshon par byas la :
hrI:
ji snyed sangs rgyas thams cad kyi :
thugs kyi rdo rje'i bdag nyid che :
rang byung rig pa'i dbang bskur bas :
rig stong ye shes mngon gyur shog :
oM sarba ta thA ga ta tsit+ta a b+hi Shiny+tsA mi :
des dran rtog thams cad 'od gsal ye shes kyi 'khor lor byin gyis brlabs pa yin no :
bzhi pa yon tan rgyan gyi dbang bskur ba ni :
dar dang rin po che'i rgyan gyis brgyan la :
hrI:
ji snyed sangs rgyas thams cad kyi :
yon tan rdo rje'i bdag nyid che :
longs spyod rgyan gyis dbang bskur bas :
mkha' khyab ye shes mngon gyur shog :
oM sarba ta thA ga ta gu Na a b+hi Shiny+tsA mi :
des bya ba thams cad zag med yon tan gyi 'khor lor byin gyis brlabs pa yin no :
lnga pa phrin las rtsal gyi dbang bskur ba ni :
sna tshogs rdo rje gtad la :
hrI:
ji snyed sangs rgyas thams cad kyi :
phrin las rdo rje'i bdag nyid che :
thogs med 'jug pa'i dbang bskur bas :
'gro 'dul ye shes mngon gyur shog :
oM sarba ta thA ga ta karma a b+hi Shiny+tsA mi :
des byed spyod thams cad 'gro 'dul phrin las kyi 'khor lor byin gyis brlabs pa yin no :
gsum pa sgrub pa mchog gi dbang bskur ba'i phyir maN+Dal phul :
hrI:
bde chen dgyes par rol pa yi :
'khor lo'i mgon po bdag la dgongs :
rgyal ba rgya mtsho'i dkyil 'khor du :
sgrub pa mchog gi dbang bskur stsol :
ces gsol ba btab pa la :
lha sgom bshad sgrub khyad par dang :
las kyi rjes gnang brtan par bya :
zhes pas dang po lha bsgom pa'i rjes gnang ni rten dang brten par bcas pa'i dkyil 'khor gtad la :
ho :
deng nas bzung ste bu khyod kyis :
'phags pa rgyal ba rgya mtsho yi :
rten dang brten pa'i dkyil 'khor sgoms :
tha mal snang zhen kun sbyongs shig :
oM sarba ta thA ga ta maN+Dal a b+hi Shiny+tsA mi :
deng phyin chad 'phags pa thugs rje chen po'i lha bsgom pa dang ma bral bar gyis shig :
gnyis pa chos bshad pa'i dbang bskur ba ni glegs bam gtad la :
ho :
deng nas bzung ste bu khyod kyis :
'phags pa rgyal ba rgya mtsho yi :
dbang skur dam chos rtag tu shod :
'phags pa'i phrin las rgyas par gyis :
oM sarba ta thA ga ta d+harma a b+hi Shiny+tsA mi :
deng phyin chad 'phags pa thugs rje chen po'i smin grol gyi chos kyi 'khor lo bskor bar gyis shig :
gsum pa sgrub pa'i dbang bskur ba ni phreng ba gtad la :
ho :
deng nas bzung ste bu khyod kyis :
'phags pa rgyal ba rgya mtsho yi :
bsnyen sgrub chu bo'i gzhung bzhin brtson :
dngos grub rnam gnyis sgrub par gyis :
oM sarba dz+nyA na sid+d+hi a b+hi Shiny+tsA mi :
deng phyin chad 'phags pa thugs rje chen po'i bsnyen sgrub zab mo'i rnal 'byor la dus rtag tu brtson par gyis shig :
bzhi pa sgrub pa khyad par ba skye bdun rdzas kyi dbang bskur ba la :
slob dpon gyis myong grol thod pa'i zhal khebs bsal bas rang byung b+han+d+ha'i snod du ril bu 'phags pa thugs rje chen po rgyal ba rgya mtsho'i dkyil 'khor gyi lha tshogs su bkra lam mer gsal ba las 'od zer 'phros :
slob ma rnams la phog pas bdag rtog gi dri ma sbyangs :
'phags pa'i thugs rje yul la 'jug pa'i snod dang skal par ldan par gyur :
lha tshogs rnams snyoms par zhugs pa'i bde ba chen pos 'od du zhu ba las grol ba drug dang ldan pa'i ye shes kyi thig le 'od 'tsher ba'i rnam par bsam la :
ril bu mig lam du bstan cing spyi bor bzhag :
oM:
'gro 'dul rgyal ba rgya mtsho yi :
thugs rje'i phrin las shugs phyung ba :
mthong grol dam tshig rdzas mchog gis :
rgyal ba rtag par dbang bskur ro :
las sngags dang :
oM a b+hi Shiny+tsA mi :
ril bu snod bcas rna bar gzhag la :
hA:
'gro 'dul rgyal ba rgya mtsho yi :
thugs rje'i phrin las shugs phyung ba :
thos grol dam tshig rdzas mchog gis :
rta mchog chen por dbang bskur ro :
hA a b+hi Shiny+tsA mi :
ril bu dri'i rdzas dang sbyar ba'i dud pas bdugs la :
swA:
'gro 'dul rgyal ba rgya mtsho yi :
thugs rje'i phrin las shugs phyung ba :
tshor grol dam tshig rdzas mchog gi :
rdo rje nyi mar dbang bskur ro :
swA a b+hi Shiny+tsA mi :
ril bu lce thog tu bzhag la :
hrI:
'gro 'dul rgyal ba rgya mtsho yi :
thugs rje'i phrin las shugs phyung ba :
myong grol dam tshig rdzas mchog gis :
rdo rje chos su dbang bskur ro :
hrIHa b+hi Shiny+tsA mi :
ril bu dang byang sems dkar dmar sin+d+hu ra bcas sbyar bas snying gar thig le dgod cing :
hU~M:
'gro 'dul rgyal ba rgya mtsho yi :
thugs rje'i phrin las shugs phyung ba :
dran grol dam tshig rdzas mchog gis :
khrag 'thung chen por dbang bskur ro :
hU~M a b+hi Shiny+tsA mi :
ril bu dar gyi na bza' dang bcas mgul du btags la :
a :
'gro 'dul rgyal ba rgya mtsho yi :
thugs rje'i phrin las shugs phyung ba :
btags grol dam tshig rdzas mchog gis :
rdo rje sems dpar dbang bskur ro :
a a b+hi Shiny+tsA mi :
de ltar dbang drug gi byed pas tshogs drug gi snang ba thams cad 'phags pa thugs rje chen po rgyal ba rgya mtsho rigs drug gi ngo bor byin gyis brlabs te mkha' khyab 'gro ba sgrol ba'i mthu dang ldan par bsam :
skye bdun rdzas kyi phan yon kyang brjod par bya'o :
deng phyin chad 'phags pa thugs rje chen po'i khyad par gyi phrin las la brten nas mkha' khyab sems can thams cad grol ba drug ldan gyi go 'phang la dbugs dbyung bar gyis shig :
lnga pa thun mong las dbang bskur ba ni phrin las bzhi'i 'brang rgyas gtad la :
ho :
deng nas bzung ste bu khyod kyis :
'phags pa rgyal ba rgya mtsho yi :
gang 'dul phrin las rnam pa bzhis :
'gro ba'i re 'dod skong bar gyis :
oM sarba karma a b+hi Shiny+tsA mi :
deng phyin chad 'phags pa thugs rje chen po rgyal ba rgya mtsho'i thun mong gi phrin las la brten nas 'gro ba'i re 'dod yid bzhin nor bu ltar bskang bar gyis shig :
drug pa dbang thams cad brtan par byed pa rnam rgyal bum pa spyi bor bzhag la :
hrI:
bkra shis rnam par rgyal ba'i bum pa na :
'phags mchog rgyal ba rgya mtsho'i dkyil 'khor bzhugs :
'od zhu bdud rtsi'i rgyun gyis dbang bskur bas :
sku dang ye shes phrin las yongs rdzogs shog :
hrIHhU~M trAM oM AHa b+hi Shiny+tsA mi :
su ra tA satwaM a haM:
zhes byang chub sems kyi bdud rtsis spyi bo nas dbang bskur pas lus thams cad gang :
dbang thams cad thob :
dri ma thams cad dag :
dbang don gyi ye shes brtan par byas :
chu lhag ma spyi bor 'khyil pa las rigs kyi bdag pos dbur brgyan :
nam mkhar bzhugs pa'i dbang gi lha rnams kyang slob ma la thim pas ye shes kyi gzi byin 'bar :
de nyid la mchod pa'i yo byad dang bkra shis pa'i glus kyang mnga' gsol :
phyi dkyil la brten bum dbang thob :
lus kyi sgrib dag bskyed pa'i rim :
bsgom par dbang zhing sprul pa'i sku'i :
ye shes rgyud la bzhag pa 'o :
bzhi pa gsang ba zab mo'i dbang bskur ba la maN+Dal phul :
thugs rje'i gter gyi bka' drin gyis :
phyi nang dbang bskur rdzogs par thob :
da ni gsang ba'i dbang mchog gis :
bde chen ye shes smin mdzad gsol :
ces gsol ba btab pa la :
rdzas dang lam dang rang bzhin gyis :
gsang ba zab mo'i dbang gsum bskur :
zhes pas dang po rdzas gsang ba byang chub sems kyi dbang bskur ba ni :
bla ma yab yum 'du shes gsum gyis snyoms par zhugs pa'i dkar dmar byang chub kyi sems rgyal ba rgya mtsho 'dus pa'i ngo bo byin la :
hrI:
bde gshegs rgyal ba rgya mtsho'i lha :
gsang ba ye shes yum dang sbyor :
byang chub sems kyi dbang bskur bas :
gsal stong ye shes mngon gyur shog :
rtsa sngags dang gu h+ya bo d+hi tsit+ta a b+hi Shiny+tsa A:
slob mas kyang rtog pa med pa'i ngang du myangs pas rtsa khams bde bas gang :
gsal stong mkha' khyab kyi ye shes mngon du gyur par bsam :
dam rdzas la brten gsang dbang thob :
ngag gi sgrib dag rtsa rlung lam :
bsgom par dbang zhing longs spyod sku'i :
ye shes rgyud la bzhag pa 'o :
gnyis pa lam gsang ba pho nya'i dbang bskur ba ni :
mtshan nyid dang ldan pa'i rig ma gu h+ya dz+nyA nar byin gyis brlabs pa dang sin+d+hu ra'i maN+Dal slob ma'i lag par gtad de :
hU~M:
'di ni gsang ba'i lha mo ste :
thabs mchog dpa' bo khyod la gtad :
snyoms 'jug bde ba'i dbang bskur bas :
dga' bzhi'i ye shes mngon gyur shog :
rtsa sngags dang pra dz+nyA mu dra a b+hi Shiny+tsA hU~M:
sin+d+hu ras dpral bar thig le dgod :
bus kyang 'du shes gsum gyis rjes su chags pa'i mes bskul bas :
yas bab dang mas brtan gyi lhan skyes nyams su blang :
pho nya la bsten sher dbang thob :
yid kyi sgrib dag thig le'i lam :
bsgom par dbang zhing chos kyi sku'i :
ye shes rgyud la bzhag pa 'o :
gsum pa rang bzhin gyis gsang ba rig rtsal gyi dbang bskur ba ni :
slob ma'i rgyud la shar ba'i dpe'i ye shes don gyi lhan skyes su ngo sprod pa ste :
ho :
ltos shig rang gi sems la ltos :
bde ba'i rang bzhin stong par shar :
zung 'jug gnyug ma'i dbang bskur bas :
'od gsal phyag chen mngon gyur shog :
rtsa sngags dang ma hA mu dra dz+nyA na a b+hi Shiny+tsA a a a :
bde bas thabs byas pa'i stong nyid phyag rgya chen po bsam gyis mi khyab pa'i ngang du mnyam par bzhag :
rang bzhin la brten bzhi pa thob :
sgo gsum sgrib dag gnyug ma'i lam :
bsgom par dbang zhing bde chen sku'i :
ye shes rgyud la bzhag pa 'o :
smin par slob pa la dbang so so'i mthar dbang don gyi ye shes bskyang tshul gyi gdams ngag kyang thebs par gdab :
rjes dam tshig bsgo ba ni :
ho :
skal ldan rigs kyi bu rnams nyon :
rgyal ba rgya mtsho'i dkyil 'khor du :
zhugs shing dbang bskur rdzogs pa ni :
rgyal bu rgyal sar phyung ba 'dra :
rgyal srid mi nyams bskyang ba bzhin :
dbang srog dam tshig sdom pas bzung :
de phyir spyi dang khyad par gyi :
bslab bya thams cad tshul bzhin srungs :
zhes gdams pa la bus kyang khas blang :
gtang rag gi maN+Dal dang dga' ston sogs rgya cher bya'o :
de nas tshogs kyi lhag ma gtong ba sogs phrin las rjes kyi bya ba rnams tshul bzhin du bsgrub :
rdul tshon gyi ye shes pa gshegs shing dam tshig pa bdag nyid dang :
bdag bskyed 'od gsal du bsdu zhing thun mtshams kyi lhar ldangs la mtshams dgrol :
sgrub pa'i rdzas cha gsum du bgos la :
cha gcig gter du sba :
cha gcig sbyin sreg dbul :
cha gcig rang gzhan dngos grub kyi don du longs spyad :
rdo rje slob dpon stegs bu'i dbus su bzhugs pa la slob ma rnams kyis bskor te :
bka' drin gso phyir ci 'byor ba'i longs spyod dang lus dang dge tshogs ltos med du phul ba'i mos pas skyems drangs :
me tog dang bcas thal mo sbyar la :
ho :
rigs kun khyab bdag rdo rje slob dpon gyis :
'phags mchog rgyal ba rgya mtsho'i dkyil 'khor du :
bdag cag thugs rje chen pos rjes bzung ba'i :
bka' drin dus gsum kun tu 'khor med phyir :
lus dang longs spyod ltos med 'bul lags na :
dpal ldan bla ma dam pa zhabs brtan zhing :
mdo sngags bstan pa dar zhing rgyas pa dang :
'jig rten khams kun bde legs dpal 'byor rgyas :
'dir 'dus tshe dang sgrub pa mthar phyin nas :
byang chub bar du khyed kyis rjes gzung gsol :
zhes zhu zhing me tog 'thor :
zhabs la phyag bya :
dpon slob thams cad kyis spos dang mar me thogs la :
ho :
pad+ma rnam par rgyas pa'i dkyil 'khor du :
rigs kun khyab bdag rdo rje slob dpon dang :
mched dang lcam dral 'dus pa'i tshogs rnams kyis :
'gro 'dul thugs rje'i lha tshogs bsgrubs pa'i mthus :
deng nas bzung ste tshe rabs thams cad du :
tshom bu gcig tu nam yang mi 'bral zhing :
mtho ris yon tan bdun gyis 'byor pa dang :
'phags pa'i nor la rang dbang spyod par shog :
nam zhig byang chub lhums su zhugs pa'i tshe :
ye shes gsal ba'i mar me'i 'od lam las :
'phags mchog dpa' bo mkha' 'gros mdun bsus te :
pad+mo bkod pa'i zhing du dbugs phyungs shig :
bla ma rgyal ba rgya mtshos rjes bzung nas :
rtsa rlung thig le sems kyi dri ma byang :
sku dang ye shes 'du 'bral med pa'i dbyings :
'od gsal thig le chen por lhun rdzogs shog :
ces gdung shugs drag pos smon lam du btab pas brtson 'grus can rnams tshe 'dir grol zhing :
ma 'bad kyang phyi mar dag pa'i zhing du dbugs 'byin cing grol ba thob par 'gyur ro :
gzhan yang bkra shis kyi tshigs su bcad pa rgya cher brjod pas dge zhing shis par bya'o :
don gyi dbang mdor bsdus te bskur na :
bdag mdun sgrub mchod sngon du 'gro bas 'jug pa ji ltar rig pa dang :
sgrub pa'i dbang gi mtha' rten bum dbang gi rjes :
dbang gong ma gsum gzhung ltar bskur bas kyang bla slob gnyis ka ting 'dzin gsal zhing brtan na nges par smin byed du 'gyur ba yin no :
!
gnyis pa dbang don gyi ye shes bskyang ba gdams ngag 'khrid kyi rim pa la gsum ste :
sngon 'gro blo sbyang ba :
dngos gzhi ye shes bskyang ba :
rjes ye shes gong 'phel du bsgrub pa'o :
dang po ni :
nges 'byung bskyed cing skyabs su 'gro :
byang chub sems sbyong bshags dang spel :
bla ma'i byin rlabs snying la dbab :
ces pas dang po nges 'byung gis mtshams sbyar ba ni :
kye ma bdag gis rten phun sum tshogs pa rnyed dka' la phan yon che ba'i dal 'byor gyi mi lus thob :
skyabs rnam par dag pa mtshan ldan gyi bla ma dang mjal :
lam rmad du byung ba rdo rje theg pa'i gsang ba dang 'phrad pa'i skabs 'dir dam pa'i chos gsha' ma zhig ma byung na rang gis bslus tshabs che ba de las ci zhig yod :
chos sgrub pa de'ang le lo dang phyi bshol gyi dbang du song na bar snang nas glog 'khyugs pa ltar 'chi ba de nam 'ong cha med :
do nub 'chi'am nangs par 'chi da lta rang 'chi na'ang mi shes pas ci drag :
shi bas mi chog par las kyi rjes su 'brangs nas 'chi khar gnad gcod kyi sdug bsngal :
bar dor 'jigs skrag gi 'khrul snang :
rigs drug gang du skyes kyang me'i 'obs dang spu gri'i tshal du 'jug pa ltar bde ba'i go skabs cung zad kyang med :
des na sdug bsngal can gyi 'khor ba de las da res ci nas kyang thar pa zhig mi byed re shi snyam du tshe 'di'i ltos thag thams cad rbad kyis bcad la :
dus rtag tu nges 'byung drag pos skul ma gdab par bya'o :
'di phyi'i rkyen gang la brten nas kyang yid 'byung rtsol med du skye zhing :
blo dam pa'i chos la hril gyis 'gro ba ni 'byongs pa'i tshad do :
de ltar sbyangs pa'i dgos pa ni :
byed spyod thams cad dge bar 'gyur zhing thar pa'i lam du 'gro ba yin no :
gnyis pa skyabs su 'gro bas lam gyi sgor 'jug pa ni :
'jigs rung 'khor ba'i sdug bsngal de las skyob nus pa ni bla ma dang dkon mchog ma gtogs gzhan med par yid ches kyi dad pa brtan pos kun nas bslangs te :
sa phyogs dag pa'i zhing khams :
gnas khang ye shes kyi pho brang :
cir snang mchod pa'i sprin phung du 'khrigs pa'i rang gi mdun gyi nam mkhar :
bla ma 'phags mchog 'gro 'dul rgyal ba rgya mtsho'i skur gsal ba'i mtha' skor du dkon mchog rtsa gsum rgya mtsho'i tshogs rnams mngon sum du bzhugs pa'i spyan sngar :
rang dang pha ma sems can thams cad sgo gsum gus pas 'khod de 'di nas byang chub ma thob bar ci mdzad khyed rnams shes so snyam du blo gtad ling gis bskyur nas skyabs su song bar mos pas :
na mo :
bdag dang khams gsum sems can kun :
bla ma dkon mchog rtsa gsum lhar :
rtse gcig gus pas skyabs su mchi :
thugs rjes byin gyis brlab tu gsol :
zhes brjod :
srog la nges par bab kyang dkon mchog blos mi gtong zhing :
skyid sdug ci byung yang de kho na la re ltos 'cha' ba ni 'byongs pa'i tshad do :
sbyangs pa'i dgos pa ni ci bsam chos bzhin du 'grub cing :
thar pa'i sa bon thebs pa yin no :
gsum pa sems bskyed pas lam gyi gzhi bca' ba ni :
skyabs yul rnams dpang por gsol te :
sems can thams cad pha ma drin can sha stag yin yang :
sdug bsngal gyi rgyu 'bras la longs spyod pa snying re rje :
'di thams cad sangs rgyas kyi sar bdag kho nas dgod pa la zhums pa med pa'i snying stobs bskyed :
de'i ched du theg pa mchog gi lam la rtse gcig tu bslab par dam bca' ba ni :
ho :
mar gyur 'gro kun snying re rje :
'di rnams sangs rgyas sar 'god phyir :
bla med smon 'jug byang chub sems :
dam pa bdag gis bskyed par bgyi :
zhes brjod :
mthar skyabs yul rnams las 'od zer 'phros :
bdag gzhan sems can thams cad la phog :
sdig sgrib bag chags dang bcas pa byang :
byin rlabs rgyud la zhugs par mos te skyabs yul rang la bstim mo :
rang 'dod kyi zhen 'khris med par ci byed gzhan don du ngang gis 'char ba ni 'byongs pa'i tshad do :
sbyangs pa'i dgos pa ni dge sbyor thams cad byang chub kyi rgyur smin cing thams cad mkhyen pa'i go 'phang dka' ba med par thob pa yin no :
bzhi pa yi ge drug pa'i rnal 'byor gyis sdig pa bshags pa ni :
mdun gyi nam mkhar pad zla'i steng :
rtsa ba'i bla ma spyan ras gzigs :
dkar gsal mchog sbyin pad+ma 'chang :
dar dang rin chen rgyan gyis mdzes :
ri dwags pags pas nu g.yon bkab :
zhabs zung phyed skyil rol pas 'gying :
zhi 'dzum brtse ba'i bdag nyid can :
mngon sum bzhin du bzhugs par gyur :
ces gsal btab pa rten du bzung ste :
sdig ltung la shas mi bzod pa'i 'jigs skrag gnong 'gyod drag pos :
bdag dang sems can thams cad kyis tshe rabs 'khor ba thog med nas bsags pa'i sdig ltung bag chags dang bcas pa byang zhing dag pa zhig khyed mkhyen no :
phyin chad srog la bab kyang mi bgyid do snyam pas phyag 'tshal ba dang bcas te :
kye kye bla ma spyan ras gzigs :
bdag la re sa khyed las med :
skyid sdug re ltos khyed shes pas :
sdig ltung dag par byin gyis rlobs :
zhes gsol ba btab cing yi ge drug pa gsol 'debs kyi tshul du bzlas pas :
thugs kar pad zla'i steng du hrIHyig gi mthar sngags kyi phreng bas bskor ba las bdud rtsi'i rgyun dpag tu med pa babs :
zhabs g.yas pa'i mthe bong nas brdol ba'i tshul du byung :
rang gi spyi bo nas zhugs :
tshe rabs 'khor ba thog med nas bsags pa'i sdig ltung gi ngo bo :
rigs drug tu skye ba'i sa bon yi ge drug la reg pa tsam gyis lhag med du sbyangs :
lus thams cad bdud rtsis khengs pas rgyud byin gyis brlabs par mos pa dang bcas yig drug kho na bzla :
skabs su a nri su tri pre duHma ma sarba pA paM shAn+tiM ku ru swA hA:
zhes spel :
mthar smre sngags drag pos gsol ba btab pas bla ma thugs rje chen po 'od du zhu :
rang la thim :
ye shes drug gis byin gyis brlabs par mos la sdig ltung dag pa'i nges shes bskyed do :
lus yang :
shes pa gsal :
rmi lam na'ang sdig sems mi 'byung :
blo dge sbyor la rtse gcig tu bkol du btub pa ni 'byongs pa'i tshad do :
sbyangs pa'i dgos pa ni rang rgyud sdig ltung gi dri ma dang bral bas lam gyi gegs thams cad sbrul mdud ltar rang grol ba yin no :
lnga pa nang phung po la brten nas tshogs gsag pa ni :
rang nyid tha mal du gnas pa'i snying ga nas rlung sems dwangs ma lnga 'dus thig le'i rnam pas tshangs bug nas 'thon :
nam mkhar gsang ba ye shes kyi mkha' 'gro dmar mo gri thod 'dzin pa'i skur gyur :
gri gug gis phung po'i smin mtshams la reg pas thod pa ling gis 'phang :
mi mgo'i sgyed pu ri rab tsam gsum rang byung du grub pa'i khar bzhag pas stong gsum gyi khyon dang mnyam pa'i nang phung po dum bur bskyur bas sha khrag rus gsum rgya mtshor bskyil :
me rlung gi sbyor bas thod pa dros :
rdzas zhu ba las ye shes kyi bdud rtsi mkha' khyab tu 'phel :
mdun gyi nam mkhar bla ma thugs rje chen po dkon mchog rtsa gsum rgya mtsho'i tshogs kyis bskor ba dang :
mtha' skor bgegs rigs lan chags khams gsum gyi 'gro ba thams cad 'khod pa la :
gsang ba ye shes kyi mkha' 'gro'i thugs ka nas mchod pa'i lha mo nyi zer gyi rdul ltar spros :
bdud rtsi'i phud kyis bla ma dkon mchog rtsa gsum chos srung tshogs rnams la thugs mnyes pa'i mchod pa phul :
ljags 'od kyi sbu gus dgyes bzhin du bzhes :
zag med kyi bde bas mnyes :
tshogs rdzogs sgrib byang dngos grub thob :
lhag ma bgegs rigs lan chags khams gsum gyi 'gro ba kun la bstsal bas gnod 'tshe dang gdug sems zhi :
bu lon dang lan chags byang :
byang chub mchog gi skal pa dang ldan par bsam la :
phaT:
bdag nyid tha mal gnas pa yi :
rlung sems thig le tshangs bug nas :
mkha' dbyings thon pa'i skad cig la :
gsang ba ye shes mkha' 'gror gyur :
phyag g.yas gri gug gdengs pa yis :
phung po'i thod pa ling gis bskyur :
b+han+d+ha'i sgyed pu gsum gyi khar :
stong gsum dang mnyam ka pA lar :
sha khrag rus pa'i rgya mtshor bskyil :
ye shes rlung g.yos me sbar bas :
bskol zhing 'od du zhu ba las :
zag med bdud rtsi'i rgya mtshor gyur :
oM AHhU~M ha ho hrI:
phaT:
slar yang mkha' 'gro'i thugs ka nas :
las byed pho nya grangs med spros :
dkon mchog rtsa gsum chos srung mchod :
tshogs rdzogs sgrib byang dngos grub thob :
lhag ma bgegs rigs lan chags dang :
khams gsum snying rje'i mgron la byin :
lan chags bu lon sdig sgrib dag :
tshom bu gcig tu mngon sangs rgyas :
'khor gsum spros pa las 'das pa'i :
'od gsal thig le chen por a :
zhes brjod cing mthar rtog med spros bral gyi ngang bskyang ngo :
tshe ring :
nad med :
chos kyi bsam sbyor thams cad 'grub :
snang ba'i bden zhen zhig pas nyams rtogs la skyed mthong chos su thon pa ni 'byongs pa'i tshad do :
sbyangs pa'i dgos pa ni :
lam gyi bogs thon cing myur du ye shes kyi tshogs rdzogs te gnas lugs mngon sum du byed pa yin no :
drug pa bla ma'i rnal 'byor la brten nas ye shes btsan thabs su 'beb pa ni :
bdag la thar pa'i lam ston pa'i :
mtshan nyid kun ldan bla ma de :
sangs rgyas kun las bka' drin lhag :
de phyir rtse gcig gus pas bsnyen :
e ma ho :
snod bcud thams cad 'og min zhing :
rgyan dang bkod pa tshad med dbus :
rang byung nam mkhar seng khri dang :
pad+ma nyi zla'i gdan gyi steng :
rtsa ba'i bla ma rdo rje 'chang :
pad+ma'i rigs bdag chen po ni :
dmar gsal rdor dril thugs kar bsnol :
dar dang rin chen rus pas brgyan :
zhi chags mtshan dpe'i 'od phung 'bar :
dkon mchog rtsa gsum kun 'dus pa'i :
khyab bdag ye shes lnga yi bdag :
mngon sum dgyes bzhin bzhugs par gyur :
ces tshogs rten gsal gdab :
yan lag bdun pa 'bul :
khyad par mos gus tshad gzung med par skyed la :
kye kye bla ma rin po che :
'di nas byang chub snying po'i bar :
bdag la re ltos khyed las med :
thugs rje'i spyan gyis gzigs su gsol :
sdug bsngal 'khor ba'i 'dam las drongs :
zhi bsil bdud rtsi'i char chen phob :
sku gsung thugs kyis rjes su zungs :
smin cing grol bar byin gyis rlobs :
zhes gsol ba brgya stong grangs med du gdab :
oM AHhU~M badzra ma hA gu ru sarba sid+d+hi hU~M:
zhes rdo rje'i sngags kyis thugs dam bskul :
mjug tu dbang blang ba ni :
bla ma'i gnas gsum yig 'bru las :
sku dang yig 'bru phyag mtshan tshogs :
rim dang gcig car tshul du 'phros :
rang gi gnas gsum zhugs shing thim :
'od kyis sgo gsum dri ma sbyangs :
bdud rtsis byin brlabs dbang mchog thob :
lam gyi ye shes rgyud la skyes :
'bras bu'i skal pa rgyud la bzhag :
ces rtse gcig tu yid la bya :
mthar ni bla ma 'od du zhu :
rtsa rlung thig le byin gyis brlabs :
sems nyid gnyug ma'i gnas lugs mthong :
thugs yid gcig tu 'dres par bsam :
de ltar nyams su blangs pas bla ma la sangs rgyas rdo rje 'chang dngos kyi mos gus rkyen gang gis kyang 'phrog mi nus pa skye :
snang grags thams cad bla mar shar :
rtogs pa'i ye shes rang shar ba ni 'byongs pa'i tshad do :
sbyangs pa'i dgos pa ni :
tshe 'di nyid la dgongs pa'i btsan sa zin nas dpal ldan bla ma'i gdung 'tshob par nus pa yin no :
gnyis pa dngos gzhi dbang bzhi'i ye shes bskyang ba ni :
bum dbang ye shes snang stong bsgom :
gsang dbang ye shes gsal stong bskyed :
gsum pa'i ye shes bde stong myang :
bzhi pa'i ye shes rig stong blta :
zhes pas dang po bum dbang gi ye shes bskyang ba ni :
bskyed rim gyi lha khrid la gnas par bya ste :
dben pa'i gnas su mtshams dam par bcad :
bris sku sogs dam tshig gi rten bsham :
ting nge 'dzin gyi 'gal rkyen spang :
bsam gtan 'grub pa'i rgyu tshogs brten :
bsnyen sgrub kyi rnal 'byor gzhung bsrang :
thog mar rang nyid gtso bo yab yum la sems bzung :
res lha sku yongs rdzogs la blo bzhag :
res cha shas re re nas gsal gdab :
gsal snang brtan po skyes na chu zla dang 'ja' tshon gyi dpes snang stong du sbyang :
mi gsal na bris sku la yid mig rlung gsum mdung tshugs su gtad :
de lta bus gtso bo yab yum gyi sems 'dzin gyi nyams skyes pa na rim gyis 'khor dang :
gzhal yas khang :
rdo rje'i srung 'khor me ri dang bcas pa'i gsal snang thon par bya :
skabs su dag pa dran par bya ste :
rgyud las :
rang nyid rgyal ba rgya mtsho'i bdag :
'gro la rjes chags sku mdog dmar :
zhal gcig stong nyid thig ler bzlums :
phyag bzhi tshad med snying rjer shar :
zhabs zung bden gnyis zung du 'jug :
rtsa phyag chos sku rdo rjer bsdams :
'og ma longs sku bde chen ngang :
sprul pa'i phreng ba pad+ma 'chang :
ye shes yon tan rgyan du rdzogs :
bde stong dbyer med yum dang sbyor :
ye shes bzhi yi rigs mchog dang :
tshad med sgo skyong mkha' 'gror snang :
byang chub phyogs chos gzhal med khang :
'od gsal rdo rje'i srung 'khor las :
rang rtsal me 'od kun tu 'phro :
zhes so :
rtsal sbyang ba'i phyir snang srid dag pa rab 'byams kyi bskyed rim gang snang lha skur 'char ba la bslab :
bogs 'don pa'i phyir rlung sems thig le las rten dang brten par bcas pa nam mkha' gang bar spro zhing bsdu :
de thams cad rang rig pa skad cig ma'i ngo bor la bzla :
de ltar yang nas yang du goms pas drod thob :
rlung sems lha skur ldang nus :
'od gsal du 'jug pa'i rim pas chos nyid kyi bden pa mngon du 'gyur ba yin no :
bskyed rim gyi yan lag tu phyi nang gsang ba yang gsang gi sgrub pa byed par 'dod pas :
dang po phyi sgrub la phyi rten phyi ru bca' ba ni :
ji skad bshad pa'i dkyil 'khor gsum dang mchod tshogs 'du bya :
khyad par sba lcag tshigs gsum pa'am bal po'i se'u'i sdong bu nang khong brus par sku dang sngags gsol byang gis brgyan pa :
pad+ma rA ga hrIHsa mtshan pa dar dang rin chen 'bru sman dar zab sogs bcug :
dar dmar po'i cod pan btags pa'ang dkyil 'khor gyi nub tu btsug :
phrin las kyi gzhung bsrangs la :
bdag mdun dbyer med phyi dkyil du bsgom pa'i bsnyen sgrub las sbyor gyi bzlas pa grangs them pa dang :
rtags mthong ba'i tshe dngos grub blang ba sogs bya'o :
gnyis pa nang sgrub la nang rten lus la 'chang ba ni :
gzhon nu ma rigs ldan gyi dang por byung ba'i mtshal chen gyis sbags pa'i ras sam gro shog dmar po la gser gyi 'khor lo lte ba mu khyud dang bcas pa'i dbus su gtso bo yab yum gyi sku thugs kar hrIHsa mtshan pa :
de'i gong ras la oM AHhU~M hrIHoM ma Ni pad+me hU~M:
d+hu ma g+ha ye na ma swA hA:
pad+ma lo ke shwa ra gu h+ya dz+nyA na tsit+ta hrIM hrIM dzaHdza :
kA ya wA ka tsit+ta sarba sid+d+hi pha la hU~M:
zhes bri :
mu khyud dang po la pad 'dab bzhi'i shar du :
gong gi sngags la badzra lo ke shwa ra sogs kha bsgyur ba dang :
de bzhin lhor rat+na :
nub tu bud+d+ha :
byang du karma :
mu khyud gnyis pa la 'dab bzhi'i shar du :
oM badzra d+hA ki nI tsit+ta hrIM hrIM sogs sngags sham gong dang 'dra :
de bzhin du lhor rat+na :
nub tu pad+ma :
byang du karma zhes bsgyur :
mu khyud gsum pa la dbyangs gsal rten snying dang :
'phags pa thugs rje chen po rgyal ba rgya mtsho'i dkyil 'khor gyi lha tshogs rnams bdag gi rdo rje lus kyi dkyil 'khor dang dbyer med par bzhugs nas sku gsung thugs kyi dngos grub ma lus pa myur du bstsal du gsol :
zhes sogs gsol byang gis brgyan :
mthar 'od zer gyi phreng ba dmar pos bskor :
bla ma yab yum gyi byang sems :
skye bdun sgrub pa'i rdzas ril :
gi waM:
si+in+d+hu ra :
rdo khab len :
lcags kyu can gyi me tog dmar po dang bcas pas byugs shing :
rdzas de dag lhan cig zangs kyi gwa'ur bcug :
rab tu gnas te drod dang ma bral bar bcangs pa tsam gyis kyang thugs rje chen po mkha' 'gro'i tshogs dang bcas pas sgo gsum la ye shes kyi byin 'beb par 'gyur ro :
nyams su blang ba ni :
sngon 'gros rgyud sbyangs te bla ma'i rnal 'byor gyi mthar gnas dang mchod pa'i yo byad byin gyis brlab :
hrI:
stong nyid dbyings las snying rje'i gdangs :
rang sems hrIHlas 'od 'phros pas :
snod bcud phung khams dbyings su sbyangs :
de yi ngang las 'byung rim steng :
rdo rje'i srung 'khor gzhal med khang :
mtshan rdzogs 'od zer 'bar ba'i dbus :
pad nyi zla steng skad cig gis :
rang nyid 'phags mchog spyan ras gzigs :
rgyal ba rgya mtsho sku mdog dmar :
zhal gcig phyag bzhi zhi chags nyams :
rtsa phyag thugs kar rdo rje bsdams :
lhag ma phreng ba pad+ma 'chang :
gsang ba ye shes rA ga'i mdangs :
DA ru thod pa bsnams pas 'khril :
dar dang rin chen rus rgyan can :
rdo rje pad+ma'i skyil krung gis :
snang stong 'od lnga'i klong na bzhugs :
spyi gtsug rigs bdag tshe dpag med :
dmar gsal mnyam gzhag tshe bum 'dzin :
spyi bo mgrin pa snying ga dang :
lte ba gsang ba'i gnas lnga ru :
bde gshegs pad+ma rdo rje dang :
rin chen las kyi spyan ras gzigs :
dkar dmar mthing ser ljang gu'i mdog :
rang 'od yum dang mnyam par sbyor :
rgyan dang phyag mtshan gtso bo ltar :
'od lnga'i thig le'i klong yangs su :
pad zla'i steng na dgyes par bzhugs :
yan lag bzhi la pad nyi'i steng :
rigs bzhi'i mkha' 'gro las kyi mdog :
gri gug thod 'dzin gar thabs kyis :
dbugs bral bam ro'i snying gar rol :
dam tshig ye shes dbyer med pa :
rdo rje gsum gyi bdag nyid can :
rang byung dbang bskur gdod nas rdzogs :
thugs las sprul pa'i lha mo yis :
mchod cing rdo rje'i glu blang bsam :
oM:
ye shes rnam pa thams cad pa :
longs spyod rgyan gyi 'khor lor shar :
phyi nang gsang ba bla med mchog :
mchod pa'i phyag rgya chen por rol :
oM badzra ar+g+haM pA d+yaM puSh+pe d+hU pe A lo ke g+han+d+he nai bid+yA shab+da sarba pU dza pany+tsa a mr-ita rak+ta ba liM ta d+harma d+hA tu ho :
e ma ho bde ba'i ye shes sku :
bde chen 'gag pa med pa'i gsung :
mchog tu mi 'gyur bde ba'i thugs :
phyag 'tshal rgyal ba rgya mtsho la'o :
zhes gsal btab la sems 'dzin pa'i bsam gtan la rtse gcig tu bslab :
yan lag tu bzlas pa bya ba ni :
thugs ka'i lha yi thugs dbus su :
pad nyi zla steng rta mgrin dmar :
pad+ma b+hany+dza yum dang 'khril :
de yi thugs kar pad zlar hrI:
sngags kyis bskor las gnyis pa byung :
phyi nang lha rnams thams cad kyi :
yab yum zhal dang gsang ba brgyud :
bar ma chad par 'khor ba yis :
sgrib dag byin rlabs dngos grub thob :
bde chen ye shes 'bar zhing g.yos :
brtan cing nus pa mchog gyur par :
rtsa khams rlung la byin brlabs gyur :
ces dgongs pa gsal btab la :
oM AHhU~M hrIH   yab lnga /
ma   yum lnga /
ha ri ni sa   mkha' 'gro bzhi gu h+ya dz+nyA na bo d+hi tsit+ta ma hA su kha hU~M hU~M:
zhes bar rlung thad kar bzung la gtso bor yid bzlas bya :
des skyo na ngag bzlas kyang ji ltar rigs par bya ste :
tshad ni 'bum phrag gsum mo :
yid kyi bzlas pa la grangs gzung du med pas :
rlung sems zin pa'i rtags ma mthong bar 'bad par bya ba yin no :
thun las ldang ba na :
mchod bstod dngos grub gsol :
nongs pa bshags :
lha sku 'od gsal du sbyang zhing bde chen zung 'jug gi skur ldangs la bsngo smon bkra shis bya :
skabs su gtor ma tshogs kyi mchod pa sogs kyang ci rigs par bya'o :
des ni nang lus dkyil la brten nas sngags kyi zhi gnas khyad par can 'grub pa yin no :
gsum pa gsang sgrub la :
gsang rten dam tshig gi gta' ru bzung ba ni :
'khar ba'i me long sor bzhi pa la :
grong pa'i chos kyis ma gos pa rigs ldan gyi khye'u pho mo'i dang por byung ba'i khams dkar dmar skyobs   cu gang dang sin+d+hu ra /   dang bcas pas chos 'byung zur drug pa bris pa'i dbus su pad 'dab bzhi'i lte bar hrIHma :
shar nas brtsam hU~M ma :
trAM ma :
oM ma :
AHma :
zhes dang :
g.yas g.yon gyi gra zur bzhi la ha :
ri :
ni :
sa :zhes dgod :
bla ma yab yum gyi byang sems :
ye shes brnyes nges pa'i ring bsrel :
sku gdung :
sku bal gyi rigs :
rang byung byin rlabs can gyi cu gang :
sin+d+hu ra :
dung :
mgron bu :
skye bdun gyi rdzas dang bcas gzhon nu ma'i pad rAg gis sbags pa'i 'dom dkris dmar po'i khung du dril :
sgrub cing mchod pas ye shes pa bstim :
dkyil 'khor gyi lha dngos su bsam la zangs kyi gwa'u drod dang ma bral bar bcangs pa tsam gyis dkyil 'khor lhas byin gyis brlabs shing :
dpa' bo mkha' 'gro sprin bzhin du 'du bas rtsa rlung thig le byin gyis brlabs pa'i mthus ye shes rang 'bar bar 'gyur ro :
nyams su blang ba ni :
gzhan nang sgrub dang 'dra ba la :
dkyil 'khor gyi lha rtsa gnas su dgod par bya ste :
rigs bdag bskyed pa'i rjes su :
rang lus dwangs gsal 'od dmar dbus :
rtsa gsum 'khor lo lnga dang bcas :
dag pa'i shel ltar dri med pa'i :
spyi bo bde chen 'khor lo'i dbus :
bde gshegs rigs kyi spyan ras gzigs :
dkar gsal zhal gcig phyag bzhi pa :
bde gshegs rigs kyi mkha' 'gros bskor :
mgrin par pad+ma spyan ras gzigs :
dmar gsal pad+ma'i mkha' 'gros bskor :
snying gar rdo rje spyan ras gzigs :
mthing gsal rdo rje mkha' 'gros bskor :
lte bar rin chen spyan ras gzigs :
ser gsal rin chen mkha' 'gros bskor :
gsang bar las kyi spyan ras gzigs :
ljang gsal las kyi mkha' 'gros bskor :
'phags mchog rigs lnga thams cad kun :
rang 'od yum 'khyud bde stong 'bar :
rgyan dang phyag mtshan gtso ltar bskyed :
rtsa 'dab grangs mnyam mkha' 'gro rnams :
gri thod 'dzin cing gar bsgyur bas :
rtsa khams rlung la byin chen 'beb :
dam tshig ye shes dbyer med pa :
zhes sogs nang sgrub ltar gsal gdab :
thog mar bar rlung bzung la phyi dbyibs kyi sku la sems gtad :
de la gsal snang thon pa dang :
nang rtsa 'khor gyi lha rnams la rlung yid rig pa gcig tu dril te snying mgrin spyi bo lte gsang rnams la sems bzung :
so sor bum can gyi sbyor bas brtan par byas pas rtsa rlung sgrib bral gyi ye shes skye ba'i rten du 'gyur ba la bslab bo :
zhar byung bzlas brjod kyi bsam gtan la 'jug par spro na :
lus gnad bcos :
rlung ro bsal :
khams snyoms pa'i rlung nang du rang bzhin gyis 'ong ba na 'khor 'das kyi dwangs bcud bde ba chen po'i ye shes oM gyi gdangs su byung zhing zhugs :
nang du gnas pa'i tshe 'khor lo lnga'i thugs kar AH'i gdangs kyis thim pa'i tshul gyis bde chen bskyed :
phyir 'gro ba na hU~M gi gdangs kyis snyigs ma'i khams phyir thon par bsam la shes pa ma 'khrul pas du ba la sogs pa'i rtags ma mthong bar du brtson :
ngag gi bzlas pa la sbyar na spro bsdu'i dmigs pa snga ma bzhin la lce mchu mi bskyod pa'i tshul gyis 'bru gsum 'bum phrag gsum bzla'o :
thun mjug gi bya ba sogs kyang nang sgrub ltar byas nas nyams su blangs pas dpe yi ye shes 'char ba'i nyer bsdogs 'grub par 'gyur ro :
bzhi pa yang gsang gi sgrub pa la :
yang gsang gi rten gnyug mar la bzla ba ni :
da lta'i shes pa skyon yon gang gis kyang ma bslad pa :
gzhon nu ma'i bde ba bzhin nyams su myong yang :
lkugs pas bu ram zos pa'i ro ltar smra mi shes pa :
dpe yi thabs kyis mtshon par bya ba 'di kho na rang rig don gyi rgyal ba rgya mtsho yin par ngo shes par byas la gnyug mar la bzla ba ste :
'di la 'phrigs tshud cing nges shes skyes pa tsam gyis kyang 'od gsal snying po'i lha 'grub pa yin no :
nyams su blang ba ni :
sngon 'gro dang phyi nang gsang ba'i bskyed bzlas cung zad sngon du 'gro bas :
dngos gzhir lus bsrang :
rlung rang babs su klod :
mig gi rgya mtsho nam mkhar ar la gtad :
sems dus gsum gyi spros pa bcad la rig pa rang lugs su bzhag :
de la don gyi dgongs pa gsal 'debs pa'i phyir rgyud las :
las drug rgyu las skyes pa yi :
'gro ba rmi lam lta bu ste :
dag pa'i sku dang zhing khams kyang :
ye shes sgyu ma'i gzugs brnyan tsam :
thams cad rang rig gcig pu ste :
'di ni 'khor 'das kun gyi srog :
brtan dang g.yo bar snang ba'i gzhi :
dag dang ma dag sna tshogs pa :
nyams dga' sems kyi cho 'phrul yin :
sems nyid gsal la ma 'gags pa :
thabs mchog rang byung 'phags pa yab :
ngo bo cir yang ma grub pa :
shes rab stong nyid gsang ye yum :
gnyis med mnyam pa'i rig rtsal las :
dug lnga'i rtog pa ci shar yang :
sbrul mdud bzhin du rang grol ba :
rigs lnga'i rgyal ba rgya mtsho ste :
sems nyid dbang bsgyur rigs kyi bdag :
gsal la ngar ldan rta mchog dpal :
stong la go 'byed sgyu ma'i 'phrul :
'byung phung mtha' bzhi'i rtog tshogs kun :
rang grol rigs kyi mkha' 'gro yin :
snyoms 'jug bde ba gong bu'i gzugs :
lus ni gzhal med khang chen te :
skra dang ba spu la sogs pa :
de yi chos kun pho brang rgyan :
dam tshig ye shes dbyer med pa'i :
dkyil 'khor chen po gdod nas grub :
tshogs drug rtog pa rang grol ba :
mchod bstod rgyan gyi 'khor lor shar :
snang ba stong gzugs gnyug ma'i lha :
sgra skad grags stong skye med sngags :
rang byung don gyi ye shes las :
nam yang mi 'da' phyag rgya che :
zhes gsungs pa'i don la nges shes bskyed cing dgongs pa mi 'gyur ba'i gzer gdab :
thun mjug tu phyi nang gi lha sku 'od gsal du bsdu ba sogs bya :
thun mtshams thams cad du'ang gnyug ma bcos min gyi lha sngags rig pa'i rgyun bskyang :
de ltar brtson pas don gyi ye shes mngon du 'gyur ba'i lhag mthong rgyud la skye ba yin no :
de ltar gyi nyams len khyad par can 'di'i phyi nang gi sgrub pa ni bum dbang gi lam dang :
gsang ba dang yang gsang gi dbang gong ma'i ye shes bskyang ba'ang yin pas mchog tu zab pa'i mthar thug par shes par byas nas nyams su blang ba la brtson par bya'o :
gnyis pa gsang dbang gi ye shes bskyang ba la gnyis te :
rtsa ba dang :
yan lag go :
dang po ni :
phyi nang gi bskyed pas lus sbyang :
gsang ba'i sgrub pas rtsa dang rlung lam 'byongs pa na :
rlung bum can gyi sbyor bas gzhi bca' bar bya ste :
gnas shin tu dben par khams snyoms par byas la :
lus gnad rnam snang chos bdun gyis chun btsal :
sna bug gnyis nas rlung dal la ring ba bsal pas 'byung ba'i rlung dug dbyung :
rtsa gsum 'khor lo bzhi lhag par gsal bas :
'og rlung gyen du 'then :
steng rlung rdzogs par drang :
'og rlung lhag med du drangs pa lte ba'i rtsa gsum 'dus mdor bskyil te :
bum pa ltar dgang :
mi thub na gzhil :
des kyang mi bde na mda' 'phang ba ltar bya :
de lta bu'i rim pas nyin zhag re la thun chen bzhi :
thun chen re la thun phran bcu drug :
thun phran re re la bum pa can bcu gnyis kyis mtshon te nyams su blang :
rtsol ba rgyun mi 'chad pa'i bya ba rdzogs pa'i skad cig ma brgya rtsa brgyad kyi bar rlung bde bar khegs pa la bslab bo :
de nas gtum mo'i me sbar ba ni :
rtsa gsum gyi 'dus mdor yum gsang ba ye shes kyi ngo bo tsaN+Da lI thig le dmar po ma yig gis mtshan pa gsal btab la :
rlung sbyor gyis bskul bas me stag dmar phrom phrom 'phro bar bsam :
rlung rig gcig tu dril :
de nas me cung zad 'bar ba dang :
cher 'bar ba dang :
des lte 'og gi rtsa sbubs :
lto ba'i rtsa 'khor nas brtsam spyi bo'i bar rim bzhin du khengs :
de las cher mched de rtsa gsum 'khor lo bcas lcags gong mer bsregs pa ltar dmar lam mer gyur :
de las me stag dmar phrom phrom dang bcas me lce rim par mched pas lus kyi rtsa thams cad gang :
mthar lus nang mtha' dag khyab :
dbang po ba spu'i sgo tshun nas me lce dmar nyug nyug byung :
lus kyi phyi nang thams cad dang :
rim par phyi rol gyi tho phyi nas brtsam snang srid thams cad gtum mo'i me bde ba'i rang bzhin gyis khengs par bsam la rlung sbyor drag tu gcun :
lus thab mgal gyi phyag rgya bca':
lto ba sgal pa la brdab :
rkang pa'i sor mo rnams bskum :
yan lag thams cad la 'phur bshud bya :
skabs su rlung ro drag tu bsal zhing ha sprugs dang brdab chung bya :
de lta bu'i sgo nas drod rtsol med du ma skyes bar bslab bo :
de nas zhu bde'i ye shes bsgrub pa ni :
spyi bo'i rtsa 'khor gyi steng du yab thugs rje chen po'i ngo bo ma hA su kha'i thig le dkar po sran ma tsam pa hrIHdmar pos mtshan par gsal btab la :
me dmigs dang rlung sbyor gong bzhin gyis bskul bas :
me lce glog gi tsha zer lta bu zhig dmar khyug gis dbu ma'i lam nas tha ler song :
spyi bo'i thig le hrIHdang bcas pa la reg pa tsam gyis bud med mdzes ma gzhon nus chags ldan gyi skyes bu dar mar 'khyud pa bzhin bde khril gyis byung ba'i rkyen las thig le las dwangs ma ba dag ltar nar gyis babs :
me lce mar mnan nas 'bros 'ded kyi tshul gyis lte ba'i bar byung :
slar yang me cher 'bar :
thig le gyen du ldog :
spyi bor sleb pa dang thig le'i rgyun sngar las che ba babs pas 'khor lo bzhi'i gnas mer gyis khengs :
dga' mchog khyad par lhan skyes kyi bde ba nyams su myangs par bsam :
rlung sbyor dang bcas bde ba'i ngang du gnyug ma'i rgyun bskyang :
de las bde stong gi nyams rtsol med du skyes pa bogs 'don pa'i phyir rtsa gsum 'khor lo lnga rtsa dkyil gyi lha dang bcas pa gsal btab la 'bar 'dzag gi bde bas mnyes par bya :
des bde ba brtan cing gzhan lus la dbang thob par 'gyur ro :
gnyis pa yan lag la lnga las :
dang po nyin snang sgyu mar bsre ba ni :
thun mtshams thams cad du gang snang gtum mo'i 'bar 'dzag gi zhu bde dang ro gcig pa'i lha sku chu zla lta bu la sems 'dzin cing :
bden med du bun ner bzhag :
gnyis pa mtshan snang sgyu mar bsre ba ni :
nyin snang dang rmi lam bsre :
gnyid dus 'khor lo'i lha rnams bsdus te mgrin pa'i pad+ma spyan ras gzigs yab yum la thim :
de gnyis snyoms par zhugs pas bde rlung sems gsum ro gcig pa'i thig le dmar po 'od 'bar bar mos :
'di rmi lam yin 'dug snyam du bsam :
de la sems gtad de bar rlung gi ngang gnyid log pas rmi lam ngo shes pa 'byung :
de'i tshe zhu bde'i lha sku sgyu ma lta bur sbyangs te nyams su blangs pa la brten nas sprul bsgyur zhing khams lta ba sogs 'grub pa yin no :
gsum pa gnyid 'od gsal dang bsre ba ni :
nyin par sgyu ma'i lha sku stong nyid du sbyangs pa'i stong cham me ba'i ngang du bzhag :
gnyid dus 'khor lo lnga'i lha rnams  snying ga'i  thugs rdo rje spyan ras gzigs yab yum la bsdu :
yab yum snyoms par zhugs pa'i rkyen gyis thig le sngon po gsal ba stong pa shin tu phra ba la rlung sems bsdus te 'ching zhing 'dzin med du bzhag pas :
gnyid kyi thim rim la brten nas gnyug ma 'od gsal gyi ngang bskyang chog pa 'byung ngo :
bzhi pa 'da' ka ma dbyings rig dang bsre ba ni :
rang lus kyi dbus su d+hU ti shel gyi ka ba btsugs pa lta bu mar sna lte bar phug rdug gis zlum pa :
yas sne tshangs bug gi skar khung du tha ler song ba'i steng gi rgyab tu pad nyi zla ba'i gdan la bla ma rigs bdag 'od dpag med dgyes bzhin bzhugs par bsam :
snying gar rlung sems dbyer med kyi ngo bo hrIHdmar po mar me ltar 'bar ba la sems gtad :
rlung sems 'du ba'i nyams skyes pa na :
spyi bo'i bla ma la gsol ba drag tu btab pas thugs ka nas 'od zer gyi lcags kyu dbu ma'i lam nas nar gyis byung :
hrIH'i gi gu la 'khyud de 'then pas gyen du 'phar :
hika ces drag po'i sgras bskul bas skar mda' 'phang ba bzhin bla ma'i thugs kar thim :
bla ma 'od dpag med kyi thugs chos sku'i dbyings stong pa dang :
rang gi rlung rig gsal ba'i cha chu la chu bzhag pa ltar dbyer med du 'dres par bsam la :
rlung gyen du 'phul :
ltag pa dgye :
mig ldog ste dbyings rig dbyer med kyi ngang bskyang :
yang ka zhes brjod cing steng rlung mnan :
'og rlung klod pas hrIHyig mar byung :
snying gar lci thing gis gnas par bsgom :
de lta bu thun rer brgya rtsa sogs sbyang :
thun mjug tu hrIHyig mar babs pa'i rjes :
bla ma 'chi med kyi bdud rtsir zhu ba snying ga'i hrIHla thim pas rdo rje lta bu'i srog 'grub :
tshangs bug 'od kyi drwa bas sra zhing 'thas pa'i tshul du bkag par bsam :
spyi bo tsha ba :
'khyug pa :
chu ser zil pa 'byung ba sogs rtags thon par sbyang :
rgyun du ma brjed par bya :
nam 'chi 'pho ba'i tshe rlung sems bla ma'i thugs kar thim rjes :
bla ma 'ja' 'od kyi lam las bde ba can du gshegs :
zhing gi gtso bo 'od dpag tu med pa'i thugs kar thim par bsam la :
dbyings rig stong gsal 'dus ma byas pa'i ngang bskyangs pas bar do med par dag pa'i zhing khams su dbugs 'byin par 'gyur ro :
lnga pa bar do sku gsum dang bsre ba ni :
da ltar gyi rang lus snang ba dang bcas thams cad bar do'i gnas skabs yin snyam pa'i 'dun pa bskyed :
yid 'gyur ba'i nyams skyes pa na thams cad me long la has btab pa yal ba ltar stong nyid du sbyangs te rig stong rjen pa'i ngang du cham mer bzhag :
'chi srid dag pa chos sku'o snyam pa'i nges shes bskyed :
de las ldang ba na zhu bde dang ro gcig pa'i lha skur lam gyis gsal :
bar srid dag pa longs sku'o snyam pa'i nga rgyal bzung :
de'i ngang las brtan g.yo snod bcud kyi snang ba gang shar na'ang chags sdang rmongs gsum gyi rtog pa rbad kyis bcad la rang bzhin sprul pa'i zhing khams chen por dag snang bskyed :
skye srid dag pa sprul sku'o snyam du rtsal sbyang :
de ltar yang dang yang du goms pas rmi lam du'ang rang shar na bar dor yang dran pas zin nas grol ba thob par 'gyur ro :
gang yang gtum mo'i zhu bde la brten nas snang ba bde bar 'char zhing mi rtog pa'i ting nge 'dzin shugs kyis drang nus pa ni 'byongs pa'i tshad do :
sbyangs pa'i phan yon ni drod thob cing mched pas dpe'i ye shes 'char ba la tshegs med pa yin no :
gsum pa sher dbang gi ye shes bskyang ba ni :
rtsa khams bde bas khyab pa nyid 'dzag med du bzung ba dang :
gyen du 'drongs pa dang :
gnas su dgram pa lhag par goms pas 'dzin 'dren la dbang thob pas gzhan lus la bsnyen sgrub yan lag bzhi'i sgo nas 'jug par bya ste :
dang po bsnyen pa ni :
phyag rgya'i mtshan nyid brtag pa dang :
dgug pa dang :
mi snang bar sba ba dang :
rgyud sbyang ba rnams tshul bzhin du bya'o :
gnyis pa nye bsnyen ni :
rang dang rig ma drod thob pas phan tshun shin tu dben par 'bol ba'i gdan la 'khod :
bcud skyed pa'i zas kyis khams gso :
gzugs la lta ba sogs 'dod pa'i yon tan sgyu ma lta bu la bslabs pas bde ba spel lo :
gsum pa yas babs sgrub pa ni :
rang dang rig ma rgyal ba rgya mtsho lhan cig skyes pa yab yum gyi gsal snang brtan po zhu bde dang dbyer med pa'i nga rgyal bzung :
mkha' gsang rdo rje dang pad+mar bsgom zhing gnas gsum 'bru gsum gyi rgyas gdab :
mtha' yas pa'i sems can gyi don du bde chen ye shes sgyu ma'i sku mngon du bya ba'i 'du shes bskyed de :
rdo rje pad+mar dal bus bcug ste cung zad gsor :
bde ba g.yos pa na sems bzung :
bde ba yal na bskyod pa dang gsor ba'i sbyor bas dbab :
gsang ba'i rtsa btsal la nor bu'i bu gar bcug ste rtsa kha sbyar :
gsang ba'i rlung drangs te rlung kha sbyar :
thig le dkar dmar gsang rtser reg la ma 'dres par kha sbyar te zag med kyi bde ba yun du bskyang ngo :
bzhi pa mas brtan sgrub pa chen po ni :
de nas gsang rlung gyen du drang :
rgya mtsho ri rab la sbyar :
ro 'dzin dang dbang po'i mchog steng du ldog :
stong 'dren dang ha ring ha thung gi sbyor bas sog sbubs nas chu drangs pa ltar skad cig gis gyen du ldog ste dwangs ma'i dwangs ma spyi bo'i thig le la bstim :
gzhan gnas su khyab par dgram :
bde ba'i ngo bo rang rig pa sprin thag chad pa'i nam mkha' lta bu'i ngang la yun ring du mnyam par bzhag :
de las langs pa na sgyu ma lta bu'i sku dang :
gsung dang :
thugs rnam pa thams cad pas cir snang bde ba :
de stong pa :
de gnyis zung du chud pa'i spyod pa bskyang bar bya'o :
de lta bu'i bde bas stong pa 'dren nus shing :
de gnyis zung du chud pas mi skye ba'i chos la bzod pa thob pa dang :
'jig rten pa'i ye shes kyi mchog la dbang 'byor pa ni 'byongs pa'i tshad do :
sbyangs pa'i dgos pa ni de kho nas bar ma chad par 'jig rten las 'das pa'i ye shes mngon sum du 'dren nus pa yin no :
bzhi pa tshig dbang gi ye shes bskyang pa ni :
rim gyis pa rnams ji skad bshad pa'i lam snga ma gsum la brtan pa thob nas :
dpe yi ye shes don gyi phyag rgya chen por ngo sprad par bya ba yin la :
gcig car ba'i rigs can rnams ni bla ma'i byin rlabs 'ba' zhig la brten nas gnyug ma car phog tu ngo 'phrod par 'gyur ro :
de'ang lta sgom 'bras bu nyams len bzhi'i rim pas gtan la dbab pa phyag rgya chen po'i khrid kyi rim pa ltar bskyang bar bya'o :
gsum pa rjes ye shes gong 'phel du bya ba ni :
kun bzang gsang dang mngon spyod pas :
dbang bzhi'i ye shes gong 'phel bya :
zhes pas dang po bum dbang dang gsang dbang gi ye shes bskyang ba'i dus su kun tu bzang po'i spyod pa rnam par dag pa lnga la bslab par bya ste :
gnas rnam par dag pa 'du 'dzi las ring du brgal pa'i ri khrod :
gangs khrod :
nags tshal :
bas mtha' sogs yid dang mthun par sgrub pa'i sa rde'u 'dzugs :
grogs rnam par dag pa tshangs pa mtshungs par spyod pa'am dam tshig gtsang ba re gnyis tsam dang 'grogs :
'tsho ba rnam par dag pa log pa'i 'tsho ba srog la bab kyang spang zhing :
zas gos gnas mal yo byad thams cad kha na ma tho ba med pas mtha' gnyis su ma lhung tsam bsten :
lta ba rnam par dag pa bden pa gnyis dbyer med pa'i don la blo sbyang :
spyod pa rnam par dag pa phyi so thar :
nang byang sems :
gsang ba sngags kyi sdom pa ma nyams par bsrung zhing rnal 'byor gyi rang sa bzung :
de lta bu'i sgo nas bskyed rdzogs kyi lam 'di kho na la rtse gcig tu nyams su blangs pas lo'am zla ba res kyang ye shes gong du 'phel zhing drod thob par 'gyur ro :
gnyis pa sher dbang gi ye shes bskyang ba'i dus su gsang ba rig ma'i spyod pa la bslab par bya ste :
gnas rnam par dag pa dur khrod dang :
rgya mtsho'i do sogs tha mal gyi skye bos mthong tshor med par sa bzung :
grogs rnam par dag pa mtshan nyid dang ldan cing rgyud smin cing grol ba'i rig ma dang 'grogs :
'tsho ba rnam par dag pa kha zas dang bcud len bsten :
lta ba rnam par dag pa zhu bde 'gyur med las skyes pa'i ye shes kyis tha mal gyi 'dzag bde rgyun bcad :
spyod pa rnam par dag pa byang chub kyi sems   smon 'jug don dam   gsum dang 'du shes gsum las skad cig kyang mi g.yel bas dga' bzhi bsgrub :
de ltar shin tu gsang zhing sbyangs pas ring por mi thogs par 'gyur med kyi bde ba'i ye shes 'phel bas 'jig rten pa'i chos thams cad kyi mchog tu gyur pa'i ting nge 'dzin skye bar 'gyur ro :
gsum pa tshig dbang gi ye shes la bslab pa'i dus su :
slob pa'i zung 'jug mngon du phyogs pa'i rnal 'byor pas gnas rnam par dag pa 'du ba dang nye ba'i 'du ba la sogs pa he ru ka'i gnas yul nges med du rgyu :
grogs rnam par dag pa zhing skyes kyi dpa' bo dang rnal 'byor ma'i tshogs dang spyod yul mnyam par brdal :
'tsho ba rnam par dag pa sha lnga bdud rtsi lnga la sogs la longs spyod :
lta ba rnam par dag pa srid zhi mnyam pa nyid du rtogs pas shes bya'i sgrib pa zil gyis mnan :
spyod pa rnam par dag pa blang dor ro snyoms pa'i brtul zhugs kyis 'jigs pa dang bag tsha ba med pa seng ge gangs kyi ltongs nas rgyu ba ltar spyad do :
des ni 'jig rten las 'das pa'i ye shes gong nas gong du 'phel te ring por mi thogs par shin tu rnam par dag pa'i go 'phang la sbyor bar 'gyur ro :
'phags pa thugs rje chen po rgyal ba rgya mtsho'i gdams pa las :
dbang bskur ba gdams ngag dang bcas pa'i rim pa ste gsum pa'o :
sa ma ya :
rgya rgya rgya :
de lta bu'i gdams pa zab mo 'phrad pas chog pa'i lam :
thob pas chog pa'i rtsi :
'di kho nas tshe gcig lus gcig gis 'ja' lus rdo rje'i sku 'grub pas na :
gdams pa gzhan la ltos mi dgos par blo bde thag chod 'jig rten dbang phyug rgyal ba rgya mtsho'i ye shes mngon sum yi ge'i gzugs su snang ba :
'od gsal thig le chen po'i yang zhun gser 'gyur gyi rtsi lta bu'i snying po 'di nyid :
dpal gyi bsams yas mchims phu bre gu'i dge'u phug tu :
gnubs kyi sngags 'chang chen po dang kho mo mtsho rgyal la thugs kyi dgongs nyams mthil phyin pa bka' bstsal pa'i skabs :
sprul pa'i dkyil 'khor mkha' khyab tu snang bar mdzad nas dbang bskur ba dang gdams ngag thams cad chos nyid rdo rje'i rang sgras chig rdzogs su mdzad pas ye shes mngon du gyur pa'i dngos grub thob :
kho mos mi brjed pa'i gzungs su bzung ste mkha' 'gro'i sprul pa'i yi ger bkod :
slar yang ma 'ongs pa'i dus la dgongs te dpal lha'i sras po mchog grub rgyal po la'ang smon lam gtad rgyas rjes su bzung ste gu ru chen po nyid dgyes bzhin du 'di skad ces bka' bstsal to :
rang byung 'chi med pad+ma 'byung gnas nga :
chos sku kun bzang 'od mi 'gyur ba dang :
longs sku rgyal ba rgya mtshor dbyer med kyang :
sprul pas 'dzam gling thabs kyis 'dul ba'i phyir :
d+ha na ko Shar pad+ma'i sbubs su 'ongs :
o rgyan yul du brtul zhugs spyod pa spyad :
rgya gar shar nub dbus 'gyur ma ga d+hAr :
sangs rgyas bstan pa'i rgyal mtshan bsgrengs par byas :
lho phyogs 'chi ba mthar byed brag phug tu :
bde chen mchog gi ye shes bsgrub pa'i tshe :
'phags mchog thugs rje'i gter chen dngos su byon :
rgyud dang gdams pa bye ba bsam yas pa'i :
smin grol man ngag skad cig nyid la bstsal :
'gro 'dul rgyal tshab chen por mnga' gsol mdzad :
slar yang 'phags pa'i zhing khams bod yul 'dir :
mnga' bdag rgyal pos gsol ba btab pa dang :
sngon gyi smon lam zab mos mtshams sbyar nas :
stag gi lo la bsam yas mthil du sleb :
gtsug lag khang bzhengs bkra shis me tog 'thor :
mdo sngags zab don chos kyi char pa phab :
mtha' dbus thams cad sgrub gnas byin gyis brlabs :
chos dang rten dang nor gter dpag yas sbas :
ma 'ongs rje 'bangs sprul pas spyod pa yi :
smon lam btab cing gter srung gnyer byang gtad :
khyad par yi dam thugs rje chen po yi :
rgyud kyi gzhung bsgyur lung gi nges pa dbye :
man ngag lag len gnad du dril nas kyang :
bye ba phrag brgya gdams pa'i snying po ni :
tshig nyung don tshangs nyams su blang bde ba :
thos pas rang grol rgyal ba rgya mtsho yi :
dgongs nyams dmar khrid gnad kyi yang zhun 'di'i :
dbang bskur thob tshad bde ba can du skye :
rtse gcig nyams blangs tshe 'dir byang chub thob :
tshogs su bsgrubs dang dam rdzas myangs pas kyang :
thar pa'i sa bon skad cig nyid la 'debs :
gang du brtsams pa'i yul phyogs bkra shis shing :
nad mug mtshon 'khrugs dus kyi rgud pa zhi :
gzhi der gnas pa'i 'jag ma'i srin bu yan :
spyan ras gzigs kyi gdul byar gyur nas kyang :
'khor ba mtha' can thar pa'i sa bon thebs :
de phyir sngon chad gzhan du ma bstan pa'i :
yid bzhin rin chen snying gi nor bu 'di :
snod ldan las ldan thugs kyi gzungs ma la :
smin grol mthar thug nges pa'i don du bshad :
yal bar ma dor rang rang nyams su longs :
gzhan du ma spel mkha' 'gro'i brda yi dpe :
gnas 'di'i brag sna seng ge'i gdong la sbos :
nam zhig dbus gtsang khol bur 'khrugs pa'i tshe :
grwa phyi'i phyogs su las ldan sngags pa'i rigs :
bud+d+ha'i sprul pa mtsho rgyal snying gi bu :
me khams phag lo skye mtha'i byang chub sems :
dri med bslab ldan mtshan dpe'i cha shas rdzogs :
ngang rgyud ring zhing thabs mkhas 'gro ba 'dul :
kun dga'i ming can de dang 'phrad par 'gyur :
de tshe rgya che'i bla rdzogs thugs rje'i skor :
bshad dang sgrub pas 'gro mang thar lam bkod :
khyad par gdul bya shar gyi phyogs su rgyas :
dkar po'i brgyud 'dzin bod khams kun tu dar :
snying po'i mchog 'di rang gis nyams blangs nas :
slar yang mgrin pa bzang po'i bre gu'i sul :
yang gter rgyas gdab smon lam rgya cher thobs :
de nas ma 'ongs shin tu rtsub 'gyur dus :
yab gcig khri srong lha sras mchog grub rje :
zung 'jug rnam 'phrul sgyu ma'i rang mdangs shig :
mdo khams shar du lcags khams 'brug gi lo :
bka' babs bdun ldan rig rtsal thod brgal 'chang :
brtul zhugs zil ldan dpa' bo stag sham can :
o rgyan thugs sras pad+ma'i ming can la :
ye shes mkha' 'gros gter ka dngos su sprad :
des kyang ring du gsang zhing 'chang ba'i mthar :
bi ma mi tra lha sras sku mched dang :
bud+d+ha bai ro nam snying mchog dbyangs dpal :
bdud 'joms dz+nyA na mtsho rgyal lcam sogs kyi :
byin brlabs sprul pa phyogs mtshams byung ba'i tshe :
rmi lam tshul du chos kyi bdag po yis :
bka' gtad byin rlabs skul ma thengs gsum 'ong :
de dus gdams pa 'di nyid gtan la phob :
bram ze nyer gcig gdung gi ril bu bcas :
las ldan rnams la rim bzhin spel mkhas gyis :
ma 'ongs don ldan 'brel tshad 'gro ba kun :
'jig rten dbang phyug sras su gdon mi za :
de phyir snying la zungs shig sa ma ya :
zhes bka' bstsal pa ltar mi 'gyur ba'i gnas su rgyas btab cing bka'i srung ma rdo rje nag po chen po dang :
gter gyi bya ra ba las mgon bya rog gdong can la gnyer du gtad do :
ma 'ongs las ldan rnams dang 'phrad par shog :
'phrad nas gzhan don rgya cher 'byung bar shog :
sa ma ya :
rgya rgya rgya :
gter rgya :
sbas rgya :
gsang rgya :
zab rgya :
gtad rgya :
ga gan /[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]sku gsung thugs yon tan phrin las kyi rgya yod do :
kh+taM:
gu h+ya :
yang zab rmad du byung ba'i gdams pa 'di nyid /
sngon rab byung drug pa'i lcags mo glang gi lo'i smal po zla ba'i tshes bcur dpal gyi mchims phu'i brag sna seng ge'i gdong nas gnubs chen po'i rnam 'phrul skye mtha'i byang sems o rgyan dri med kun dgas gdan drangs /
bla rdzogs thugs gsum rgya che ba'i skor rnams khyab gdal du spel ba la brten nas gdul bya mtha' yas pa smin grol la bkod /
snying po 'di nyid lung byang ltar thugs nyams su bzhes te gzhan la ma spel bar dpal gyi bsam yas brag dmar mgrin bzang gi bre gu'i sul du rgyas btab pa /
slad nas kho bo pad+ma 'od gsal mdo sngags gling pa la rab byung bcu bzhi pa'i sa sbrel dbyug pa zla ba'i tshes bcur 'gro 'dul 'phags pa'i thugs tig dang lhan cig tu ye shes kyi mkha' 'gros dngos su bstsal pa ring du 'chang nas /
phyis rab tshes me mo glang lor gter ston sprul pa'i skus rmi lam du rjes su bzung zhing byin gyis brlabs pa sogs dus su bab pa'i tshe /
lo chen bai ro dngos byon pad+ma'i zhal tshab 7o rgyan 'chi med bstan gnyis gling pas rin chen gter gyi mdzod chen po'i shing rta'i lam srol gsar du phye ba'i cha rkyen du /
bla ma dang mkha' 'gro'i byin rlabs las shog ser zheng sor do dkyus sor drug pa zhig las dag par phab pa 'brel tshad 'gro kun 'phags pas rjes su bzung ste bde ba can gyi zhing du byang chub snying po'i go 'phang la reg pa'i rgyur gyur cig
/sarba dA ka l+yA NaM b+ha ba tu //

//
