@#//
bla ma'i thugs sgrub yid bzhin nor bu las /
rtsa ba'i dbang bskur rgyas pa'i cho ga bklag chog tu bkod pa yid bzhin dpal 'byung zhes bya ba bzhugs so //
na mo gu ru pad+ma ts+tshin+d+ha ma Ni kA ya /
rgyal ba kun las lhag pa'i thugs rje'i gter //
yid bzhin nor ltar 'gro ba'i re 'dod skong //
dran pas gdung sel gu ru rin po che //
bde ba chen po'i zhabs la phyag 'tshal lo //
o rgya zhal skyin rig 'dzin che ba'i mchog
/yab sras smon lam rtsal gyis kha phyes pa'i //
thugs sgrub nor bu'i sgrom chen rnam gnyis las //
phyi ma'i smin byed rgyas pa khrigs su spel //
dus gsum sangs rgyas kun 'dus gu ru rin po che'i thugs sgrub bye ba phrag brgya'i nang nas ngo mtshar rmad du byung ba mthar thug snying po rnam gnyis kyi ya gyal /
rang gzhung las /
zab rgya'i mthar thug thugs sgrub bye ba'i bcud :
ces khyad par du bsngags pa thugs sgrub yid bzhin nor bu'i dkyil 'khor du skal ldan smin par bgyid pa'i tshul la spyir gzhung 'dir dbang rab 'jug pa don dam rdo rje'i ye shes 'pho ba'i dbang dang /
dbang po 'bring man chad thun mong du 'jug pa mtshan ma rdzas kyi dbang gnyis su gsungs pa'i dang po ni rtsa ba las /
de la thog mar smin byed kyi :
dbang bskur tshul bzhin len pa la :
byin rlabs rgyun ldan mthu btsan zhing :
thugs rje che mnga' slob dpon la :
lus ngag yid gsum bran du phul :
bla ma mnyes pa mthar phyin bya :
de tshe dam pa'i dgongs nyams drod :
slob ma'i rgyud la gtad pa'i mthus :
thugs yid gcig tu 'dres pa ni :
dbang bskur kun gyi rgyal po yin :
don gyi dbang 'di sus 'dzin pa :
dus gsum rgyal ba'i gdung 'tshob ste :
rig pa 'dzin pa'i sar bgrod nas :
bde chen ye shes myur du 'grub :
ces yul dang yul can gyi rten 'brel /
bar gyi mtshams sbyor /
mthar thug 'bras bu bcas rdo rje'i tshig nyung ngus don zab cing rgya che bar bstan pa'i don ji bzhin nyams 'og tu chud pa ni dbang bskur thams cad kyi mchog dang rab tu gyur pa ste brda dang tha snyad kyi spros bcas tsam la rag ma lus shing /
mtshan ma rdzas kyi dbang skur tshul bzhin bgyid pa la'ang /
bla slob mtshan nyid dang ldan pa'i rten 'brel 'grigs shing mnyes pa gsum gyis bsten pa sngon du 'gro bas dam tshig mthar son pa ni nges par dgos so //
gnyis pa mtshan ma rdzas la brten pa rten 'brel brda'i dbang bskur ba la gnyis /
sta gon kha bskangs nas shin tu rgyas par bskur ba'i tshul spyir bstan /
dngos gzhi'i dbang rgyas 'bring bsdus pa tsam rang gzhung ltar bskur ba'i tshul bye brag tu bshad pa'o //
dang po ni /
rang gzhung las /
phun sum tshogs pa'i sa gzhi la :
cho ga tshul bzhin byas nas su :
mi mthun phyogs rnams mtshams bcad la :
mthun rkyen nyer bsdogs tshogs par bsgrub :
ces sogs kyis bstan pa'i don gzhung 'dir 'don cha sogs dmigs su bsal ba ma byung yang /
spro na go stod gter byon dam rdzas myang grol sgrub khog ltar bsnyen sgrub rnam bzhi'i khongs nas byung ba'am /
yang na /
thugs sgrub bar chad kun sel gyi dbang chog chen mo mu tig phreng ba la /
lha dang sngags sogs 'dor len phyed par byas te /
lha /
bum pa /
slob ma sta gon rnams bya /
dngos gzhir ni 'og nas 'byung ba ltar las rgyas bsdus kyi 'dor len byar med do //
'on kyang zab gter gyi mnga' bdag rig 'dzin che mchog rnam pa gnyis kyi phyag len dkyus la sta gon dang 'brel ba cher mi gnang bas /
slob ma sngon du dkyil 'khor chen po gang rung du smin pa la ni /
'jug pa dang bcas pa'i dngos gzhi'i dbang bskur ba kho nas don 'grub pa'ang yin no //
gnyis pa rang gzhung ltar dngos gzhi'i dbang gsum bye brag tu bskur tshul bshad pa la /
'bring bsdus gnyis kyi lag len gzhan du shes par bya zhing /
'dir dbang bskur rgyas pa'i lag len bstan pa la gsum /
bsgrub gzhi gzugs brnyan gyi dkyil 'khor 'du bya ba /
sgrub chos ting nge 'dzin gyi dkyil 'khor gsal gdab pa /
bsgrubs pa'i 'bras bu slob ma rjes su bzung ba'i tshul dngos so //
dang po ni /
gu ru'i sgrub gnas sogs byin rlabs dang ldan pa'i gnas su yar ngo tshes bcu lta bu dus tshes khyad par du 'phags pa la /
rtsa ba gsum gyi rten dang dar 'phan bla bre sogs kyi rgyan bkram pa'i gung du dbang stegs gru bzhi lham pa'i steng ras bris kyi dkyil 'khor mtshan nyid tshang ba bkram /
ma 'byor na maN+Dal la dri bzang gis gsher ba'i 'bru dkar gyi tshom bu dbus su gtso 'khor lnga /
de rgyab brgyad /
de rgyab bzhi bkod pa bsham /
dkyil 'khor kyi lte bar many+dzi'i steng du rnam rgyal bum pa sman dang dri bzang gi chus sum gnyis bkang ba /
kha rgyan mgul chings gzungs rdor dang ldan pa'i khar /
ka pA la mtshan ldan mngar gsum myos byed ra sA ya na sbyar bas bkang ba la /
me long dri med sin+d+hu ra'i thig le lnga tshom baM ha ri ni sas mtshan pas bkab pa'i steng du /
gu ru bde ba chen po'i sku 'bag rnams brtsegs mar bzhugs su gsol /
dkyil 'khor gyi dbus sam lha gnas so sor sku tsaka
/sngags byang /
me long /
lha gnas thad kar dngos grub kyi rdzas bcu gsum dngos sam ri mor bris pa bkod /
de'ang 'grub na slob ma so so'i grangs mnyam ga'u sogs su 'chang bde ba sngon nas nyer bsdogs bya /
rgyab ngos pad snod du bla ma'i gtor chen ri rab ma bang rim gru bzhi bzhi brtsegs kyi khar rin chen zur brgyad /
de steng dpal gtor rgyan spros can gyi g.yas g.yon du sman raka dang bka' gter srung ma'i 'bul gtor /
mdun ngos su tshe 'brang tshe ril tshe chang /
phyogs gar bder tshe mda' gzug
/rig ma'i tsaka li'ang 'du bya /
chu gnyis nyer spyod g.yas skor du bsham /
gzhan yang sngon gtor tshogs kyi yo byad chad brtan rnams dang /
slob dpon gyi mdun du las bum /
gu gul yungs thun mig dar me tog dam chu gser thur me tog rol mo'i chas sogs 'og tu dgos pa'i yo byad thams cad tshogs par bya /
dbang rdzas bsham pa dang /
dngos gzhi'i sgrub mchod kyi bar zhag gis chod na bdag nyid lha'i nga rgyal dang bcas cho ga rgyas bsdus gang rung gis byin dbab pa bcas bya'o //
gnyis pa ni /
las byang dgos 'dod kun 'byung gi gzhung bsrangs la dzapa? khang phyes te bzlas pa ci 'grub bya /    bar 'dir 'og nas 'byung ba ltar dmigs pa gsal btab la tshe dzapa? bzla ba dang /
dzapa? khang bsdus rjes tshe 'gugs bskul pa bcas bgyis na'ang chog
/mchan /
skabs 'dir bum pa sgrub pa ni bdag mdun chos nyid 'od gsal gyi thig ler gcig pa las dbang bskur ba'i don du bum dkyil logs su gsal 'debs pa ste /
de'ang /
bum pa b+h+rU~M las gzhal yas khang :
mtshan nyid thams cad yongs rdzogs dbus :
rig 'dzin bla ma'i lha tshogs rnams :
snang stong chu zla lta bur gsal :
gzungs thag 'dzin la /
rang gi thugs srog sngags phreng las :
'od zer mchod pa'i tshul du spros :
snyoms 'jug byang sems bdud rtsi yis :
bum pa yongs su gang bar gyur :
ces mos la bzlas pa ci 'grub bya /
mthar bdag mdun bum gsum chabs cig tu dmigs te mchod bstod dang gsol 'debs bya /
bum par oM AHhU~M gis mchod yon phul la /
bum pa'i lha tshogs bde ba chen por rjes su chags pas rdo rje bdud rtsi'i rang bzhin du ltem gyis zhu bar gyur /
ces mos la dzapa? khang bsdu /
las bum nang du pad nyi'i steng :
hrIHlas dbang chen rta mgrin rgyal :
dmar nag thod dbyug me zhags 'dzin :
khro bo'i chas rdzogs me dbus rol :
thugs srog sngags kyi phreng ba las //
bdud rtsi'i rgyun byung bum pa gang //
dag byed rdo rje'i bdud rtsir gyur //
ces mos la /
oM ha ya grI ba hU~M phaT:
brgya rtsa brgyad bzlas mthar /
khro bo chen pos bgegs zlog cing las thams cad grub pa'i phrin las mdzad du gsol /
ces phrin las bcol /
de nas chos srung spyi dang bye brag gter srung klu btsan gyi gtor 'bul /
tshogs byin rlabs nas bsgral bstab yan grub pa dang bdag 'jug rgyas par blang ba'am /
rig pa'i me tog dor ba tsam gyis bdag nyid 'jug pa dang /
slob ma 'jug par gnang ba nod pa rnams bya'o //
gsum pa la'ang gsum /
'jug pa dang dbang bskur ba dngos /
mtha' rgyas rjes kyi bya ba'o //
dang po la dbang gzhung gi dngos bstan las phyi nang gi 'jug pa so sor gsal bar ma gsungs kyang /
'og tu /
de ltar mchog dang thun mong dngos grub phyir :
dbang gi khyad chos snying por bstan pa ste :
thun mong dkyil 'khor phyi nang 'jug pa sogs :
rigs mthun bla ma'i dbang gzhung spyi ltar sbyar :
zhes gsungs pa ltar cung zad kha skong ba'i dbang du byas na gnyis /
phyi 'jug dang /
nang 'jug go
/dang po la sdom ni /
khrus byas bgegs phral srung 'khor bsgom //
lo rgyus mtshams sbyor maN+Dal phul //
chas 'jug gsol gdab gnang ba sbyin //
rgyud sbyong sdom bzung nang sems bskyed //
ces chos bcu las /
dang po ni /
slob ma rnams la phyi rol du las chus khrus bya /
gnyis pa ni /
nang du 'ongs pa na /
bgegs gtor bshams la /
las byang ltar /
rang nyid dbang chen sku ru gsal :
sogs nas byin rlabs dgug bsngo bskrad pa drag sngags brjod cing thun gyis gzir ba rnams bya /
gsum pa ni /
gral du 'khod nas /
hU~M:
bdag nyid dpal gyi sogs brjod la srung ba'i 'khor lo brtan par bsgom /
bzhi pa ni /
me tog bkye bsdu byas la /
nam mkha'i khams dang mnyam pa'i ma gyur 'gro ba mtha' dang mu med pa thams cad rigs kun khyab bdag kun bzang pad+ma bde ba chen po'i go 'phang la 'god par bya /
de'i ched du bla ma'i sgrub thabs bye ba phrag brgya'i yang snying thugs sgrub yid bzhin nor bu'i dkyil 'khor du dbang bskur ba zab mo gsan la /
lam rim pa gnyis nyams su blang bar bgyi'o snyam pa byang chub mchog tu thugs bskyed pa dang /
chos gsan pa'i kun tu spyod pa rnams kyang tshul bzhin du mdzad nas gsan 'tshal /
de la gsan par bya ba'i chos mdo rgyud gsar rnying gi rigs srol bsam gyis mi khyab pa mchis pa las /
skabs 'dir snga 'gyur rnying ma'i ring lugs babs so gsum du grags pa'i nang tshan zab mo gter gyi chos sde chen por gtogs /
de la'ang rtsa ba sgrub pa sde brgyad /
yan lag phrin las rab 'byams /
snying po bla rdzogs thugs gsum gyis mtshon rnam grangs dang bye brag mtha' yas par mchis pa las /
skabs su babs pa 'di ni /
rigs thams cad kyi khyab bdag
/dkyil 'khor ma lus pa'i byed po /
rgyud lung kun gyi 'byung gnas /
mchog gi dngos grub lag bcangs su gtod pa'i nye lam zab mo bla ma sgrub pa'i skor yin /
de la'ang sngags gsar rnying gi ring lugs rnams su bsgrub bya sgrub byed kyi bka' srol ji snyed cig byon pa thams cad las ches zab cing khyad par du mas 'phags pa sangs rgyas kun dngos o rgyan gyi slob dpon chen pos rang gi sgrub thabs rang nyid kyis mdzad de don ma 'khrul /
sgra ma nor /
tshig ma bcos pa'i rdo rje'i gsung rmad du byung ba ste /
de'ang ka dag gi rig pa gzhi dbyings su grol nas 'khor 'das thams cad kyi khyab bdag tu mngon par byang chub pa thog ma'i mgon po 'od mi 'gyur ba zhes bya ba sangs rgyas kun las sngar sangs rgyas pa de nyid kyis /
rtog 'khrul gyi sa bon sad pa'i 'gro ba rnams la brtse ba'i thugs rje skyes te spyan ras gzigs rigs lnga gang chen mtsho'i sku dang zhing khams rgya mtsho mngon par bkod de /
dag pa dang ma dag pa'i 'jig rten mtha' yas par 'gro 'dul sprul pa'i sku'i bkod pa de snyed du bstan nas rtag cing khyab pa'i phrin las 'khor ba ji srid de srid du mdzad pa de thams cad kyang pad+ma kun tu 'chang ba chen po'i ye shes kyi gsang ba zab mo gcig tu rdzogs pa yin la /
srid zhi'i spyi dpal  chen po de nyid kyis phyogs bcu'i 'dul bar dka' ba'i zhing dang 'gro ba rgya mtsho la ye shes gzigs pa lhag par 'jug pa phrin las dang thugs rje'i khyad par du grub pas na /
bstan pa 'di'i ston pa thugs rje can gyis kyang sku dngos kyi gdul zhing du ma gyur pa gdong dmar pre ta mun pa'i gling 'di nyid du /
chos skyong ba'i rgyal po 'jam mgon khri lde'i thugs bskyed kyi shing rtas drangs te /
gsung rdo rje'i sprul pa'i sgyu 'phrul gyi nyin byed rtsol med du 'char zhing /
nyid kyi ye shes sgyu 'phrul drwa ba'i rol par shar ba'i 'bangs rigs mkhas shing grub pa'i 'khor tshogs dang lhan cig thun mong ma yin pa gsang chen nges pa'i theg pa las brtsams te rdo rje'i chos rnga zab mos  srid pa gting nas sprugs /
ngan 'gro'i sgo chen bcad /
gdod ma'i gsang lam chen po dbyes /
sku gcig zhing khams rab 'byams la khyab pa dang /
skad cig bskal par bsgyur ba sogs gang 'dul der snang gi rdzu 'phrul gyi cho 'phrul chen pos gangs can mtha' dbus thams cad pad+mo rnam par snang ba'i zhing gi rgyan stug po bkod par lhun gyis grub par byin gyis brlabs /
phyis 'byung gi skye dgu nyam thag pa rnams la thugs brtse bas grol ba bzhi ldan gyi gter kha bsam las 'das pa brag ri lhun chags /
g.yu mtsho gtan 'khyil la sogs par sbas te gsang ba zab mo'i rgya bdun gyis btab /
gnas dus kyi rten 'brel la babs pa'i tshe de dag gis gzhan don mdzad pa la dbang ba'i las can gyi skyes bu 'byung bar lung bstan /
gter 'byin grub pa'i 'khor los sgyur ba rnams kyang rim par byon nas 'jig rten gyi rgud pa sel zhing gdul bya'i kha lo thar pa mchog tu sgyur ba'i phrin las ji srid bskal bzang rnam 'dren lnga pa'i bstan pa ma shar gyi bar du rgyun mi 'chad pa mthun snang du grub cing /
mdor na kha ba can gyi ljongs 'dir bstan dang 'gro ba'i phan bde'i rgyu 'bras cung zad cig gang yod pa de dag thams cad slob dpon sangs rgyas gnyis pa 'di nyid kho na'i thugs rje'i cha shas las byung ba yin pas phyogs dang ris su ma chad cing /
tshad dang mu med pa las /
'chad bya'i gsang ba ngo mtshar rmad du byung ba 'di'i dbang du byas na /
slob dpon chen po nyid lho nub srin po'i kha gnon du gshegs pa'i tshe mang yul gung thang gi la thog tu zhabs skyel ba lha sras mu khri btsad pos gdung shugs kyis gsol ba btab pa'i ngor /
dngos su lha sras rje 'bangs dang /
brgyud nas ma 'ongs pa'i gdul bya yongs la thugs brtse ba chen pos dgongs te gsol 'debs bsam pa lhun grub yid bzhin nor bu lta bu'i man ngag bcu gsum zhal chems dang bcas pa /
sdug bsngal sel byed nyon mongs rang grol pad+ma'i snying thig gi gdams pa cha lag dang bcas rdzogs par bstsal pa /
gsang ba'i bdag mo ye shes mtsho rgyal sogs rig 'dzin rtsal 'chang rnams kyis thugs nyams su bzhes shing /
phyi rabs kyi don du gdams ngag skor tsho mang du phyes te zab mo'i gter du sbas pa las /
gsol 'debs rtsa ba lha sras rnam 'phrul mang lam ri khrod pa bzang po grags pas ru lag gram pa rgyang gi lha khang nas spyan drangs te rig 'dzin rgod kyi ldem 'phru can la bka' babs /
sgrub thabs yon tan gter mdzod kyi skor rnams mnga' ris paN chen rin po che mched gnyis kyis bsam yas dbu rtse'i steng khang nas phyungs te chos rgyal rin chen phun tshogs la bka' babs /
thugs sgrub yid bzhin nor bu'i skor 'di nyid sprul pa'i gter chen o rgyan mchog gyur gling pas mdo khams rtsi ske nor bu spun gsum nas spyan drangs te 'jam dpal dbyangs mkhyen brtse'i dbang po la bka' babs /
gzhan yang man ngag bcu gsum gyi bskyed rdzogs khyad par 'phags pa'i gdams skor rig 'dzin yongs kyi dbang phyug rdo rje tshe dbang nor bu'i dgongs pa'i gter kha las brdol ba rnams kyi smin grol gdams srol ma nyams par bzhugs pa las /
sa gter rim pa gsum pa thugs sgrub yid bzhin nor bu'i gter 'byung mdo tsam brjod na /
lo rgyus shel gyi phreng ba las /
ma 'ongs sum cu kha ral snyigs dus kyi :
bod khams mgon med 'gro rnams bskyab pa'i phyir :
yid bzhin nor bu bla ma'i thugs sgrub ni :
zab mo'i gdams pa man ngag snying po'i phul :
nyon mongs rang grol pad+ma'i snying tig bcas :
mthong thos don ldan dgongs nyams mthar thug chos :
nga dang ma mjal phyi rabs gdul bya la :
dngos dang khyad med byin rlabs sku tshab mchog :
rin chen sna lnga'i phye ma las byas te :
gzhan don thugs rje'i rdzu 'phrul mthu yis bzhengs :
bde chen ye shes mngon sum bstims pas na :
bdag dang mjal bar khyad med the tshom bral :
de phyir chos dang rten mchog khyad par can :
sbas pa'i tshul yang gzhan las 'phags pa ste :
rgya che'i gzhung rnams zab pa'i snying por dril :
snying po'i yang zhun brjod pa kun gyi rgyu :
gdams pa'i mthar thug brda yig bdun du bsdus :
rtsa sgo 'byed pa'i rdzas ni bdud rtsi lnga :
yi ge'i rkyen byed mkha' 'gro'i brda ris bdun :
dgongs pas byin brlabs shog dril rin po che :
'byung ba bzhi dang dug mtshon gyis mi tshugs :
dri tshor tsam gyis nad zhi gdon 'phrog cing :
snang ba dbang sdud thugs rje chags pa'i rdzas :
don kun grub ster byin rlabs gi waM bzang :
bam por byas te de yi btsas su gtams :
bskal pa zhig kyang mi 'gyur rkyen gyi gter :
sbas pa'i gnas ni mdo khams zal mo sgang :
rtsi ske'i chu bo 'dus pa'i rong gi brag :
rin chen 'bar ba'i logs su rgyas thob la :
klu btsan 'bar ba spun bdun srung mar bskos :
nam zhig bod khams mtha' dbus kun tu 'khrugs :
zhes sogs kyis chos dang rten gyi dkar chag
/gter du sbed pa'i dgos pa /
gang du sba ba'i gnas /
nam zhig 'don pa'i dus sogs gsal bar bstan cing /
de nyid 'byin pa po'i gang zag kyang /
de nyid las /
de tshe gter 'di 'byin pa'i las can ni :
yab cig khri srong sprul pa dbang gi ming :
bstan gnyis zung 'jug shes rab rtsal 'chang bar :
pad+ma bdag gis yang yang byin brlabs pas :
gnas dang zab mo'i gdams pa'i mtshon tshul kun :
me long byad bzhin dran pa'i zungs su smin :
dngos su spyod dam bskul bas rkyen byas te :
da lta'i smon lam mthu las dam 'dzin ni :
'brel tshad don ldan sngags kyi rnal 'byor pa :
byis pa'i ngang tshul las can zhig 'byung ste :
de yis gnas yul kun tu nyul ba dang :
mkha' 'gro'i tshogs dang dgyes rgur spyod pa dang :
las can rnams la ye shes skyed pa dang :
bshad sgrub bstan pa'i sa bon gdab pa'i phyir :
'gro don spyod pa'i lam nas rnyed par 'gyur :
ces gsungs pa ltar mnga' bdag yab sras zung gi dngos grub kyi bgo skal du babs shing /
de'ang gtso bor paN chen dri med bshes gnyen dang tshangs pa lha'i me tog gdul bya'i don du sprul pa'i skur bzhengs pa /
mkhas shing grub pa yongs kyi rgyal po 'jam dbyangs mkhyen brtse'i dbang po rdo rje gzi brjid rtsal gyi las 'phro gter gyi mdzod chen po'i cha shas las 'phros pa ste /
rje btsun bla ma 'di nyid kyi thun mong gi rnam par thar pa ni gangs can gyi ljongs su nyi zla ltar grags pas smos ma dgos la /
thun mong min pa'i tshul rnams ni 'phags pa las gzhan gyi spyod yul du ma gyur na'ang rjes dpag rigs pas phyogs tsam mtshon na /
mnga' ris paN chen rin po che'i lung byang las /
bdag dang nam mkha'i snying po'i smon lam las :
khams kyi phyogs su 'brug gam byi phag lo :
sde snod rgyud sde'i gsang ba kun bsdus nas :
rig 'dzin rnam bzhi'i brgyud pa rgyas par byed :
mthar ni dpal chen thugs dang gnyis su med :
ces sa phyogs dgung snying mdzad pa bcas gsal bar bstan la sprul gzhi'i khyad par yang spyir rje 'bangs rnams ye shes kyi dbyings gcig par ma zad /
paN chen rin po che'i sprul gzhir dmigs su gsungs pas shin tu nges pa yin pa dang /
gter chen bdud 'dul rdo rje'i lung bstan sogs las kyang shin tu gsal zhing /
khyad par gter gsar lung byang snying gi me long las /
de nas yang dag bshad bya ba :
byang rgyud phyogs kyi dmag dpung zhig :
bod yul dbus 'dir sleb pa na :
bod khams bstan pa nyams la thug :
de tshe pad+ma'i thugs bskyed mthus :
za hor rgyal po'i gdung mtha' ru :
yab cig khri srong sprul pa 'byung :
paN grub kha yar 'ga' tshogs te :
da lta'i bsgyur bshad chos rnams kun :
de dus cung zad 'chad nyan byed :
de nas phal cher nub nye'i dus :
bi ma mi tras byin brlabs pa :
khri srong sprul pa dge sbyong tshul :
lcags khams 'brug gi lo pa ni :
skyes bu blo rtsal ldan pa 'byung :
snying po'i bstan pa gsal bar byed :
bod khams bde thabs sna tshogs spel :
khyad par bdag gis dngos nyams dang :
rmi lam tshul du byin brlabs pas :
'jam dpal sprul pa'i rgyal po nyid :
grub pa mchog gi tshul bzung nas :
mthar thug nor bu lnga la sogs :
zab mo'i gter sgo 'ga' zhig 'byed :
yang na bka' rnying bstan pa skyong :
'brel tshad smin grol lam la bkod :
mdo sngags spyi dang snying po'i srol :
grub pa brnyes pa'i ring lugs rnams :
bka' bsdu 'chad nyan sgom sgrub kyis :
dbus gtsang mdo smad kun tu dar :
zhes sogs gter gsar lung byang thams cad las o rgyan dus gsum mkhyen pa nyid kyi rdo rje'i gsung gis yang nas yang du bsngags pas mtshon so skye'i blo yis tshad bzung du mi nus kyang /
zab chos 'di nyid kyi bka' bab dang 'brel ba'i lo rgyus zur tsam smos na /
rje nyid dgung grangs bco lngar pheb pa'i tshe /
dbyings phyug bde chen rgyal mos zab gsang gi dngos grub bstsal cing ye shes kyi rtsa sgo 'byed pa'i mthu las gu ru'i thugs sgrub bde gshegs 'dus pa phyi sgrub bar chad kun sel /
nang sgrub yid bzhin nor bu sogs skor tsho shin tu mang ba klong gsal brda'i ri mor rtsol med du shar kyang cung zad thugs nyams su bzhes pa tsam las spel bar skabs su ma babs pas 'byung 'gyur gyi don   du slar gter du bsdams /
dgung lo so gcig par g.yo ru khra 'brug nas lung bstan gyi nges pa gzigs pa bzhin /
dpal chen chu bo ri'i gu ru'i sgrub phug nam mkha' lding du bod khams bde thabs kyi phrin las mdzad pas gu ru bde ba chen po gtso 'khor grangs med pas nam mkha'i khams khengs te sprul pa mtha' yas pas bod khams dbugs 'byin bstsal pa dang /
lo skor gcig gi bar du bod yul dbus su mtha' dmag gi 'jigs pa mi 'byung ba'i mtshan ma khyad par can brnyes /
de'i phyi lor rgyang yon po lung gi gu ru'i sgrub phug tu tshogs mchod mdzad pa'i tshe de'i sgo gong du gu ru'i sku tshab dang bsam pa lhun grub ma'i chos skor bzhugs pa gsal bar gzigs shing chos kyi rnam grangs sogs ji lta bar thugs la shar /
slar dgung lo so dgu pa sa pho rta lo dbo zla'i tshes bcu'i tho rangs su nam mkha' nas thod phreng rtsal gyi dzapa? dbyangs zhig grags pa'i rjes thog tu /
spyan nas 'od zer gyi sbu gu phra la g.yel ba zhig lho rgyud kyi phyogs g.yas g.yon nas chu bo 'bab pa'i brag ri zhig gi 'dabs su zug
/der gu ru'i sku tshab bde ba chen po'i rnam pa khru gang ba dang /
chos skor rnams shog ser glegs bam chen po'i rnam pa mngon sum lta bur gzigs pa la /
thugs rtog zhib tu bcug pas sku dang shog ser da lta'i tshad ji lta ba la /
de na gang bzhugs kyi chos kyi tshig don lam lam thugs la gsal ba zhig byung yang /
gnas dus sogs kyi rten 'brel dang dgos pa'i dbang gzhan gzigs nas rje nyid kyis 'don par skabs su ma babs pas /
gter chen mchog gyur gling pa la rgyu mtshan dang bcas te 'don par bskul bas /
gter chen nyid la'ang lung bstan dang gsal snang khyad par can gyis mtshams sbyar te /
sa rta smin drug zla ba'i tshes bcu la rtsi ske'i chu bo 'dus pa'i nor bu spun gsum gyi brag nas sku tshab dngos grub dpal 'bar dang /
chos skor shog ser /
don kun 'grub pa'i gi waM gi bam po bcas tshegs med par dngos grub tu bzhes /
shog ser la brda yig dngos su mi gsal yang yab sras zhal rgyas pa'i thog gter sgrub zhag bdun mdzad cing bdud rtsi lnga'i chu la sbangs pas zhag po lnga nas brda yig gi grong khyer bdun bkra lam gyis shar ba'i ngo mtshar chen po dang bcas /
mgo zla'i tshes bcur lhan rgyas kyis gtan la phab pas /
gter chen rin po ches ji ltar gsungs pa dang mthun par rje bla ma la'ang gsal snang nges pa can shar bas gcig la gcig thugs yid ches nas 'khrul pa dang bral bar gtan la phebs /
de'i phyi lor kun mkhyen bla ma gtso 'khor gyis thugs sgrub rnam gnyis zung 'brel gyi tshom bu tshogs sgrub mdzad pa'i tshe na'ang /
gzhal med khang rgya khyon bkod pa bsam gyis mi khyab pa'i dbus su /
thugs sgrub gnyis kyi lha tshogs steng 'og lta bur mngon sum bzhin bzhugs pa'i gtso bo'i zhal nas gdams ngag dang rjes su bstan pa gsungs shing /
khyad par gsol 'debs tshul bzhi'i sgo nas 'chad pa'i man ngag bstsal pa dang /
gter srung so sos kyang phrin las sgrub pa'i gsal snang khyad par can gzigs /
de ltar na tshad ma gsum gyis grub cing rtsod pa thams cad dang bral ba rig 'dzin grub pa yongs kyi 'khor los sgyur ba zung du 'brel bas skal ldan gdul bya'i spyod yul du snang bar mdzad pas yid ches la khungs btsun pa /
'gran zla dang bral la ngo mtshar rmad du byung ba'i zab chos thugs sgrub yid bzhin nor bu'i smin byed kyi dbang bskur ba ste /
de'ang rtsa ba rdo rje'i gsung las /
e ma :
dus gsum sangs rgyas kun gyi ni :
thugs rje'i rang bzhin mkhyen brtse'i sgo :
byin rlabs 'gro la 'jug pa'i phyir :
phrin las gnang ngo cog gi gzhi :
smin byed dbang 'di ched du bsngags :
spyir yang 'gro drug yid can la :
pad+ma bdag nyid gang 'dul gyi :
rnam pa cir yang bstan nas su :
sku gsung thugs kyi ye shes kyis :
'gro rnams bla med sa ru bsgral :
bye brag shin tu gdul dka' ba :
bod yul rjes 'brangs 'khor bcas kun :
bdag gis bskyangs pa'i bu gcig ste :
nga la mos pa'i skal ldan rnams :
bla ma'i go 'phang mchog thob phyir :
sgrub thabs rnam grangs cir bstan kyang :
snying po thugs sgrub 'di kho na :
de phyir phyi rabs rjes 'jug rnams :
nyams len snying po 'di la mdzod :
phyi nang sdug bsngal kun sel zhing :
bsam pa lhun gyis 'grub par 'gyur :
ces gsungs pa ltar dkyil 'khor rab 'byams rgya mtsho'i sgrub thabs kyi snying po 'di nyid du 'jug pa'i gzhi'am rtsa ba /
rgyud smin par byed pa'i thabs mchog 'di la'ang /
rtsa ba dang yan lag gi skor gnyis las /
skabs 'dir rtsa ba'i dbang bskur sgrub par bgyi ba yin /
de la'ang rgyas pa dbang chen yongs rdzogs su bskur ba /
'bring po mchog gi dbang bzhi sku gsung thugs gtor dbang bcas sbyin pa /
bsdus pa mchog dbang lnga mtha' rten dang bcas pa /
shin tu bsdus pa bla ma'i gtor chen gyis byin rlabs bya ba rnams su yod pa las /
da lam rgyas pa dbang chen yongs rdzogs mtha' rten bcas bgyid pa la'ang /
dkyil 'khor du 'jug pa'i chos dang /
zhugs nas mngon par dbang bskur ba gnyis su yod pa las /
thog mar bdag nyid slob dpon gyis bgyi bar 'os pa gzhung las ji skad bshad pa'i rim pa rnams tshang la ma 'khrul pa sngon du song grub pa yin pas /
khyed rang rnams kyi ngo skal du gyur pa bla ma dang dkyil 'khor gyi gtso bo gu ru bde ba chen po dbyer mi phyed pa la dkyil 'khor du 'jug pa'i chos rnams zhu ba'i yon du dmigs te maN+Dal 'bul bar zhu //
zhes mtshams sbyar la maN+Dal 'bul du gzhug
/lnga pa ni /
ma rig pa'i sgrib g.yogs kyis rig pa ye shes kyi mthong ba bsgribs par mtshon pa'i phyir mig dar 'ching bar zhu /
oM AHhU~M/
zhes mig dar bcing /
dkyil 'khor gyi lha dang mjal ba'i phyag rten du dpa' bo 'bru lnga las skyes pa'i me tog phyag du thogs par mos shig
/hU~M:
ye shes dpa' bo 'bru lnga'i dngos :
bde chen thig le me tog phreng :
rigs kyi lha dang mjal ba'i phyir :
skal ldan khyod kyi snyim par zungs :
A khaM bI ra hU~M puSh+pe badzra sa ma ya satwaM:
zhes sbyin /
drug pa ni /
snyim pa me tog dang bcas te thal mo sbyor la gsol ba 'debs pa 'di'i rjes zlos lan gsum mdzod /
'dren pa sangs rgyas kun gyi gtso :
skyob pa bla med thugs rje can :
rig 'dzin 'dus pa'i tshogs kyi mchog :
bde gshegs bla ma dgongs su gsol :
ma hA gu ru thod phreng rtsal :
bde chen rgyal po'i bdag nyid dang :
dbyer med bdag gis khyod 'tshal bas :
dbang bskur ma lus bstsal du gsol :
lan gsum /
bdun pa ni /
de ltar gsol ba btab pas thugs rje yul la 'jug pa'i skabs phyed de gnang ba bstsal zhing spro ba skyed pa ni 'di la gsan 'tshal /
slob dpon dkyil 'khor gyi gtso bo'i nga rgyal gyis rdo rje gdengs shing /
bu khyod skal pa shin tu bzang :
bde gshegs kun gtso bla ma yi :
dkyil 'khor chen por 'jug pa dang :
dbang dang ldan par byed pa ni :
bsod nams tshogs chen bsags las byung :
khyad par lha dang dkyil 'khor rnams :
gzhan du blta bar mi bgyid cing :
bla ma'i sku gsung thugs rdo rje'i :
ye shes tshul bzhin mchod pa ni :
bde gshegs kun gyis yongs su bsngags :
de phyir bdag nyid dkyil 'khor gtso :
mthong nas bka' bzhin bsgrub pa na :
bu khyod bsam pa de yis 'grub :
dga' dang spro ba skyed par gyis :
zhes bsgo /
brgyad pa ni /
de nas sangs rgyas pa'i theg pa mtha' dag gi lam gyi gzhi rten skyabs su 'gro ba'i sdom pa bzung ba la 'dun pa 'di bzhin du mdzod /
mchog gsum rtsa gsum dam can srung ma'i tshogs dang bcas pa mkha' khyab kyi 'khor lor bzhugs pa thams cad yid bzhin nor bu bla ma'i dkyil 'khor chen por rdzogs shing /
de'ang rdo rje slob dpon gyi gsang ba gsum dang tha mi dad par shes pa la skyabs kyi mchog tu bzung nas /
bdag gzhan 'gro ba mtha' dag byang chub ma thob kyi bar du snying thag pa nas skyabs su mchi'o snyam pa'i blos 'di'i rjes zlos mdzod /
na mo :
bla ma bde gshegs sogs las byang ltar lan gsum /
theg pa chen po'i lam gyi rmang rdo byang chub mchog tu sems bskyed pa la 'dun pa 'di bzhin du mdzod cig
/mkha' khyab kyi pham sems can thams cad kyi don du rigs kun 'dus pa bla ma'i dkyil 'khor du zhugs shing lam rim pa gnyis la slob nas gang 'dul phrin las rnam bzhis 'khor ba dong nas sprugs pa'i 'gro don la brtson par bgyi'o snyam pa'i blos 'di'i rjes zlos /
sems bskyed 'gro ba sogs lan gsum /
skyabs yul bla ma'i dkyil 'khor gyi spyan sngar /
rgyud yongs su dag cing tshogs gnyis bde blag tu rdzogs par byed pa yan lag bcu pa tshig gi rjes su don dran pas 'di'i rjes zlos /
bla ma yi dam mkha' 'gro gshegs :
sogs rjes zlos byar gzhug
/dgu pa ni /
spro na sdom pa gsum so sor bzung ba gzhan nas 'byung ba ltar bya /
bsdu na /
sangs rgyas pa'i theg par 'jug pa la rgyud sdom pa dang ldan par bya dgos pas /
de'i slad du rigs kun khyab bdag bla ma'i dkyil 'khor gyi spyan sngar /
so so thar pa'i sdom pa /
byang chub sems dpa'i bslab pa /
rig 'dzin sngags kyi dam tshig mtha' dag ngo bo gnas 'gyur ba'i tshul gyis rim par blang /
yon tan yar ldan gyi tshul gyis gcig char bsrung /
dus skabs dgos pa tha dad dang bstun te spyad cing bslab par bgyi'o snyam pas 'di'i rjes zlos /
o rgyan gdung 'dzin rgyal ba'i sras :
rdo rje slob dpon dgongs su gsol :
bdag gis deng bzung byang chub bar :
so so thar dang byang chub sems :
rig 'dzin nang gi dam tshig rnams :
yang dag nyid du bzung byas te :
srog gi phyir yang mi gtang na :
bdag la byin gyis brlab tu gsol :
lan gsum /
bcu pa ni /
khyed rang so so'i snying gar snying rje chen po'i zla ba stong pa nyid rdo rjes mtshan par gsal btab nas zung 'jug tu sems bskyed par bgyi'o snyam pas 'di'i rjes zlos /
oM sarba yo ga tsit+ta ut+pA da yA mi :
zhes brjod du gzhug cing /
rdo rje snying gar bzhag pas bden gnyis dbyer med kyi sems bskyed pa de brtan par byas pa'i mos pa mdzod /
oM:
de ring stong pa nyid dang snying rje che :
dbyer med zung 'jug snying gi dbus su bskyed :
ji ltar dga' ba'i spyod las mi 'da' bas :
rdo rje'i dam tshig bla med grub gyur cig :
bo d+hi tsit+ta sa ma ya sid+d+hi ho :
zhes brjod cing rdo rje snying gar bzhag go
/gnyis pa nang 'jug la /
yol ba'i nang gzhug phyag bzhi bya //
dam la bzhag cing ye shes dbab //
me tog dor zhing spyi bor 'ching //
gdong g.yogs dkrol zhing dkyil 'khor bstan /
ces bdun las /
dang po ni /
de nas khyed rang rnams las kyi rdo rjes sna drangs te /
rnam par thar pa mtshon pa'i sgo bzhi nas tshad med pa bzhi'i blo'i 'jug pas nang du zhugs par mos shig
/ho :
mi gnas ye shes rang byung ba :
rnam par thar pa'i sgo bzhi nas :
tshad med bzhi yi 'jug pa yis :
rdo rje'i slob ma gzhug par bgyi :
sa ma ya pra we sha ya phaT:
ces brjod la dkyil 'khor gyi khang pa'i sgo phye nas nang du khrid /
gnyis pa ni /
de nas khyed rang rnams gus pa chen pos dkyil 'khor la bskor zhing sgo bzhi nas lha tshogs rnams kyi zhabs la phyag byed pa'i mos pa dang bcas te thal mo gnas gsum du sbyor la 'di'i rjes zlos /
ho :
rang rig mtha' dbus med pa'i dkyil :
ye shes bzhi 'phro 'khor lo'i tshul :
sku gsung thugs kyi dkyil 'khor par :
sgo gsum gus pas phyag 'tshal lo :
oM na ma ste hU~M:
oM na mA mi hU~M:
oM na mo na ma hU~M:
zhes brjod du gzhug
/gsum pa ni /
slar yang khyed rang rnams shar sgor 'khod pa la /
nang ye shes kyi dkyil 'khor du 'jug pa'i sngon 'gro dkyil 'khor du zhugs pa'i phan yon dang /
tshul las 'das pa'i nyes dmigs bsgrag pa /
rdo rje'i chu nan gyis khe nyen gnad la bkar ba /
rdo rje slob dpon gyi bka' gnyan par bstan pa ste dam bzhag bzhi po rim par 'byung ba yin pas snyan gtod 'tshal /
slob dpon gyis rdo rje spyi bor bzhag la /
oM:
deng khyod rdo rje'i dkyil 'khor cher :
gzhug cing ye shes bskyed pa las :
dngos grub rnam gnyis thob 'gyur te :
gzhan du smras na nyams par 'gyur :
snying gar bzhag la /
A:
ye shes rnam pa thams cad pa :
khyod kyi snying la de ring zhugs :
tshul min gsang ba bsgrags pa na :
de ma thag tu dral te gshegs :
bdud rtsi'i chu nan byin la /
hU~M:
sngags kyi rtsa ba dam tshig ste :
bsrungs na dngos grub rnam gnyis thob :
ma bsrung tshe 'dir dmyal bar 'gro :
dam srungs rdo rje'i chu thungs shig :
ces gdams pa la /
deng phyin chad dam tshig tshul bzhin du bsrung snyam pas rdo rje'i bro bor ba 'di'i rjes zlos /
badzra sa ma ya i daM na ra kan :
zhes brjod du gzhug
/slar yang slob dpon gyis rdo rje gdengs shing /
ho :
de ring phyin chad bu khyod kyi :
rigs kyi bdag po nga yin pas :
bla mas gsungs pa rdo rje'i tshig :
nam yang mi 'da' sgrub par gyis :
zhes gdams so //
bsdu na dam chu sbyin pa kho nas kyang rung ngo //
bzhi pa ni /
de nas nang 'jug gi dngos gzhi ye shes pa dbab pa la khyed rang rnams lus drang por bsrang /
ngag srog rtsol kha sbyor du chings /
yid tshogs drug gi yul la skad cig kyang ma yengs par sgo gsum gyi gnad bcun te dmigs pa 'di bzhin du mdzod cig
/slob dpon gyi thugs ka nas 'od zer 'phros /
khyed rang gi gdos bcas phung khams kyis mtshon pa'i ma dag pa'i snang ba thams cad mi dmigs te stong par sbyangs /
stong pa'i ngang las sa phyogs pad+mo bde ba can gyi bkod pa phun sum tshogs pas spras pa'i dbus su rab tu rgyas pa'i chu skyes dang nyi zla'i dkyil 'khor gyi gdan la /
khyed rang rnams skad cig gis dkyil 'khor kun gyi khyab bdag ma hA gu ru bde ba chen po pad+ma saM b+ha ba sku mdog dkar la dmar ba'i mdangs can mtshan dpe'i gzi byin 'bar zhing ye shes kyi 'od lnga 'phro ba /
zhal gcig zhi zhing 'dzum pa phyag gnyis mnyam gzhag gi steng du ka pA la bdud rtsis gang ba'i rba rlabs baM yig dkar por 'khyil pa 'dzin pa /
dbu la brjid ldan she'u'i snyan zhu dang /
sku la gsang gos phod ka chos gos za 'og gi ber chen gsol ba /
zhabs rdo rje'i skyil mo krung gis 'ja' zer thig le'i klong na bzhugs pa /
sku yis zhing khams yongs la khyab cing dkyil 'khor rab 'byams sku la rdzogs pa /
rigs kun gyi khyab bdag chen por gsal ba'i gnas gsum du sku gsung thugs rdo rje'i rang bzhin oM dkar AHdmar hU~M mthing gas mtshan par gsal thob cig
/slob dpon yang dkyil 'khor mnga' bdag gu ru bde ba chen por gsal ba la mos gus drag tu bskyed pas /
bla ma'i thugs ka nas rdo rje'i ye shes 'gugs pa'i 'od zer lcags kyu'i rdul phran grangs med pa shar gyis 'phros /
chos dbyings rgyas par gang ba'i sangs rgyas kyi zhing rab 'byams rnams dang /
khyad par lho nub pad+ma 'od kyi gzhal yas khang chen por sgyu 'phrul bkod pa'i rol mo bsam gyis mi khyab par snang ba'i bla ma sku gsum gyi lha tshogs rnams la phog
/thugs dam chen po'i dgongs pa bskul /
thugs rje chen po'i rtsal bskyed de skad cig gis nam mkha'i khyon gang bar spyan drangs nas /
khyed rang rnams la sib sib thim pas rgyud byin gyis brlabs pa'i nges shes skyed cig
/ye shes 'beb pa'i rdzas sbyor gyi dud pa bdug
/thod rnga sogs rol mo'i sgra dang dbyangs bcas las byang ltar /
hU~M hrI:
sngon tshe dzam gling 'di dag gi :
sogs spyan 'dren dang sngags drag tu bzlas la dbab /
de ltar dbab pa'i ye shes kyi rgyun khyed rang rnams kyi gnyug ma'i sgo gsum la byang chub ma thob kyi bar du brtan par byas par mos shig
/rdo rje spyi bor rgya gram du bzhag ste /
tiSh+Tha badzra :
zhes brtan par bya'o //
lnga pa ni /
'di na gu ru yid bzhin nor bu'i dkyil 'khor rnams mngon sum du bzhugs pa la /
khyed rang rnams la sngar byin pa'i me tog de nyid /
ngo bo ye shes gcig las gtso 'khor gyi rnam par shar ba la bzang ngan gyi bye brag ma mchis kyang /
rnam pa rang rang gi tshe rabs sngon nas 'brel ba'i rigs kyi lha gang yin pa la phog par shog cig snyam pa'i 'dun pa dang bcas tshig 'di'i rjes zlos mdzod la ltos pa med par 'dor bar zhu /
ho :
tshe rabs 'brel ba'i rigs kyi lhar :
ye shes rig pa'i me tog 'bul :
sngon nas las 'phro gang yod pa'i :
lhag pa'i lha der 'bab par shog :
badzra puSh+pe sa ma ya ho :
zhes dkyil 'khor dngos sam /
tshom bu'i maN+Dal du 'dor du gzhug
/gtso 'khor gang la phog pa lhag pa'i lhar nges par bya ba'am /
yang na thams cad kyang rigs lngar 'dus te /
dbus su mi 'gyur rdo rje'i rigs :
shar du dri med bde gshegs rigs :
lho ru 'dod 'byung rin chen rigs :
nub tu chags med pad+ma'i rigs :
byang du thogs med las kyi rigs :
zhes rigs lngar nges par byas te so so'i rigs dang mthun pa'i ming gdags /
me tog gi phreng ba de nyid dbang rtags cod pan gyi tshul du slar spyi bor bcings pas lha so so'i sku gsung thugs kyi dngos grub thob par mos shig
/me tog mgor bzhag la /
ho :
sngon tshe gong nas bsnyen pa'i lhas :
sku gsung thugs kyi dngos grub ni :
de ring khyod la dbab pa yis :
rigs kyi sras su 'gyur bar shog :
puSh+pe sid+d+hi sa ma ya satwaM:
drug pa ni /
glo bur ma rig 'khrul pa'i sgrib g.yogs mtha' dag mig dar dang lhan cig tu bsal bar mos shig
/gser gyi thur ma thogs la /
ho :
rang byung 'od gsal snying po la :
glo bur 'khrul pa'i sgrib g.yogs kun :
rig pa ye shes thur mas dbye :
rdo rje'i dkyil 'khor mngon gyur shog :
dz+nyA na tsak+Shu pra be sha ya phaT:
ces pas mig dar bsal /
bdun pa ni /
de ltar ye shes kyi mig gsar du thob pa la mthong ba bstan pa ni /
rdo rje'i thur mas mtshon te /
de'ang rdo rje slob dpon gyi gsang gsum gdod nas rang byung lhun grub kyi dkyil 'khor du bzhugs pa dang /
mdun gyi rdul tshon nam ras bris rang snang dbyer med gu ru yid bzhin nor bu'i dkyil 'khor mngon sum du gsal bar bzhugs pa ni gzugs brnyan mtshan ma'i dkyil 'khor 'dis mtshon pa yin te /
de'ang 'byung bzhi ri rab dang bcas pa'i steng du mi phyed rdo rje srung ba'i gur khang chen po'i dbus su /
thar pa chen po'i gzhal yas khang gru bzhi sgo bzhi rta babs bzhis brgyan cing ye shes rigs bzhi'i kha dog rnam par bkra ba /
rtsig pa rim lnga pha gu drwa ba drwa phyed mda' yab dang bcas pa /
dbus phyur bur rdo rje nor bu'i tog gis spras shing rgyan gyi bkod pa mtha' yas pa dang ldan pa /
'dod snam dmar po la mchod pa'i lha mo bcu drug gis mchod pa'i sprin spro ba /
mtshan nyid yongs rdzogs pad+ma drwa ba'i pho brang chen po'i dbus su rin chen zur brgyad /
de'i dbus su pad+ma 'dab ma bzhi pa'i lte bar sna tshogs pad+ma nyi zla brtsegs pa'i gdan gyi steng du /
ma hA gu ru o rgyan thod phreng rtsal dpal chen che mchog dregs pa kun 'dul las byed dregs pa sde bzhis bskor zhing 'khor 'das zil gyis gnon pa'i dbu gtsug pad+ma nyi zla'i gdan la /
rigs kun khyab bdag bde ba chen po pad+ma saM b+ha ba phyogs bcu dus bzhi'i rgyal ba sras dang bcas pa'i sku dang zhing khams sku la rdzogs shing byin rlabs char bzhin 'beb pa /
gtso bo'i phyi rim pad+ma 'dab bzhi la shar du gu ru sman gyi bla ma rigs bzhi'i drang srong gis bskor zhing nyon mongs gdung ba sel ba /
lhor gu ru dbang gi rgyal po nor bdag dzam lha rigs bzhis bskor zhing dbul ba'i sdug bsngal sel ba /
nub tu gu ru lhag pa'i lha mchog gter srung sde bzhis bskor zhing 'dod don dngos grub stsol ba /
byang du gu ru sgrub po'i re skong yul lha sde bzhis bskor zhing sgrub po'i lam sna 'dren pa /
de'i phyi rim rin chen zur brgyad la /
shar du gu ru ging gi gtso bo dpa' bo ging bzhis bskor zhing mi srun gdug pa 'dul ba /
lho ru gu ru nam mkha'i rgyal po 'byung bzhi'i lha mos bskor zhing 'byung ba'i bar chad sel ba /
nub tu gu ru phyag rgya'i bdag po rnam bzhi'i khro chung 'gyed cing ma rungs 'ching zhing skrod pa /
byang du gu ru rdo rje'i go cha bdud 'dul rigs bzhis bskor zhing bdud sde'i dpung tshogs 'joms pa /
shar lhor gu ru snang ba mtha' yas sems dpa' rigs bzhis bskor zhing 'chi ba'i sdug bsngal sel ba /
lho nub tu gu ru dus gsum mkhyen pa mi g.yo rigs bzhis bskor zhing bar do'i 'khrul snang 'joms pa /
nub byang du gu ru bde chen rgyal po gsang bdag rigs bzhis bskor zhing ngan song skye gnas sbyong ba /
byang shar du gu ru thod phreng rtsal 'chang mkha' 'gro sde bzhis bskor zhing 'gro drug gi mgon skyabs mdzad pa /
sgo bzhir pad nyi bdud bzhi bsnol ba'i steng du hU~M mdzad mi g.yo rta mgrin bdud rtsi 'khyil pa ste khro rgyal rnam pa bzhis sprul pa'i pho nya 'gyed cing bar chad srung ba /
gzhan yang rtsa gsum rgyal ba sras dang bcas pa /
phyag brnyan pho nya'i tshogs sprin ltar du 'thibs shing /
thams cad kyang 'ja' 'od thig le zer thag gi dbus na ye shes kyi gzi byin phyogs med du 'bar ba /
'jigs dang sdug bsngal thams cad las skyob cing 'dod rgu'i dngos grub yid bzhin du stsol ba'i skur snang ba ste /
rten dang brten par bcas pa'i dkyil 'khor pa de rnams kyang rang gi sems nyid kyi rang rtsal so sor snang ba yin pas /
gdod nas rang la rang chas su bzhugs pa'i rang bzhin lhun grub kyi dkyil 'khor nyid gzugs brnyan gyi dkyil 'khor 'dis mtshon te mngon sum du mjal bar gyur pa'i mos pa mdzod /
ces brda sprad cing bstan /
de dag gis ni lha dang skal pa mnyam pa'i ched dkyil 'khor du 'jug pa'i chos 'khor dang bcas pa legs par grub pa yin no //
gnyis pa dbang bskur ba dngos la lnga /
phyi phan pa'i dbang /
nang nus pa'i dbang /
gsang ba zab mo'i dbang /
mtha' rten dngos grub sna tshogs pa'i rjes gnang /
byin rlabs gtor ma'i dbang ngo //
dang po la gsum /
spyi'i sngon 'gro maN+Dal gsol gdab gnad don bshad pa /
bye brag gi sbyor ba dbang lha spyan drangs shis pa brjod pa /
dngos gzhi bum pa'i dbang bskur zhing brda don ngo sprad pa'o //
dang po ni /
zhugs nas mngon par dbang bskur ba zhu ba'i yon du dmigs te maN+Dal phul mdzod /
ces maN+Dal 'bul du gzhug
/bla ma dang dkyil 'khor gyi gtso bo dbyer med pa la mi phyed dad pa'i gdung shugs drag pos gsol ba 'debs pa 'di'i rjes zlos /
byang chub rdo rjes rgyal ba lngar :
dgongs shing ji ltar bstsal pa bzhin :
ye shes dbang bskur bdud rtsi'i chus :
bdag rgyud smin par mdzad du gsol :
zhes gsol ba gdab /
'di ltar dbang bskur ba la rgyu mtshan dang dgos pa ci zhig yod snyam na /
sbyang gzhi khams bde bar gshegs pa'i snying po rang bzhin rnam dag 'khor 'das kun khyab tu bzhugs kyang /
sbyang bya glo bur 'khrul pa'i dbang gis gzung 'dzin 'khor ba'i rnam char shar bas bsgribs pa la /
dri ma de sbyong byed thabs kyi mchog gyur smin grol gyi lam zab mor rtog goms kyi sbyor bas bslab dgos la /
de'i yang thog mar brda dang mtshan mas mtshon te dbang don gyi ye shes rgyud la skyed pa la brten nas /
sbyangs 'bras sku bzhi mngon du 'gyur du rung ba ste /
mdor na rdo rje theg pa'i lam gyi rten 'brel thams cad smin byed kyi dbang la brten nas bsgrig dgos pas dag bya dag byed sogs dbang don ngo 'phrod pa gal shin tu che /
de la dbang gi ngo bo ni /
thob bya'i nus pa khyad par can rgyud la 'jog pa'i bdag nyid yin la /
nges tshig ni /
a b+hi Shiny+tsa'i sgra las drangs na mngon par gtor ba zhes bya ste dngos su sgo gsum gyi dri ma 'khrud pa dang /
brgyud nas skal ba 'jog pa la 'jug ste /
rgyud dag nus pa thob phyir dbang //
zhes gsungs so //
dbye ba spyir sngags bla med rnams su bum gsang sher ye tshig gi dbang bzhir grags che zhing /
bye brag snga 'gyur yo ga gsum so so'i rang skad dang mthun par /
phan nus zab mo'i dbang gsum /
chu bo bzhi rdzogs kyi dbang bzhi /
spros bcas spros med shin tu dang rab tu spros med bzhi /
de re re la'ang nang gses kyi dbye ba du ma dang bcas pa 'byung ba las /
'dir ni sgyu 'phrul gsang ba snying po las /
dad brtson brtul zhugs ldan rtogs nas /
phan pa'i dbang byin nus pa'i dbang //
rim pa bzhin du sbyin par bya //
zhes gsungs pa ltar /
phan nus zab mo mtha' rten dang bcas pa'i dbye bar don thob tu bzhugs pa yin /
gnyis pa ni /
de la thog mar phyi phan par byed pa bum pa'i dbang bskur ba la dmigs pa 'di bzhin du mdzod /
dkyil 'khor gyi shar phyogs su dbang stegs kyi dkyil 'khor mtshan nyid thams cad yongs su rdzogs pa'i dbus su rin po che'i khri dang chu skyes nyi zla rgyas pa'i gdan la /
khyed rang rnams rigs 'dus gu ru bde ba chen po'i rnam pas 'khod pa'i mos pa mdzod /
slob dpon gyi thugs ka nas 'od zer 'phros pas chos kyi dbyings dang nam mkha'i mthas gtugs pa'i zhing khams kun na gshegs shing bzhugs la 'byon par 'gyur ba'i dus gsum gyi bde bar gshegs pa rtsa gsum dkyil 'khor rab 'byams kyi lha tshogs thams cad mdun gyi nam mkhar badzra sa mA dzaHsa bkra lam gyis sad par bsams la /
oM AHhU~M badzra gu ru d+he ba d+hA ki nI sa pa ri bA ra ar+g+haM pA d+yaM puSh+pe d+hU pe A lo ke gan+d+he nai bid+ya shab+da pra tIts+tsha swA hA:
hU~M hrI:
ma bcos ka dag chos sku'i ngang nyid las :
bde chen lhun grub 'od gsal longs spyod rdzogs :
thugs rje'i rig rtsal sgyu 'phrul drwa ba'i gar :
sku gsum bla ma'i tshogs la phyag 'tshal bstod :
ces mchod cing bstod /
rdo rje can gyis sangs rgyas la //
'gro ba skyob pa'i ched du dbang //
yon tan 'byung gnas ji ltar bstsal //
de ltar 'di la bstsal du gsol //
zhes gsol ba btab pas /
nam mkhar bzhugs pa'i lha rnams dbang gi bya ba la dgyes shing me tog gi char 'beb pa dang bcas rgyal bar bya ba'i slad du bkra shis pa'i tshigs su bcad pas dbugs dbyung bar mos shig
/oM:
dge legs kun gyi 'byung gnas rdzogs sangs rgyas :
nyon mongs gdung sel bdud rtsi dam pa'i chos :
bsod nams zhing mchog rgyal sras 'phags pa'i tshogs :
bla med dkon mchog gsum gyi bkra shis shog :
ces rol mo sgrog cing me tog 'thor /
gsum pa ni /
nam mkhar bzhugs pa'i dbang gi lha dang slob dpon lhan cig pas bkra shis pa'i rnam pa du ma dang ldan pa'i rin po che'i bum pa byang chub sems kyi bdud rtsis gang bas dbang bskur bar bsams la /
hU~M hrI:
bkra shis 'od gsal snying po byang chub sems :
rtsa gsum dkyil 'khor lha tshogs bzhugs pa'i gnas :
bum pa bzang po rtag tu dpal gnas shing :
yon tan brgya phrag brgyad kyis legs par brgyan :
ye shes dpag tu med pa'i bcud kyis gtams :
rgyal ba rnams kyi bum pa'i dbang bskur bas :
snod bcud tha mal 'khrul snang kun sbyangs te :
snang ba lha ru 'char ba'i dbang thob shog :
rtsa sngags mthar /
kA ya a b+hi Shiny+tsa oM:
zhes rnam rgyal bum pa spyi bor bzhag la bum chu gtigs /
bum pa'i chus lus thams cad gang /
las dang nyon mongs pa'i dri ma dag
/chu'i lhag ma yar lud pa las rigs kyi bdag po 'od dpag tu med pas dbur brgyan par gyur /
de ltar na brda bum pas dbang bskur pa la brten nas /
don phyi snod gzhal yas khang /
nang bcud dkyil 'khor gyi 'khor lo /
rgyud phung khams skye mched gdan gsum tshang ba'i lha tshogs su gdod nas yin pa la yin par ngo shes pas gsal brtan dag gsum gyi ting nge 'dzin bskyang bar zhu /
zhes brda don ngo sprad /
gnyis pa nang nus pa'i dbang la lnga /
gsol ba gdab cing gnang ba sbyin pa /
sku phyag rgya'i 'khor lo bstim zhing dbang bskur ba /
gsung bzlas pa'i lung sbyin cing dbang bskur ba /
thugs 'od gsal gyi dgongs pa ngo sprad cing dbang bskur ba /
bum dbang gi dag pa dang shis brjod bya ba'o //
dang po ni /
de nas bum dbang gi mtha' rten gyi tshul du nang nus pa 'jug pa'i dbang rnams rim bzhin bskur ba la thog mar gsol ba 'debs pa 'di'i rjes zlos mdzod /
e ma ho :
nub phyogs bde ba can gyi zhing khams su :
snang ba mtha' yas thugs rje'i byin rlabs g.yos :
sprul sku pad+ma 'byung gnas byin brlabs te :
'dzam bu'i gling du 'gro ba'i don la byon :
'gro don rgyun chad med pa'i thugs rje can :
o rgyan pad+ma 'byung gnas la gsol ba 'debs :
bsam pa lhun gyis 'grub par byin gyis rlobs :
lan gsum /
slob dpon gyis gnang ba sbyin pa ni /
rgyal po khri srong lde'u btsan man chad nas :
chos rgyal gdung rgyud mtha' nas ma stongs bar :
dus gsum rgyun chad med par byin gyis rlob :
bod kyi chos skyong rgyal po'i gnyen gcig pu :
rgyal po chos spyod skyong ba'i thugs rje can :
o rgyan pad+ma'i dbang bskur sbyin par bya :
gnyis pa ni /
de la thog mar lus tha mal du zhen pa sbyong ba'i phyir lha sku phyag rgya chen po sgom par dbang bskur ba'i slad du /
dkyil 'khor pa gtso 'khor so so'i sku las rang 'dra'i sku gnyis pa re 'phros nas /
khyed rang rnams la thim par mos shig
/khyab bdag bde ba chen po'i sku thogs la /
e ma ho :
nub phyogs bde ba can gyi zhing khams su :
snang ba mtha' yas thugs rje'i byin rlabs g.yos :
sprul sku pad+ma 'byung gnas byin brlabs te :
'dzam bu'i gling du 'gro ba'i don la byon :
'gro don rgyun chad med pa'i thugs rje can :
o rgyan pad+ma 'byung gnas la gsol ba 'debs :
bsam pa lhun gyis 'grub par byin gyis rlobs :
rgyal po khri srong lde'u btsan man chad nas :
chos rgyal gdung rgyud mtha' nas ma stongs bar :
dus gsum rgyun chad med par byin gyis rlob :
bod kyi chos skyong rgyal po'i gnyen gcig pu :
rgyal po chos spyod skyong ba'i thugs rje can :
o rgyan pad+ma\u0f8e
bsam pa\u0f8e
sku ni lho nub srin po'i kha gnon mdzad :
thugs rjes bod kyi sems can yongs la gzigs :
ma rig log pa'i sems can 'dren pa'i dpal :
nyon mongs gdul dka'i sems can thabs kyis 'dul :
brtse gdung rgyun chad med pa'i thugs rje can :
o rgyan\u0f8e
bsam pa\u0f8e
dus ngan snyigs ma'i mtha' la thug pa'i tshe :
nangs re dgong re bod kyi don la byon :
nyi zer 'char sdud mdangs la 'chib ste byon :
yar ngo tshes bcu'i dus su dngos su byon :
'gro don stobs chen mdzad pa'i thugs rje can :
o rgyan\u0f8e
bsam pa\u0f8e
lnga brgya'i tha ma rtsod dus snyigs ma la :
sems can thams cad nyon mongs dug lnga rags :
nyon mongs dug lnga rang rgyud spyod pa'i tshe :
de 'dra'i dus na bdag 'dra'i thugs rjes skyob :
dad ldan mtho ris 'dren pa'i thugs rje can :
gu ru bde ba chen po'i dbang bskur bas :
bsam pa lhun gyis 'grub par byin gyis rlobs :
oM AHhU~M badzra gu ru pad+ma sid+d+hi hU~M:
kA ya a b+hi Shiny+tsa oM:
zhes spyi bor bzhag
/de nas rig 'dzin rtsal 'chang bcu gsum gyi skus rim bzhin dbang bskur la /
hor sog 'jigs pa'i dmag gis mtha' bskor nas :
chos 'khor gnyan po 'jig la thug pa'i tshe :
yid gnyis the tshom med par gsol ba 'debs :
gu ru lha srin sde brgyad 'khor dang bcas :
hor sog dmag dpung bzlog par the tshom med :
gu ru dregs 'dul che mchog dbang bskur bas :
bsam pa lhun gyis\u0f8e
oM AHhU~M badzra\u0f8e
kA ya a b+hi Shiny+tsa oM:
sems can sgyu lus 'jig pa'i nad byung tshe :
mi bzod sdug bsngal nad kyis nyen pa na :
yid gnyis the tshom med par\u0f8e
gu ru sman gyi bla dang dbyer med pas :
tshe zad ma yin bar chad nges par sel :
gu ru sman pa'i rgyal pos dbang bskur bas :
bsam pa lhun\u0f8e
oM AHhU~M badzra\u0f8e
kA ya a b+hi Shiny+tsa oM:
'byung ba dgrar langs sa bcud nyams pa'i tshe :
sems can mu ge'i nad kyis nyen pa na :
yid gnyis the tshom med par\u0f8e
gu ru mkha' 'gro nor lha'i tshogs dang bcas :
dbul phongs bkres skom sel bar the tshom med :
gu ru dbang gi rgyal pos dbang bskur bas :
bsam pa\u0f8e
oM AHhU~M badzra\u0f8e
kA ya a\u0f8e
las can 'gro ba'i don du gter 'don na :
dam tshig zol zog med pa'i dpa' gding gis :
yid gnyis the tshom med\u0f8e
gu ru yi dam lha dang dbyer med pas :
pha nor bu yis lon par the tshom med :
gu ru yi dam lha yis dbang bskur bas :
bsam pa\u0f8e
oM AHhU~M badzra\u0f8e
kA ya a\u0f8e
sbas yul nags khrod dben sa snyogs pa'i tshe :
kha char bu yug 'tshubs shing lam 'gags na :
yid gnyis\u0f8e
gu ru gzhi bdag gnyan po'i 'khor dang bcas :
chos mdzad lam sna 'dren par the tshom med :
gu ru sgrub po'i re skong dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
stag gzig dom dred dug sbrul mche ba can :
'brog chen 'jigs pa'i 'phrang la 'grim pa'i tshe :
yid gnyis\u0f8e
gu ru dpa' bo ging dang srung mar bcas :
gdug pa'i sems can skrod par the tshom med :
gu ru dpa' bo ging gtsos dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
sa chu me rlung 'byung ba'i bar chad kyis :
sgyu lus g.yar po 'jig la thug pa'i tshe :
yid gnyis\u0f8e
gu ru 'byung ba bzhi yi lha mor bcas :
'byung ba rang sar zhi bar the tshom med :
gu ru nam mkha'i rgyal pos dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
lam srang 'jigs pa'i 'phrang la 'grim pa'i tshe :
bsad khyer jag pa chom pos nyen pa na :
yid gnyis\u0f8e
gu ru phyag rgya bzhi yi dgongs par ldan :
tsau ra mi rgod rngams sems brlag par byed :
gu ru ma rungs skrod mdzad dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
gang zhig gshed ma'i dmag gis mtha' skor nas :
mtshon cha rnon pos 'debs shing nyen pa na :
yid gnyis\u0f8e
gu ru rdo rje'i gur dang ldan pa yis :
gshed ma bred cing mtshon cha 'thor bar 'gyur :
gu ru rdo rje'i go chas dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
nam zhig tshe zad 'chi ba'i dus byung tshe :
gnad gcod sdug bsngal 'du 'phrod nyen pa na :
yid gnyis\u0f8e
gu ru snang ba mtha' yas sprul pa ste :
bde ba can gyi zhing du nges par skye :
gu ru 'chi ba'i gdung sel dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
sgyu lus g.yar po zhig pa'i bar do ru :
'khrul snang nying 'khrul sdug bsngal nyen pa na :
yid gnyis\u0f8e
gu ru dus gsum mkhyen pa'i thugs rje yis :
'khrul snang rang sar grol bar the tshom med :
gu ru bar do'i 'khrul 'joms dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
gzhan yang las dang rkyen gyi dbang gyur te :
'khrul snang dngos por zhen cing sdug bsngal na :
yid gnyis\u0f8e
gu ru bde chen rgyal po'i ngo bo ste :
sdug bsngal 'khrul pa rtsad nas gzhig par byed :
gu ru ngan song kun 'dren dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
'gro drug sdug bsngal chen pos nyen pa dang :
khyad par bod kyi rje 'bangs sdug bsngal na :
dad gus mos pa'i gdung shugs drag po yis :
yid gnyis the tshom med par gsol ba 'debs :
gu ru'i thugs rjes 'pho 'gyur med par gzigs :
gu ru 'gro drug kun skyob dbang bskur bas :
bsam pa lhun gyis 'grub par byin gyis rlobs :
oM AHhU~M badzra gu ru pad+ma sid+d+hi hU~M:
kA ya a b+hi Shiny+tsa oM:
'di ltar snang ba thams cad khyab bdag bla ma rig 'dzin gyi dkyil 'khor 'khor lo snang stong sgyu ma lta bu'i ting nge 'dzin gyi rol pas gdul bya'i bsam pa dang mthun par don gyis shig
/gsum pa ni /
de nas ngag tha mal du zhen pa sbyong ba'i phyir gsung bzlas pa'i lung sbyin pa la /
slob dpon dang dkyil 'khor gyi lha tshogs gnyis su med pa'i so so'i thugs ka nas sngags kyi phreng ba 'phros /
zhal nas byung /
khyed rang rnams lhar gsal ba'i zhal du zhugs /
thugs srog dwangs ma'i sa bon gyi mthar phreng ba ltar 'khod par mos la sngags 'di rnams kyi rjes zlos so sor lan gsum re mdzad par zhu /
phreng ba sbrel la /
oM AHhU~M badzra gu ru pad+ma sid+d+hi hU~M:
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
zhes gtso bo'o //
rig 'dzin bcu gsum la rim bzhin /
rtsa sngags badzra gu ru'i mthar /
ya du tsa sha b+h+yo zlog :
1)
rtsa sngags mthar /
tad+ya thA:
oM b+hai Sha dz+ye b+hai Sha dz+ye ma hA b+hai Sha dz+ye rA dza sa mung+ga te swA hA:
2)
rtsa sngags dang /
dzam+b+ha la dza len+d+rA ya swA hA:
3)
rtsa sngags dang /
e ka dzA TI tsit+ta hrIng hrIng dza :
rak+sha rA hu la tsit+ta\u0f8e
nA ga rak+sha tsit+ta\u0f8e
ging+ka ra rA dza tsit+ta\u0f8e
a ya ma du ru tsa sha na tsit+ta\u0f8e
4)
rtsa sngags dang /
oM lo ka pA la sa ma ya tsit+ta hrIng hrIng dzaHdza :
5)
thod phreng rtsal dang /
badzra rat+na pad+ma karma ging+ka ra hU~M hU~M pheM pheM phaT phaT:
6)
rtsa sngags dang /
baM laM raM yaM sarba sid+d+hi hU~M:
7)
thod phreng rtsal dang /
badzra kro d+ha dzaHhU~M baM hoHhU~M hU~M:
8)
rtsa sngags dang /
oM hU~M maM badzra rak+Sha rak+Sha :
9)
oM pad+ma d+hA ra hrI:
oM mai tri meM swA hA:
oM wA gI shwa ri muM:
oM ma Ni pad+me hU~M:
oM badzra pA Ni hU~M:
10)
rtsa sngags dang /
oM AHhU~M:
bo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
11)
oM ma hA gu ru su kha sid+d+hi hU~M:
12)
oM ma hA gu ru sarba sid+d+hi hU~M:
13)
phreng ba mgrin par bzhag pas nus pa brtan par byas pa'i mos pa mdzod /
A:
ji snyed brjod pa kun gyi rgyur gyur pa'i :
ngag la rdo rje'i sngags kyis dbang bskur bas :
brtan dang g.yo ba'i sgra skad thams cad kun :
grags stong rgyal ba'i gsung du rtogs par shog :
oM sarba ta thA ga ta wA ka a b+hi Shiny+tsa A:
'di ltar grags pa thams cad khyab bdag bla ma rig 'dzin gyi gsung dbyangs gzhom med yi ge 'khor lo'i sprin grags stong brjod pa dang bral ba las sgra'i tshul bsam gyis mi khyab pas 'gro ba'i don gyis shig
/bzhi pa ni /
de nas yid tha mal du zhen pa sbyong ba'i slad du thugs 'od gsal gyi dgongs pa ngo sprad pa ni /
me long bstan la /
me long dwangs pa la gzugs brnyan sna tshogs su shar yang /
snang dus nyid nas dngos pos stong /
stong bzhin du sna tshogs su snang ba ma 'gag pa bzhin /
lha sngags kyis mtshon pa'i 'khor 'das kyi chos thams cad rang sems stong pa'i rang rtsal du shar yang /
shar dus nyid nas bden par ma grub /
ma grub bzhin du cir yang 'char bas /
thams cad kyang sku gsum 'du 'bral med pa zung 'jug 'od gsal khor yug gi dgongs par ngo shes par gyis shig
/hU~M:
me long nang du gzugs brnyan shar ba bzhin :
dmigs su med kyang mngon sum sa le ba :
yid la rgyal ba'i thugs kyis dbang bskur bas :
dran rtog thams cad rang shar rang grol shog :
oM sarba ta thA ga ta tsit+ta a b+hi Shiny+tsa hU~M:
'di ltar rtog tshogs thams cad khyab bdag bla ma rig 'dzin kyi thugs ka dag 'od gsal zang thal kun khyab 'dus ma byas mnyam nyid chen po'i dgongs par la zlo bas 'bad med lhun gyis grub pa'i gzhan don rgya chen po gyis shig
/lnga pa ni /
de ltar na phyi bskyed pa rdul tshon gyi dkyil 'khor du bum pa'i dbang thob /
lus kyi dri ma dag
/lam bskyed rim sgom pa la dbang /
ji ltar snang ba thams cad lha'i 'khor lor 'char ba'i ye shes mngon du byas /
'bras bu sku rdo rje sprul pa'i sku thob pa'i skal pa can du byas pa la shis pa brjod pa'i tshig gis kyang mnga' gsol bas brtan par byas pa'i mos pa mdzod /
ma hA gu ru bde ba chen po ni :
rang bzhin rtsa gsum rgyal ba'i dbyings su gcig :
thugs rje thabs kyi phyag rgya cir yang snang :
'chi med rdo rje'i sku yi bkra shis shog :
gsum pa gsang ba zab mo'i dbang la gsum /
gsang dbang /
sher dbang /
dbang bzhi pa'o //
dang po la gsum /
sbyor ba gsang ba'i rdzas bsgrub cing shis pa brjod pa /
dngos gzhi gsang ba'i dbang bskur zhing nyams myong ngo sprad pa /
rjes dag pa brjod cing mnga' dbul ba'o //
dang po ni /
de nas gsang ba zab mo'i dbang gsum rim bzhin bskur ba la thog mar gsang dbang gi slad du dmigs pa 'di bzhin du mdzod /
nam mkhar bzhugs pa'i dbang gi lha rnams rang snang gi shes rab ma dang rjes su chags pa'i sbyor bas snyoms par zhugs pa'i kun+da byang chub kyi sems lhan cig skyes pa'i rten du gyur pa /
d+hU ti nas brgyud rdo rje'i lam nas yum gyi pad+mar 'khyil ba de nyid thod pa'i bdud rtsi dang ro gcig tu 'dres pas dbang bskur ba la shis pa brjod par mos shig
/byin rlabs mkha' la sprin 'khrigs bla ma rje :
dngos grub char 'beb yi dam zhi dang khro :
dgos 'dod 'bras bu smin mdzad mkha' 'gro'i tshogs :
rtsa gsum dkyil 'khor lha yi bkra shis shog :
gnyis pa ni /
dbang lha rnams kyis byang chub sems kyi bdud rtsi de nyid khyed rang rnams kyi lce la bzhag par mos shig
/hU~M:
chos kyi dbyings kyi b+han+d+ha yangs pa ru :
bde chen ye shes rgyal kun sbyor ba'i bcud :
dkar la dri med thugs rje'i dmar mdangs can :
rgyal ba'i dbang gi mthar thug byang chub sems :
deng 'dir skal ldan ngag la sbyin pa yis :
phung po sngags rlung thig le'i dngos 'dzin kun :
dag pa bde chen lha dang lha mor gyur :
sgra skad gsung du 'char ba'i dbang thob shog :
rtsa sngags mthar /
wA ka a b+hi Shiny+tsa A:
zhes brjod cing thod pa mgrin par bzhag
/bdud rtsi myang du bcug pas /
mgrin pa nas thig le 'phel bas rtsa thams cad gang /
dug gsum gyi rtog pa 'gags /
zhu bde lhan skyes kyi ye shes nyams su myong ba ni gsang dbang gi ye shes te /
de'i ngo bo gsal stong rnam par mi rtog pa'i ngang du dar gcig mnyam par 'jog 'tshal /
gsum pa ni /
de ltar kun rdzob byang chub sems kyi dkyil 'khor du gsang ba'i dbang thob /
ngag gi dri ma dag
/lam srog rtsol gyi gnad la brten te gtum mo sgom pa la dbang /
sgyu ma chu zla lta bur bdag byin gyis brlab pa'i ye shes mngon du byas /
'bras bu gsung rdo rje longs spyod rdzogs pa'i sku thob pa'i skal pa can du byas pa la shis pa brjod pa'i tshig gis kyang mnga' gsol bas brtan par byas pa'i mos pa mdzod /
ma hA gu ru bde ba chen po ni :
rang bzhin rtsa gsum rgyal ba'i dbyings su gcig :
thugs rje thabs kyi phyag rgya cir yang snang :
'chi med rdo rje'i gsung gi bkra shis shog :
gnyis pa la gsum /
sbyor ba phyag rgya byin gyis brlab cing shis pa brjod pa /
dngos gzhi shes rab ye shes kyi dbang bskur zhing nyams myong ngo sprad pa /
rjes dag pa brjod cing mnga' gsol ba'o //
dang po ni /
de nas shes rab ye shes kyi dbang gi slad du mos pa 'di bzhin du mdzod /
rig tsaka gi gzugs brnyan me long du 'char ba bstan la /
mtshan nyid thams cad yongs su rdzogs pa'i phyag rgya ma rgyan gyis brgyan pa'i gzugs brnyan me long du 'char ba 'dis mtshon nas /
phyag rgya'i 'dod yon las byung ba'i bde ba mtha' dag sgyu ma lta bur shes par bya ba sngon du 'gro bas /
sin+d+hu ra yi dkyil 'khor du bzhugs pa'i lha tshogs rnams kyi ye shes phyag rgya'i lus la thim pas /
de nyid rdo rje rnal 'byor ma dpral bar rang byung gi li khris dga' ba 'khyil pa bkod par gyur pa khyed rang rnams kyi lag tu gtad pa la /
dbang gi lha rnams kyis shis pa brjod par mos shig
/ma bcos spros med 'od gsal chos kyi dbyings :
bde chen ye shes rigs lnga'i sprin phung 'phro :
gang 'dul 'gro ba'i don mdzad thugs rje'i gter :
sku gsum lha tshogs rnams kyi bkra shis shog :
gnyis pa ni /
'di ltar las kyi phyag rgya dngos kyi reg bya la brten /
rang lus lha skur bsgom pa chos kyi phyag rgya /
de las bde drod mi rtog pa'i gtum mo 'bar ba dam tshig gi phyag rgya ni sin+d+hu ra'i dkyil 'khor gyis mtshon la /
de dag gi myang ba 'od gsal stong nyid du grol ba phyag rgya chen po ni me long dri ma med pas mtshon pa ste /
phyag rgya bzhi lhan cig sbyor ba'i rkyen gyis bde chen rang byung gi ye shes sad par 'gyur ba'i brda don shes par gyis shig
/rig ma'i gzugs brnyan lag tu bzhag
/sin+d+hu ra'i me long snying gar gtad la /
hU~M:
bde bar gshegs pa 'das gyur da lta bzhugs :
ma 'ongs 'byung 'gyur kun gyi lam gcig pu :
bde chen ye shes 'di ni rmad du byung :
bsam gyis mi khyab mtshon pa'i dpe las 'das :
de nyid rkyen gyis sad par bya ba'i phyir :
phyag rgya bzhi dang dbyer med rab sbyar na :
lhan skyes ye shes nam mkha' khyab pa'i gzugs :
bla na med pa rtag tu 'phel bar 'gyur :
me long dri med stong nyid phyag rgya che :
sin+d+hu ra ni dam tshig phyag rgyar mtshon :
lha la sgom pa chos kyi phyag rgya ste :
las kyi phyag rgya'i gsang ba'i reg bya ni :
rdo rje nor bu'i reg pas myong ba las :
shes rab ye shes snang ba mngon du gyur :
'khrul pa'i rtog tshogs nyon mongs rang sar grol :
bde stong 'du 'bral med pa'i dbang thob shog :
rtsa sngags mthar /
tsit+ta a b+hi Shiny+tsa hU~M:
zhes sin+d+hu ra'i thig le srin lag g.yon pas slob ma'i snying gar bkod /
de nas khyed rang rnams dkyil 'khor khyab bdag gu ru bde ba chen po dang /
gtad pa'i yum dbyings phyug rdo rje rnal 'byor mar gsal ba ni lha'i 'du shes /
yab kyi gsang gnas hU~M las rdo rje'i lte bar hU~M bu gar phaT kyis mtshan pa /
yum gyi mkha' a las pad+ma as mtshan par bsam pa ni sngags kyi 'du shes /
thabs 'di la brten nas rang gnas kyi ye shes mngon du bya'o snyam pa chos kyi 'du shes te /
de ltar 'du shes gsum ldan gyis snyoms par zhugs pa'i rjes chags kyi mes tshogs drug gi rten gyi khams dwangs ma thams cad zhu nas spyi bo'i haM la 'dus te /
spyi bo las mgrin par babs pa dga' ba /
mgrin pa nas snying gar babs pas mchog dga'/
snying ga nas lte bar babs pas khyad par gyi dga' ba /
lte ba nas gsang bar babs pas lhan cig skyes dga'i ye shes te yas babs kyi dga' ba bzhi nyams su myong /
mkha' gsang gi rtse mor bzung ba de nyid slar yang rlung gi sbyor bas gyen du drangs pas 'khor lo bzhir mas brtan gyi dga' ba bzhi rim par nyams su myong bas bde stong dbyer med lhan cig skyes dga'i ye shes kyis thams cad la khyab cing brtan pa'i mos pa mdzod cig
/gsum pa ni /
de ltar phyag rgya b+ha ga'i dkyil 'khor du shes rab ye shes kyi dbang thob /
yid kyi dri ma dag
/pho nya'i lam bsgom pa la dbang /
chos thams cad kyi rang bzhin bde ba chen por rtogs pa'i ye shes mngon du byas /
'bras bu thugs rdo rje chos kyi sku thob pa'i skal pa can du byas pa la shis pa brjod pa'i tshig gis kyang mnga' gsol bas brtan par byas pa'i mos pa mdzod /
ma hA gu ru bde ba chen po ni :
rang bzhin rtsa gsum rgyal ba'i dbyings su gcig :
thugs rje thabs kyi phyag rgya cir yang snang :
'chi med rdo rje'i thugs kyi bkra shis shog :
gsum pa la'ang gsum /
sbyor ba tshig gis mtshon pas don dam gyi lta ba ngo sprad pa /
dngos gzhi byin rlabs 'pho bas nyams myong bsgom pa'i drod gtad pa /
rjes brtul zhugs kyi spyod pa bskyang zhing dag pa brjod pa mnga' dbul dang bcas pa'o //
dang po ni /
de nas bzhi pa tshig dbang rin po che bskur ba la /
khyed rang rnams lus gnad rnam par snang mdzad kyi chos bdun drang por bsrang /
ngag gnad rlung rtsol med du bzhag
/yid kyis sngar nyams su myangs pa'i bde chen gyi ye shes de dran par byas nas dran bsam snga ma 'gags /
phyi ma ma skyes /
da ltar gyi sems skad cig ma de'i steng du rtsol bral bsal bzhag med par shigs se zhog mdzod byas la /
slob dpon yang mnyam gzhag gi ngang nas /
a :
ye nas phyi nang chos rnams ma lus kun :
dmigs su med cing cir yang tha ler gsal :
mtha' dbus kun bral spros pa nyer zhi'i ngang :
ma bcos ma bslad der 'dzin bral bar zhog :
de tshe 'od gsal mtshon du med pa yi :
ye shes rang gi snying dbus sad par 'gyur :
bsam gyis mi khyab gnyug ma bde ba che :
sangs rgyas kun gyi gsang ba'i dbang thob shog :
rtsa sngags mthar /
dz+nyA na a b+hi Shiny+tsa a a a :
zhes brjod /
de ltar bzhag pa'i tshe rig pa gsal stong rjen pa nam mkha' lta bu de'i ngang la zhen 'dzin med par khrigs se gnas pa ni rang bzhin rdzogs pa chen po ma bcos rang byung gi lta ba yin no //
zhes ngo sprad /
gnyis pa ni /
de nyid brtan par bya ba'i phyir :
dkyil 'khor 'khor lo'i gtso bo mchog :
gu ru bde ba chen po'i rgyal :
de dang bla ma dbyer med pa'i :
'od gsal dri ma med pa'i thugs :
rang gi sems su ro gcig bsre :
chu la chu bzhag ji bzhin du :
zung 'jug blo 'das dgongs pa bskyang :
bla ma'i bde chen ye shes sku :
rang thim gnyis med 'dres par bsam :
zhes rtsa ba rdo rje'i gsung las 'byung ba ltar /
bla ma bde ba chen po'i thugs dang rang sems 'od gsal gyi ngo bo ro gcig tu bsre zhing blo 'das kyi dgongs pa bskyang /
dkyil 'khor khyab bdag gi sku las ye shes kyi sku gnyis pa 'phros te khyed rang rnams la thim pas dbang gi ye shes skye brtan gong 'phel du byin gyis brlabs par mos shig
/gu ru'i sku 'bag spyi bor bzhag
/thod rnga 'khrol la dbyangs dang bcas pas /
hU~M:
dus gsum sangs rgyas gu ru rin po che :
bde bar gshegs pa ma lus 'dus pa'i sku :
dkyil 'khor rab 'byams spro dang bsdu ba'i gzhi :
mtshan thos tsam gyis sdug bsngal thams cad zhi :
yon tan dran pas bsam pa lhun gyis 'grub :
dad pas gsol btab mchog gi dngos grub stsol :
yid bzhin nor bu bla ma bde ba che :
khyed ni sngon tshe bod yul bzhugs pa'i dus :
rjes 'brangs rnams la thugs dam zhal bzhes bzhin :
ma 'ongs phyi ma'i dus ni 'dir lags pas :
bdag cag re ltos can gyi skyabs gcig khyed :
sku gsung thugs kyis 'khor 'das kun khyab kyang :
mtshon pa'i sku ni srin po'i yul du bzhugs :
thugs rje'i 'jug pas bod la lhag par dgongs :
dad cing gus pa'i skal ldan bdag cag gis :
lus ni gus pas khyed la phyag 'tshal zhing :
ngag gis gdung dbyangs 'o dod khyed la 'bod :
yid kyis re ltos gcig gyur khyed dran pas :
sdug bsngal sel phyir gnas 'dir da lta gshegs :
phyi rabs don du dad pa'i rten bzhag nas :
mthong thos dran reg bar chad kun sel zhing :
dngos grub dpal 'bar 'brel tshad don ldan par :
bsngags pa brjod pa'i sku tshab 'di lags pas :
khyed kyi sku gsung thugs mchog 'dir zhugs nas :
byin rlabs dbang chen da ltar ma bskur na :
thugs dam zhal bzhes thugs bskyed rdzun du thal :
re ltos can gyi skal ldan bdag cag rnams :
sdug bsngal gyis gzir 'di ru gum lags pas :
de phyir khyed kyi thugs rje'i rtsal sprugs la :
byin rlabs dbang chen da lta bskur du gsol :
lus la rdo rje'i sku yis byin gyis rlobs :
ngag la bden tshig gsung gis byin gyis rlobs :
yid la 'od gsal thugs kyis byin gyis rlobs :
yon tan bsam las 'das pas byin gyis rlobs :
phrin las 'gro 'dul thugs rjes byin gyis rlobs :
nad dang sdug bsngal 'jigs pa ma lus sol :
mchog dang thun mong dngos grub yid bzhin stsol :
bsam pa lhun gyis 'grub nas tshe 'di la :
bla ma khyed rang lta bur byin gyis rlobs :
gsum pa ni /
zhes brjod bla slob gnyis kas mos gus bskyed :
the tshom med par snying nas gsol btab pas :
gces pa'i bu ngus ma yis bzod min ltar :
o rgyan nga nyid rnga yab gling mchog nas :
'dab chags rgyal po gzan la zhugs pa ltar :
dad ldan drung du skad cig nyid la 'ong :
de tshe ba spu g.yo zhing mchi ma 'khrugs :
blo sna 'gyur ba'i gdung shugs ngang gis skye :
snang ba ban bun gza' gtad bral ba'i ngang :
o rgyan bdag gi byin rlabs nges par 'jug :
dang por lo rgyus dran pas dad pa skye :
bar du yon tan dran pas mos gus 'char :
tha ma zhal bzhes dran pas bzod med gdung :
de dus gdung shugs bskyed la gar stabs bcas :
thod phreng rtsal gyi dzapa? dbyangs glu ru blang :
rig pa zang thal 'od gsal gnyug ma'i ngang :
rig gdangs 'gag med dad gus rtsal sprugs nas :
gsol ba btab na bar chad thams cad sel :
thugs yid bsres pas byin rlabs dbang chen thob :
re dogs bral na gang dgos bsam pa 'grub :
de phyir dbang gi rgyal po 'di nyid de :
pad+ma bdag gi thugs khrag dwangs ma'i bcud :
rjes 'brangs rnams dang 'bral kha'i zhal chems te :
dngos dang khyad med gzugs sku'i zhal tshab bcas :
snying dang 'dra ba'i mnga' bdag yab sras dang :
snod ldan mtshan ldan rjes 'brangs tshogs la gtad :
'das dang da ltar bzhugs pa'i skye ba'i srid :
ma 'ongs 'byung 'gyur don du gter du sbos :
nam zhig bod 'bangs sdug bsngal mtsho rdol tshe :
las can dag gis bskul zhing spyod pa na :
'brel tshad thams cad byang chub snying po'i bar :
rang byung pad+ma bdag gis rjes bzung ba'i :
dam bca' yin no tha tshig bslu mi srid :
gnas skabs phyi nang gsang ba'i sdug bsngal zhi :
'dod dgu'i bsam pa ma lus lhun gyis grub :
dam tshig ma nyams skye ba bdun gyi mthar :
mchog gi dngos grub 'grub par gdon mi za :
de phyir the tshom spongs la rtse gcig tu :
dad dang nges shes skyed cig phyi rabs rnams :
gang la nges shes skyes pa de nyid ni :
pad+ma bdag dang 'du 'bral yod re kan :
zhes o rgyan sangs rgyas gnyis pa nyid kyis zhal gyis bzhes pa'i don thugs la nges pas /
gnyug ma ka dag nam mkha' lta bu'i dgongs pa las ma g.yos par /
zang thal gyi rig pa gzengs bstod de nyams byung rgyal du bskyang /
bzod med gdung shugs drag pos snying khung rus pa'i gting nas mos gus kyi shugs bskyed la /
lus kyi rnam 'gyur stangs stabs sgyur /
ngag gis thod phreng rtsal gyi dzapa? dbyangs dpon slob lhan cig tu gnang bar zhu /
zhes brjod la thod phreng rtsal gyi dzapa? dbyangs gsum bdun nyer gcig gang 'grub bya'o //
de ltar na don dam byang chub sems kyi dkyil 'khor du dbang bzhi pa thob /
lus ngag yid gsum char gyi dri ma bag chags dang bcas pa dag lam rdzogs chen rtsol bral rang byung gi ye shes sgom pa la dbang /
shin tu rnam par dag pa lhan cig skyes pa'i bde chen mchog tu mi 'gyur ba'i ye shes mngon du byas /
'bras bu ye shes rdo rje ngo bo nyid sku thob pa'i skal pa can du byas pa la shis pa brjod pa'i tshig gis kyang mnga' gsol bas brtan par byas pa'i mos pa mdzod /
ma hA gu ru bde ba chen po ni :
rang bzhin rtsa gsum rgyal ba'i dbyings su gcig :
thugs rje thabs kyi phyag rgya cir yang snang :
'chi med ye shes rdo rje'i bkra shis shog :
de dag rnams kyis stod las byang chub mchog gi dngos grub sgrub pa'i dbang gi dngos gzhi grub pa lags /
bzhi pa mtha' rten dngos grub sna tshogs pa'i rjes gnang sbyin pa la'ang gsum /
sbyor ba dngos grub kyi rdzas 'du bya ba /
dngos gzhi so so'i dbang bskur ba /
rjes bslab bya bstan pa'o //
dang po ni /
de nas smad las dngos grub sna tshogs pa'i rjes gnang sbyin pa ni /
gzhung las /
de nas thun mong dngos grub thob bya'i phyir :
rig 'dzin bla ma rnam 'phrul bcu gsum po :
ye shes 'od zer 'phro bzhin bzhugs pa la :
gdung ba'i shugs bskyed gsol ba btab pa yis :
gzugs sku gnyis pa so so'i rdzas la thim :
rdzas kyi rnam pa 'od du 'bar ba la :
rang bzhin bde ba chen po'i ye shes dang :
ngo bo rig 'dzin so so'i rol par bsam :
zhes gsungs pa'i don gsal 'debs bzhin pas gsol 'debs lhan gcig tu mdzad par zhu /
zhes brda sbyar la bsam pa lhun grub ma'i gsol 'debs dpon slob gnyis kas bya /
grub nas slob dpon gyis /
ye d+harmA brjod cing me tog 'thor bas rab tu gnas /
gnyis pa ni /
slob dpon nyid rig 'dzin bcu gsum so so'i nga rgyal dang bcas /
rdzas rnams rim par lag tu gtad de /
rnam pa dngos grub kyi rdzas /
rang bzhin bde ba chen po'i ye shes /
ngo bo rig 'dzin rtsal 'chang bcu gsum so so'i rol par gyur pa 'di nyid phyag tu gtad pas /
'jigs dang sdug bsngal gyi bar chad mtha' dag sel zhing /
'dod rgu'i bsam pa yid bzhin du 'grub pa'i dbang thob par mos shig
/de la thog mar hor sog dmag bzlog phyir :
dpal gyi gtor ma slob ma'i lag tu gtad :
hU~M hrI:
nga ni phyi nang bdud kyi g.yul zlog pa'i :
lha srin bran khol gu ru che mchog ste :
gtor ma dpal chen lha tshogs skur snang bas :
khyod la dbang bskur dmag dpung zlog par shog :
rtsa sngags dang /
ba liM ta a b+hi Shiny+tsa hU~M:
nad rnams sel phyir sman mchog lag tu gtad :
hU~M hrI:
nga ni phyi nang nad sel rig pa 'dzin :
gu ru sman pa'i rgyal po mchog yin te :
lha tshogs 'od zhu bdud rtsis dbang bskur bas :
dus min 'chi ba'i bar chad zhi bar shog :
sarba a mr-ita a b+hi Shiny+tsa hU~M:
dbul phongs sel phyir rin chen lag tu gtad :
hU~M hrI:
nga ni phyi nang gsang ba'i yon tan kun :
rgyas mdzad rig 'dzin nor lha yongs kyi gtso :
lha tshogs ngo bo rin chen dbang bskur bas :
dbul phongs sdug bsngal sel ba'i dbang thob shog :
sarba rat+na a b+hi Shiny+tsa hU~M:
bsam kun 'grub phyir sgrom bu lag tu gtad :
hU~M hrI:
nga ni phyi nang gsang ba'i zab gter kun :
bu la ster mdzad rig 'dzin yi dam lha :
lha tshogs 'od zhu sgrom bus dbang bskur bas :
dngos grub gter la spyod pa'i dbang thob shog :
sarba ni d+hi a b+hi Shiny+tsa hU~M:
lam sna 'dren phyir ba dan lag tu gtad :
hU~M hrI:
nga ni mkha' spyod zhing dang grub pa'i gnas :
lam sna 'dren mdzad gu ru las rab rtsal :
lha tshogs kun skul ba dan dbang bskur bas :
phyi nang lam sna zin pa'i dbang thob shog :
sarba karma gu ru a b+hi Shiny+tsa hU~M:
gdug pa skrod phyir thod rnga lag tu gtad :
hU~M hrI:
nga ni phyi nang gdug pa kun 'dul ba'i :
gu ru dpa' bo ging dang srung ma'i gtso :
lha tshogs rgyud skul thod rngas dbang bskur bas :
thog bcas bdud rnams skrod pa'i dbang thob shog :
ma hA DA ma ru a b+hi Shiny+tsa hU~M:
'byung bzhi snyoms phyir de yi rdzas rnams gtad :   chu bum ri rab rlung g.yab me sgron /
hU~M hrI:
nga ni phyi nang gsang ba'i 'byung ba bzhi'i :
g.yo 'khrugs kun sel gu ru nam mkha'i rgyal :
so so'i gnyen por ye shes rang snang ba'i :
'byung bzhis dbang bskur bar chad kun sel shog :
dz+nyA na laM baM raM yaM a b+hi Shiny+tsa hU~M:
'jigs pa kun 'ching phyag rgya rnam bzhi gtad :
hU~M hrI:
nga ni phyi nang gsang ba'i chom rkun rnams :
ma lus tshar gcod gu ru 'ching mdzad de :
'gugs 'ching sdom myos phyag rgya'i dbang bskur bas :
mi mthun tshogs kun 'ching ba'i dbang thob shog :
dzaHhU~M baM hoHa b+hi Shiny+tsa hU~M:
gdug pas mi tshugs rdo rje'i go cha bskon :
hU~M hrI:
nga ni phyi nang gsang ba'i bdud dgra'i tshogs :
yongs su 'ching mdzad gu ru rdo rje'i rgyal :
ye shes rdo rje'i go chas dbang bskur bas :
bar chad g.yul las rgyal ba'i dbang thob shog :
badzra rak+ShA haM a b+hi Shiny+tsa hU~M:
'chi ba'i sdug bsngal sbyong phyir a yig gtad :
hU~M hrI:
nga ni 'chi 'pho'i bar chad sdug bsngal kun :
yongs su sbyong mdzad gu ru snang mtha' yas :
skye med ye shes a yig dbang bskur bas :
dbyings rig dbyer med 'pho ba'i dbang thob shog :
a a b+hi Shiny+tsa hU~M:
'khrul snang ngo sprod mdongs sgro me long bstan /
hU~M hrI:
nga ni bar do'i 'khrul snang rang grol ba'i :
zhi khro kun bdag gu ru dus gsum mkhyen :
stong nyid me long rtsal mdangs dbang bskur bas :
'khrul snang rang sar grol ba'i dbang thob shog :
dz+nyA na d+hA tu a b+hi Shiny+tsa hU~M:
skye srid gcod phyir gri gug lag tu gtad :
hU~M hrI:
nga ni skye ba la sogs sdug bsngal kun :
yongs su sbyong mdzad gu ru bde chen rgyal :
stong nyid rang bzhin gri gug dbang bskur bas :
skye shi rtsad nas gcod pa'i dbang thob shog :
dz+nyA na karta ri a b+hi Shiny+tsa hU~M:
'gro drug 'dren phyir kha T+wAM rtse gsum gtad :
hU~M hrI:
nga ni 'gro drug spyi dang khyad par du :
bod khams gdung sel gu ru pad+ma ste :
thugs rjes skyob phyir kha T+wAM dbang bskur bas :
sdug bsngal kun sel bsam don lhun grub shog :
ma hA kA ru Ni ka kha T+wAM ga a b+hi Shiny+tsa hU~M:
zhes sbyin no //
gsum pa ni /
rjes bslab bya bstan pa ni /
gzhung las /
des kyang rin chen sgrom bur bcug byas te :
bla ma rig 'dzin dngos su bsam byas la :
mi 'bral rten du lus la 'chang ba yis :
sdug bsngal kun sel bsam don lhun grub 'gyur :
zhes gsungs pa'i don thugs la nges pas phyag len du gdab par zhu /
zhes gdams so //
lnga pa byin rlabs gtor ma'i dbang bskur ba ni /
las rdor gyis gtor chen btegs /
slob dpon gyis /
de nas dbang don gyi ye shes brtan par byed pa byin rlabs gtor ma'i dbang skur ba la dmigs pa 'di bzhin du mdzod /
gtor ma rin chen gzhal yas khang gi nang :
lha tshogs kun bzhugs sku gsung thugs dag las :
'od zer dkar dmar mthing gsum 'phros nas su :
slob ma'i gnas gsum la thim sgrib pa sbyangs :
sku gsung thugs dang ye shes dbang thob bsam :
thod rnga 'khrol zhing gdung shugs lta stangs dang bcas pas /
hU~M hrI:
dngos grub kun bdag gu ru bde ba che :
bod 'bangs yongs la thugs rjes brtser dgongs nas :
thugs dam zhal bzhes sdug bsngal kun sel ba'i :
sku tshab bla ma'i rnal 'byor mchog gcig dang :
thun mong bcu gsum las can don du gsungs :
dgongs pa'i byin rlabs snod ldan bu la bstsal :
brtse ba'i zhal chems bod 'bangs yongs la bzhag :
bslu med rdo rje'i gsung gis zhal bzhes pas :
de phyir bdag gis rtse gcig bsgrub lags na :
sku gsung thugs kyis byin gyis brlab tu gsol :
ye shes lnga yi dbang mchog bskur du gsol :
sdug bsngal bcu gsum yongs su zhi ba dang :
bsam pa lhun gyis 'grub par byin gyis rlobs :
zhes brjod la gtor ma slob ma'i spyi bor bzhag pa dang bstun /
dus gsum sangs rgyas gu ru rin po che :
sogs rdo rje'i tshig rkang drug gi gsol 'debs dang /
thod phreng rtsal gyi dzapa? dbyangs bya /
gtor rdzas kyi cha shas dang bdud rtsi sbyin la /
gtor rdzas dam tshig gi bdud rtsi la longs spyad pas dngos grub rnam pa gnyis bde blag tu thob par mos shig
/spyi tsam la des 'thus shing /
bsnyen sgrub nus pa'i smin slob la /
gtor ma rtsa ba gsum gyi lha tshogs 'od du zhu nas khyed rang la thim pas dkyil 'khor chen po'i bdag nyid dngos su gyur par mos shig
/byas la dgongs pa'i drod gtad de thugs yid mnyam nyid du bzhag go
/rtsa ba'i gsum pa la'ang gsum /
mtha' rgyas tshe dbang /
brtan byed shis brjod /
rjes dam tshig khas blang sogs so //
dang po ni /
gzhung las /
gang yang kun gyi tha mar 'chi med kyi :
dga' ston spel phyir tshe yi rdzas byin la :
shis pa brjod nas me tog char du bsnyil :
ces sogs gsungs pa'i don gzhan las kha skong ba ste /
de ltar dbang chen dngos gzhi legs par grub nas /
mtha' rgyas bkra shis 'chi med tshe'i dbang bskur bgyi ba la /
thog mar thal mo me tog dang bcas te gsol ba 'debs pa 'di'i rjes zlos mdzod /
rtsa gsum rgyal ba 'dus pa'i dngos :
ma hA gu ru pad+ma 'byung :
bdag la brtse bas nyer dgongs te :
'chi med tshe yi dbang mchog stsol :
ces lan gsum gyis gsol ba gdab /
slob dpon gu ru bde ba chen po 'chi med pad+ma saM b+ha bar gsal ba'i gnas lngar phyag mtshan lnga dang yig 'bru lngas mtshan pa las 'od zer bsam gyis mi khyab pa dang /
lha mo mgyogs ma'i sprul pa nyi zer gyi rdul ltar spros pas khyed rang rnams kyi bla tshe chad nyams yar ba dang /
'byung ba bzhi'i dwangs ma /
'khor 'das kyi bcud dang dge mtshan thams cad 'chi med tshe'i bdud rtsi 'od zer kha dog sna tshogs pa'i rnam par spyan drangs /
khyed rang rnams kyi spyi bo nas zhugs /
lus kyi nang thams cad gang bas 'chi med tshe'i dngos grub thob /
mdun gyi tshe rdzas rnams la thim pas rdo rje tshe'i bcud len du gyur pa'i mos pa mdzod /
ces dang mda' dar g.yab la /
hrI:
'od gsal chos sku'i pho brang nas :
longs spyod yongs rdzogs sprul pa'i sku :
'chi med pad+ma saM b+hA ba :
rtsa gsum rgya mtsho'i 'khor dang bcas :
sgrub la tshe dbang mchog stsol phyir :
thugs dam bskul lo dbyings nas bzhengs :
rnal 'byor bdag cag 'khor bcas kyi :
bla tshe chad nyams yar ba dang :
phyi snod 'byung ba bzhi yi bcud :
nang bcud 'gro ba'i tshe bsod dpal :
gsang ba rgyal ba sras bcas kyi :
mkhyen brtse nus pa'i yon tan kun :
'od zer bdud rtsi'i rnam par sdus :
bdag dang sgrub pa'i rdzas la stims :
rgas med lang tsho'i dngos grub stsol :
nad med bde ba'i dngos grub stsol :
'chi med tshe yi dngos grub stsol :
ye shes mchog gi dngos grub stsol :
oM AHhU~M badzra gu ru pad+ma sid+d+hi A yu She hU~M nr-i dza :
de nas tshe'i 'brang rgyas thogs la /
de ltar tshe 'gugs shing bcud bsdus nas /
tshe'i 'brang rgyas 'di nyid rtsa gsum kun 'dus 'chi med pad+ma saM b+ha ba gu ru bde ba chen po'i rnam pa /
phyag gnyis mnyam gzhag gi steng na 'chi med tshe'i bdud rtsis gang ba'i b+han+d+ha dang tshe bum bsnams par gsal ba'i gnas lngar phyag mtshan lnga dang yig 'bru lngas mtshan pa las 'od zer bsam gyis mi khyab pa dang /
lha mo mgyogs ma'i sprul pa nyi zer gyi rdul ltar spros pas bdag dang bsrung bya'i bla tshe chad nyams yar ba dang /
'byung ba bzhi'i dwangs ma /
'khor 'das kyi bcud dang dge mtshan thams cad 'chi med tshe'i bdud rtsi 'od zer kha dog sna tshogs pa'i rnam par spyan drangs /
phyag gi b+han+d+ha dang bum pa'i nang du zhugs shing 'khyil ba las 'chi med tshe'i bdud rtsi dpag tu med pa byung /
khyed rang rnams kyi spyi bo tshangs pa'i bu ga nas zhugs /
lus kyi nang thams cad gang /
dus ma yin pa'i 'chi ba bag chags dang bcas pa byang /
'chi med tshe'i dngos grub thob /
dwangs ma snying gi dbus su sna tshogs rdo rje'i lte bar nyi zla'i ga'u kha sbyor gyi nang du hU~M gi khog par nr-i yig as mtshan pa la thim pas rdo rje'i srog grub pa'i mos la mdzod ces dang /
oM:
bkra shis 'od gsal gzhon nu bum pa'i dbyings :
ye shes rang snang pad+ma saM b+ha ba :
zung 'jug bde ba chen po'i dbang bskur bas :
skye 'chi bgres rgud bral ba'i dbang thob shog :
sngags mthar /
kA ya a b+hi Shiny+tsa oM:
tshe chang sbyin la /
A:
rang byung mtshan ldan rdo rje'i ka pA lar :
brtan dang g.yo ba'i bcud kun gcig tu 'khyil :
byang chub sems kyi bdud rtsis dbang bskur bas :
nad med bde ba'i dbang mchog thob par shog :
sngags mthar /
wA ka a b+hi Shiny+tsa A:
tshe ril sbyin la /
hU~M:
ngo bo srid zhi'i dwangs ma 'dus pa'i bcud :
rnam pa lhan skyes ye shes sems dpa'i gzugs :
snying dbus nyi zla'i ga'ur rgyas gdab pas :
'chi med rdo rje tshe yi dbang thob shog :
sngags mthar tsit+ta a b+hi Shiny+tsa hU~M:
tshe mda' spyi bor rgya gram du bzhag la /
khyed rang rnams kyi lus mi shigs rdo rje'i go chas g.yogs shing rig pa'i rang ngor skye shi'i mtshan ma gdod nas ma grub pa 'chi med gnyug ma'i don la mnyam par 'jog par zhu /
a :
spros pas 'khor 'das khyab pa'i tshe :
bsdus pas 'od gsal thig le'i klong :
rdo rje'i srog tu yongs grub par :
mi 'gyur brtan pa'i rgyas gdab bo :
dz+nyA na badzra A yu She rak+Sha rak+Sha b+h+rU~M:
zhes brjod do //
gnyis pa ni /
bla ma dkyil 'khor pa'i lha tshogs rnams dang /
nam mkhar bzhugs pa'i dbang gi lha rgyal ba sras dang bcas pa rnams kyis bkra shis pa'i bden tshig gi rnga sgra sgrog cing /
dge legs ka ma la'i char phang phung du bsnyil bas khyed rang rnams kyi rgyud la dbang don gyi ye shes sngar ma skyes pa bskyed cing /
skyes pa gong du 'phel zhing brtan pa sogs bsam don lhun gyis grub pa'i bde legs kyi snang ba chen pos phyogs dus gnas skabs kun tu khyab par byas par mos shig
/spro na zhal nas gsungs pa'i tshigs bcad sngon du 'gro bas /
las byang gi bkra shis dang /
gzhan yang shis brjod ji ltar 'os pa bya /
bsdu na las byang gi shis brjod tsam byas la rol mo bsgrag cing me tog 'thor ro //
gsum pa ni /
de ltar gu ru'i thugs sgrub bye ba phrag brgya'i yang snying /
byin rlabs kyi gzi brjid ma nyams shing mkha' 'gro'i kha rlangs thul le ba /
yid ches the tshom dang bral ba'i zab mo'i thugs sgrub yid bzhin nor bu'i dkyil 'khor du rtsa ba'i dbang bskur rdzogs par thob pa ste /
de'i khyad par gyi phan yon yang /
gzhung las /
e ma :
byin rlabs mthu myur dngos grub che ba'i dpal :
yid bzhin 'dod 'jo bum pa bzang po'i tshul :
lam mchog rgyas bsdus gang gis thob pa kun :
o rgyan nga yi thugs rjes nges par 'dzin :
gdams pa sna res las can sdug bsngal sel :
bsam pa thams cad yid bzhin 'grub byed pa'i :
dgos 'dod gter mdzod thugs sgrub mchog 'di ni :
ma 'ongs su dang su yis bsgrub gyur kyang :
'phral gyi rkyen ngan sdug bsngal thams cad zhi :
yun gyi lam mchog rig 'dzin tshe 'dir thob :
bsam pa'i dgos rgu mtha' dag lhun gyis grub :
bka' yi glegs bam su dang sus 'chang ba :
de nyid nga yi thugs rjes mi bskyang re :
tha tshig yin no phyi rabs rjes 'jug rnams :
de phyir snying nas gus bskyed brtson pas sgrubs :
bya ba kun thongs nga la gsol ba thob :
'phral dang yun gyi bsam pa de yis 'grub :
ces sogs gdams par mdzad pa nyid snying gi bdud rtsir zungs la /
phyin chad rdo rje theg pa'i dam tshig rtsa ba dang yan lag gis bsdus pa spyi dang /
bla ma sgrub cing mchod pa sogs khyad par gyi dam tshig dang sdom pa mtha' dag tshul bzhin du bsrung bar bgyi'o snyam pa'i blos 'di'i rjes zlos mdzod /
gtso bos ji ltar sogs lan gsum /
dbang bskur rdzogs par thob pa'i gtang rag tu maN+Dal /
slar yang lus longs spyod dge rtsa dang bcas pa blos blangs te 'bul na cha shas nas bzhes la longs spyad du gsol snyam pas /
deng nas brtsam ste sogs /
de las byung ba'i dge ba dang /
rang gzhan dus gsum du bsags pa'i dge tshogs thams cad mi gnas pa'i byang chub chen por bsngo bas rgyas gdab pa dang /
zab chos 'di nyid kyi sgo nas rang dang gzhan gyi don rgya chen po bsgrub par zhu /
bsod nams 'di yis sogs bsngo smon bya /
dpon slob kun kyis tshogs kyi dga' ston la longs spyod cing smon lam gdab /
rjes lhag ma sbyin cing thugs dam bskul ba nas shis pa brjod pa'i bar las byang ltar mtha' rgyas su bya'o //
'jog po'i gtsug rgyan bye ba phrag brgyas kyang //
cha tsam mi sgrun 'di gtan bsam rgu kun //
lhun gyis 'grub byed sngon med yid bzhin nor //
sangs rgyas gnyis pa'i dgongs mtsho'i bcud du brdol //
dus mthar skyes rnams bsod nams mthu dman kyang //
gces mdzod 'dod rgur spyod pa'i skal pa 'dir //
bsam na sngon byon rje dang 'bangs rigs kyi //
skal bzang gang yin lag rtser 'ongs pa bzhin //
snyigs mas rgud pa'i dbul ba 'phrog pa dang //
bsam don 'bad med 'jo bas lus can kun //
nam yang thar pa'i bde las mi nyams pa'i //
yid bzhin dpal gyi 'byung gnas 'di gyur cig
/ces pa 'di'ang rigs kun khyab bdag thams cad mkhyen gzigs 'jam mgon bla ma'i gsung gis rjes su gnang ba bstsal pa las /
rje nyid kyis bka' drin du bstsal pa'i zin bris sor bzhag
/mtshams sbyor sogs cung zad rgyas par spros pa las rang rtog gis ma bslad par /
pad+ma'i rgyal tshab rdo rje 'chang pad+ma dbang chen dang sprul pa'i rig 'dzin chen po rnam pa gnyis sogs yongs 'dzin dam pa du ma'i zhabs rdul la spyi bos reg pa /
pad+ma gar gyi dbang phyug rtsal lam /
ku sA li blo gros mtha' yas pa'i sdes gdan sa chen po dpal spungs kyi yang khrod shrI de bI ko Ti'i snying po tsa 'dra rin chen brag gi sgrub gnas su cho 'phrul chen pos bdud dpung 'dul ba'i dkar tshes bzang por bris pa ris med pa'i bstan 'gro la bde legs kyi snang ba chen pos khyab pa'i rgyur gyur cig
/dge legs 'phel //

//
