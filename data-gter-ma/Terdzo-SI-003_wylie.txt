@#//
bai ro'i bka' srol kun skyong gling pa'i rdor sems snying thig gter gzhung skor bzhugs so //
rdo rje sems dpa'i snying thig las :
rtsa ba'i don rgyud ces bya ba bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rgya gar skad du :
badzra satwa tsit+ta ti la ka ya na sarba hr-i da ya tan+t+ra nA ma :
bod skad du :
rdo rje sems dpa'i snying gi thig le theg pa kun gyi yang bcud kyi rgyud ces bya ba :
gdod ma'i sangs rgyas ji ltar gnas pa de la phyag 'tshal lo :
'di skad bdag gis bshad pa'i dus gcig na :
bde chen brdal ba'i zhing :
mkha' dbyings dag pa'i klong :
chos nyid yangs pa chen po'i gnas na :
ye nas rang bzhin gyis gnas pa'i sangs rgyas :
bcom ldan 'das dpal kun tu bzang po'i rtsal las :
sku gsum lhun gyis grub pa'i ston pa rdo rje sems dpa' de nyid :
glang chen rab tu brtan pa'i steng na bzhugs te :
phyag g.yas gser gyi rdo rje thugs khar bsnams pa :
g.yon dngul gyi dril bu dkur brten pa :
dbu la rigs lnga'i sangs rgyas rdzogs par bzhugs pa :
sku la rgyan rnams kyis brgyan pa :
shel gyi kha dog 'dra ste dkar la 'tsher ba :
mtshan dang dpe byad du mas spras te :
shin tu lham me lhang nge blta bas chog mi shes pa zhig :
chos kyi dbyings stong pa chen po'i 'byung gnas nas :
zhal phyag gi rnam par rang byung du shar ro :
de nyid kyi thugs rje'i rtsal las :
nyid las mi gzhan pa'i 'khor :
rin chen sems dpa' dang :
pad+ma sems dpa' dang :
las kyi sems dpa' dang :
chos kyi sems dpa' dang :
sems ma dang :
phyag na rdo rje dang :
dga' rab rdo rje zhes bya bar sku sprul te :
chos kun ro gcig pa :
ye shes chen po'i dbyings na thabs gcig tu bzhugs so :
de nas ston pa nyid kyis :
rgyud thams cad kyi snying po :
lung thams cad kyi rtsa ba :
man ngag thams cad kyi nying khu :
bstan pa thams cad kyi yang bcud :
sku gsum ston pa'i me long :
phyi nang gsang ba gsum gyi yang zhun :
gsang ba las kyang ches gsang ba :
rdo rje sems dpa' ma 'khrul pa'i dgongs pa :
'khor ba dong sprugs su ngo sprad pa :
ma bsgom par sangs rgya ba :
che ba rang la gnas pa'i rgyud 'di rang byung du gsungs so :
oM badzra satwa hU~M:
zhes bka' bstsal pa tsam gyis :
'khor rnams chos nyid kyi don la spro ba skyes te :
mgrin gcig 'di skad ces gsol to :
e ma hoHbcom ldan rdo rje sems :
ston pa nyid kyis gsungs pa'i sgra :
ngo mtshar che ba'i gsang sngags nyid :
sngon chad bdag gis ma thos pas :
'di don dgongs pa gsung du gsol :
de skad ces ni zhus pa dang :
brjod du med pa'i mkha' klong nas :
ston pa nyid kyis bka' bstsal pa :
e ma hoHsprul pa'i 'khor rnams nyon :
theg pa ma lus kun 'dus pa'i :
snying po bcud mchog ngas bshad kyis :
ma 'khrul gus pa'i sems kyis zungs :
gdod nas dag pa'i sems nyid la :
ma 'gags rtsal snang lam du shar :
ye grol chen po'i 'bras bu thob :
theg pa kun gyi nying khu de :
rang la gnas pa ngo mtshar che :
zhes gsungs so :
theg pa kun gyi yang bcud :
snying gi thig le zhes bya ba las :
gleng gzhi'i le'u ste dang po 'o :[ \u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
kye kye rdo rje sems dpa' che :
ye nas rang la gnas pa'i don :
gzhi lam 'bras bu lhun rdzogs pa'i :
theg pa kun gyi nying khu de :
bdag cag blo la gsal ba'i phyir :
'di don legs par gsung du gsol :
zhes zhus pa dang :
ston pa nyid kyis bka' bstsal pa :
e ma hoHsprul pa'i 'khor rnams nyon :
rang la gnas pa'i chos nyid de :
khyed rnams blo la ma gsal na :
ngas bshad 'khrul med yid la zungs :
brjod bya'i dbye ba dpag med kyang :
theg pa rim pa kun dril nas :
mdo don zab mo gcig tu sdud :
gzhi yi gnas lugs bsam 'das kyang :
ka dag bsam med spros bral yin :
lam gyi 'khrul lugs bsam 'das kyang :
lus ngag yid kyi sdug bsngal lo :
theg pa'i dbye ba bsam 'das kyang :
'jig rten 'das dang ma 'das so :
grol byed man ngag bsam 'das kyang :
smin grol dbang dang gdams pa 'o :
thabs kyi man ngag bsam 'das kyang :
btags grol bar do'i gdams pa 'o :
grol ba'i 'bras bu bsam 'das kyang :
ye rdzogs re dogs bral ba 'o :
zhes gsungs so :
theg pa kun gyi yang bcud snying gi thig le zhes bya ba las :
gleng slong ba'i le'u ste gnyis pa'o :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
kye kye gnas lugs rdo rje sems :
rgyud chings bdun gyi thog ma ru :
gzhi yi gnas lugs gsungs pa'i don :
skye med klong nas bka' stsol cig :
ston pas lan du bka' bstsal pa :
kye hoHgnas lugs 'khor rnams nyon :
thog ma'i gnas lugs ka dag nyid :
bsam med spros dang bral bar gnas :
gsal stong ye khyab chen po 'o :
rang bzhin nyid ni 'di lta bu :
sus kyang byas pa ma yin no :
ye nyid nas ni rang la gnas :
rang byung ye shes stong gsal de :
sngar 'das phyis 'byung da lta med :
las dang bag chags ma rig med :
shes rab med cing yid rtog med :
'khor dang mya ngan 'das pa med :
rig pa dang ni ye shes med :
rang byung ye shes yid byed bral :
dbyings rig gnyis las 'das pa 'o :
rang byung ye shes rtog med pa :
dge sdig gnyis las 'das pa 'o :
rang byung ye shes ma g.yos pas :
snang ba'i rtog pa chod pa 'o :
rang byung ye shes 'du 'bral med :
sku dang ye shes dngos su snang :
rang byung ye shes 'khrul pa med :
ka dag ye grol chen po 'o :
nam mkha' lta bu'i chos nyid la :
gang yang gnyis su med de bde :
gnyis med bde la byang chub sems :
'du 'bral med pa'i klong dkyil nas :
'pho 'gyur med pa'i don shar nas :
skye shi med par mngon sangs rgyas :
'khor 'das thams cad de yi klong :
bzang ngan med par ye sangs rgyas :
ka dag bsam med kun gyi gzhi :
lhun gyis grub pas spang blang med :
spros dang bral bas phyogs ris med :
de yi klong na kun gsal bas :
ma 'dres ye rdzogs dbyings kyi ngang :
dug gsum rnam dag sku gsum klong :
nyon mongs gtan sprugs 'chings grol med :
yul med gcig la kun shar bas :
chos nyid zang thal gzhi rtsa med :
gzhi rtsa med pa'i sems nyid la :
rtsol ba med pa'i ye shes shar :
rang shar rang grol rgyu rkyen med :
rgyu med ye nas chos nyid klong :
rkyen med ye nas rol pa'i klong :
'bras bu med de rang byung klong :
ye nas gnas pa'i chos nyid la :
dus gsum bde gshegs thams cad kyang :
de yi don la dgongs par mdzad :
khams gsum sems can thams cad kyang :
de yi don la nying gis 'khor :
theg pa'i rnam grangs du ma yang :
de yi don las gzhan ma yin :
de la 'khor 'das gnyis su med :
ces gsungs so :
theg pa kun gyi yang bcud snying gi thig le zhes bya ba las :
thog ma gzhi'i gnas lugs kyi le'u ste gsum pa 'o :[ \u0f88\u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
kye kye ston pa rdo rje sems :
gzhi yi gnas lugs de ltar na :
lam gyi 'khrul lugs gsung du gsol :
ston pas lan du bka' bstsal pa :
'khrul med rig rtsal 'khor rnams nyon :
gzhi la 'khrul pa mi gnas kyang :
khams gsum 'khor ba'i 'khrul snang ni :
ma rig gnyis 'dzin rtog pa 'o :
ma rig pa yis rgyu byas nas :
rang ngo rang gis ma shes pas :
snod bcud gnyis su 'khrul pa ni :
ye shes rlung gis rig pa btegs :
rig pa nyid kyang yid du 'gyus :
g.yo 'gul 'gyu ba bag tsam las :
phra rags yid kyi rtog pa shar :
ye gdangs rlung lnga g.yos pa yis :
gzhi yi 'od mdangs kha dog lnga :
nam mkha' stong pa'i klong du shar :
ma 'gags yid kyi 'gyu ba des :
kha dog de la brtag cing dpyad :
gnyis 'dzin rtog pa skad cig shar :
rang snang 'od snang gnyis su yod :
'od ni nga las byung ngam ci :
nga ni 'od las byung ngam ci :
rang snang rang du ma shes pas :
lhan cig skyes pa'i ma rig pas :
yul dang yul can gnyis su 'khrul :
rkyen ni gnyis 'dzin rtog pas byas :
tho yor mi ru bzung ba 'am :
thag pa sbrul du snang ba bzhin :
kun tu brtags pa'i ma rig pa :
rgyu la med kyang rkyen des 'khrul :
sems la dran bsam shar bas na :
ye shes nyid kyang rtog pas bstums :
rang mdangs 'od lnga'i snang ba la :
gnyis 'dzin rtog pa a 'thas pas :
'byung ba lnga po rim gyis byung :
de las snod kyi 'jig rten chags :
ye shes ma rig yul du bzung :
de 'dzin rlung sems 'dus pa yis :
'byung ba lnga yi sbubs su tshud :
chang la phabs rtsi btab pa ltar :
dud rlangs lag ngar tsam pa langs :
dwangs ma 'od skor gsum du byung :
gzugs dang gzugs med 'dod khams kyi :
sems can thams cad de las chags :
de ltar 'jig rten gsum po yi :
phung po khams dang skye mched rdzogs :
gzung 'dzin 'khor ba nyid du grub :
ces gsungs so :
theg pa kun gyi yang bcud snying gi thig le zhes bya ba las :
lam 'khrul tshul gyi le'u ste bzhi pa 'o :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
kye kye 'gyur med rdo rje sems :
sems can de ltar 'khrul pa na :
'khrul pa'i 'bras bu ji lta bu :
'dus pa'i 'khor la bka' stsol cig :
zhus pa'i lan du bka' bstsal pa :
ma 'gags rig pa'i 'khor rnams nyon :
rang ngo ma shes ma rig pas :
'khrul pa'i 'bras bu 'di lta ste :
yid ni rlung gi rta la zhon :
gzung 'dzin zhags pa lag na thogs :
ma rig pa yis mgo bstums nas :
stong gsum se gol gcig la 'khor :
skye ba rnam pa bzhi ru len :
khyad par mngal skyes 'di ltar ro :
bar do'i rnam shes 'khyams po dang :
pha ma'i 'dod sred 'dzom pa yis :
mngal la tshud de dran pa 'gags :
'byung ba bzhi yi lus su song :
mer mer nur nur gor gor po :
nya 'am ru sbal sbal pa bzhi :
lte ba las ni lus rnams bskyed :
zla dgu de bzhin ngo bcu nas :
lus kun rdzogs te mngal nas thon :
de ltar rim bzhin skye dang rgas :
na 'chi'i sdug bsngal bsam mi khyab :
khams gsum btson ra dam por tshud :
ma rig gzung 'dzin lcags sgrog 'ching :
'khor ba'i 'dam rdzab nang du bying :
dug lnga la sogs gshed mas bskor :
rnam smin las kyis rkyen byas nas :
rlung gi 'khor lo lta bur 'khor :
rigs drug la sogs gzugs su skye :
sdug bsngal mtshon gyis rab tu gzir :
dmyal ba'i gnas su btso dang sreg :
bkres shing skom pa yi dwags te :
ma rig bkol spyod byol song la :
mi la skye rga na 'chi dang :
lha ma yin la 'thab cing rtsod :
lha yang ltung ba'i sdug bsngal te :
gang du 'khor yang bde skabs med :
dper na myur 'gro'i 'khor lo bzhin :
rgyun chad med par yun ring 'khor :
ces gsungs so :
theg pa kun gyi yang bcud snying gi thig le zhes bya ba las :
'khrul pa'i 'bras bu bstan pa'i le'u ste lnga pa 'o :[ \u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
'jig rten 'das dang ma 'das pa'i :
theg pa'i rim pa yod gsungs pa :
de nyid 'khor la gsung du gsol :
de skad zhus pas ston pa yis :
theg pa'i dbye ba bka' bstsal pa :
sna tshogs rang mdangs 'khor rnams nyon :
spyir na theg pa'i rim pa yang :
'jig rten lha mi'i theg pa dang :
'jig rten las 'das theg pa 'o :
'jig rten lha mi'i theg pa ni :
lha dang mi yi lus blangs nas :
las dang smon lam 'phen pa yis :
gnas la gar 'jug nges pa med :
'jig rten 'das pa'i theg pa ni :
dbang po mtho dman bye brag gis :
rim pa dgu ru 'byung ba yang :
dper na spos kyi glang po nyid :
dmus long rnams kyis brtags pa na :
glang po ma yin sna tshogs mthong :
de bzhin thun mong theg pa rnams :
'dod pa mi gcig so sor zhen :
'jig rten tshe 'di'i bde 'bras 'dod :
nyan thos rang rgyal dgra bcom sgrub :
byang chub sems dpas sa lam sbyong :
kri ya u pa yo ga gsum :
bskyed rdzogs bsgoms nas sangs rgyas sgrub :
ma hA a nu gnyis po ni :
dbyings dang ye shes dbyer med sgom :
ngo bo gcig kyang sna tshogs 'byung :
'bras bu mi gcig sangs rgyas 'dod :
gcig tu ma rtogs bla med kyi :
'bras bu mi thob lam sna tsam :
mig dang ldan pa'i skyes bu yis :
glang po rdzogs par mthong ba bzhin :
a ti bla med theg pa 'di :
thams cad kun gyi don rtogs pas :
'bras bu yongs rdzogs a tir grol :
de phyir theg pa thams cad kyi :
yang bcud rdzogs chen 'di nyid do :
snying gi thig le 'di nyid la :
theg kun ma spang rgyan du rdzogs :
'khor 'das chos nyid klong du thim :
de yi phyir na rdzogs pa che :
snang ba thams cad dbyings kyi rgyan :
thig le nyag gcig chos kyi sku :
dus gsum rgyal ba de snyed kyi :
phyi nang theg pa ji snyed kyang :
theg mchog 'di yi yon tan te :
'dir ma 'dus pa'i chos gzhan med :
a ti'i lta ba phyogs ris med :
bltas kyang skyon med rang byung ngang :
ma bltas skyon med rang sar grol :
gnyis med rtogs pa'i lta ba 'di :
phyogs su 'dzin pa'i mdud pa grol :
a ti'i sgom pa dmigs gtad med :
a ti'i spyod pa blang dor med :
a ti'i 'bras bu spang thob med :
a ti'i phrin las bya rtsol med :
a ti'i dam tshig bsrung mtshams med :
ye nas de yi ngo bor gnas :
rdzogs pa chen po'i rnal 'byor pa :
thams cad ngang du shes pa yis :
gol sa chod pa g.yang sa med :
g.yang sa nyid kyang chos nyid klong :
'di nyid theg pa'i yang bcud do :
zhes gsungs so :
theg pa kun gyi yang bcud snying gi thig le zhes bya ba las :
theg pa'i dbye ba bstan pa'i le'u ste drug pa 'o :[ \u0f88\u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
theg pa'i rim pa de ltar na :
theg mchog a ti'i yang bcud kyi :
grol byed smin grol gdams pa de :
bdag cag nyan par spro lags pas :
'dus pa'i 'khor la bka' stsol cig :
ston pa gsang sngags bdag po yis :
zhus pa'i lan du bka' bstsal pa :
rig mdangs 'khor rnams tshur nyon cig :
smin byed dbang gi gdams pa la :
sngon 'gro dngos gzhi rjes dang gsum :
sngon 'gro bla ma slob ma yi :
bcud dang snod la brtag bya ste :
dang po bla ma'i bcud brtag pa :
mtshan nyid ldan pa'i bla ma ni :
yon tan kun gyi 'byung gnas zhing :
gsang sngags gsang ba'i rgyud la mkhas :
phyi nang gsang ba'i sgrub pa thems :
theg mchog lta ba'i don la mkhas :
lus ngag yid kyi bya ba btang :
gdams pa'i gnad rnams ston shes pas :
nor bu lta bu'i bla ma btsal :
de ma yin pa'i bla ma ni :
nor shes nga rgyal chen po yi :
rmongs pa'i tshig phyir 'breng ba dang :
gsang sngags theg chen don mi dgongs :
gzhan gyi zhe sdang khengs tshig can :
thos chung nga rgyal che ba spang :
de nas slob ma'i snod brtag pa :
rigs rgyud med cing ngang rgyud ngan :
shes rab chung zhing skur ba 'debs :
gsang sngags 'chol bar spyod pa dang :
bka' drin khyad gsod dam tshig 'chal :
bla ma gsang zhing rang che 'byin :
snod med pa la dbang mi bskur :
snod dang ldan pa'i slob ma ni :
dad pa brtson 'grus shes rab che :
dbang po gsal zhing 'dzin chags chung :
bla ma la gus gtong phod che :
dam tshig ldan zhing sgrub la brtson :
rang rig lhun dal rtog pa chung :
sgo gsum zol zog med pa 'o :
de nas snod ldan bu mchog ni :
gsum mam bdun las mi mang ba :
mtho zhing dwangs pa'i gnas mchog tu :
tshogs gtor mthun rkyen tshogs par bsags :
khrus byas skyabs 'gro maN+Dal 'bul :
sngon 'gro'i rim pa rdzogs nas ni :
de nas dngos gzhi'i rim pa bstan :
spros bcas bum dbang lus la bskur :
bum pa mgo bo'i thog tu bzhag :
oM:
dkon mchog gsum gyi dbang bskur ni :
bum pa 'di la brten nas mdzad :
bskyed rim lha yi dbang thob shog :
ces pas dbang bskur dbang yon 'bul :
spros med gsang dbang ngag la bskur :
b+han d+ha bdud rtsi ngag la bzhag :
A:
rtsa ba gsum gyi dbang bskur ni :
bdud rtsi 'di la brten nas mdzad :
bzlas brjod sngags kyi dbang thob shog :
ces pas dbang bskur dbang yon 'bul :
shin tu spros med shes rab ye shes kyi :
dbang mchog sems la bskur bar bya :
gtor ma rgyan ldan snying khar bzhag :
hU~M:
sku gsum rdzogs pa'i dbang bskur ni :
gtor ma 'di la brten nas mdzad :
stong gsal rdzogs pa'i dbang thob shog :
rab tu spros med rtsal gyi dbang :
bar snang dag la bskur bar bya :
rma bya'i mdongs phod bstan byas la :
oM AHhU~M:
hU~M:
chos nyid sku yi rang mdangs las :
kha dog lnga ldan ston mdzad pa :
chos dbyings sbubs su sangs rgyas shog :
oM AHhU~M:
zhes pas dbang bskur dbang yon 'bul :
de yis dbang mchog ma lus bstsal :
gsang sngags 'chad pa'i snod du rung :
dga' ston bya zhing tshogs 'khor bskor :
bla ma yon gyis mnyes par bya :
rjes ni nyan thos byang sems dang :
gsang sngags dam tshig ma nyams srungs :
khyad par dam tshig sku gsung thugs :
srog la bab kyang bsrung bar bya :
de ltar dbang mchog ma thob na :
gsang sngags 'grub par ga la 'gyur :
dbang rnams rab tu thob byas na :
gsang sngags thams cad ma bsgrub 'grub :
ces gsungs so :
theg pa kun gyi yang bcud snying gi thig le zhes bya ba las :
smin byed dbang bskur ba'i le'u ste bdun pa 'o :[ \u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
kye kye ston pa rdo rje sems :
smin byed dbang bskur de ltar na :
grol byed gdams pa gsung du gsol :
zhus pa'i lan du bka' bstsal pa :
'dus pa'i 'khor rnams legs par nyon :
grol bar byed pa'i gdams pa yang :
sngon 'gro dngos gzhi rjes dang gsum :
dang po sngon du 'gro ba ni :
'khor ba'i nyes dmigs mi rtag bsgom :
rigs drug sdug bsngal yid la bsam :
skyabs 'gro sems bskyed tshogs bsags shing :
lus ni rdo rje skyil krung bya :
lus po cha bsrang rkang lag mthil :
mnyam par sbyar la shin tu bsgrim :
lus ni 'khor 'das ru shan phye :
ngag la yi ge brgya pa bzla :
rjes la rig pa hU~M du bsgyur :
lus dang phyi nang snod bcud kun :
zang thal bya zhing hU~M sgra sgrog :
ngag ni 'khor 'das ru shan phyed :
sems ni dang po byung sa brtag :
bar du gnas sa tha mar 'gro :
legs par brtags la mnyam par gzhag :
de yis sems kyi ru shan phyed :
de nas sor 'jug rim pa ni :
lus ni bya bral gang bder 'dug :
ngag ni bya bral smra brjod gcod :
sems ni bya bral 'phro 'du spang :
dmigs med bar snang stong pa la :
dmigs gtad med par had de bzhag :
ngang dwangs sa le sing nge ba :
smra ru med pa'i nyams myong 'char :
de dus sku gsum ngo sprod gdab :
de yis mya ngan 'das la sbyor :
dngos gzhi khregs chod thod rgal gnyis :
khregs chod gzhi yi nyams len dang :
thod rgal lam gyi nyams len no :
dang po gzhi yi nyams len ni :
skyabs song 'gro la phan sems bskyed :
hU~M las rang rig rdo rje sems :
dkar gsal skyil krung rdor dril bsnams :
rin chen rgyan mdzes mtshan dper ldan :
ye yin gsal gdab gnas gsum du :
'bru gsum bsgoms la de nyid bzla :
oM AHhU~M:
'bru gsum sngags kyi rgyal po 'di :
ma byung mi 'byung 'byung mi 'gyur :
rgyal ba kun gyi snying po 'o :
'di bzlas tshe gcig sangs rgyas yin :
bye ba gcig gi bzlas pa bya :
rdzogs rim stong gsal ngang la gzhag :
khregs chod sems kyi ngo bo ste :
skye 'gag gnas gsum gzhi rtsa bral :
rang byung ye shes gdod nas dag :
mtha' bral blo yi yul las 'das :
gzhi yi ngo bo stong pa nyid :
rang bzhin 'od du gsal ba la :
thugs rjes kun la snang ba de :
ye shes gsum ldan ngang du gnas :
de ltar rtogs par byed pa'i thabs :
lus ngag yid kyi bya rtsol spang :
bya ba btang bas bde ba rnyed :
rnam snang chos bdun ngang du klod :
snang ba dkar dmar phyi yi sems :
rig pa rgyu byed nang gi sems :
sgo lnga dbang po bar gyi sems :
gnyis 'dzin rtog pa lung ma bstan :
stong gsal 'dzin med sems su gcig :
sems nyid snga phyi bar gsum stong :
stong gsal rig pa ma 'gags gsal :
snang shes gnyis med chos kyi sku :
tshogs drug ma 'gags lhug pa la :
stong pa rang yan klod la gzhag :
rnal ma so ma lhug pa ste :
gyi nar gnas pa kho na 'o :
zhes gsungs so :
theg pa kun gyi snying gi thig le zhes bya ba las :
khregs chod gzhi'i gnas lugs bstan pa'i le'u ste brgyad pa 'o :[ \u0f88\u0f88\u0f88\u0f88 ]yang ni sprul pa'i 'khor rnams kyis :
ston pa nyid la yang zhus pa :
thod rgal lam gyi gdams pa de :
'dus pa'i 'khor la bka' stsol cig :
ston pa nyid kyis bka' bstsal pa :
khregs chod don la gzhi byas nas :
thod rgal lam du byed pa la :
bya ba bral ba gzhir bzhag nas :
dge sdig bya ba kun spangs te :
lus ni bde ba'i stan la 'dug :
drang srong tsog pu'i 'dug stangs bya :
nam mkha' rkyen dang bral ba'i dus :
mig gnyis thad ka'i mkha' la blta :
ngo bo stong pa dmigs gtad bral :
rang bzhin gsal dag chos kyi dbyings :
thugs rje'i mkhyen pa ma 'gags pa :
rnam par dag pa'i lu gu rgyud :
dbyings dang 'du 'bral med par 'char :
de ni chos sku stong pa ste :
skye ba med pa'i rang bzhin yin :
ma 'gags 'od du gsal bas na :
'gag pa med pa'i rig pa yin :
rig pa rdo rje lu gu rgyud :
phra zhing rta rnga'i mdud pa 'dra :
bar bar thig le yungs 'bru tsam :
de yang 'gro 'ong dag dang bcas :
lu gu rgyud kyi mtshan nyid yin :
rnam par rtog pa kun dag nas :
ma 'khrul pa yi sangs rgyas so :
dbyings ni kha dog lnga dang ldan :
gyen 'greng dang ni rtsibs shar dang :
za 'og gur khyim lta bu la :
thig le thig phran rkyang pa dang :
'od kor mu khyud lnga ldan la :
nyis 'brel sum 'brel lnga ldan ni :
rdo rje sems dpa'i phyed sku dang :
sku lnga rigs lnga tshom bur bcas :
bem po snang ba rang 'gag ste :
ye shes lnga yi snang ba 'char :
byas pa med de rang byung yin :
chos nyid mngon sum mjal ba yin :
las dang dge sdig zad pa yin :
dug lnga ye shes rang log yin :
'khor ba dag dang rgyab gyes yin :
dbang bzhi thams cad rdzogs pa yin :
sangs rgyas stong dang mjal ba yin :
mngon sum 'di dang ma bral cig :
chos nyid ye shes nam mkha' la :
rig pa ye shes ma yengs pa :
'dzin med ngang du gzhag par bya :
'khrul pa dag nas ye shes 'char :
bsam med chos sku spros bral te :
rang snang stong pa'i yul du gsal :
sangs rgyas stong gi sku gzugs ni :
rtog pa med pa'i ngang du gsal :
'dzin med dag pa chen po la :
rdo rje sems dpa'i rig pa shar :
gsal stong rig pa'i ye shes la :
mtshan ma med pa'i chos nyid gsal :
spang thob med pa'i lta ba la :
rtogs pa med pa'i rig pa gsal :
zhe 'dod med pa'i sgom pa la :
btang snyoms med pa'i ting 'dzin gsal :
bcos bslad med pa'i spyod pa la :
byas pa med pa byung ba gsal :
bsam dang bral ba'i chos sku la :
'gag pa med pa'i longs skur gsal :
mtshan ma med pa'i chos nyid la :
thams cad 'dren pa'i sprul skur gsal :
gzung 'dzin med pa'i rig pa la :
phyir mi ldog pa'i sku gsum rdzogs :
rjes ni rtags dang tshad gnyis te :
rtags ni tshom bu lnga ldan la :
rigs lnga yab dang yum du ldan :
rang gi lus kyang 'od du gsal :
lus ni glen pa lta bur 'gro :
ngag ni lkug pa smra bsam bral :
tshad ni rmi lam rgyun chad dang :
dmyal ba dag la nyam mi nga :
'khor bar lhung gis dogs pa med :
mya ngan 'das pa mi re ba :
sangs rgyas pa la brod pa med :
gnas lugs gdod ma'i gzhi la dag :
ces gsungs so :
theg pa kun gyi yang bcud snying gi thig le zhes bya ba las :
lam thod rgal bstan pa'i le'u ste dgu pa 'o :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
nyams len gdams pa de ltar na :
thabs kyis grol ba'i gdams pa rnams :
'dus pa'i 'khor la bka' stsol cig :
ston pas lan du bka' bstsal pa :
rang rig 'khor rnams da nyon cig :
thabs kyi man ngag gnyis yin te :
btags pas grol ba'i gdams pa dang :
thos pas grol ba'i gdams pa'o :
btags grol zab mo'i u pa ni :
oM AHhU~M:
e ma ke ri ke ri ki :
mas ta b+ha li b+ha li :
sa mi ta su ru su ru :
kun d+ha li ma su ma su :
e ki ra li su b+hi ti :
me tsa ki ri b+ha li ta :
lce sa mun ta tsar+ya su g+ha ye b+hi :
he sa na :
b+h+ya g+hu li ke ra ke ra :
hu ka na he ri ni :
b+ha ra li ha sa na :
sam b+hu da ra ta me g+ha ra tsa b+ha sUr+ya ba ta ra a ba sha b+ha na :
rad na b+ha ti sa gu ti yang tsa gu ra gu ra sa ga na mA:
na ra na ra i tha ra b+hud+d+ha b+hud tshe sha ba kyi la pa raM ri la khe :
sa ta la sirna b+he sa ra sa sa lam :
i I ma mA a A:
oM AHhU~M:
e ma kai ri ke smas ta b+ha li :
sa mi ta su ru su ru :
kun d+ha li li ma su e ka ri li b+ha ye tsa ka b+hud ta lid tang lce yi :
mun ta tsar+ya su b+ha b+hi ti san b+h+ya g+hu yA+e :
ke ri d+ha ka ra b+ha ga ma tang ri b+ha ta ma tang ring b+he sa na sa ra li hi sa na ma :
kha ra stag ke la :
sems b+had ta ra me ka ta :
ta b+ha sur+ya g+ha ra a :
na sa ta na b+hi b+hi :
hi sti si g+ha :
ra yaM smin pa g+hu li ta :
tad ya gu ra gu ra :
ba gu sa ga ra la :
kha la ra na li :
i tha ra sa ta lam :
sa swa ri ri :
li li :
i g+hi :
pha ma ra rA:
oM AHhU~M:
thig le nyi shu rtsa lnga :
karma rag g+hi ti li haM:
b+he ga rad na so gad gling :
b+hu ga ra la b+hu te tri :
raM pa ka la sa mi khyed :
na ta pha pha ra ra smin :
kha ta ra khe sa dmig rlung :
a ga ra na b+he tsaka sha :
ya ring mi ta ya g+hu li :
ya sing ra rlung pa la yas :
ma ma ko ling sa man+ta :
g+ha ring mar ma b+ha mid te :
b+hu ga sa ha b+ha b+ha la :
ra mi si pi kha ta pa :
b+hi g+hu ma ma pa tang ki :
sa ma shi kha d+ho ra pa :
badzra satwa tro to me :
g+ha sa su g+har rna ma ye :
d+harma pa daM sa gu li :
ra mi sa la khar+g+had tshe :
ru pa sa mi li pa g+h+ra :
da tig pa la ki la ya :
g+ha tsa pa ta sa li ti :
karma e ra a nu pa :
sang tri ma ma karmA la :
nga la nges pa ki li sa :
oM badzra satwa oM:
AHbadzra satwa A:
hU~M badzra satwa hU~M:
e ma 'di 'dzin skal pa che :
'gro ba gang dang 'di 'phrad pa :
dbang po dag la rno brtul med :
bsam med btags chog khyad par che :
shes rab dag la che chung med :
tshig dang bshad pas grol mi dgos :
na so dag la rgan gzhon med :
nyams len rtsol bas bsgrub mi dgos :
skye ba dag la mtho dman med :
reg pa btags grol don dang ldan :
bag chags dag la srab mthug med :
sbyong bgrod med de sangs rgyas sras :
rdo rje sems dpa' dngos yin te :
gzhan dang mi 'dra khyad par che :
bslu ba med do sa ma ya :
ces gsungs nas lhan ner bzhugs so :
theg pa kun gyi yang bcud snying gi thig le zhes bya ba las :
btags grol bstan pa'i le'u ste bcu pa 'o :[ \u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
btags grol gdams pa de ltar na :
thos pas grol ba'i gdams pa de :
'dus pa'i 'khor la bka' stsol cig :
de nas ston pas lan gsungs pa :
sprul pa'i 'khor rnams ma yengs nyon :
ngo sprod thos pas grol ba'i gnad :
bar do'i gdams pa bshad kyis zungs :
de la gsum ste dbye ba dang :
'char tshul gnad kyi nyams len no :
dbye na skye gnas 'chi kha dang :
chos nyid srid pa'i bar do 'o :
dang po skyes nas ma shi bar :
skye gnas bar do zhes bya ste :
phung po khams dang dbang po lnga :
rnam shes dag gis bsdus pa'i chos :
da lta gtan la 'beb pa ste :
nyams len sngar gyi gdams pa rnams :
thos bsam sgom pas sgro 'dogs gcad :
thi bya tshang du 'jug pa ltar :
yid ches gdeng dang ldan par bya :
gnyis pa 'chi kha'i bar do ni :
nad kyis btab nas ma shi'i bar :
'chi kha bar do sdug bsngal te :
'char tshul nad kyis 'byung ba 'khrugs :
'dzin chags zhen pa skyes na yang :
dbang med 'chi ba 'di lta bu :
snyam ste shin tu sdug bsngal bas :
shes pa gcig tu mi gnas te :
ban bun lang long snang ba 'char :
de dus 'byung ba rang rang thim :
sa ni sar thim lus po lji :
chu ni chur thim sna chu 'dzag :
me ni mer thim kha sna skam :
rlung ni rlung thim dbugs mi bde :
'di dus nges par 'chi bas na :
nyams len bla ma'i gdams pa rnams :
gsal gdab gal te ma gsal na :
bla ma 'am ni rdo rje spun :
dam tshig gcig pas gsal yang gdab :
lus po seng ge'i nyal lugs bcos :
mig la rig pa bcug nas ni :
dbyings dang rig pa dbyer med gzhag :
skad cig de la grol bar 'gyur :
gsum pa chos nyid bar do ni :
dbugs chad bar do ma shar bar :
chos nyid bar do zhes bya ste :
phung po gdos bcas dang bral nas :
'char tshul 'od zer kha dog lnga :
phyogs mtshams kun tu gsal bar snang :
mnan na nem la btegs na 'phar :
yid 'ong gsal 'tsher gzi brjid 'phro :
kha dog lnga ldan snam bu ni :
rang gi snying kha dag la 'char :
rigs lnga yab yum tshom bur bcas :
'jig rten khams kyang khengs par 'char :
'od dang zer dang sgra ru sgrog :
gdam pa'i gnad 'dis mthong snang kun :
sgra dang 'od zer la sogs pa :
rang du yid ches thag chod bya :
de dus mi brjed gzungs kyang 'char :
mngon shes drug dang rjes dran drug :
skad cig gcig dang gnyis par 'char :
de nas 'od snang de dag kun :
rang gi snying gar zug pa yin :
nyi ma nub pa'i zer bzhin du :
gzigs snang kun las 'das pa ste :
ma pang bu tshud lta bu ru :
gdod ma'i gzhi la grol bar 'gyur :
bzhi pa srid pa bar do ni :
chos nyid bar do rang thim nas :
mngal du tshud pa tshun chad du :
chos nyid bar do'i 'od snang ste :
rang ngo rang gis ma shes par :
sgra 'od zer la skrag pa yis :
srid pa bar do kha 'khyams pas :
'char lugs sngon byung srid pa'i gzugs :
dbang po kun tshang thogs med rgyu :
bya sgro rlung gis khyer ba bzhin :
phyad phyod yad yud 'dug mi tshugs :
skyabs gnas tshol zhing kun la 'jug :
tshe 'di'i las dbang rjes 'brangs nas :
rigs drug mngal du tshud nas ni :
yang yang 'khor ba nyid du 'khor :
de dus gnad kyi nyams len ni :
pha ma la sogs mthong snang kun :
bden med sgyu ma lta bur bsgom :
yi dam bskyed rdzogs gsal yang gdab :
'dun pa mngon dga' la sogs pa :
sprul sku'i zhing du 'gro bar bya :
snyam pa'i dran pa zin gyur na :
sprul sku'i zhing du skye bar 'gyur :
zhes gsungs so :
theg pa kun gyi yang bcud snying gi thig le zhes bya ba las :
bar do bstan pa'i le'u ste bcu gcig pa 'o :[ \u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
kye kye ston pa rdo rje sems :
bar do'i gdams pa de ltar na :
grol lugs 'bras bu gsung du gsol :
ye grol chen pos bka' bstsal pa :
rigs mdangs 'khor rnams tshur nyon dang :
stong gsal thig le 'gag med de :
sku gsum 'dzin pa ka dag pas :
rig pa stong pa nyid du grol :
thams cad ye grol chen po 'o :
'bad rtsol med pa'i gnad kyis grol :
bskyar mi dgos te ye nas grol :
gnyen po med de rang gis grol :
mthong ba med de gcer gyis grol :
bcos mi dgos te rang bzhin grol :
rang bzhin dag ste yongs su grol :
grol lo zhes pa'ang tha snyad do :
ye grol ka nas dag pa ste :
'pho 'gyur med pa rdo rje sems :
rang zhal rang gis mthong ba la :
sangs rgyas zhes ni ming du grub :
gsal stong rjen pa sangs rgyas yin :
bya ba med pa'i 'khrul pa sangs :
'od lnga gsal bas ye shes rgyas :
rtog pa med pas dug lnga sangs :
dmigs gtad bral bas sku gsum rgyas :
de phyir rang rig sangs rgyas yin :
sangs rgyas logs nas btsal du med :
yang dag rdzogs pa'i sangs rgyas ni :
phung po lhag ma med pa ste :
sgra 'od sku dang gsung 'phel ba :
mngon par rdzogs pa'i sangs rgyas so :
e ma sprul pa'i 'khor rnams nyon :
rgyud 'di gzhan las khyad par 'phags :
'di nyid bsten pa'i skyes bu rnams :
rab ni tshe 'dir lhag med 'grub :
'bring ni chos nyid bar dor grol :
tha ma sprul pa'i zhing khams su :
dbugs dbyung mngon par sangs rgyas so :
des na 'di nyid gces par zungs :
zhes gsungs so :
theg pa kun gyi yang bcud snying gi thig le zhes bya ba las :
grol lugs 'bras bu bstan pa'i le'u ste bcu gnyis pa 'o :[ \u0f88\u0f88\u0f88\u0f88\u0f88\u0f88\u0f88\u0f88 ]de nas sprul pa'i 'khor rnams kyis :
ston pa nyid la yang zhus pa :
kyai :
che ba'i che bdag rdo rje sems :
gzhan bas khyad 'phags rgyud mchog 'di :
gtad pa'i las can ji lta bu :
zhus pa'i lan du bka' bstsal pa :
kye ma rang rig rig rtsal 'khor :
theg pa kun gyi bcud bsdus pa'i :
rgyud 'di khyad par lnga dang ldan :
rgyud 'di mthong bas bsnyen sgrub zin :
tshig 'di thos pas rtogs pa 'char :
lung 'di snang bas gtan la phebs :
don 'di bstan pas 'dzin chags zhig :
nyams su blangs pas lhag med 'grub :
de phyir khyad 'phags gsang rgyud 'di :
lta sgom kun gyi mthar thug che :
rgyud 'di rig pa tsam gyis kyang :
rdo rje sems dpa' nga dang mnyam :
'di ni blo chung shes rab dman :
bla ma gsang zhing rang che 'byin :
bka' bstsal gcog cing dam mi bsrung :
snod ngan lag tu shor ra re :
blo che khog yangs dad pa che :
dam gtsang bla mas ci gsung sgrub :
gtong phod che zhing sgrub la brtson :
snod ldan bu la 'di ston cig :
ces gsungs nas :
dga' rab rdo rje la sogs pa'i 'khor rnams rjes su yi rang ste :
ston pas gsungs pa la mngon par bstod do :
theg pa kun gyi snying gi thig le zhes bya ba las :
rgyud yongs su gtad pa'i le'u ste bcu gsum pa 'o :
theg pa kun gyi yang bcud snying gi thig le zhes bya ba'i lta ba'i mthar thug nyams len gnad kyi gdams pa rdzogs so :
gza' bdud chen pos bka' 'di thub par srungs shig :
sa ma ya :
rgya rgya rgya :
gter rgya :
sbas rgya :
gsang rgya :
dam rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]sprul pa'i gu ru kun skyong gling pas ma tshor gnyan gyi brag nas gdan drangs pa'o ///
/

@#:
rdo rje sems dpa'i snying thig las :
bstan pa'i nying khung snying thig gi lo rgyus bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88 ]rgya rgya rgya rgya :[ \u0f88\u0f88\u0f88 ]bcom ldan 'das rdo rje sems dpa' la phyag 'tshal lo :
'khor 'das mtha' grol klong la phyag 'tshal lo :
'byung ba bzhi 'dus mi lus rin chen la :
dus gsum ma 'gags mkhyen pa kun gsal zhing :
sku gsum rang chas sa le zhal ston pa :
sngon chad 'dzam gling sa la ma grags pa'i :
rdo rje sems dpa' snying gi thig le che :
theg pa kun gyi nying khu 'di nyid shar :
de la dang po rgyal ba dgongs pa'i brgyud tshul bstan pa ni :
chos kyi dbyings spros pa dang bral ba'i klong las :
ye nas rang bzhin lhun gyis grub pa'i sangs rgyas :
bcom ldan 'das dpal kun tu bzang po'i ngo bor shar te :
de nyid kyi rang bzhin thugs rje las byung ba :
chos kyi dbyings spros pa dang bral ba :
rdo rje sems dpa' zhes bya ba :
sku mtshan gyi me tog :
dpe byad bzang po'i 'bras bus brgyan pa :
sangs rgyas kyi yon tan stobs dang mi 'jigs pa bzhi la sogs pa mnga' ba :
dbu la rigs lnga'i sangs rgyas kyis dbang bskur ba :
dar dkar gyi stod g.yogs :
pa ti khra bo'i sham thabs dang :
rin po che'i rgyan sna tshogs kyis brgyan pa :
shel gyi kha dog dang 'dra ste :
dkar la 'tsher ba :
gdan yang smon lam stobs kyis byang chub sems dpa' chen po brgyad glang po che brgyad du sprul nas :
rin po che'i khri dang :
pad+ma nyi ma'i gdan la :
sems dpa'i skyil krung du rdo rje thugs kar bcang zhing :
dril bu dkur brten nas bzhugs pa :
sku blta bas mi ngoms pa :
shin tu 'tsher ba lhang nge ba :
gsal ba lhan ne ba :
zhi ba lham me ba :
dper nam mkha'i 'ja' tshon nam :
me long gi gzugs brnyan ltar :
dngos po ma grub pa zhig :
bde chen mkha' dbyings rnam par dag pa'i klong :
de bzhin gshegs pa thams cad kyi sku dang :
gsung dang :
thugs dang :
yon tan dang :
phrin las mi zad pa rgyan gyi 'khor lo 'og min gyi gnas :
chos dbyings kyi mkha':
dbyings nyid kyi klong :
sems nyid kyi rtsal :
ye shes kyi sgrib pa mi mnga' ba'i gzhal yas khang du shar ro :
nyid las mngon par byung ba'i 'khor ni :
nyid kyi rang bzhin chos sku dang :
nyid kyi rang bzhin longs spyod rdzogs pa'i sku dang :
nyid kyi rang rtsal sprul pa'i sku dang :
sa dang chu dang me dang rlung dang nam mkha' dang :
'dod khams dang :
gzugs khams dang :
gzugs med khams dang :
'das pa dang :
ma 'ongs pa dang :
da ltar gyi sangs rgyas dang byang chub sems dpa' rnams dang :
'jig rten pa dang :
'jig rten las 'das pa dang :
mu stegs la sogs dang :
sems dpa' dang :
phyag na rdo rje dang :
khyad par du sprul pa dga' rab rdo rje nyid dang bcas te :
thams cad thig le chen po gcig gi ngang du bzhugs so :
de'i dus su che ba rang la gnas pa'i rgyud 'di nyid gsungs te :
oM badzra satwa hU~M:
khyad par du sprul pa dga' rab rdo rje la tshig gi gdams pa dang :
don gyi gdams pa thams cad dgongs pa tsam gyis :
rang babs su byin gyis brlabs te snang nas :
rdo rje sems dpa' nyid kyi klong du yal lo :
ngo bo stong zhing rang bzhin gsal te :
thugs rjes kun la snang bar nus te :
dpe nam mkha'i 'ja' tshon nam :
me long gi gzugs brnyan ltar ro :[ \u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88 ]gnyis pa rig 'dzin brda'i brgyud pa ni :
ston pa dga' rab rdo rje zhes bya ba :
klong dgu'i bam po nyi khri chig stong thugs la mnga' ba :
rdzogs pa chen po'i rgyud 'bum phrag drug cu rtsa bzhi la mkhas pa de nyid :
rgya gar bsil ba tshal gyi dur khrod bya ba der :
mkha' 'gro ma nyi ma'i 'od zer bya ba dang :
rdo rje dbyings kyi mkha' 'gro ma 'jig rten bde ba'i ro dang ldan pa zhes bya ba sogs :
shes rab kyi gdul bya mkha' 'gro ma grangs las 'das pa la :
lo bdun cu bar du chos gsungs pa'i dus su :
lho nub mtshams su mtsho gling las 'khrungs pa'i :
u rgyan pad+ma bdag nyid kyis :
dur khrod chen po bsil ba'i tshal du phyin te :
sprul pa po dga' rab rdo rje nyid kyis :
rdzogs pa chen po 'bum phrag nyi shu rtsa bzhi las byung ba :
lta ba nam mkha' klong yangs dang :
bstan pa kun gyi yang bcud rdo rje sems dpa'i snying thig 'di nyid :
lhun grub chen po'i brda tsam gyis bstan cing :
bdag gis khong du chud de :
yin lugs kyi steng du mdzub mo btsugs te :
tshig dang yi ge don gyi rgyud ma lus pa bka' babs te gnang ngo :
de ni rig 'dzin brda'i brgyud pa'o :[ \u0f88\u0f88\u0f88 ]rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88 ]gsum pa gang zag snyan khung brgyud pa ni :
thams cad mkhyen pa o rgyan pad+ma zhes bya ba :
sku la skye shi dang bsgres rgud mi mnga' ba :
ye shes kyi mkha' 'gro ma rnams kyis g.yog byed pa :
dregs pa lha srin sde brgyad bran du khol ba de nyid :
rgya gar du paN+Di ta lnga brgya'i tshogs dpon la bzhugs pa'i dus su :
'phags pa 'jam dpal gyi sprul pa :
btsad po khri srong lde'u btsan gyis :
bsam yas gtsug lag khang bzhengs pa'i sa 'dul ba'i phyir gdan drangs :
smon lam dang thugs rjes bod du byon :
spyir bod yul gyi sgrub gnas gangs dang :
brag phug dang gtsug lag khang dang :
dben gnas rnams su lo brgya dang bcu gcig bzhugs te :
khyad par du mu tig shel gyi spa ma gang gi phug par lo gsum bzhugs pa'i dus su :
bod phrug mkhas pa bai ro tsa nas phyin ci ma log pa'i gdams pa rnams :
sems mthil thug par zhus shing :
khyad par rdo rje sems dpa'i nying khu yang bcud 'di zab khyad du gnang zhing :
tshig dang yi ge don gyi rgyud ma lus pa bka' babs so :[ \u0f88\u0f88\u0f88\u0f88\u0f88\u0f88\u0f88\u0f88 ]rgya rgya rgya rgya :[ \u0f88\u0f88\u0f88 ]spyir rdzogs pa chen po la phyi skor nang skor gsang skor :
gsang ba bla na med pa'i skor sogs mang du shes kyang :
'di nyid yang bcud dam pa'o :
bai ro bdag gis kyang slob dpon la mnyes pa'i zhabs tog bgyis pas bka' babs so :
bdag gis ldan ma rtse mang zhes bya ba :
paN+Di ta kun gyi yig mkhan de nyid dang :
a tsar+Ya d+harma shI la   ye shes snang /gnyis la spa ma gang gi phug pa gong mar don rgyud phu thag chod par gtan la phab cing :
dpe rgyud ni phyi ma'i don du sba bar bka' bsgrags so :[ \u0f88\u0f88\u0f88\u0f88\u0f88\u0f88\u0f88 ]sa ma ya :
rgya rgya rgya :
lung bstan gtad rgya'i brgyud pa ni :
slob dpon pad+mas gsungs nas ni :
yi ger 'debs dus 'di skad gsungs :
e ma ho :
slob dpon bai ro tsa na dang :
yig mkhan ldan ma rtse mang dang :
rtogs ldan d+harma shI la gson :
theg dgu yongs dril a ti yi :
lta ba'i mthar thug rdzogs pa che :
rdo rje sems dpa'i snying thig 'di :
da lta spel ba'i gnas med pas :
phyi ma'i dus su 'gro don che :
dus ngan sum cu kha ral la :
sa gter mi thub gter 'don mang :
sangs rgyas bstan pa nub kha la :
gnam la char med tshad pa rgyas :
sa la zhag med 'jag skya skye :
bar du lha 'khrug gza' skar 'khrug :
rgyal khrims 'khrugs pas gdan sa 'pho :
chos khrims zhig pas bud med len :
dmag 'khrug dar zhing dam chos nub :
dge spyod mi dar sdig spyod dar :
nyi zla dmar zhing rlung dmar che :
skar ma mi sdug byang nas ston :
yul khrims med par dme 'khrug byed :
stod smad bar gsum hor gyis 'dul :
mtha' mi thams cad dbus su sdigs :
dbus pa mtha' mon lho la bros :
gos su shing dang lcags zhu gyon :
zas su sha dang khrag la spyod :
nor du sa rdo gnyis po brten :
gtam skad zla re zhag rer 'gyur :
lcags khyi phag la dmag gis 'joms :
de dus bstan mjug skyong byed pa :
bai ro khyod kyi sprul pa mchog :
chu khams bya 'am khyi lo pa :
yab med yum bral sngags 'chang rigs :
u rgyan ming can shes rab can :
ma nges spyod pas 'gro ba 'dul :
gnas med rlung bzhin kun tu rgyu :
mon bal   mya ngan lho bu'i phyogs su las /rtse lnga'i phyogs su 'dus :
thugs gter dgongs gter mang zhig 'byed :
zab chos rdzogs chen bdag por 'byung :
kha 'byams rgyu 'bras khyad mi gsod :
ji lta ji snyed mngon du gyur :
rgyud dag skyes bu de yi thugs la thim :
rdzogs pa chen pos dbus gtsang khyab par byed :
bla ma zhi drag grub pa thob par byed :
de nas o rgyan drung du 'ong :
de yi don du gter 'di sbed :
de dang su 'phrad mkha' spyod 'gro :
khri phrag gcig la 'brel ba thogs :
stong phrag gcig gis lam sna zin :
skye ba mtha' chod bcu drug 'ong :
des kyang thugs kyi sras bzhi 'am :
brgyad las mi mang kun la gsang :
sa ma ya :[ \u0f88\u0f88\u0f88\u0f88\u0f88 \u0f88\u0f88\u0f88\u0f88 \u0f88\u0f88\u0f88\u0f88 ]de la 'dud byed bu bzhi ni :
da lta'i ldan ma rtse mang khyod :
rgyal rgyud skye ba mang brgyud nas :
skye ba'i mtha' chod stobs po che :
mtshal thang bye ma can zhes par :
sde skyong bstan pa'i so nam byed :
dge ba'i ming can rta khyi lug   stag lug /gi lo :
lus g.yon sme ba'i ga sha can :
chos min bya ba mi sems 'byung :
sa rtags thams cad shar ba'i dus :
bar chad kun la 'dzem par bya :
shog ser dam rdzas ma lus kun :
dngos grub longs la gter du sbos :
lo gsum dben sar nyams su longs :
sa ma ya :
gter rgya :
bka' rgya :
zab rgya :
e ma bai ro'i sprul pa de :
rje 'bangs rgya mtshos byin brlabs pas :
rgyal ba dgongs brgyud rig 'dzin brda :
ming 'dogs mkhan brgyud rdo rje'i ming :
dpe spyad dngos brgyud byin brlabs pa'i :
pad+ma kun skyong gling pa zhes bya ba :
nyams dngos khrid btab snyan brgyud la :
bdud kyi bar chad ma byung na :
sprul sku dang 'phrad rtogs grol 'gro :
chos 'dis smin cing grol bar byed :
byang phyogs bstan pa dar rgyas 'gyur :
lhag med dag kyang 'gro bar srid :
snying gi thig le 'gro don che :[ \u0f88\u0f88\u0f88\u0f88\u0f88\u0f88\u0f88\u0f88 ]rgya rgya rgya :
gter rgya :
sbas rgya :
zab rgya :
e ma ho :
rtogs ldan d+harma shI la khyod :
skye ba sum cur 'gro don byed :
skye mtha' shes rab can gyi ming :
gter gnas 'di nas lho nub na :
byang khams ldan pa mi yi tshogs :
dkar po'i chos la 'phro sad nas :
o rgyan sprul pa shes dbang khyod :
rnal 'byor lam rim la sogs pa :
zab chos 'ga' yar nyams su longs :
yul ni yar phyogs za yi 'brog :
zhang rigs sprel sbrul rtogs pa can :
mi yi lo grangs brgya phrag sdod :
rigs lnga'i rtags ni g.yas na 'chang :
he ru ka yi rtags lnga g.yon na 'chang :
grib gnon bud med rkyen byas nas :
dbang po 'grib bam skyon can song :
lus la sha mtshan lba smes brgyan :
o rgyan nga la snying nas mos :
bai ro'i sprul snang dngos 'phral sad :
sprul sku'i 'gro don de yis spel bar byed :
sngon gyi dam tshig 'bral mi phod :
'khor ba'i sems can ma zad bar :
thugs kyi gter la longs spyod phyir :
brgyud pa'i bu bzhis dar mdung 'dzugs :
sangs rgyas   'od gsal /byang chub rin chen dpal :
yon tan   bkra shis /pha la pradz+nyA 'byin :
kun dga'i   pad+ma /ming can byang chub sems :
'brel tshad don ldan mkha' spyod du :
mkha' 'gros bsu zhing 'gro bar byed :
de dus dar zhing rgyas pa ste :[ \u0f88\u0f88\u0f88\u0f88 ]'dzom yig bzhi ru bu brgyad 'byung :
nye ba'i bu mo gcig la sogs :
nyer gcig la sogs gus pas bsten pa'i dus :
de la lhag ma med par gtod :
de yis 'dzam gling chos 'dis khyab :
'gro don 'byung bar 'ur zhing 'gyur :
ces shog ser rnams bai ro'i phyag tu gtad :
ldan ma rtse mang dang :
d+harma shI la'i mgo thog tu bzhag ste :
lung bstan gtad rgya dang bcas nas bka' gtad do :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]gtad rgya :
sbas rgya :
zab rgya :
e ma ho :
bai ro'i snyan brgyud sa steng dkon pa'i chos :
bdag ni las kyi 'phro sad mi ru skyes :
chig brgyud yang yang myong ba snying po'i don :
bod phrug mkhas pa bai ro tsa na ngas :
gcig gis gcig gtad gcig la bshad pa 'di :
yi ge med kyang phyi rabs don nyid du :
slob dpon nyid la yang yang nan gyis zhus :
rdzogs par gtan phab 'dzom yig dag dang bcas :
o rgyan lung bstan ma tshor mtsho brag tu :
chos 'byung sgrom bu rin chen kha bad can :
rim pa bdun du rgyas gdab tshags dam sbas :
klu dang gza' bdud rdo rje 'bar ba yis :
dus la ma babs bar du thub par srungs :
ma gtang thub par srungs shig sa ma ya :
dus la babs tshe skyes bu'i lag tu gtod :
las 'phro med pas rngams na rngams zas gyis :
zab la rgya che'i chos mang gi :
zla gsum sangs rgyas 'di 'dra dkon :
ka dag theg pa'i yang rtse mchog :
blon 'bangs rgyal po la sogs pas :
bdag nyid tsha ba rong du spyugs :
snying skran khong bcug 'di ma bstan :
sems sde klong sde man ngag sde :
bla med theg pa la sogs pa :
a ti 'bum phrag drug cu shes :
skad rigs yig rigs mi gcig pa :
nyi shu rtsa lnga bsdus chog shes :
mo sman rtsis bon mtha' rten nas :
mdo sngags yang zab mang po bsgyur :
'di nyid ldan ma rtse mang dang :
d+harma ma gtogs ma spel lo :
dus ngan bzhi bcu kha ral dus :
u rgyan bstan pa nub kha'i dus :
zog po 'chol bar spyod pa'i dus :
pad+ma bdag la kha 'phangs nas :
chos min bya bas bslu ba'i dus :
de dus pad+mas byin brlabs pa'i :
sprul pa gcig dang phrad par shog :[ \u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88 ]gter rgya :
sbas rgya :
zab rgya :
!
e ma ho :
gter chos zab mo 'di nyid ni :
rgyal ba dgongs pa'i brgyud pa tshang :
rig 'dzin brda yi brgyud pa tshang :
gang zag snyan brgyud 'di la tshang :
thugs rje byin rlabs brgyud pa tshang :
mkha' 'gro gtad rgya'i brgyud pa tshang :
las 'phro gter gyi brgyud pa tshang :
dgongs pas brgyud pas dgongs brgyud yin :
brda ru brgyud pas brda' brgyud yin :
rna bar thos pas snyan brgyud yin :
thugs la gsal bas thugs gter yin :
zhal nas phyung pas bka' ma yin :
gcig gis gcig la thugs bcug pas :
byin rlabs thugs rje'i brgyud pa yin :
thos pas thams cad grol bar nges :
dgongs tshig gcig nas gcig la gtad :
'di zab chos kun nying khu yin :
o rgyan bai ros bka' srung la :
smon lam btab nas bka' lung gtad :
smon lam dbang bskur brgyud pa tshang :
dga' rab rdo rjes o rgyan nyid la gtad :
o rgyan mkhan po pad+ma 'byung gnas kyis :
bai ro rje 'bangs nyi shu rtsa lngar gtad :
rje 'bangs rgya mtsho bdag rnams kyis :
byin rlabs sprul pa gcig la gtad :
bdag gis mkha' 'gro'i srung ma rnams la gtad :
srung ma rnams kyis lnga ldan bu yi mchog :
thugs kyi gter bdag rdo rje'i ming can de la gtod :
des kyang skyed brag 'khar ba'i rdo rje rA hu la :
mda' gang pa gcig tu bcug nas :
o rgyan gyi lung bstan phyi nang gsang gsum 'dug pas :
o rgyan pad+ma bai ro tsa na dang :
rje 'bangs nyi shu rtsa lngas byin gyis brlabs pa yi :
sprul pa mchog sprul gcig dang 'phrad par shog :
ming yang pad+ma rgyal por ming btags shing :
gsang mtshan pad+ma kun skyong gling pa dang 'phrad par shog :
gter ston de yis lung bstan bu la gtod :
des kyang gsang zhing gter srung mkha' 'gro mchod :
tshogs 'khor brgya rtsa thongs la spel :
brgyud pa thams cad rdzogs pa yi :
zab mo'i dam chos 'di nyid dang :
su 'phrad gdod mar grol bar nges :
gcig brgyud yin pas spel mi bya :
gsang na slar yang dar cha che :[ \u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88 ]smon lam btab cing las kyi sa bon btab tshul gter gnas drung du 'ong :
e ma ho :
sprel lo sprel zla'i tshes bcu la :
mkha' 'gro'i tshogs 'khor bskor ba'i dus :
bdag 'dra a tsa ra sa le yis :
gter gnas drung du smon lam btab :
slob dpon lo tsA'i sprul pa nyid :
o rgyan thugs kyi bka' babs te :
zab chos gter 'di spel ba'i tshe :
bu chen bcu drug gcig skyes nas :
'khor gyi thog mar bka' babs shing :
rang nor rang longs spyod par shog :
sems can smin grol 'god par shog :
de bzhin bu chen bcu drug gis :
chos bdag re rer smon lam btab :[ \u0f88\u0f88\u0f88\u0f88\u0f88\u0f88\u0f88 ]gter gnas re re'i drung du :
bu chen re res smon lam btab tshul 'di rnams so :
nam zhig 'di la spyod pa'i dus :
chos phyir dka' ba spyad nus pa :
ci yod chos phyogs gtong nus pa :
dam tshig gtsang zhing snying rje che :
'gro kun 'dren par bdag gyur cig :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]e ma zab chos snying gi thig le 'di :
rgyud las gang gsungs bu mchog ni :
gsum las mang na bka' chad 'ong :
lo gsum brtag pa gyis la spel :
lnga ldan bu yi dpal du shog :
dam nyams khram pa g.yo sgyu mkhan :
kha spyang dred po g.yo sgyu mkhan :
kha yang gting thug klad med la :
'di byin bstan bla rin med btsong :
mkha' 'gro rnams kyi bka' chad 'ong :
gser gyi maN+Dal brgya 'bul dang :
sgrub pa lo zlar 'bul ba dang :
tshogs 'khor brgya rtsa med pa la :
gser chos yin pas dam par bya :
'di nyid mkha' 'gro'i bka' gtad dang :
gter 'byin chos bka' 'byed dus su :
mkha' 'gro rnams kyis lung bstan 'ong :
'di yi chos bka' zhal phye bas :
sangs rgyas bstan pa sum cur bsring :
hor dmag mu ge'i nad yams zhi :
sa phyogs yul sde lo phyugs legs :
bkra shis rtags ni mang du 'byung :
dang por 'dus pa'i 'khor slob ni :
khyi phag yin yang bde chen zhing du 'gro :[ \u0f88\u0f88\u0f88 \u0f88\u0f88 ]sa rtags thams cad shar ba'i dus :
bar chad kun la 'dzem par bya :
shog ser dam rdzas ma lus kun :
dngos grub longs la gter du sbos :
lo gsum dben sar rang nyams longs :
sa ma ya :
rgya rgya rgya :
gter rgya :
sbas rgya :
zab rgya :
dam rgya :
bka' rgya :
e ma mnga' bdag bai ro'i sprul pa de la :
rgyal ba dgongs brgyud :
rig 'dzin brda brgyud :
ming 'dogs mkhan brgyud kun skyong gling :
nyams dngos khrid btab snyan brgyud dang :
mkha' 'gro gtad rgya'i brgyud pa dang :
tshig brgyud shog ser brgyud pa dang :
bka' babs byin rlabs brgyud pa dang :
nyams len mthar thug brgyud pa dang :
thams cad dus mnyam gcig tu sbyor :
'di nyid rtogs grol dus gcig 'byung :
sbas pa'i gter kha brgya rtsa 'byed :
dgongs gter rdo rje sems dpa'i rgyud :
bstan pa kun gyi yang bcud mchog :
skal ldan reg pa don dang ldan :
o rgyan thugs sras dngos dang sprod :
sa ma ya rgya rgya rgya :
gter rgya :
sbas rgya :
zab rgya :
gtad rgya :
bka' rgya :
lung rgya :
me long lta bu'i lung bstan mchog
/phyi nang ma bsgribs kun tu gsal //
rjes 'jug lung bstan nges shes 'drong //
gsal ba'i lde mig ngo mtshar che //
sprul sku kun skyong gling pas skye brag nas gdan drangs pa'o //
\u0f80atsha /@#:
rdo rje sems dpa'i snying thig las :
ye shes spros bcas dang spros med kyi dbang bzhugs so :[ \u0f88\u0f88\u0f88\u0f88\u0f88 \u0f88\u0f88\u0f88\u0f88 ]rgya gar skad du :
badzra satwa ti la a b+hi Shiny+tsa nA ma :
bod skad du :
a ti yang rtse theg pa'i yang bcud kyi dbang zhes bya ba :
bcom ldan 'das dpal rdo rje sems dpa' la phyag 'tshal lo :
phyogs su ma lhung ba :
ma bsgom par sangs rgya ba :
rgyud thams cad kyi rtsa ba :
lung thams cad kyi mdzod :
man ngag thams cad kyi nying khu :
gsang ba las kyang yang gsang ba :
rdo rje sems dpa' ma 'khrul pa'i dgongs pa :
'khor ba dong sprugs su ngo sprad pa :
bstan pa thams cad kyi yang bcud :
phyi nang gsang ba gsum gyi yang bcud :
sku gsum ston pa'i me long :
'di'i dbang bskur bstan pa ni :
dben gnas dga' ba'i gnas mchog tu :
rgyud nas gsungs pa ji bzhin du :
bla ma mtshan nyid dang ldan pa dang :
slob ma dam tshig dang ldan pa ni :
gsum mam lnga'am bdun la sogs pa la :
spros bcas dang ni spros med dang :
shin tu spros med rab tu spros med dang :
dbang bzhi rim par bskur bar bya :
de la gsum ste :
sngon 'gro dngos gzhi rjes kyi rim pa'o :
de la sngon du 'gro ba ni :
rgyud las :
gtor tshogs mthun rkyen tshogs par bsags :
khrus byas skyabs song maN+Dal 'bul :
zhes pas :
maN+Dal pad+ma 'dab brgyad dpe'u chung ltar bshams la :
mu khyud 'ja' tshon ris su bskor ba'i dbus su :
rin po che'i bum pa'am rdza bum tshad dang ldan pa :
gu gul gyi dud pas bdug cing bgegs bskrad :
sman lnga :
'bru lnga :
snying po lnga :
rin po che lnga la sogs bum rdzas kyis bkang ste :
kha rgyan dang mgul chings sna lngas brgyan pa gzhag par bya'o :
de'i g.yas su ka pA la mtshan dang ldan pa'i nang du chang bzang pos bkang la :
a mr-i ta dang mngar gsum btab la gzhag :
g.yon du rtsa ba gsum gyi gtor ma rgyan dang ldan pa gcig bzang du bsham :
mdun du rma bya'i mdongs phod btsugs :
gzhan yang phyi nang gsang ba'i mchod pa :
mkha' 'gro chos skyong mnyes pa'i gtor tshogs rgyan gyis mdzes pa bsham :
yol ba dang bla bres la sogs pa phyi nang gi bkod pas mdzes par bsham :
de nas bla ma nyid khri mthon po'i khar bzhugs te :
ting nge 'dzin dang ldan pas las bum gyi chus slob ma rnams la khrus dag par byas la :
bgegs bskrad :
skyabs su 'gro ba dang :
sems bskyed pa :
thun mong ba rnams byas la :
phrin las kyi gzhung bsrang ste :
tshogs la rol bar bya'o :
de nas slob ma rnams langs la lag tu me tog thogs te :
thog mar zhu ba 'di ltar du 'bul bar bya'o :
kye ho :
bla ma dkon mchog yi dam lha :
las kyi rdo rje dam tshig can :
bdag la gsan cing dgongs su gsol :
dad mos ldan pa'i slob ma la :
yang dag smin byed dbang bskur bzhi rdzogs zhu :
grol byed rig pa'i ye shes bstan du gsol :
zhes lan gsum brjod nas :
bla mas 'di skad do :
ho :
bu rnams legs par gus pas nyon :
dam tshig sdom pa kun thub bam :
snying po'i don ni sgom nus sam :
yang dag don la 'jug nus sam :
zhes pas lan gsum gsum dri bar bya'o :
slob mas 'di skad brjod par bya :
'di nas gzung ste byang chub bar :
bla mas ci gsung sgrub nus shing :
yang dag don la 'jug pa dang :
snying po'i don ni sgom nus lags :
zhes dam bca':
de nas skyabs 'gro sems skyed sdom pa 'bogs :
bla ma'i drung du slob ma rnams tsog pur 'dug ste :
mdun gyi nam mkha' la sangs rgyas dang byang chub sems dpa' rnams dang :
bla ma yi dam mkha' 'gro rnams bzhugs par bsgom ste :
mos shing gus pas 'di skad do :
oM AHhU~M:
rkang gnyis gtso bo sangs rgyas dang :
zhi ba chags bral dam pa'i chos :
tshogs mchog zhing gyur dge 'dun la :
bdag dang 'gro drug skyabs su mchi :
byin rlabs 'byung ba'i bla ma rje :
dngos grub 'byung ba'i yi dam lha :
bar chad sel ba'i mkha' 'gro ma :
bdag dang 'gro drug skyabs su mchi :
khyab brdal chen po chos kyi sku :
gsal mdangs chen po longs spyod rdzogs :
sna tshogs 'dzin grol sprul pa'i skur :
bdag dang 'gro drug skyabs su mchi :
ho :
mchog gsum rtsa gsum sku gsum dgongs :
'di nas byang chub ma 'thob bar :
'gro drug ma bu'i 'du shes kyis :
byang chub smon pa'i sems bskyed do :
ho :
sngon gyi rgyal bas sdom bzung ltar :
deng nas 'khor ba ma stongs bar :
ma grol sgrol dang ma bsgral bsgral :
'gro don byed par sems bskyed do :
de nas sdom pa gzung ba ni :
ho :
dkon mchog gsum bzung mi gtang ngo :
bla ma yi dam mi spang ngo :
sku gsum nyid dang 'bral mi bya :
rang sems gtsang mar dpang 'dzug go :
de nas maN+Dal 'bul ba ni :
maN+Dal gyi tshom bu rnams bkod :
slob bu rnams kyis tshig 'dis 'bul :
e ma ho :
phyi nang snod bcud 'jig rten zhing khams su :
dngos 'byor yid sprul bla med mchod pa'i rdzas :
rang snang dag pas bshams pa'i maN+Dal 'di :
sangs rgyas chos dang dge 'dun gsum la 'bul :
bla ma yi dam mkha' 'gro gsum la 'bul :
chos sku longs sku sprul sku gsum la 'bul :
bdag sogs mkha' mnyam sems can thams cad kyis :
sku gsum lhun grub 'bras bu thob par shog :
oM AHhU~M:
zhes lan gsum 'bul :
byin dbab pa ni :
rdo rje sems dpa' dang :
o rgyan yab yum gyi lha tshogs :
bla ma yi dam mkha' 'gro chos skyong rnams khra dpung nge 'thibs se bzhugs par bsgoms la :
rol mo'i sgra dang bcas te :
rig pa nam mkha'i dbyings su 'phang zhing :
shes pa gzengs bstod la :
spos dang rol mo dang :
glu gar rus rgyan la sogs 'chams par bya'o :
de nas mna' chu blud pa ni :
hU~M:
dam tshig bdud rtsi'i chu 'di nyid :
khyed la sbyin gyis thub par srungs :
nyams na dmyal ba'i rgyu yin te :
thub na yon tan bsam mi khyab :
des na dam srungs chu 'di 'thungs :
sa ma ya a mr-ita hU~M:
slob mas khas blangs pa :
ho :
ji ltar khas blangs dam bcas ltar :
srog phyir mi gtang na ra kan :
bskal pa zhig kyang gtang re shi :
zhes brjod do :
gnyis pa dbang bskur ba dngos gzhi la :
rgyud las :
sngon 'gro'i rim pa rdzogs nas ni :
de nas dngos gzhi'i rim pa bstan :
spros bcas bum dbang lus la bskur :
zhes pas :
dbus kyi bum pa de nyid :
dkon mchog gsum du gsal ba'i mdzod spu nas 'od zer byung ste slob bu'i lus la thim pas :
lus kyi sdig pa dang sgrib pa thams cad dag :
sku bum dbang thob pa'i mos pa byas la :
bum pa spyi bor bzhag nas :
oM:
dkon mchog gsum gyi dbang bskur ni :
bum pa 'di la brten nas mdzad :
bum pa ye shes gzhal yas khang :
phyi nang med par zang thal sku :
dkon mchog gsum gyi byin rlabs kyis :
lus kyi sdig pa dag gyur nas :
bskyed rim lha yi dbang thob shog :
oM AHhU~M badzra satwa a b+hi Shiny+tsa oM oM:
zhes bum chu khar blud :
bum pa gnas gsum du gzhag :
des lha'i sku sgom pa'i skal ba la dbang :
bskyed pa ma hA yo ga'i dbang thob pa yin no :
de nas bla ma yon gyis mnyes par bya'o :
de ni spros bcas bum pa'i dbang ngo :[ \u0f88\u0f88\u0f88\u0f88 ]rgya rgya rgya :
gter rgya :
sbas rgya :
zab rgya :[ \u0f88\u0f88\u0f88\u0f88\u0f88\u0f88\u0f88 ]gnyis pa spros med kyi dbang bskur ni :
rgyud las :
spros med gsang dbang ngag la bskur :
zhes pas :
gong ltar tshogs gtor dang :
zhu ba 'bul ba dang :
dam tshig mna' chu blud pa yan chad sngon du song nas :
dngos gzhi b+han+d+ha bdud rtsis bkang pa de nyid :
rtsa ba gsum gyi lha tshogs yab yum sde dang bcas par bsam la :
mgrin par bzhag ste :
rtsa ba gsum du gsal ba'i ljags las 'od zer byang sems dkar dmar gyi tshul du babs :
ngag la thim pas ngag gi sdig pa dang sgrib pa thams cad dag :
gsung gi dbang thams cad thob par mos pa byas te :
A:
rtsa ba gsum gyi dbang bskur ni :
bdud rtsi 'di la brten nas mdzad :
thod pa ye shes gzhal yas khang :
phyi nang med pa zang thal sku :
rtsa ba gsum gyi byin gyis brlabs :
ngag gi sgrib pa dag gyur nas :
bzlas brjod sngags kyi dbang thob shog :
oM AHhU~M badzra satwa a b+hi Shiny+tsa AHA:
zhes bdud rtsi lce la gzhag :
des snying po bzlas pa'i skal ba dang ldan :
lung a nu yo ga'i dbang thob pa yin no :
bla ma yon gyis mnyes par byas :
de ni spros med gsang ba'i dbang ngo :
sa ma yA:
rgya rgya rgya :[ \u0f88\u0f88\u0f88 \u0f88\u0f88\u0f88 \u0f88\u0f88\u0f88\u0f88\u0f88 ]gsum pa shin tu spros med shes rab ye shes kyi dbang bskur ba ni :
rgyud las :
shin tu spros med shes rab ye shes kyi :
dbang mchog sems la bskur bar bya :
zhes pas :
gtor tshogs 'bul ba :
zhu ba 'bul ba :
mna' chu blud pa yan chad kyi sngon 'gro rnams spros bcas kyi skabs ltar byas la :
dngos gzhi ni :
gtor ma rgyan dang ldan pa de nyid :
chos sku longs sku sprul sku gsum gyi rtags su gsal bas :
sku gsum gyi lha tshogs snang la rang bzhin med pa'i thugs ka nas ye shes lnga ldan gyi 'od zer byung ste :
rang gi snying ga la thim pas yid kyi sgrib pa thams cad dag :
thugs kyi dbang thams cad thob :
ye shes rang gsal don thams cad rgyud la skyes par bsam :
gtor ma snying khar bzhag ste :
hU~M:
sku gsum rdzogs pa'i dbang bskur ni :
gtor ma 'di la brten nas mdzad :
gtor snod rnam dag chos kyi sku :
gtor ma 'dod yon longs spyod rdzogs :
sna tshogs rgyan ldan sprul pa'i sku :
sku gsum yongs rdzogs byin brlabs pas :
sems kyi sgrib pa dag gyur nas :
stong gsal rdzogs pa'i dbang thob shog :
oM AHhU~M badzra satwa a b+hi Shiny+tsa hU~M hU~M:
zhes gtor ma snying khar lan gsum gtugs :
rdzogs rim sgom pa'i skal ba dang ldan zhing :
rdzogs pa chen po a ti'i dbang thams cad thob pa yin no :
bla ma yon gyis mnyes par bya :
de ni shin tu spros med shes rab ye shes kyi dbang ngo :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88 ]bzhi pa rab tu spros med rig pa'i rtsal dbang ni :
rgyud las :
rab tu spros med rtsal gyi dbang :
cir snang dag par bskur bar bya :
zhes gsungs pas :
gtor tshogs 'bul ba :
zhu ba 'bul ba dang mna' chu blud pa yan sngon 'gro rnams spros bcas kyi skabs ltar byas la :
dngos gzhir rma bya'i mdongs bstan te :
oM AHhU~M:
chos dbyings sku yi rang mdangs las :
kha dog sna tshogs ston mdzad pa :
lu gu rgyud kyi ngo bo nyid :
de yi rtags su rma bya 'di :
skal ldan bu la dbang bskur bas :
chos dbyings sbubs su sangs rgyas shog :
oM AHhU~M badzra sarba a b+hi Shiny+tsa oM AHhU~M:
nam mkha' dwangs pa'i phyogs su rma bya bstan nas :
mig 'bras ma yengs par der 'dzin med par sal le zhog cig :
ces brjod :
des rdzogs pa chen po bla na med pa sgom pa'i skal ba dang ldan :
rdzogs pa chen po bla na med pa'i dbang thams cad thob pa yin no :
de'ang rgyud las :
de yis dbang mchog ma lus thob :
gsang sngags 'chang ba'i snod du rung :
dga' ston bya zhing tshogs kyi 'khor lo bskor :
zhes gsungs so :
bla ma mkha' 'gro chos skyong mnyes pa'i tshogs 'khor dang :
dga' ston chen po bya :
bla ma de la bzhed pa med kyang :
yon gyis mnyes par byas te :
bu dang bu mo chung ma nor bu la sogs mkho ba'i yo byad kun gyis mnyes par bya ste :
de ni rab tu spros med rig pa rtsal gyi dbang zhes bya ste :
theg pa yongs rdzogs kun gyi snying po yin no :[ \u0f88\u0f88\u0f88\u0f88 \u0f88\u0f88 ]gsum pa rjes kyi rim pa la yang :
dbang brtan pa'i dam tshig :
dbang ma 'thob pa'i skyon :
thob pa'i yon tan no :
dang po dbang brtan pa'i dam tshig ni :
rgyud las :
nyan thos byang chub sems dpa' dang :
gsang sngags dam tshig ma nyams bsrung :
khyad par dam tshig sku gsung thugs :
srog la bab kyang bsrung bar bya :
zhes pas :
spyir na nyan thos kyi 'dul khrims :
byang chub sems dpa'i bslab pa :
gsang sngags kyi dam tshig rnams gzhung bzhin du ma nyams par bya zhing :
khyad par du theg mchog 'di'i dam tshig tu :
sku gsung thugs kyi dam tshig bsrung na :
dam tshig bsrung bya thams cad rdzogs pa yin la :
sku'i dam tshig tu :
rdo rje slob dpon dang :
sangs rgyas dang :
byang chub sems dpa' dang :
yi dam zhi khro mched lcam dang :
sems can thams cad la 'thab rtsod dang rku 'phrog :
rdeg btsog gsod gcod :
dag snang log pa la sogs pa'i mi dge ba rnams mi bya zhing :
sku'i rigs su gyur pa thams cad la phyag 'tshal zhing mchod pa 'bul lo :
snod bcud thams cad lha ru bsgom :
de ni sku'i dam tshig yin :
bsrungs pa'i yon tan ni :
gnas skabs su lus kyi nad gdon zhi :
gzi brjid phun sum tshogs :
mthar thug bde bar gshegs pa'i sku thob pa la sogs yon tan dpag tu med pa yod do :
ma bsrung na na rag dmyal bar skyes te :
lus la sdug bsngal sna tshogs 'byung ngo :
gsung gi dam tshig tu :
rdo rje slob dpon gyis ci gsung gi bka' nyan zhing :
sangs rgyas byang chub sems dpa' dang :
mched dang lcam dral gang zag phal pa rnams la yang mi smad cing :
dad pa tshul bzhin byed :
bzlas brjod gang 'grub byed cing 'byung ba lnga la sogs pa'i sgra skad thams cad :
chos dang gsang sngags kyi rang sgrar bsam mo :
gsung gi dam tshig bsrung na :
gnas skabs su ngag la nus pa 'byung :
bden pa'i tshig 'grub :
mthar thug bde bar gshegs pa'i gsung thob pa la sogs pa'i yon tan dpag tu med pa 'byung ngo :
gsung gi dam tshig nyams na 'gro ba rnams ngag la mi nyan :
ngag glen lkugs la sogs pa ltas ngan mi mthun pa sna tshogs 'byung ngo :
thugs kyi dam tshig tu :
rdo rje slob dpon mched lcam dral dang :
sems can thams cad la bsam ngan dang :
blo ngan thams cad spangs la :
bsam pa bzang pos byang chub mchog tu sems bskyed :
mthar ci bsam thams cad chos dang mthun pa la sogs bya'o :
thugs kyi dam tshig bsrungs pa'i yon tan ni :
gnas skabs su bsam pa yid bzhin du 'grub :
mthar thug sangs rgyas kyi go 'phang 'thob par 'gyur ro :
thugs kyi dam tshig nyams na :
gnas skabs su bsam ngan dang blo ngan 'char zhing :
snying rlung dang smyo 'bog 'ong ngo :
mthar thug ting nge 'dzin nub :
lta ba log par 'gyur te :
na rag gi sdug bsngal myang bar 'gyur bas :
dam tshig ma nyams par bsrung ba gces so :
dbang ma 'thob pa'i skyon ni :
rgyud las :
de ltar dbang mchog ma 'thob na :
gsang sngags 'grub par ga la 'gyur :
ces gsungs pas :
dbang ma 'thob pa ni :
dper na :
rdza so ma btang bar chu blugs pa dang 'dra ste :
de ma thag tu 'jig par 'gyur ro :
mnyan pa skya ba med pa dang 'dra ste :
sdug bsngal gyi chu bo las brgal mi nus so :
brag skam po la so nam byas pa dang 'dra ste :
gsang sngags kyi 'bras bu smin par mi 'gyur ro :
dbang thob pa'i yon tan ni :
rgyud las :
dbang rnams rab tu thob byas na :
gsang sngags thams cad ma bsgrub 'grub :
ces pas :
dbang thob pa'i skal ldan de nyid :
tshe 'dir bsam pa thams cad 'grub cing :
gsang sngags kyi 'bras bu thams cad ma bsgrub par 'grub pa yin no :
bar do la rang ngo shes nas phyi ma mngon par rdzogs par sangs rgya 'o :
sa ma ya :
rgya rgya rgya :
e ma theg pa kun gyi yang bcud kyi :
smin byed dbang bskur rim pa ni :
bdag 'dra pad+ma 'byung gnas kyis :
rgyud don bla ma'i gsung rnams la :
brten nas gsal bar bkod pa 'o :
'di ni gzhan dang mi 'dra ste :
smin dang grol ba dus gcig 'byung :
zab phyir rin chen sa la sbas :
skal ldan gcig dang 'phrad par shog :
theg pa kun gyi yang bcud :
snying gi thig le'i rim pa rdzogs so :
sa ma ya :
rgya rgya rgya :
gter rgya :
sbas rgya :
zab rgya :
gsang rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]sprul sku kun skyong gling pas ma tshor gnyan gyi gsang phug nas gdan drangs pa'i gter ma'o //

@#:
rdo rje sems dpa'i snying thig las :
sngon du 'gro ba'i khrid mchog 'khor ba dong sprug bzhugs so :
bcom ldan 'das dpal rdo rje sems dpa' la phyag 'tshal lo :
e ma ho :
las dang skal bar ldan pa yi :
skyes bus don chen thob 'dod na :
lam mchog 'di la 'jug pa'i phyir :
sngon 'gro'i gnad rnams nyams su longs :
sa ma ya :
rgya rgya rgya :
lam mchog theg pa kun gyi yang bcud :
'dir 'jug pa'i skyes bu rnams kyis :
sngon du 'gro ba'i gdams pa la :
gol sa med pa'i lam :
'chugs pa med pa'i gnad :
long ba'i sna khrid dang 'dra ba 'di nyid nyams su len pa gces so :
rgyud las :
'khor ba'i nyes dmigs mi rtag bsgom :
rigs drug sdug bsngal yid la bsam :
skyabs 'gro sems bskyed tshogs bsags shing :
zhes gsungs pas :
dang po blo chos su 'gro bar bya :
'khor ba'i nyes dmigs dang :
mi rtag pa bsgom ste :
'khor ba 'di ni rlung gi 'khor lo dang 'dra ste :
thon pa'i dus med :
khams gsum rigs drug gi lus gang blangs kyang :
bde ba'i go skabs med :
sdug bsngal gyis rab tu gzir nas nyon mongs par gyur te :
dmyal ba'i gnas na'ang :
tsha dmyal brgyad :
grang dmyal brgyad :
nyi tshe ba dang :
nye 'khor la sogs :
btso bsreg bsha' dang gtub :
'khyag pa sdug bsngal la sogs bsam gyis mi khyab :
byol song la'ang gsad gcad bkol spyod la sogs nying sha nying gis za ba'i sdug bsngal bsam gyis mi khyab :
yi dwags la'ang phyi nang gi sgrib pa can la sogs pa bkres skom gyi sdug bsngal bsam gyis mi khyab :
lha ma yin gyi gnas la'ang phrag dog dang 'thab rtsod kyi sdug bsngal bsam gyis mi khyab :
lha'i gnas na'ang :
'chi 'pho ltung ba'i sdug bsngal la sogs pa dpag tu med pa yod cing :
mir skyes kyang skye rga na 'chi'i sdug bsngal bsam gyis mi khyab cing :
da res dam pa'i chos med na dper na myur 'gro'i 'khor lo lta bur 'khor bar 'khor te :
bde ba'i go skabs gcig kyang med par sdug bsngal gyis gzir bas thar pa'i skabs med pa yin no :
de ltar yin pa'ang rgyud las :
rnam smin las kyis rkyen byas nas :
rlung gi 'khor lo lta bur 'khor :
rigs drug la sogs gzugs su skyes :
sdug bsngal mtshon gyis rab tu gzir :
dmyal ba'i gnas su btso dang sreg :
bkres shing skom pa yi dwags te :
ma rig bkol spyod byol song la :
mi la skye rga na dang 'chi :
lha ma yin la 'thab cing rtsod :
lha yang ltung ba'i sdug bsngal te :
gang du 'khor yang bde ba med :
dper na myur 'gro'i 'khor lo bzhin :
rgyun chad med par yun ring 'khor :
ces gsungs pas :
'khor ba 'di na bde ba'i go skabs med cing :
nyes dmigs shin tu mang bas :
chos byed par rab tu gces so :
chos de yang da lta nyid du ma byas na :
'jig rten thams cad mi rtag pa'i rang bzhin yin te :
phyi nam zla'i 'gyur ldog :
nang phung po'i dar gud :
nyin mtshan snga phyi'i 'gyur ldog la sogs mi rtag pa'i mtshan nyid yin zhing :
tshe tshad ni lnga bcu kha ral gyi dus su song zhing :
de la'ang 'chi rkyen bsam gyis mi khyab cing :
tshe'i tshad kyang mi thub pa'i nad mtshon mu ge la sogs pa glo bur gyi 'chi rkyen shin tu mang bas mi rtag par go dgos :
de ltar mi rtag par go nas dam pa'i chos la 'jug dgos te :
de ltar 'jug pa la'ang mi rtag par bsgom pa ni :
mi med pa'i gnas su rang gcig pur phyin la :
gong ltar rigs drug gi sdug bsngal blo la blang :
rang gis dran nas da lta'i bar gyi mi shi ba dang :
dge sdig gi las byas pa rnams rde'u 'thu zhing :
mi rtag pa sogs bsam pa rnams zhag re'i bar du bya'o :
mi rtag pa bsgom pa 'ba' zhig bya'o :
des 'khor ba las blo log chos la 'jug pa'i dgos pa yod :
de ltar 'khor ba'i 'jigs pa las skyob cing :
bla na med pa'i byang chub thob par byed pa la :
skyabs dkon mchog gsum las lhag pa med :
'di phyi'i re ltos thams cad dkon mchog gsum khyed mkhyen snyam pa'i blos nyin mtshan dus gsum gsum du :
skyabs 'gro la 'bad par bya :
des nang pa sangs rgyas pa'i gral du tshud pa'i dgos pa yod :
bla na med pa'i byang chub de'ang rang gcig pu'i don ma yin la :
sems can thams cad kyi don du bsgrub snyam pa'i sems bskyed par bya ste :
des theg pa chen po'i gral du tshud pa'i dgos pa yod :
de'ang rang gzhan gyi don la tshogs gnyis ma rdzogs na sgrib gnyis mi dag cing :
sangs rgyas kyi yon tan thob par dka' bas yan lag bcu pa'i sgo nas tshogs gsag cing :
maN+Dal 'bul ba la 'bad par bya'o :
des tshogs rlabs po che rdzogs pa'i dgos pa yod :
de'ang rgyud kyi sdig pa rnams dag par byed pa'i phyir :
yi ge brgya pa bgrang zhing :
bla ma la gsol ba gdab par bya'o :
rang gi spyi bor pad+ma nyi zla'i steng du :
bla ma brgyud pa dang bcas pa rnams bzhugs par bsgom :
oM AHhU~M:
chos dbyings dag pa'i gnas mchog tu :
chos sku kun tu bzang po la :
brgyud 'dzin bu slob gsol ba 'debs :
stong nyid rtogs par byin gyis rlobs :
lnga ldan thig le'i gnas mchog tu :
longs sku rdo rje sems dpa' la :
brgyud 'dzin bu slob gsol ba 'debs :
'od gsal 'char bar byin gyis rlobs :
thugs rje kun khyab gnas mchog tu :
sprul sku dga' rab rdo rje la :
brgyud 'dzin bu slob gsol ba 'debs :
gnyis 'dzin grol bar byin gyis rlobs :
rang snang dag pa'i gnas mchog tu :
rig 'dzin pad+ma 'byung gnas la :
brgyud 'dzin bu slob gsol ba 'debs :
lhag med 'grub par byin gyis rlobs :
mdzad pa mthar phyin gnas mchog tu :
mkhas pa bai ro tsa na la :
brgyud 'dzin bu slob gsol ba 'debs :
gzhan don 'grub par byin gyis rlobs :
bsgrubs rtags rang sar thon pa'i gnas mchog tu :
rje 'bangs nyi shu rtsa lnga la :
brgyud 'dzin bu slob gsol ba 'debs :
grub rtags rdzu 'phrul thon par byin gyis rlobs :
zab gter mtsho mo rdol ba'i gnas mchog tu :
g+hu ru pad+ma rgyal po la :
brgyud 'dzin bu slob gsol ba 'debs :
mngon sum 'du 'bral med par byin gyis rlobs :
ma tshor rdo rje'i gnas mchog tu :
dam chos rdor sems snying thig la :
brgyud 'dzin bu slob gsol ba 'debs :
phung po 'od lus 'grub par byin gyis rlobs :
spyi gtsug nyi zla'i gdan steng du :
drin can rtsa ba'i bla ma la :
brgyud 'dzin bu slob gsol ba 'debs :
rang ngo shes par byin gyis rlobs :
brtse gdung 'bral med gzhal yas su :
rdo rje mched dang lcam dral la :
brgyud 'dzin bu slob gsol ba 'debs :
dam tshig bsrung bar byin gyis rlobs :
tsit+ta dung khang 'bar ba'i gnas mchog tu :
yi dam zhi khro rang gsal la :
brgyud 'dzin bu slob gsol ba 'debs :
dngos grub thob par byin gyis rlobs :
legs nyes stangs 'dzin gnas mchog tu :
chos bdag mkha' 'gro sde lnga la :
brgyud 'dzin bu slob gsol ba 'debs :
rang rgyud chos la bkol bar byin gyis rlobs :
bka' dang dam tshig gnyan gyi gnas mchog tu :
chos skyong gter bdag pho mo la :
brgyud 'dzin bu slob gsol ba 'debs :
sgrub pa'i bar chad sel bar byin gyis rlobs :
zhes dbyangs dang bcas pas gsol ba 'debs :
byin rlabs 'byung ba'i dgos pa yod :
de rnams kyis theg pa spyi dang mi 'gal zhing :
blo chos su 'gro ba'i dgos pa yod :
!
khyad par lus ngag yid gsum gyi sngon 'gro ni :
dang po lus kyi sngon du 'gro bar byed pa ste :
rgyud las :
lus ni rdo rje skyil krung bya :
lus po cha bsrang rkang lag mthil :
mnyam par sbyar la shin tu bsgrim :
lus ni 'khor 'das ru shan phyed :
ces gsungs pas :
lus kyi 'dug tshul rdo rje skyil krung bya :
rgal tshigs drang por bsrangs la :
rkang mthil gnyis sbyar te sa la btsugs :
lag mthil gnyis spyi bor sbyar te mgo la ma reg par :
lus kyi stod smad bar gsum grim sha dang ldan par bya ste :
de ltar zhag gsum byas pas lus 'khor 'das ru shan phyed par 'gyur te :
phyin chad lus 'khor bar mi ldog pa'i dgos pa yod :
de nas ngag gi sngon du 'gro ba bya ste :
rgyud las :
ngag ni yi ge brgya pa brjod :
rjes la rig pa hU~M du bsgyur :
lus dang phyi nang snod bcud kun :
zang thal bya zhing hU~M sgra sgrogs :
ngag ni 'khor 'das ru shan phyed :
ces gsungs pas :
rang nyid rdo rje sems dpar bskyed pa'i snying gar zla ba'i steng du hU~M dkar po la yi ge brgya pas bskor ba las 'od 'phros sems can thams cad kyi sdig sgrib sbyangs :
rgyal ba rnams la mnyes pa'i mchod pa phul :
sku gsung thugs kyi bcud rnams ye shes kyi bdud rtsi'i ngo bor babs te rang gi spyi bor thim pas :
lus ngag yid gsum gyi sdig sgrib dag nas rdo rje sems dpa'i sku gsung thugs su gyur par bsam la :
oM badzra satwa sa ma ya :
ma nu pA lA ya :
badzra satwa twe no pa :
tiSh+Tha dr-i D+ho me b+ha wa :
su toSh+yo me b+ha wa :
a nu rak+to me b+ha wa :
su poSh+yo me b+ha wa :
sarba sid+d+him+me pra yats+tsha :
sarba karma su tsa me :
tsit+taM shre yAMHku ru hU~M:
ha ha ha ha ho :
b+ha ga wAn sarba ta thA ga tA hr-i da ya :
badzra mA me muny+tsa :
badzrI b+ha ba ma hA sa ma ya badzra satwa A:
zhes pa ci nus sam :
brgya rtsa re bzlas pa'i rjes la :
rang gi rig pa'i ngo bo hU~M du gyur te :
hU~M zhes pa'i sgra de ring po dang ldan pas phyi rol gyi snang ba snod bcud kun la zang thal du bya zhing :
rjes kyi shes pa ma bcos pa'i ngang du bzhag pa la zhag gcig :
yang gong bzhin yi ge brgya pa bzlas pa'i rjes la :
hU~M zhes pa'i sgra ring po ldan pas lus kyi phyi nang mgo mjug thams cad zang thal bya zhing :
rjes kyi shes pa ma bcos pa'i ngang la bzhag pa zhag gcig byas pas ngag gi 'khor 'das ru shan phyed par 'gyur te :
phyin chad ngag 'khor bar mi ldog pa'i dgos pa yod :
de nas sems kyi sngon du 'gro ba ni :
rgyud las :
sems ni dang po byung sa dang :
bar du gnas dang tha mar 'gro :
legs par brtags la mnyam par gzhag :
des ni sems kyi ru shan phyed :
ces gsungs pas :
sems zhes bya ba 'khor 'das kun gyi rtsa ba 'di nyid :
dang por 'byung sa brtag par bya ste :
phyi nang snod bcud :
'khor 'das bem rig gang las byung legs par brtags pas :
byung sa med par thag chod pa dang :
bar du gnas sa gang na gnas legs par brtags :
phyi nang snod bcud rnams su nges pa can 'dir gnas kyi sa ma rnyed pa dang :
tha ma 'gro sa brtag go :
phyi nang snod bcud 'khor 'das la sogs phyogs bcu gang du 'gro ba brtags kyang :
'gro sa'am :
'gro mkhan med par thag ma chod bar du gcad do :
de rnams kyi rjes kyi shes pa ma bcos par klod la bzhag pas :
sems ru shan phyed par 'gyur ro :
de ltar 'gro gnas byung gsum la zhag gsum du byas pas :
phyin chad 'khor bar mi ldog pa'i dgos pa yod :
de nas lus ngag yid gsum rang sor gzhag pa gces so :
de yang rgyud las :
de nas sor 'jug rim pa ni :
lus ni bya bral gang bder 'dug :
ngag ni bya bral smra brjod bral :
yid ni bya bral 'phro 'du spang :
zhes gsungs pas :
lus ni bya byed spangs la rtsol ba'i 'dug stangs dang bral te :
gang bder 'dug la lhod kyis klod par bya'o :
ngag ni smra brjod kun rgyun bcad la :
lkugs pa lta bur lhod de gzhag go :
yid kyi bya byed bzang ngan rtog pa'i 'phro 'du thams cad spangs la :
blo rtog gi 'gyu ba med par lhod de bzhag pa ni gnad yin no :
de la zhag gsum bya ba ni shin tu gces so :
de ltar sor chud pa'i nyams myong shar ba dang :
bla mas ngo sprod gdab par bya ste :
rgyud las :
mig gnyis bar snang stong pa la :
dmigs gtad med par had de bzhag :
ngang dwangs sa le sing nge ba :
smra ru med pa'i nyams myong 'char :
de dus sku gsum ngo sprod gdab :
de yis mya ngan 'das la sbyor :
zhes gsungs pas :
slob bu gnas dben zhing dwangs pa'i gnas su lus ngag yid gsum la phyi nang gi 'khri ba med par khrid la :
rkang pa skyil krung lag pa mnyam gzhag tu byas te lus kyi cha bsrangs la :
ma bcos pa lhod de ba'i ngang la mig gnyis mdun gyi bar snang stong pa la dmigs gtad med par hrig ge had de bzhag pas :
de nyid las ma bcos pa'i ngang dwangs sing nge ba :
smra ru med pa'i nyams myong 'char te :
de'ang sems la byung sa med pas gzugs dang kha dog med pa :
skye 'chi dang 'pho 'gyur med pa :
'di ltar yin zhes bstan du med pa'i had de hrig ge ba 'di nyid chos sku yin no :
gang du yang gnas sa ma rnyed pa de'i ngang dwangs sing nge ba 'di ltar bstan du med cing :
ma 'gags par sing nge ba 'di nyid longs spyod rdzogs pa'i sku yin no :
sems la 'gro ba'i yul dang :
'gro rgyu'i dngos po ma rnyed de dwangs sing nge ba 'di la mkhyen rig ma 'gags pa 'di nyid sprul sku yin no :
de ltar sku gsum po de'ang gzhan nas rtsol bas btsal zhing bsgrub pa'am :
phyi dus la mi re bas gdan thog 'di nyid du ngo sprod pa yin pas :
dga' bar som zhig ces pas spro ba yang bskyed par bya'o :
de ltar du ngo sprod pas mya ngan las 'das pa la sbyor ba'i dgos pa yod :
e ma 'di ltar theg pa'i bcud mchog gis :
'chugs med lam du 'jug pa'i gnad :
sngon du 'gro bas grol ba 'di :
gzhan dang mi 'dra khyad 'phags chos :
spel bar phangs pas gter du sbas :
las 'phro can dang 'phrad par shog :
sa ma ya :
rgya rgya rgya :
gter rgya :
sbas rgya :
zab rgya :[ \u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88 ]gter ston chen po kun skyong gling pas ma tshor gnyan gyi brag nas gdan drangs pa'o //

@#:
khregs chod 'khor ba dong sprug dngos gzhi bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das dpal rdo rje sems dpa' la phyag 'tshal lo :
e ma ho :
las dang skal bar ldan pa yi :
skyes bus don chen thob 'dod na :
lam mchog 'di la 'jug pa'i phyir :
dngos gzhi'i lam rnams nyams su longs :
sa ma ya :
rgya rgya rgya :
lam mchog theg pa kun gyi yang bcud 'dir 'jug pa'i skyes bu rnams ni :
dngos gzhi'i nyams len gnad kyi gdams pa ni :
dbang po rab 'bring tha ma gsum dang sbyar te :
tshe 'dir grol bar byed pa'i gdams pa 'di la gsum las :
dbang po tha ma sgom pas sangs rgya ba bskyed rdzogs kyi gdams pa ni sgrub thabs su shes so :
de'ang dbang po 'bring rtogs pas grol ba khregs chod gzhi'i nyams len dang :
dbang po rab mthong bas grol ba thod rgal lam gyi nyams len gnyis te :
rgyud las :
dngos gzhi khregs chod thod rgal gnyis :
khregs chod gzhi yi nyams len ni :
zhes gsungs pas :
dang po khregs chod gzhi'i nyams len ni :
lus ngag yid gsum bya byed rtsol ba spangs te :
byar med dgos med 'dzin med du sor 'jug gi skabs bzhin lhod de bzhag la :
bla mas ngo sprad pa'i don skyong ba yin :
stong gsal 'gag med :
sku gsum dbye ba med pa'i ngang de nyid las :
phyi rol tshogs drug gi snang ba dkar dmar du gsal ba thams cad :
sems nyid phyir shar ba'i rang mdangs yin zhing :
gzhan nas byung ba ma yin phyi'i sems su rig par bya ste :
snang ba la dgag sgrub med par :
snang thog tu lhod de gzhag :
rig pa'i 'gyu byed :
bzang ngan gyi rtog pa dug lnga chags sdang thams cad sems nyid stong gsal de'i rtsal las gzhan nas byung ba ma yin zhing :
dngos po dang mtshan mar ma grub ste :
ngo bo stong pa nyid kho na rang du 'dug pas :
nang gi sems su rig par bya ste :
rtog pa las byung tshor dang :
bzang ngan gyi rtsis gdab pa med par :
'gyu ba rang grol du gzhag go :
dbang po sgo lnga la sogs pa rkyen gyis tshor ba'i rnam par shes pa gsal rig sna tshogs su 'char ba kho rang ma gtogs pa :
phyi rol nas byung ba dang :
gzhan gyis bcos pa ma yin pas :
bar gyi sems su rig par byas la :
gang la'ang zhen pa med par lhod de gzhag go :
gzhan yang rtag chad :
che chung :
yin min :
bzang ngan :
snod bcud 'khor 'das la sogs gnyis 'dzin gyi rtog pa lung du ma bstan pa rnams :
stong gsal 'dzin med kho rang gi rang mdangs de nyid las :
phyi nang bar gsum la sogs pa'i dbye ba med pas :
sku gsum lhun grub thig le nyag gcig tu gang gi'ang 'dzin rtog med par lhod de gzhag pa gnad yin no :
de'ang rgyud las :
de ltar rtogs par byed pa'i thabs :
lus ngag yid gsum rtsol ba spang :
bya ba btang bas bde ba rnyed :
rnam snang chos bdun ngang du klod :
snang ba dkar dmar phyi yi sems :
rig pa 'gyu byed nang gi sems :
sgo lnga'i dbang po bar gyi sems :
gnyis 'dzin rtog pa lung ma bstan :
stong gsal 'dzin med sems su gcig :
ces gsungs so :
de lta bu'i sems nyid de yang snga phyi da gsum gyis stong pa :
byung gnas 'gro gsum gyis stong pa :
gsal rig ma 'gags pa :
phyi rol yul gyi snang ba dang :
nang dran pa'i shes byed gnyis su med pa stong gsal chos kyi sku yin te :
rgyud las :
sems nyid snga phyi da gsum stong :
stong gsal rig pa ma 'gags gsal :
snang shes gnyis med chos kyi sku :
zhes gsungs so :
de nyid kyi don lam du khyer ba la yang :
gong du bstan pa'i phyi nang bar gsum gyi sems :
gnyis 'dzin gyi rtog pa med pa'i ngang de nyid las :
tshogs drug ma 'gags lhug par bzhag cing :
dbang po rang yan lhod de bzhag ste ma bcos pa :
rnal ma :
so ma :
lhug pa :
gyi nar :
kho na :
sems la bzo mi bskul bar gzhag pa gnad yin no :
de yang :
rgyud las :
tshogs drug ma 'gags lhug pa la :
dbang po rang yan klod la gzhag :
rnal ma so ma lhug pa ste :
gyi nar gnas pa kho na 'o :
zhes gsungs so :
de'ang sangs rgyas sgam nas bzang du btang ba ma yin zhing :
sems can sgrin pos ngan du bslad pa med pas ye gdod ma nas rang byung gi ye shes skye 'gag gnas gsum gyi gzhi rtsa dang bral ba mtha' bral blo'i yul las 'das par bzhag pa yin no :
rgyud las :
skye 'gag gnas gsum gzhi rtsa bral :
rang byung ye shes gdod nas dag :
mtha' bral blo yi yul las 'das :
zhes gsungs so :
de ltar mtha' bral blo'i yul las 'das pa de'ang :
ye shes gsum ldan du yod de :
rgyud las :
gzhi 'i ngo bo stong pa nyid :
rang bzhin 'od du gsal ba la :
thugs rjes kun tu snang ba ste :
ye shes gsum ldan tshul du gnas :
zhes gsungs pas :
rtogs te sangs rgyas ma byung :
ma rtogs te sems can med pa'i sngon rol nas :
gdod ma'i gnas lugs thog ma'i gzhi de :
ngo bo stong nyid skye 'gag gnas gsum dang bral ba rang bzhin gyis 'od gsal ba :
'gag pa med pa'i thugs rje sna tshogs par kun tu snang yang :
stong gsal rjen pa nyid du snang ba las ngan du song ba ni med de :
stong gsal 'dzin med sku gsum lhun grub ye shes gsum ldan :
rang chas nyag gcig byed pa med pa chen po'i tshul du gnas pa yin no :
de kho na nyid sangs rgyas kyi dgongs pa las gzhan nas btsal du med de :
ye grol yin pas 'bad bcas kyi rtsol ba mi dgos :
rtogs pa tsam gyis sangs rgya ba yin no :
de ltar ye nas gnas pa'i chos nyid de rtogs pa tsam las dus gsum gyi sangs rgyas kyang gzhan na med do :
de'ang rgyud las :
thams cad ye grol chen po ste :
'bad rtsol med de gnad kyis grol :
bskyar mi dgos te ye nas grol :
zhes dang :
gzhan yang ye nas gnas pa'i chos nyid yin :
dus gsum bde gshegs thams cad kyang :
de yi don la dgongs pa mdzad :
ces gsungs pas :
de nyid ma gtogs pa'i sangs rgyas kha mig rna ba can thob rgyu med de :
'khor 'das gnyis med 'dzin pa ye nas dag pa de nyid rnam pa thams cad mkhyen pa'i sangs rgyas yin no :
de'ang rgyud las :
de yi don las gzhan ma yin :
de la 'khor 'das gnyis su med :
ces gsungs so :
de ni dbang po 'bring rtogs pas grol ba khregs chod gzhi'i nyams len no :
sa ma ya :
rgya rgya rgya :
pad+ma kun skyong gling pa'i gter ma'o //

@#:
rdo rje sems dpa'i snying thig las :
khregs chod 'khor ba dong sprug gi thod rgal bzhugs so :[ \u0f88\u0f88\u0f88\u0f88\u0f88 ]da ni dbang po rab mthong bas grol ba :
thod rgal gyi nyams len bstan pa ni :
de nas lus ngag yid gsum phyi nang gi bya ba dang bral :
dge sdig bya byed bsam mno kun spangs te :
gong du bstan pa'i khregs chod kyi lta ba'i ngang nas ma g.yos par :
mthong ba tsam gyis grol ba'i thod rgal lam du byed pa ni :
rgyud las :
khregs chod de la gzhi byas nas :
thod rgal lam du byed pa ni :
bya ba bral ba gzhir bzhag nas :
dge sdig bya ba kun spang ste :
zhes gsungs pas :
gnas mtho zhing dwangs par :
stan bde ba'i steng du :
lus drang srong tsog pu'i 'dug stangs bya ste :
tsog pur 'dug la rkang pa'i long bu gnyis gshibs :
lag pa'i gru mo gnyis pus mo la bkal la :
lag mthil gnyis kyis 'gram pa g.yas g.yon skyor la :
nam mkha' dwangs pa sprin dang khu rlangs la sogs bral ba la :
kha lho phyogs su bstan la :
mig gnyis thad ka'i nam mkha' la mig 'bras mi 'gul bar rang lugs su blta'o :
de'ang rgyud las :
lus ni bde ba'i stan la 'dug :
drang srong tsog pu'i 'dug stangs bya :
nam mkha' rkyen dang bral ba'i dus :
mig gnyis thad ka'i mkha' la blta :
zhes gsungs so :
de ltar bltas pas dbang po'i mngon sum du :
rig pa rdo rje lu gu rgyud phra zhing rta rnga'i mdud pa 'dra ba :
bar bar na thig le yungs 'bru tsam pas brgyan pa :
'gro 'ong dang bcas pa 'char ba ste :
ma 'khrul pa'i sangs rgyas yin no :
rgyud las :
rig pa rdo rje lu gu rgyud :
phra zhing rta rnga'i mdud pa 'dra :
bar bar thig le yungs 'bru tsam :
de yang 'gro 'ong dag dang bcas :
zhes pa dang :
gzhan yang lu gu rgyud kyi mtshan nyid ni :
rnam par rtog pa kun dag nas :
ma 'khrul pa yi sangs rgyas so :
zhes gsungs so :
de nyid kyang gdod ma'i gnas lugs ye shes gsum ldan du bzhugs te :
rig pa rdo rje lu gu rgyud kyi ngo bo de yang :
stong pa ngos gzung dmigs gtad dang bral ba :
rang bzhin gyis gsal la dwangs pa :
thugs rje'i mkhyen pa ma 'gags par gnas so :
de ltar yang rgyud las :
ngo bo stong pa dmigs gtad bral :
rang bzhin gsal dag chos kyi dbyings :
thugs rje'i mkhyen pa ma 'gags pa :
rnam par dag pa'i lu gu rgyud :
dbyings dang 'du 'bral med par 'char :
zhes pas :
dbyings rnam par dag pa nam mkha' rkyen dang bral ba dang :
rig pa lu gu rgyud ngo bo stong gsal thig le gsal ba de nyid 'du 'bral med par 'char ro :
de nyid 'du 'bral med par nyams su blangs pas :
ye shes kha dog lnga dang ldan pa :
gyen 'greng dang :
rtsibs shar dang :
za 'og gi gur khyim lta bu dang :
thig le rkyang pa dang :
gnyis 'brel dang :
gsum 'brel dang :
lnga ldan gyi tshom bu dang :
thig le de nyid kyang 'od lngas bskor ba'i nang du :
rdo rje sems dpa' phyed sku dang :
sku yongs su rdzogs pa dang :
rigs lnga tshom bu dang bcas par 'char te :
bem po'i snang ba thams cad rang 'gags nas 'di ltar snang ba thams cad dag pa'i zhing khams :
gdod ma'i gnas lugs :
ye shes lnga'i rnam par 'char ro :
de dag ni sems can gyis byas pa'am :
sangs rgyas kyis mdzad pa lta bu ma yin te :
rang byung lhun grub chen po rang shar ba yin no :
'di nyid mthong ba tsam gyis chos nyid mngon sum du mjal ba zhes bya ba yin te :
las dang dge sdig thams cad zad pa yin :
dbang bzhi dus gcig thob pa yin :
sangs rgyas thams cad dang mjal ba yin :
'khor ba dang rgyab gyes pa yin pas chos nyid mngon sum gyi gnad 'di dang 'bral ba med par nyams su longs shig :
de ltar mngon sum snang ba gsal ba de'ang :
phyi nam mkha' rnam par dag pa'i klong du :
nang gi dbyings 'od dang 'od khyim du gsal ba nang du rig pa rdo rje lu gu rgyud sku dang thig le'i rnam pa de nyid :
ye gnas kyi chos nyid rig pa'i ye shes yin pas :
de nyid kyi steng du 'dzin med rang snang du tsen ne bzhag pas :
'khrul pa rang sar dag nas :
ma dag pa'i snang ba sangs te :
sku dang ye shes gsal la ma 'gags par sangs rgyas nas bsam med chos sku spros dang bral :
ka dag gi sa la rang sa zin nas sangs rgyas pa yin :
gnas lugs kyi don de nyid las 'khor ba spangs pa dang :
myang 'das thob rgyu med do :
rtog med kyi rig pa rang gsal blo 'dzin gyi zhe 'dod dang :
dmigs gtad kyi sgom pa med de :
btang snyoms med pa'i sgom pa gsal :
mkhas pas blos bcos pa dang :
blun pos bslad pa med de :
spang 'chos kyis byas pa med pa'i spyod par gsal lo :
de ltar yang rgyud las :
spang thob med pa'i lta ba la :
rtog pa med pa'i rig pa gsal :
zhe 'dod med pa'i sgom pa la :
btang snyoms med pa'i ting 'dzin gsal :
bcos bslad med pa'i spyod pa la :
byas pa med pa'i byung ba gsal :
zhes gsungs so :
de lta bu'i lta sgom spyod pa de'ang :
ye sangs rgyas pa'i gnas lugs kyi ngang las rol pa shar ba tsam las :
nyams su blang rgyu dang blang bya'i dngos po rtog med kyi dngos 'dzin dang bral ba de nyid sangs rgyas chos kyi sku yin te :
de'i rtsal 'gag pa med pa'i mdangs :
phyi nang bar gsum gyi sems nyid :
rtog med rang mdangs chen mo :
'gag pa med par shar ba la longs sku zhes bya ba ste :
de nyid kyang mtshan ma'i spyod yul dang bral ba'i chos nyid mkhyen gnyis ma 'gags par shar nas :
'gro don rgya chen po mdzad cing :
sems can thams cad 'dren pa'i sprul pa'i sku yin no :
de ltar sku gsum gyi dbye ba tshig gsum du brjod pa de'ang snang stong 'khor 'das bzang ngan gzung 'dzin med pa'i rig pa la :
sa lam thams cad sbyong bgrod med par yongs su rdzogs te :
phyir mi ldog pa'i rig pa la :
sku gsum lhun grub thig le nyag gcig ngang du rdzogs pa yin no :
de ltar yang rgyud las :
bsam dang bral ba'i chos sku la :
'gag pa med pa'i longs sku gsal :
mtshan ma med pa'i chos dbyings las :
thams cad 'dren pa'i sprul skur gsal :
gzung 'dzin med pa'i rang bzhin la :
phyir mi ldog pa'i sku gsum rdzogs :
zhes gsungs pas :
sku gsum phyir mi ldog pa'i don de nyid las :
gzhan nas 'thob rgyu dang :
'thob bya'i zhe 'dod gtan nas zad pa ni :
chos nyid ka dag ces ming btags pa las :
gzhan 'thob rgyu'i 'bras bu med par yid ches te :
gdod ma'i sar grol ba'o :
de ni dbang po rab mthong ba tsam gyis grol ba'i gnad :
thod rgal lam du byed pa'i gdams pa :
gzhan las khyad par du 'phags pa yin no :
e ma ho :
'di ltar theg mchog yang bcud snod :
dbang po rim gsum grol ba'i thabs :
gzhan las khyad 'phags gdam pa'i bcud :
mthong ba tsam gyis rtogs pa dang :
rtogs pa tsam gyis grol ba yi :
gdams pa'i bcud mchog zab mo 'di :
zhag bdun bsgoms pas phyir mi ldog :
lo bdun bsgom na phung po lhag med 'grub :
gzhan dang mi 'dra khyad par che :
spel bar phangs nas gter du sbas :
las can gcig dang 'phrad par shog :
sa ma ya :
rgya rgya rgya :
gter rgya :
sbas rgya :
zab rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]sprul sku kun skyong gling pas ma tshor rdo rje'i sgrub phug nas spyan drangs pa'i gter ma'o //@#:
rdo rje sems dpa'i snying thig las :
rjes kyi rtags tshad bzhugs so :[ \u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]dpal rdo rje sems dpa' la phyag 'tshal lo :
e ma ho :
las dang skal bar ldan pa yi :
skyes bus don chen thob 'dod na :
lam mchog 'di la zhugs pa yi :
rjes kyi gdams pa bstan par bya :
sa ma ya :
rgya rgya rgya :
lam mchog theg pa kun gyi yang bcud 'di nyams su blangs pa'i skyes bu kun gyi rjes kyi rim pa ston pa la :
rtags dang tshad rnam pa gnyis te :
de la'ang rtags kyi rim pa ni :
gang zag dbang po rab 'bring rnams kyis gzhi khregs chod kyi steng nas :
lam thod rgal nyams su blangs pas :
rig pa'i ngo bo de yang lcags thag brkyang pa lta bu la :
tshigs mtshams rnams su thig les brgyan pa 'char te :
gang du bltas pa'i phyogs su rgyug par snang ba la :
mig gi dbang pos de nyid la ma 'gul bar gzir bas :
rig pa nyid kyang dal du 'gro zhing :
dbyings kyi snang ba de yang kha dog lnga dang ldan pa :
gyen 'greng dang rtsibs shar dang :
za 'og gi gur khyim lta bu :
snam bu brkyang pa tsam 'char te :
de rnams kyi nang du thig le rkyang pa dang :
gnyis 'brel dang :
gsum 'brel du 'char te :
de nyid 'gul ba med par bltas pas :
dus nam zhig na :
thig le lnga ldan gyi tshom bu :
'od lnga'i ra bas bskor ba'i nang du :
rdo rje sems dpa' phyed sku dang :
sku rgyan chas mdzes shing rdzogs pa :
rigs lnga yab yum tshom bu dang bcas pa gsal lo :
de nyid la bar ma chad par bltas pas :
bem po'i snang ba rnams rang 'gags te :
ye shes lnga'i snang ba 'od lnga'i zhing khams dbang po'i mngon sum du 'gyur tshad du 'char te :
de'i tshe rang gi lus kyang 'od du gsal bas :
ma dag 'khrul pa'i snang ba rang dag nas :
gsal ba ye shes kyi snang ba can du gsal :
yid dpyod blo'i chos rnams zad :
de'i dus na :
nyams su ma blang kyang 'khor 'das rgyab gyes pa yin no :
phung po lhag ma med pa'i dbyings su mya ngan las 'da' bar 'gyur ba yin no :
de skad du yang rgyud las :
rtags ni tshom bu lnga ldan la :
rigs lnga yab dang yum du ldan :
rang lus nyid kyang 'od du gsal :
zhes gsungs so :
de ltar nyams su blangs pa'i dus :
lus ni glen pa lta bur song ste :
bcos ma'i tshul 'chos grol ba dang :
ngag ni lkugs pa lta bur song ste :
ngag gi smra ba rgyun chad pa dang :
gzhan gyi lad mo bzlo ba ma gtogs pa :
brjod pa'i gtam gyi ngos gzung dang bral bar 'gyur ro :
de skad du yang rgyud las :
lus ni glen pa lta bur grol :
ngag ni lkugs pa smra brjod bral :
ces gsungs so :
de nas tshad kyi rim pa la yang :
de ltar nyams su len pa'i skyes bu rnams la :
rmi lam na'ang chos kyi bya ba byed pa dang :
rmi lam rmi lam du ngo shes pa dang :
rmi lam rgyun chad par 'gyur ro :
sems kyi gdeng thag chod pas dmyal ba tsha grang gi sdug bsngal la nyam mi nga ba dang :
khams gsum rigs drug tu lhung gis dogs pa med pa dang :
rang sems sangs rgyas su thag chod pas :
mya ngan las 'da' bar mi re ba dang :
sangs rgyas kyi yon tan la brod pa mi skye ba 'byung ngo :
de ltar yang rgyud las :
tshad ni rmi lam rgyun chad dang :
dmyal ba dag la nyam mi nga :
'khor bar lhung gis dogs pa med :
mya ngan 'das la re ba med :
sangs rgyas pa la brod pa med :
ces gsungs so :
de lta bu'i gdeng dang ldan pa de yang :
lam rnams mthar phyin te gdod ma'i gnas lugs :
blo rtog gi bsam brjod las 'das pa :
spros pa'i gzhi dang bral ba :
ka nas dag pa gdod ma'i sa la yang dag par sangs rgyas pa'o :
de yang rgyud las :
gdod ma'i gnas lugs gzhi la dag :
ces gsungs so :
rdzogs pa chen po bya bral lhun gyis grub pa'i 'bras bu mngon du bya ba yin no :
sa ma ya :
rgya rgya rgya :
gter rgya :
sbas rgya :
zab rgya :
de rnams kyis nyams su len pa'i rtags tshad dang :
mthar thug gi 'bras bu bstan pa'o :
e ma ho :
'di ltar theg pa'i yang bcud kyi :
nyams len gnad du bsnun pa yi :
rtags tshad 'bras bu'i 'char tshul rnams :
tshig nyung don du 'dril bar bkod :
gzhan dang mi 'dra khyad che bas :
spel bar phangs nas gter du sbas :
las 'phro can dang 'phrad par shog :
sa ma yA:
rgya rgya rgya :
gter ston chen po kun skyong gling pas gtsang zab bu lung gi mda' ma tshor u rgyan phug nas gdan drangs pa'o //

@#:
rdor sems snying thig las :
rtsa ba gsum gyi sgrub thabs bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bla ma yi dam mkha' 'gro'i tshogs la phyag 'tshal lo :
bdag 'dra u rgyan pad+ma yis :
rtsa ba gsum gyi sgrub thabs 'di :
rgyud nas phyung ste gud du sbas :
skal pa can gyis nyams su longs :
sa ma ya :
rgya rgya rgya :[ \u0f88\u0f88\u0f88 ]theg mchog 'dir zhugs skal ldan 'khor ba blos btang nas ri khrod kyi dben gnas 'grim nus pa gcig gis :
rtsa ba gsum rang dang gnyis med du bsgrub par bya ste :
sngon 'gro ni :
gnas yid du 'ong bar :
grub thob kyi zhabs kyis bcags pa :
mi rgod la sogs pa'i 'gal rkyen med par dwangs shing mtho ba'i sa ru :
tshe 'di'i bya ba btang la :
stan bde ba la 'dug :
mdun gyi nam mkha' la bla ma yi dam mkha' 'gro'i tshogs rnams bzhugs par gsal btab la :
skyabs su 'gro ba dang sems bskyed pa ni :
oM AHhU~M:
skyabs kyi dam pa dkon mchog gsum :
bdag sogs sems can skyabs su mchi :
bla ma yi dam mkha' 'gro gsum :
bdag sogs sems can skyabs su mchi :
chos sku longs sku sprul sku gsum :
bdag sogs sems can skyabs su mchi :
oM AHhU~M:
dkon mchog gsum sogs dgongs su gsol :
deng gzung byang chub ma thob bar :
'gro drug ma bu'i 'du shes kyis :
ma grol sgrol dang ma bsgral bsgral :
dbugs dbyung mya ngan 'das la 'god :
sems can thams cad bde gyur cig :
sdug bsngal kun dang bral gyur cig :
bde dang bral bar ma gyur cig :
nye ring chags sdang bral gyur cig :
smin grol chos kyi 'khor lo bskor :
ces lan gsum brjod :
oM AHhU~M:
bla ma yi dam mkha' 'gro gsum :
rang bzhin gnas nas 'dir gshegs shig :
spyi gtsug pad+ma nyi zla'i steng :
gnyis su med par bzhugs su gsol :
lus ngag yid gsum gus pa yis :
rtsa ba gsum la phyag 'tshal lo :
phyi nang gsang gsum mchod pa rnams :
dngos 'byor yid kyis sprul nas 'bul :
lus ngag yid gsum sdig pa rnams :
rab gnong 'gyod pas bshags par bgyi :
gsang sngags bla med sgrub pa la :
bdag ni rjes su yi rang ngo :
nam mkha' mnyam pa'i sems can la :
smin grol chos 'khor bskor bar skul :
'khor ba dong nas ma sprugs bar :
sems can don la bzhugs su gsol :
dus gsum bsags pa'i dge ba rnams :
thams cad mkhyen pa'i sa ru bsngo :
bdag sogs sems can ma lus kun :
bla med go 'phang myur thob shog :
oM AHhU~M:
phyi nang snod bcud 'jig rten zhing khams 'dir :
dngos 'byor yid sprul bla med mchod pa'i sprin :
rang snang dag pas bshams pa'i maN+Dal 'di :
sangs rgyas chos dang dge 'dun gsum la 'bul :
bla ma yi dam mkha' 'gro gsum la 'bul :
chos sku longs sku sprul sku gsum la 'bul :
bdag dang mkha' mnyam sems can thams cad kyis :
sku gsum lhun grub 'bras bu thob par shog :
oM AHhU~M:
rig pa stong gsal 'ja' 'od zhing khams su :
hU~M las rdor sems sku mdog dkar la 'tsher :
zhal gcig 'dzum mdangs rin chen rgyan gyis mdzes :
blta bas mi ngoms rdo rje dril bu 'dzin :
nyi zla pad gdan phyed skyil 'gying tshul bzhugs :
snying nang sangs rgyas sum cu rtsa drug dang :
dung khang khrag 'thung lnga bcu rtsa brgyad dang :
rtsa nang thub drug dpa' bo mkha' 'gros khengs :
gsal 'tsher lhun sdug gzi brjid mnyen lcug 'khril :
gnas gsum thig le 'bru gsum dkar dmar mthing :
spyi gtsug u rgyan bai ro bi ma la :
rtsa brgyud rig 'dzin bla ma'i tshogs kyis bskor :
chu zla 'ja' tshon snang gsal lta bur bskyed :
oM AHhU~M:
oM badzra satwa sa ma ya :
zhes sogs ci nus bzla :
mthar rdor sems 'od du zhu nas bdag dang sems can thams cad la thim par gyur :
bdag sogs nam mkha' dang mnyam pa'i sems can thams cad kyis :
mi dge bcu la spyad pa mthol lo bshags :
mtshams med lnga la spyad pa mthol lo bshags :
nye ba lnga la spyad pa mthol lo bshags :
lci ba bzhi la spyad pa mthol lo bshags :
log pa brgyad la spyad pa mthol lo bshags :
kha na ma tho bgyis pa mthol lo bshags :
nyan thos kyi 'dul khrims nyams pa mthol lo bshags :
byang chub sems kyi bslab bya nyams pa mthol lo bshags :
gsang sngags zab mo'i dam tshig nyams pa mthol lo bshags :
sku yi dam tshig nyams pa mthol lo bshags :
gsung gi dam tshig nyams pa mthol lo bshags :
thugs kyi dam tshig nyams pa mthol lo bshags :
sku gsung thugs rtsa ba dang yan lag gi dam tshig nyams pa thams cad mthol lo bshags :
sdig sgrib nyams chag nyes ltung dri ma'i tshogs dang bcas pa thams cad rtsa ba nas byang zhing dag par byin gyis brlab tu gsol :
dngos gzhi ni :
oM badzra ma hA shUn+ya tA dz+nyA na badzra swa b+hA wa At+ma ko\u0f85 haM:
zhes brjod pas phyi nang gi chos thams cad gsal stong ngos gzung dang bral ba'i ngang las :
sna tshogs pad+ma 'dab ma bzhi pa dang nyi zla'i steng du :
rang gi rig pa hU~M dkar po las yi dam rdo rje sems dpa' sku mdog dkar mdangs dri ma med pa :
rin po che'i rgyan gyis brgyan pa :
zhabs skyil krung :
phyag gnyis rdo rje dang dril bu bsnams pa :
che chung tshad med mtshan dang dpe byad du ldan pa :
blta bas chog mi shes pa :
ye nas rang gsal yin pa de gsal gdab bo :
de ltar gsal ba'i spyi gtsug :
mgrin pa :
snying kha gsum du :
thig le dkar po dmar po mthing kha gsum :
ye shes lnga'i mu khyud dang ldan pa'i nang du :
oM AHhU~M gsum gsal gdab :
de'i spyi bo'i gtsug tu o rgyan bdag nyid cha lugs rdo rje sems dpa' dang 'dra ba la :
sku mdog mthing ga gcer bu rus pa'i rgyan gyis brgyan pa :
yum ye shes mtsho rgyal dkar mo dang gnyis su med pa zhig bskyed :
phyogs bzhi'i pad+ma 'dab bzhi la :
shar du rdo rje mkha' 'gro dkar mo :
lhor rin chen mkha' 'gro ser mo :
nub tu pad+ma mkha' 'gro dmar mo :
byang du las kyi mkha' 'gro ljang gu :
gri gug dang thod khrag bsnams pa :
gcer bu rus pa'i rgyan gyis brgyan cing :
bde ba'i gar stabs dang ldan par bsgom :
gzhan yang brgyud pa'i bla ma rnams dang :
yi dam mkha' 'gro chos skyong gi tshogs dang bcas pa sprin bzhin du 'thibs par bsam :
de lta bu'i dkyil 'khor gsal gdab tsam ma gtogs :
ye nas rang yin kyang gnyis 'dzin gyi rtog pa bsal ba'i phyir :
spyan drangs shing phyag dang mchod bstod 'bul :
bzlas pa bya ba ni :
thugs ka'i hU~M la oM AHhU~M gu ru pad+ma badzra satwa a ha ri ni sa sid+d+hi hU~M:
zhes pas bskor bar bsam :
ngag tu bzlas pas :
thugs ka'i sngags las 'od zer 'phros te :
bde bar gshegs pa thams cad la phog :
sku gsung thugs mnyes pa'i mchod pa phul :
sems can thams cad la phog sdig sgrib sbyangs :
tshur 'dus ye shes kyi bdud rtsis lus gang bar bsam zhing :
gzugs su snang ba thams cad yi dam gyi lha :
sgrar grags pa thams cad 'bru gsum gyi sgra :
dran rtog thams cad chos dbyings kyi dgongs pa :
de las ma yengs par gsal stong gi don la rtse gcig tu gnas par bya'o :
de ltar zhag bdun nam nyer gcig tu bsgrubs pas :
byin gyis brlabs pa'i rtags :
gsang sngags spyi dang mthun par 'byung zhing :
khyad par du lus la bde ba 'bar :
ngag la nus pa 'byung :
sems la rtogs pa 'char :
ma dang mkha' 'gro 'du :
thig le 'phel zhing khams rgyas :
sku gdung ring bsrel 'phel ba'i phung po lhag med du sangs rgya bar 'gyur ro :
rjes ni tshogs kyi 'khor los rtsa ba gsum mnyes par bya zhing :
rang 'dod med pa'i 'gro don la brtson pa gces so :
e ma rtsa ba gsum gyi dkyil 'khor lha tshogs rnams :
rang dang gnyis med sgrub pa'i thabs :
yang zab bcud kyi gdams pa 'di :
de snga 'jig rten spel ba med :
'di dang su 'phrad skal pa che :
skye ba zad pa'i skyes bu 'o :
da lta spel ba'i gnas med pas :
ma 'ongs don du gter du sbos :
phyi ma las 'phro can dang 'phrod :
sa ma ya :
rgya rgya rgya :

@#:
rdor sems snying thig las :
rtsa ba gsum gyi las byang don gyi gsal 'debs bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rtsa ba gsum la phyag 'tshal lo :
bsod nams chen po myur rdzogs shing :
bla med byang chub 'thob bya'i phyir :
rtsa ba gsum gyi las byang bstan :
de la sngon 'gro dngos gzhi rjes gsum las :
dang po yid 'ong dben pa'i gnas mchog tu :
sku gsung thugs kyi rten rnams bkram :
rin po che'i snod dam :
b+han+d+ha mtshan nyid dang ldan par :
rgyan dang ldan pa'i gtor ma bshams la :
tshogs dang mchod pa'i yo byad bsags te :
rang bzhin lta bas mtshams gcad pa ni :
hU~M:
nga ni ye nas rdo rje sems :
sku yi sprul pas nam mkha' gang :
gsung gis stong gsum sgra sgrog cing :
thugs kyi 'od zer glog stong 'khyug :
ye shes me yis phyogs mtshams gang :
snod bcud lha dang gzhal yas khang :
bgegs dang bar chad ga la yod :
ye grol chen por mtshams bcad do :
oM AHhU~M:
phaT phaT phaT:
gnas lugs kyi don gsal btab ste :
tshogs gtor byin gyis brlab pa ni :
oM AHhU~M lan gsum brjod pas dngos 'dzin rnam rtog gi nyes skyon thams cad bsal :
oM AHhU~M gsum brjod pas :
ye shes lnga ldan gyi bdud rtsi :
dug lnga bsgral pa'i rak+ta :
'dod yon lnga ldan gyi gtor ma :
dngos grub 'byung ba'i tshogs gtor du byin gyis brlab bo :
de nas skyabs 'gro sems bskyed dang :
tshogs gsag pa rnams sgrub thabs ltar bya'o :
de nas gnyis pa rang nyid rtsa ba gsum gyi dkyil 'khor ye nas yin pa de gsal btab pa ni :
hU~M:
stong gsal bya rdzogs chen po'i ngang :
stong nyid snying rjes kun la khyab :
'gag med rig pa hU~M du shar :
lnga ldan ye shes gzhal yas khang :
pad sdong 'dab bzhi nyi zla'i steng :
hU~M las rang nyid rdo rje sems :
dkar gsal skyil krung rdor dril bsnams :
rin chen rgyan mdzes mtshan dper ldan :
spyi gtsug o rgyan yab yum gsal :
'dab bzhir rigs bzhi'i mkha' 'gro bsgom :
ye rdzogs rtsa gsum lha tshogs rnams :
dmigs med zang thal klong du bskyed :
oM AHhU~M:
zhes pas :
snang la rang bzhin med par bsgom :
de ltar rtsa ba gsum gyi lha tshogs rnams rang dang gnyis su med kyang gnyis snang gi rtog pa bsal phyir spyan drang ba ni :
hU~M:
sngon gyi bskal pa dang po la :
u rgyan yul gyi nub byang mtshams :
pad+ma ge sar sdong po la :
ya mtshan mchog gi dngos grub brnyes :
pad+ma 'byung gnas zhes su grags :
'khor du mkha' 'gro mang pos bskor :
khyed kyi rjes su bdag sgrub kyis :
byin gyis rlob phyir gshegs su gsol :
bka' babs lung gi pho brang nas :
brgyud pa'i bla ma gshegs su gsol :
sku gsum rig rtsal zhing khams nas :
yi dam lha tshogs gshegs su gsol :
phrin las rnam bzhi'i gzhal yas nas :
mkha' 'gro rigs bzhi gshegs su gsol :
bka' dang dam tshig gzhal yas nas :
bka' srung gter bdag gshegs su gsol :
oM AHhU~M:
dzaHhU~M baM ho :
zhes brjod pas :
nam mkha' la rtsa gsum lha tshogs 'thibs kyis byon par bsam :
de nas bzhugs su gsol ba ni :
hU~M:
chos dbyings brdal ba'i dkyil 'khor 'dir :
'khor ba'i skyon bral pad+ma'i gdan :
thabs shes dbyer med nyi zla'i steng :
ye shes rol pa'i lha tshogs rnams :
bzhengs dang bzhugs pa mi mnga' yang :
sems can rtog pa sbyang phyir bzhugs su gsol :
oM AHhU~M:
sa ma ya tiSh+Tha lhan :
zhes brjod pas chu la chu thim pa lta bur gyur te :
ye nas gnyis med kyi don dran par bya'o :
de nas phyag 'tshal ba ni :
ho :
sku gsum lhun gyis grub pa'i sku :
bla ma rnams la phyag 'tshal lo :
ye nas rang byung rig pa'i sku :
yi dam lha la phyag 'tshal lo :
'gag med rig rtsal rol pa'i sku :
mkha' 'gro rnams la phyag 'tshal lo :
oM AHhU~M nA mo :
zhes gnyis su med par phyag 'tshal lo :
de nas mchod pa 'bul ba ni :
hU~M:
rang dang gnyis su med pa'i lha :
bla ma yi dam mkha' 'gro la :
me tog bdug spos mar me dang :
dri chab zhal zas sgra snyan 'bul :
gzugs sgra dri ro reg bya chos :
rang byung nang gi mchod pa 'bul :
snang stong gnyis med bde ba che :
gnyis med gsang ba'i mchod pa 'bul :
ye shes lnga ldan bdud rtsi dang :
dug lnga bsgral pa'i rak+ta dang :
'dod yon lnga ldan gtor ma dang :
dngos grub 'byung ba'i tshogs mchod rnams :
rang bzhin lhun grub chen po'i rtsal :
rang las byung zhing rang la mchod :
rol pa chen po'i mchod pa 'bul :
thugs rjes 'gro ba'i don du bzhes :
oM AHhU~M gu ru d+he ba d+hA ki nI ar+g+haM nas shab+da AHhU~M:
ma hA pany+tsa :
rak+ta :
b+ha liM ta :
ga Na tsakra pU dza ho :
zhes pa 'phrul dga'i mchod pa bzhin du :
rang las sprul zhing rang mchod pa :
gnyis su med par rol te dgyes par bsam mo :
de nas dzapa? bya ba ni :
rtsa ba gsum gsal ba'i ngang las :
oM AHhU~M:
zhes bye ba gcig bsnyen pa bya ste :
sgrub thabs nas 'byung ba bzhin rtsa ba gsum gyi sgrub pa la 'jug par bya'o :
de nas bstod pa bya ba ni :
hU~M:
ngo bo'i sku ni mtha' dang bral :
rang bzhin gsung ni grags la stong :
thugs rje'i thugs ni smra bsam bral :
sku gsung thugs la phyag 'tshal bstod :
hU~M:
'gyur med sku gsung thugs dang ldan :
rang byung thugs rjes 'gro rnams sgrol :
phrin las rnam bzhis re 'dod skong :
bla ma'i sku la phyag 'tshal bstod :
hU~M:
sangs rgyas kun gyi rang bzhin can :
rdo rje sems dpa' sems dpa' che :
rdo rje las skyes rdo rje'i bdag :
rdo rje 'chang la phyag 'tshal bstod :
hU~M:
skyon med rnam dag rdo rje'i sku :
'gag med rang bzhin tshangs pa'i gsung :
chos dbyings ye shes mkhyen pa'i thugs :
mkha' 'gro'i tshogs la phyag 'tshal bstod :
ces bla ma yi dam mkha' 'gro gsum la don dang mthun par bstod :
oM AHhU~M:
bla ma yi dam mkha' 'gro yis :
sku yi phrin las rab sgrubs la :
'dod khams bde ba chen por sgrol :
sems can 'dod chags sgrol bar mdzod :
bla ma yi dam mkha' 'gro yis :
gsung gi phrin las rab sgrubs la :
gzugs khams ye shes lnga ru sgrol :
sems can zhe sdang sgrol bar mdzod :
bla ma yi dam mkha' 'gro yis :
thugs kyi phrin las rab sgrubs la :
gzugs med ka dag chen por sgrol :
sems can gti mug sgrol bar mdzod :
bla ma yi dam mkha' 'gro yi :
rang snang dgongs brgyud dag par bskul :
dam rdzas rmad byung gtor ma bzhes :
rnal 'byor bcol ba'i phrin las mdzod :
oM AHhU~M:
shAn+tiM puSh+TiM pA shaM mA ra ya :
oM AHhU~M:
zhes bskul la :
bsngo ba bya ste :
ho :
rtsa ba gsum gyi dkyil 'khor du :
bdag gzhan sems can thams cad kyis :
tshogs gnyis bsags pa'i dge ba rnams :
mthar phyin yongs grol chen por bsngo :
zhes dmigs gtad dang bral bar rjen ne gzhag go :
e ma don gyi gsal 'debs las byang 'di :
tshogs gsag bar chad bsal ba dang :
rtsa gsum thugs dam bskang ba'i phyir :
bai ro bdag gis yi ger bkod :
phyi rabs 'di 'phrad skyes bu yis :
nangs nub med par 'di la 'bungs :
dngos grub rnam gnyis 'thob par 'gyur :
rtsa ba gsum gyi gtor tshogs kyi rim pa don gyi gsal 'debs rdzogs so :
sa ma ya :
rgya rgya rgya :
rtsa gsum dril sgrub kyi sgrub thabs las byang la shog ser zheng sor bzhi dkyus mdzub gang mtho do'i phyi nang khengs kyi gda'/
sprul sku kun skyong gling pas ma tshor rdo rje skye brag nas spyan drangs pa'o //

@#:
rdo rje sems dpa'i snying thig las :
btags grol reg pa don ldan bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88 ]rdo rje sems dpa'i sku la phyag 'tshal lo :
dus gsum sangs rgyas kun gyi dgongs 'dus pa :
u rgyan mkha' 'gro gsang ba'i yi ge stong :
rdo rje sems dpa'i gsung las rang byung du :
skal ldan btags grol yang dag gsang ba'i don :
zab mo gnad kyi gdams pa bstan par bya :
e ma su ka :
de yi don gyi man ngag bkrol ba la :
gdams pa'i che ba dngos dang yon tan dang :
rtags dang dam tshig lnga yis sems la phur :
e ma :
rang byung don gyi yi ge 'di :
skal ldan 'chang na don dang ldan :
sarba d+harma hr-i da b+hi :
gnad kyi yi ge che ba ni :
'gro ba gang dang 'di phrad pa :
mngon par sangs rgyas the tshom med :[ \u0f88\u0f88\u0f88\u0f88\u0f88 ]e ma kun bzang rdo rje sems :
gnad kyi yi ge dngos bstan pa :
chu dar rin chen mthing shog la :
gang byed yar ngo'i dus nyid du :
gsol btab rin chen gser chu la :
byin rlabs yi ge legs pa ru :
'bru bkram mgo gcig bstan pa ru :
maN+Dal gser dang g.yus brgyan pa :
bla ma mnyes pa'i yon du phul :
tshogs gtor mkha' 'gro mnyes byas la :
bla ma lha la gsol ba 'debs :
rang byung yi ge hrIHyig bsgom :
dar sna lnga yi dbus su dril :
bkra shis rang byung yi ge bzla :
slob ma 'am ni rang nyid kyi :
spyi gtsug gam ni snying khar gzhag :
de ni rdo rje sems dpa' dngos :
tsit+tar phur cig sa ma ya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]e ma skal ldan dam tshig can :
rang byung gnad kyi yi ge 'di :
'gro ba gang gis bcangs gyur pa :
dus gsum sangs rgyas thams cad kyi :
sras kyi thu bor dbang bskur te :
skad cig nyid la sangs rgyas 'thob :
lus ni rgyal ba'i sku ru 'gyur :
dpag med nam mkha' yangs pa ru :
sangs rgyas rnams la chos nyan dang :
nam mkha' mnyam pa'i sems can gyi :
re re'i mdun du sprul sku re :
sems can 'gro don byed pa 'byung :
'dir yang lus la bde ba 'bar :
mtshan dpe yon tan 'char ba dang :
'byung po gang zhig gnod mi nus :
kun gyi yid du 'ong bar 'gyur :
ngag ni rgyal ba'i gsung du 'gyur :
phyogs bcu'i 'jig rten zhing khams su :
rang rang so so'i skad du ni :
gang smras chos su 'gro ba dang :
gsang sngags thams cad rdzogs pa 'byung :
'dir yang shes rab phyogs med skye :
sngar ma thos pa'i chos shes shing :
ngag gi nus pa 'char ba dang :
bde bar gshegs pa'i gsung rab rnams :
'chad la thogs pa med par 'gyur :
yid ni rgyal ba'i thugs su 'gyur :
chos nyid dag pa'i dkyil 'khor du :
smra bsam brjod med blo las 'das :
chos sku nam mkha'i ngang nyid du :
ngo bo nyid du lhun gyis grub :
'dir yang nyams myong mngon shes 'char :
lhag mthong rtogs pa'i ye shes 'char :
na dga' 'chi brod gdeng du tshud :
'gro don thams cad 'byung ba dang :
dpa' bo mkha' 'gro dam can dang :
'gro ba kun gyis mchod par 'gyur :
dbugs bral sangs rgyas nyid thob ste :
de ltar phan yon bsam las 'das :
rang byung gnad kyi yi ge 'di :
sems can gang zhig 'chi ba'i dus :
rna bar bzlas pa tsam gyis kyang :
bar do'i 'jigs pa bral nas kyang :
'ja' dang 'od kyi rtags 'byung zhing :
sprul pa'i sku ru sangs rgyas so :
'di ni dus gsum sangs rgyas dngos :
stong gsum bye ba phrag brgya nas :
btsal yang rnyed par mi 'gyur ro :
snying dang 'dra 'o sems la phur :[ \u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88 ]e ma skal ldan snying gi bu :
de ltar rang byung yi ge 'dis :
bslus pa med pa'i don dang ldan :
phyir mi ldog pa'i rtags su ni :
rang las rang byung ye shes 'char :
byin rlabs lung bstan byed pa 'byung :
rtags su 'ja' 'od sa g.yos 'byung :
yi dam lha yi zhal mthong dang :
dngos su mkha' 'gros gdan 'dren 'byung :
sprul pa'i sku yi zhing du 'gro :
gzhan yang phyi rtags 'ja' 'od dang :
sgra dang sa g.yos me tog 'bab :
tshe 'phos phung po sbyang dus su :
nga yi sku yi gdeng thob rtags :
me 'od dkar gsal dag pa dang :
sgra dang 'ja' tshon sna lnga dang :
sku gzugs la sogs byon pa yin :
nga yi gsung gi rtags thob rtags :
me 'od dmar ser g.yon du 'khyil :
me tog char pa 'bab pa dang :
yi ge'i tshogs rnams byon pa yin :
nga yi thugs kyi rten thob rtags :
sems can kun gyi tsit+ta la :
me 'od dkar ser dmar ljang mthing kha lnga :
bcud du dril ba'i 'od zer la :
phyi rtags 'ja' tshon dkyil 'khor 'ong :
nang rtags bde gshegs rigs lnga'i gdung :
rus pa'i rtags su sha rI raM:
snum la 'dril zhing kha dog dkar :
rig pa'i dwangs ma nyid la smin :
yang dag nyid kyi gdung du bzhag :
skye med chos sku thob pa yin :
rgyungs pa'i rten du gser rI ram :
mdog ni ser la gsal ba dwangs :
chu ser dwangs ma nyid la smin :
sra mkhregs rin chen gdung du bzhag :
yon tan thams cad 'phel ba yin :
yan lag rten du nya rI ram :
mdog ni ljang la dwangs pa ste :
sha yi dwangs ma nyid la smin :
shin tu sra ba las kyi gdung :
sprul pa'i sku ni thob pa yin :
ljags kyi rten du chu rI ram :
kha dog dmar la snum pa dang :
chu rgyus dwangs ma nyid la smin :
byin rlabs pad+ma'i gdung du bzhag :
longs spyod rdzogs pa'i sku thob bo :
'byung 'dus rten la pany+tsa ram :
mthing kha gsal la 'dril ba ni :
tshigs pa'i dwangs ma nyid la smin :
che zhing mkhregs pa rdo rje'i gdung :
bde gshegs sku lnga thob pa yin :
de ltar bde gshegs gdung lnga dang :
ring bsrel ming btags phra mo dang :
de rnams nges par rtags thob rtags :
ro sreg tsan+dan rgya shug bya :
steng 'og dar zab sla nga bting :
til dang mar gyi mchod pa 'bul :
dud pa'i gzugs ni mdzes pa dang :
dri bzang kha dog gsal ba dang :
nam mkha' dwangs shing 'od gsal ba :
'di dus zhing khams gzhan du 'pho :
'ja' dang sa g.yos la sogs 'byung :
dud pa chad pa'i rjes nyid las :
gdung rnams legs par brtag par bya :
gang zag rigs kyi byed pa yis :
lnga ka 'byung ba dka' ba de :
rigs gcig nges par 'byung bar 'gyur :
de ltar rtags dang mthun pa yis :
sangs rgyas nyid du the tshom med :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]e ma nyams len skyes bu rnams :
btags grol gsang ba'i dam tshig ni :
bla ma spyi bo'i gtsug tu bsgom :
sems can rnams la snying rje bskyed :
dam tshig srog dang bsdos la bsrung :
gdams ngag gzhan la spel mi bya :
gsang zhing rang gis nyams su blang :
dam med dam tshig spel ba na :
dpa' bo mkha' 'gro'i bka' chad yong :
rang gi bka' srung rgyab kyis phyogs :
rtags dang yon tan mi 'byung zhing :
log lta can rnams dmyal bar ltung :
de bas dam la gnas par bya :
gal te don ldan skyes bu yis :
dad can 'gro ba 'ga' re la :
gnang dus gser g.yu'i maN+Dal dang :
tshogs 'khor mkha' 'gro mnyes byas la :
bka' rgyas gdab la sbyin par bya :
snying la chongs la sems la phur :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rgya rgya rgya :
e ma ho :
rdo rje sems dpa' nyid kyi gsung :
reg pa don ldan sangs rgyas sras :
ma bcos rang la yod pa'i gnad :
rang shar chos nyid don gyi chos :
rang byung rig pa'i tan+t+ra mchog :
sangs rgyas kun gyi sras gcig po :
'da' ka 'chi brod bud+d+ha'i sku :
rang byung gnad kyi yi ge 'di :
dga' rab rdo rje'i gsung bzhin du :
pad+ma 'byung gnas bdag gis bris :
su la'ang ma mchis gter du sbas :
las can gcig dang 'phrad par shog :
sa ma ya :[ \u0f88\u0f88\u0f88\u0f88\u0f88\u0f88 ]zab rgya :
gsang rgya :
gtad rgya :
o rgyan gsung sprul kun skyong gling pas ma tshor rdo rje'i brag phug nas gdan drangs pa'i gter ma'o //

@#:
rdo rje sems dpa'i snying thig las :
bar do gnad kyi gdams pa bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das dpal rdo rje sems dpa' la phyag 'tshal lo :
bar do gnad kyi gdams pa zhes bya ba :
thos pas grol ba'i gdams pa 'di la :
spyi don rnam pa gsum yin te :
bar do'i dbye ba dang :
bar do 'char tshul dang :
gnad kyi gdams pa bstan pa dang gsum mo :
de yang rgyud las :
dbye na skye gnas 'chi kha dang :
chos nyid srid pa'i bar do 'o :
zhes gsungs pas :
rang bzhin skye gnas kyi bar do dang :
'chi kha sdug bsngal gyi bar do dang :
chos nyid 'od gsal gyi bar do dang :
srid pa las kyi bar do dang bzhi'i :
de bzhi ka la'ang 'char tshul re re dang :
gnad kyi gdams pa re re ste :
gnyis gnyis kyis bstan pa'o :
dang po rang bzhin skye gnas kyi bar do ni :
mngal las skyes nas 'chi nad kyis btab pa tshun chad yin te :
de'i 'char tshul ni :
lus gcig grub phan chad phung po lnga dang :
khams lnga dang :
dbang po lnga grub ste :
phung po lnga ni rigs lnga'i ngo bo yin la :
khams lnga ni yum lnga'i rang bzhin yin cing :
dbang po lnga la sogs pa thams cad sems dpa' dang :
sems ma dang :
mchod pa'i lha mo rnams yin no :
gdams pa ni :
phyi rol gyi snang ba rnams rang bzhin med pa rmi lam sgyu ma ltar shes pas :
snang la rang bzhin med par grol ba yin zhing :
shes pas bsdus pa'i dran rig thams cad :
rang sems ngos gzung dang bral ba :
'dzin med rang grol du nyams su blangs pas :
sku gsum dbyer med du tshe 'di nyid la sangs rgya bar 'gyur ro :
rgyud las :
thos bsam sgom pas sgro 'dogs bcad :
thi bya tshang du 'jug pa ltar :
yid ches gdeng dang ldan par bya :
zhes gsungs pas :
mtshan nyid ldan pa'i bla ma la chos 'di zhus la :
thos bsam sgom gsum gyis sgro 'dogs legs par bcad do :
dper na thi bya de tshang du 'jug pa la :
mi la sogs pa'i gnod pa skyel ba'i sgro 'dogs legs par bcad :
the tshom med pa dang tshang du 'jug pa ltar :
'dir yang lta sgom spyod pa'i don rnams la :
the tshom dang yid gnyis med par thag bcad la nyams su blang ste :
yid ches pa'i gdeng dang ldan par bya'o :
gnyis pa 'chi kha sdug bsngal gyi bar do ni :
'chi nad kyis btab nas dbugs ma chad kyi bar der yin :
de yang nad kyis zin pa 'byung ba lnga po 'khrugs te :
shin tu zug gzer gyis gdung zhing :
tshe 'di'i snang ba la zhen chags cher song ba dang :
yang 'byung ba'i stobs zad pas :
'chi bar ngo shes nas shin tu sdug bsngal lo :
'char tshul ni 'byung ba 'khrugs pas :
shes pa gcig tu mi gnas te :
snang ba thams cad ban bun lang long 'char :
'byung ba rnams rang rang la thim pa'i rtags :
sa sa la thim pas lus shin tu lji :
mgo yar mi theg ste :
nga yar slongs dang zer ba'o :
chu chu la thim pas kha chu dang sna chu 'dzag cing :
lus kyang nyal nyol dbang pos zungs mi thub par 'gyur ro :
me me la thim pas :
kha sna dang lce skam ste :
lab zer bar 'dod kyang brda' mi 'byor :
lus kyi mtha' nas 'khyag :
bkrag dang gzi mdangs 'chor ro :
rlung rlung la thim pas :
dbugs mi bde zhing kha sna nas sdud :
yang yang rtseg cing mthar hal ces chad nas 'chi'o :
de ltar yang rgyud las :
de dus 'byung ba rang sar thim :
sa ni sar thim lus rnams lji :
chu ni chur thim sna chu 'dzag :
me ni mer thim kha sna skam :
rlung ni rlung thim dbugs mi bde :
'di dus nges par 'chi bas na :
zhes gsungs so :
gdams pa ni :
rgyud las :
nyams len bla ma'i gdams ngag rnams :
gsal gdab gal te ma gsal na :
bla ma'am rdo rje spun dang ni :
dam tshig gcig pas gsal yang gdab :
ces gsungs pas :
'di'i dus ni 'jig rten snang zhen dang :
chags zhen dang 'khri ba thams cad rbad kyis gcad :
tshe 'di'i 'khrul gtam dang :
chags sdang dug lnga la sogs med par byas te :
rang gi bla ma de bzhugs na gdams pa zhu zhing :
med na grogs dam tshig gi sel med pa gcig gis :
gdams pa 'di rnams gsal gdab par bya'o :
'di'i gnad ni :
rgyud las :
phung po seng ge'i nyal thabs bcos :
mig la rig pa bcug nas kyang :
dbyings la sa le hrig ge gzhag :
skad cig de la grol bar 'gyur :
zhes gsungs pas :
tshe 'di'i longs spyod la ma chags par :
dngos po ci yod spang dag dang :
tshogs 'khor byas la :
nam mkha' mthong ba'i sar mal bcos te :
gzhogs g.yas pa sa la phab :
mgo byang du bstan :
rig pa mig la bcug :
mig bar snang la gtad de :
dbyings rig gnyis med stong sang gi ngang la sa le hrig ge bzhag pas :
skad cig de nyid la yar gyi zang thal la grol bar 'gyur ro :[ \u0f88\u0f88\u0f88\u0f88\u0f88\u0f88 ]gsum pa 'od gsal chos nyid bar do ni :
nang dbugs chad nas :
'od gsal gyi snang ba 'char tshun chad yin te :
rlung rnam par shes pa la thim pas :
nang dbugs chad :
rnam par shes pa nam mkha' la thim nas :
rnam shes rlung gi rta la zhon te :
bar snang la yal ma thag tu :
chos nyid kyi bar do 'char bas :
nam mkha' 'od gsal la thim zhes zer :
lus po sa rdo ltar mkhregs por 'gro :
'char tshul ni rgyud las :
'char tshul 'od gsal kha dog lnga :
phyogs mtshams kun tu gsal bar snang :
mnan na nem la bteg na 'phar :
yid 'ong gsal 'tsher gzi brjid 'bar :
kha dog lnga ldan snam bu ni :
rang gi snying ga dag las 'char :
de yang thig le lnga ldan zhing :
rigs lnga yab yum tshom bur bcas :
'jig rten khams kun khengs par 'char :
'od dang zer dang sgra ru sgrog :
ces gsungs pas :
de ltar dbugs chad ma thag tu :
'od gsal gyi bar do 'char te :
sngar gyi bag chags kyi lus yod snyam pa ni 'byung ste :
gdos bcas kyi lus ni mi snang :
'od kyi lus su gsal lo :
de'i dus na dbang po'i spyod yul du gyur tshad :
'od zer kha dog lnga yi dkyil 'khor du snang ste :
phyogs mtshams steng 'og gang la bltas kyang :
mnan na nem snyam pa :
bteg na 'phar snyam pa :
ltem ltem mer mer :
phyi nang med par zang thal :
nang nas bltas na phyi gsal ba :
phyi nas bltas na nang gsal :
shin tu yid 'ong ba :
gsal 'tsher gzi brjid ldan zhing 'od zer 'phro ba :
rgya che zhing khong yangs pa 'char ro :
de'i tshe rang gi snying ga nas 'od zer lnga sgril shin tu phra ba gcig 'od snang de dag dang 'brel bar 'char te :
de'i dus na 'od mthing ga dang :
dkar po dang :
ser po dang :
dmar po snam bu brkyangs pa lta bu brtsegs mar 'char ro :
de dag gi steng du'ang thig le me long kha sbubs pa tsam gsal la 'tsher ba lnga ldan 'char ro :
de ni rdo rje sems dpa'i gseng lam yin la :
de nyid la bltas pas rigs lnga'i tshom bu dang :
yab dang :
yum dang :
sems dpa' dang :
sems ma dpag tu med pa 'od lnga'i mu khyud dang bcas pa :
yab yum gyi cha 'dzin pa :
snang ba thams cad sku dang zhing khams su 'char te :
rang bzhin gyis bsam gtan la gnas par 'gyur ro :
'di'i dus su gdams pa ni :
rgyud las :
sgra dang 'od dang zer la sogs :
rang du yid ches thag chod bya :
zhes gsungs pas :
sgra dang 'od dang zer dang sku la sogs :
sgra dang 'od dang zer rang snang du yid ches thag chod par byas te :
mi 'gyur ba gser gyi thur ma'i thabs mchog tu dran pa gal che'o :
de'i tshe rigs kyi bu de la mngon par shes pa drug dang :
rjes su dran pa drug kyang 'char te :
de yang rgyud las :
mngon shes drug dang rjes dran drug :
skad cig gcig dang gnyis par 'char :
zhes gsungs pas :
mngon par shes pa drug ni :
sngon gyi skye gnas shes pa dang :
'chi 'pho gar skye shes pa dang :
ming don mngon par shes pa dang :
rigs drug gi mtshan nyid shes pa dang :
chos thams cad kyi rgyud lung shes pa dang :
dag pa ye shes kyi zhing khams 'char bar shes pa dang drug 'char :
skad cig ma gnyis pa la rjes su dran pa drug 'char te :
yi dam gyi lha rjes su dran pa dang :
lta ba rjes su dran pa dang :
lam rjes su dran pa dang :
skye gnas rjes su dran pa dang :
bsam gtan rjes su dran pa dang :
bla ma'i gdams ngag rjes su dran pa dang drug 'char ro :
mi brjed pa'i gzungs rgyud la skyes nas :
sngon gyi chos thams cad rgyud la skyes nas :
sngar ma mthong ba'i chos thams cad 'char ba :
chos nyid kyi bar do yin te :
ting nge 'dzin yang dag rgyud la skyes so :
de skad du yang rgyud las :
de dus mi brjed gzungs kyang 'char :
zhes gsungs :
yang :
de nas 'od snang de dag kun :
rang gi snying khar zug pa yis :
nyi ma nub pa'i zer bzhin du :
gzigs snang kun las 'das pa ste :
ma pang bu tshud lta bu ru :
gdod ma'i gzhi la grol bar 'gyur :
zhes gsungs pas :
de nas skad cig ma gsum pa la :
sku de dag gi thugs kha nas :
'od zer tshon skud bsgril pa lta bu zhig rang la zug par 'char ste :
de'i dus su tshom bu'i lha tshogs rnams rang la thim pa'i snang ba 'byung ngo :
dper na nyi ma rgas pa'i dus su :
zer 'dus pa bzhin du sku rnams rang la 'dus te :
rigs drug la sogs ma dag 'khrul pa'i snang ba gtan nas med de :
gzigs snang las 'das pas :
ma pang du bu tshud pa ltar :
stong gsal 'dzin med gdod ma'i gzhi la grol bar 'gyur ro :
de'i dus na chos thams cad zad de :
ka dag gi klong du thim pa'o :
de ltar dbang po'i bye brag gis :
skad cig gcig ma nyi shu rtsa gcig gis :
zhag lnga'am :
nyi shu rtsa gcig gis nges par grol bar 'gyur ro :[ \u0f88\u0f88\u0f88\u0f88\u0f88\u0f88 ]bzhi pa srid pa las kyi bar do ni :
chos nyid kyi snang ba rnams rdzogs nas :
mngal du tshud pa tshun chad yin no :
chos nyid kyi bar do yin yang de yang rang snang rang ngo rang gis ma shes pas :
sgra 'od zer gsum la dngangs skrag skyes nas :
srid pa bar dor 'khyams pa'o :
de yang rgyud las :
rang ngo rang gis ma shes pas :
sgra 'od zer la skrag pa yis :
srid pa'i bar dor kha 'khyam mo :
zhes gsungs so :
'char lugs ni :
bar dor yid kyi lus can no :
dbang po rnams tshang zhing snga ma'i lus po de bzhin yod snyam pa las :
sha khrag gdos bcas kyi gzugs med pas dngos po gang la'ang thogs pa med par rgyu zhing :
bya sgro rlung gis khyer ba ltar :
'dir 'gro'i gtad so med do :
phyad phyod yad yud ban bun la :
kun du 'gro zhing 'dug mi tshugs te :
shi bar ngo shes nas shin tu yid skyo zhing :
sngar gyi las ngan byas pa rnams la bred nas lus shig rnyed na ci ma rung snyam nas skyabs gnas 'tshol zhing :
kun la 'jug par byed do :
de ltar yin pa yang rgyud las :
'char lugs sngon 'byung srid pa'i gzugs :
dbang po kun tshang thogs med rgyug :
bya sgro rlung gis khyer ba bzhin :
phyad phyod yad yud 'dug mi tshugs :
skyabs gnas 'tshol zhing kun la 'jug :
ces gsungs so :
de'i dus su tshe 'di'i las dge sdig gi rjes su 'brangs nas :
dge ba spyad pa rnams mtho ris gnas gsum du skye zhing :
sdig pa byas pa rnams ngan song gnas gsum du skyes te :
dper na zo chu'i 'khor lo bzhin du yang dang yang du 'khor bar 'gyur ro :
de'i dus su gdams pa'i gnad ni :
gong gi rigs drug pha ma'i snang ba 'char ba'i tshe :
bden med sgyu ma lta bur sgom na de nyid du grol la :
de ltar sgom ma shes na :
dkon mchog gsum la skyabs 'gro mos gus drag po rtse gcig tu byas la :
de'i byin rlabs kyis dal 'byor gyi mi lus gtsang ma thob nas chos dang 'phrad par 'gyur ro :
sngar lha'i bskyed rdzogs yod na :
de nyid du gsal gdab pas grol zhing :
shar phyogs mngon par dga' ba'i zhing la sogs par 'gro bar bya'o snyam pa'i dran 'dun drags pos zin na :
sprul pa'i sku'i zhing khams su skye nges so :
de yang rgyud las :
de dus gnad kyi nyams len ni :
pha ma la sogs mthong snang kun :
bden med sgyu ma lta bur bsgom :
yi dam bskyed rdzogs gsal yang gdab :
'dun pas mngon dga' la sogs pa :
sprul sku'i zhing du 'gro bar bya :
snyam pa'i dran pas zin gyur na :
sprul sku'i zhing du skye bar 'gyur :
zhes gsungs so :
chos 'di'i sgor zhugs pa'i skyes bu rnams ni :
dbang gis rgyud smin par byas nas :
grol byed kyi gdams pa nyams su blangs pas :
dbang po rab rnams ni zag bcas kyi phung po lhag ma med par sangs rgya zhing :
dbang po 'bring rnams ni tshe 'dir goms 'dris thob cing :
nyams len gyi mthar ma phyin par bar chad du gyur te :
tshe 'phos pa rnams ni :
chos nyid kyi bar dor 'od gsal gyi snang ba mthong bas :
rang la yid ches te grol bar 'gyur ro :
dbang po tha ma rnams ni :
nyams su blang long ma byung yang :
chos ngo sprod thob pas :
chos nyid kyi bden pa'i byin rlabs kyis sprul pa'i sku'i zhing du skye ste :
rigs lnga'i sangs rgyas la chos thob nas :
de nyid du sangs rgya bar nges so :
de ltar yin pa'ang rgyud las :
'di nyid bstan pa'i skyes bu rnams :
rab ni tshe 'dir lhag med 'grub :
'bring ni chos nyid bar dor grol :
tha ma sprul pa'i zhing khams su :
dbugs 'byung nges par sangs rgya 'o :
zhes gsungs so :
de bas chos 'di nyid theg pa 'og ma bas khyad par 'phags te :
theg pa kun gyi nying khu yin :
e ma ho :
bcom ldan rdo rje sems dpa' yi :
thugs dgongs gsang ba bla med gnad :
gzhan dang mi 'dra khyad par can :
thos pas grol ba'i gdams pa 'di :
dga' rab rdo rje'i thugs nas phyung :
o rgyan pad+ma nyid la gtad :
rin chen sa yi gter du sbas :
las can skyes bu de la sprod :
de yis 'gro ba kun 'dren 'gyur :
bar do gnad kyi gdams pa zhes bya ba rdzogs so :
sa ma ya :
rgya rgya rgya :
gtad rgya :
gter rgya :
sbas rgya :
zab rgya :
ma tshor rdo rje'i skye brag nas sprul sku kun skyong gling pas gdan drangs pa'i gter ma'o //

@#:
rdor sems snying thig gi :
bka' srung srog gi spu gri bzhugs so :[ \u0f88\u0f88\u0f88\u0f88 ]bdag 'dra pad+ma 'byung gnas kyis :
rdo rje sems dpa'i snying thig gi :
bka' srung gza' yi gsang sgrub bshad :
'di la bsnyen sgrub las sbyor gsum :
dang po bsnyen pa bya ba ni :
tshes grangs brgyad dam dus bzang la :
gza' yi bshos bu gcig la brgyad kyis bskor :
rang gi sngags stong ngam nyer gcig bzla :
de nas rang nyid phyag na rdo rjer bsgom :
rA hu la yang mdun du bsgom :
'bod sngags bzlas shing gtor ma 'bul :
mchod bstod bya'o :
oM ke ta ke ta hU~M:
zhes pa'o :
oM badzra tsaN+Da brgya rtsa brgyad bzla :
oM ke ta ke ta rA hu la b+ha liM ta khA hi khA hi :
zhes pas 'bul lo :
nangs nub dus bzhir bya :
des ni gdon mi 'byung ngo :
myur du 'grub cing 'khu ldog med :
de yi snying po 'di yin no :
hri shag ru rag raM:
nA ga tsit+ta traM:
ma ma yo za 'gram ha hi yo gi she la dza dza :
zhes pas gong bsnyen gang 'grub bskyal :
rA hu la 'khor lha srin sde brgyad dang sring mo gdong mo bzhi dang bcas pa rnams spyan drangs la gtor ma la bstim :
de ni bsnyen pa'i rim pa'o :
sa ma ya :
rgya rgya rgya :
gnyis pa sgrub pa'i rim pa ni :
rdza'am brag ri khral khrol du :
maN+Dal nag po gru gsum byas :
ra khrag ro sol bsres byugs la :
dgra yi ling ga du yod rnams :
maN+Dal steng du gan rkyal bsnyal :
steng du gza' bshos zur gsum gcig :
tha ma bshos bu brgyad kyis bskor :
gza' yi tsa ka li yang gzug :
ra sha ra khrag gtor mar bran :
zan gtor de yang mdun du bsham :
dar nag gi gur yang phub :
de nas kha nub tu bstan la :
skyabs 'gro sems bskyed byas nas su :
stong pa'i ngang las rang nyid ni :
ye shes kyi rA hu la dbu dgu phyag bzhi sbrul mjug 'khyil :
sku mdog dud kha mig gis gang :
sangs rgyas rnams las de 'dra ba'i :
ye shes sems dpa' spyan drangs la :
'jig rten rA hu la la bstim :
tsa ka li dang rtag gtor rnams :
stong pa'i ngang las 'jig rten pa :
gza' mchog dud kha dbu dgu las :
g.yas pa gsum ni dmar nag pa :
g.yon pa gsum ni ljang nag pa :
dbus ma gsum ni mthing nag pa :
spyi gtsug rog ti nag po'i dbu :
phyag g.yas dang po chu srin rgyal mtshan bsnams :
'og ma gnam lcags dug mda' nag po bsnams :
phyag g.yon dang po sbrul nag zhags pa bsnams :
'og ma ra yi gzhu mo bsnams :
zhabs ni sbrul gyi mjug tu 'khyil :
dbu dgu dag la spyan gsum gsum :
sku la spyan stong dmar la 'khrugs :
shin tu 'jigs pa'i gzugs su bskyed :
'khor ni lha srin sde brgyad dang :
gza' dang rgyu skar gdong mo bzhi :
thams cad spyan drangs sku la bstim :
mchod pa yid 'ong sna tshogs mchod :
zhag grangs bdun du bsnyen sngags bzla :
mjug tu rbad sngags dum re btags :
rtag gtor phul zhing phrin las bskul :
de la rtags ni 'di ltar 'ong :
rgya gar a tsa ra dang mon pho mo :
khyi nag bya nag mi nag la sogs pa'o :
de ni 'bod pa'i rim pa'o :
sa ma ya :
rgya rgya rgya :
sngags ni :
hri shag ru raM nA ga tsit+ta traM:
ma ma yo za 'gram ha hi yo gi she la dza dza :
pra'i shag pra'i shag :
tshal pa tshal pa :
rum rum nyig nyig zhud zhud 'dur 'dur rgyug rgyug :
rA hu la dgra'i snying dang nang rol la rbad :
sha rus pags pa la rbad :
bla tshe srog la rbad rbad :
sngags drug cu rtsa bzhi yod :
dgra bo gsod la gces pa'o :
de la rtags ni 'di ltar yong :
khyi 'gyed g.yul 'gyed go mtshon thogs :
'od dang thug chom mi nag 'ong :
de ni 'bod rbad rim pa'o :
sa ma ya :
rgya rgya rgya :
gter rgya :
sbas rgya :
zab rgya :
dam rgya :
da ni gsad pa'i rim pa ni :
thod ngan nang du ling+ga brub :
nyin mtshan dus drug thun gyis brabs :
phrin las dmigs pa drag tu bsgom :
zhag po bdun du thang chad bzla :
sngags ni 'bod rbad gsad gsum dril :
de yi gsad sngags 'di yin no :
hri hi hi sar hod ti byed zon zon :
che ge mo mA ra ya rbad :
gsad sngags yig 'bru bcu bzhi yod :
gong gi 'bod rbad gnyis la 'dogs :
gsum ga dril nas gsad pa 'o :
de la nang rtags 'di ltar 'ong :
lings byed ri dwags bsad pa dang :
sems can bsad dang mgo bo bcad :
nang rol glo snying khyer ba 'byung :
de ltar dngos sam rmi lam nyams :
gang rung rtags byung nges par gsod :
de nas las kyi mjug sdud pa :
rtag gtor sku dang bcas pa ni :
dgra yi phyogs sam khyim la brdeg :
ling ga dug shing me la bsreg :
gza' mchog 'khor bcas me lhar bskyed :
dgra bo zhal du gsol bar bsgom :
thal ba srang lam bzhi mdor gnan :
de ni las mjug sdud pa 'o :
gza' yi gsang sgrub yang dag pa'o :
zhal gyi gdams pa 'di ltar ro :
bsnyen nas 'phrin las gtor ma 'bul :
nya stong brgyad dang nyi shu dgu :
dus gnyan dag la gtad pa gces :
sgrub pa tshes grangs brgyad la zhugs :
nyi shu dgu la tshar bar bya :
gnam gang nyi ma 'dom gang la :
gnan sreg 'phang gsum tshang bar bya :
srung ba bla rdo gang yang med :
sa ma ya :
rgya rgya rgya :
dus gnyan rnams la rbad par bya :
ma ltar byams shing sring ltar gdung :
'khu zlog mi 'byung dam la 'dogs :
btsog grib mdze yugs mi gtsang ba la 'dzem :
gza' nad can gyi bcos mi bya :
sgrub dus grib sha spang :
gza'i 'phrin las bskul ba 'di ltar ro :
hU~M:
gza' mchog rgyal po rA hu la :
'jigs byed chen po drag shul can :
pha ni srin la ma ni klu :
klu srin 'tshogs pa'i mthu bo che :
lus po gcig la mgo bo dgu :
mgo lus med par mig gis gang :
sku ni 'jigs pa'i dud kha la :
g.yas pas ra yi mda' gzhu bsnams :
g.yon pas chu srin rgyal mtshan bsnams :
lho nub mtshams nas sku bzhengs shig :
tshes grangs bzhi yi srod dag la :
nub nas shar du rgyu tsa na :
ma mo yongs kyi dmag dpon byed :
rims nad 'beb pa'i mthu bo che :
ma mo'i kiM kang dgra la b+h+yo :
tshes grangs brgyad kyi tho rangs khar :
shar lho nub byang rgyu tsa na :
dgra lha yongs kyi dmag dpon byed :
yams nad 'beb pa'i mthu bo che :
dgra lha'i kiM kang dgra la b+h+yo :
tshes grangs bcu gcig dus tshod ni :
nam gyi bying nas phyed yol la :
byang nas lho ru rgyu tsa na :
gshin rje yongs kyi dmag dpon byed :
bal nad 'beb pa'i mthu bo che :
gshin rje'i kiM kang dgra la b+h+yo :
tshes grangs bco lnga'i nyin phyed la :
lho nub byang shar rgyu tsa na :
srin po yongs kyi dmag dpon byed :
gri rgod gtong ba'i mthu bo che :
srin po'i kiM kang dgra la b+h+yo :
tshes grangs bco brgyad nam phyed la :
shar nas nub tu rgyu tsa na :
dmu rnams yongs kyi dmag dpon byed :
bying nad 'beb pa'i mthu bo che :
dmu yi kiM kang dgra la b+h+yo :
nyi shu gnyis kyi tho rengs khar :
nub byang shar lhor rgyu tsa na :
btsan rnams yongs kyi dmag dpon byed :
gzer nad gtong ba'i mthu bo che :
btsan gyi kiM kang dgra la b+h+yo :
nyi shu lnga yi skya rengs la :
lho nas byang du rgyu tsa na :
klu rnams yongs kyi dmag dpon byed :
mdze nad gtong ba'i mthu bo che :
klu yi kiM kang dgra la b+h+yo :
nyi shu dgu yi myur smad la :
byang shar lho nub rgyu tsa na :
lha rnams yongs kyi dmag dpon byed :
lha nad 'beb pa'i mthu bo che :
lha yi kiM kang dgra la b+h+yo :
cho cho de ni dgra la b+h+yo :
gza' mchog nyi ma dgra la b+h+yo :
dam nyams dgra bo'i drod la rol :
gza' mchog zla ba dgra la b+h+yo :
dam nyams dgra bo'i khrag la rol :
gza' mchog mig dmar dgra la b+h+yo :
dam nyams dgra bo'i snying la rol :
gza' mchog lhag pa dgra la b+h+yo :
dam nyams dgra bo'i dbugs la rol :
gza' mchog phur bu dgra la b+h+yo :
dam nyams dgra bo'i rtsa la rol :
gza' mchog pa sangs dgra la b+h+yo :
dam nyams dgra bo'i rus la rol :
gza' mchog spen pa dgra la b+h+yo :
dam nyams dgra bo'i sha la rol :
khyab 'jug chen po dgra la b+h+yo :
che ge mo'i tsit+ta la mA ra ya rbad b+h+yo :
zhes bskul nas thal mo brdab pa'i bar du dgra bo sbrang ma bcar pa bzhin du song bar bsam la :
gtor ma dgra yi phyogs su zor du 'phang ngo :
khyab 'jug gza'i phrin bskul rdzogs so :
sa ma ya :
rgya rgya rgya :
gtor ma gzas pa po'i sha khrag tu bsam la :
tsa ka li'i gzugs rnams thams cad gza'i dmag dpung du bsam la 'bul lo :
mchod pa'i rim pa ni sha khrag 'bru chan :
chang phud :
sran 'phos la sogs pa shis so :
sa ma ya :
rgya rgya rgya :
gza'i nad can la byin rlabs byed na :
bum pa mgul chings kha rgyan can du :
chu gtsang ma mu dang bcas pa blug go :
gzhal yas khang gi nang du phyag rdor bskyed :
oM badzra tsaN+Da ma hA ro Sha Na hU~M phaT:
ces stong phrag bzla :
phyag na rdo rje 'od du zhu ba :
nad pa'i mgo thog tu bzhag :
hU~M:
bum pa bzang po che ba'i mchog :
byed pa sems can kun don byed :
phan thogs sems can nad gdon sel :
skal ldan 'di la dbang bskur bas :
rkyen ngan bar chad sel bar shog :
oM zhes rtsa sngags kyi mjug tu :
dpal phyag na rdo rjes khrus gsol bas :
nad gdon bar gcod :
gza' nad :
gza' dug thams cad zhi bar gyur cig :
shAn+tiM ku ru ye swA hA:
zhes khong du btang :
khrus byas :
gza'i gtor ma mgo la bzhag la :
ye shes pa'i gza' yis :
'jig rten pa'i gza' nad thams cad sel :
khrus chus bkrus pa ltar sangs sangs song bar bsgom mo :
sngags 'di blo la yod pas chog :
oM badzra kun na ra la kan te rA hu la sarba dug nan phyungs swA hA:
'di zab pas phyag rten med par mi sbyin no :
'dis phan gyin bdog go :
zab zab zab :
sa ma ya :
rgya rgya rgya :
kun skyong gling pa'i gter ma'o //

@#:
rdo rje sems dpa'i snying thig las :
rdzi bo'i 'dzom yig bzhugs so :[ \u0f88\u0f88\u0f88\u0f88\u0f88\u0f88\u0f88 ]e ma ho :
bdag 'dra o rgyan pad+ma yi :
gsang sngags rdo rje theg pa'i bcud :
gzhan las khyad par 'phags pa'i gnad :
rdo rje sems dpa'i snying gi thig :
rgyud mchog snying gi thig le 'di :
dga' rab rdo rjes bdag la gnang :
smon lam dbang gis bod du 'ong :
khri srong lde'u btsan bsam pa grub :
theg pa mtha' dag chos bsgyur kyang :
rgyal po la yang 'di ma bstan :
rgyud mchog 'di nyid la brten nas :
spros med mya ngan 'da' don du :
spros pa'i tshogs rnams kun bsdus nas :
nyams len gnad kyi gdams pa tsam :
'di nyid bai ro khyod dang ni :
rje 'bangs nyi shu lnga la gtad :
da lta spel ba'i gnas med do :
phyi ma snyigs ma'i lnga bdo la :
rje 'bangs rgya mtshos byin brlabs pa'i :
gnubs kyi ban+d+he sangs rgyas kyi :
byin brlabs sprul pa shes rab can :
sbas tshul 'khor ba'i cha lugs 'dzin :
tha mal tshul bzung sbas nas sdod :
lo ka'i spyod pa sna tshogs byed :
dug gsum sku gsum btsan thabs 'khrung :
gshin rje'i las rnams thogs med 'grub :
gza' gdong lha srin sde brgyad bran du khol :
sbyor sgrol spyod pa sna tshogs byed :
bsam yas mchod rten dkar po'i gter :
ma tshor rdo rje'i skye brag phug :
lho brag kho mthing dung gi gzhal yas dang :
phung po ri bo che yi gshin rje tshe bdag skor :
gter kha brgyad kyi skal pa yod :
gsang nas spyad na dngos grub myur :
skal ldan de yi don du sbed :
las ldan skyes bu de la ni :
sku sras gsum dang thugs sras brgyad :
mtshan ldan thugs sras mkha' 'gro'i sprul pa lnga :
las 'brel thogs pa mang rabs yod :
pad+ma rgyal po de nyid la :
rdzogs pa chen po'i bka' gter kun gyi bdag po byed :
rdzogs chen pha rgyud ma rgyud dang :
snying thig bcu gsum nyams su len :
gsang spyod sbyor sgrol sbas na zab :
'dzam gling kun tu sbas na dar :
dam med bdud sprul slob ma yang :
gong dang 'dra min 'byung srid pas :
lo gsum bar du brtag par bya :
skal ldan rnams la chos bka' gtad :
bka' las 'das shing dam med na :
dpe rgyud gdams pa mi sbyin no :
de phyir chos kyi 'dzom yig bstan :
rdzogs chen snying gi thig le las :
theg pa kun gyi bcud bsdus pa'i :
snying thig don rgyud dag dang gcig :
khungs btsun yid ches bskyed pa'i phyir :
lo rgyus gtad rgya'i skor dang gnyis :
skal ldan smin par bya ba'i phyir :
bzhi rdzogs dbang bskur dag dang gsum :
'chugs med lam la gzud pa'i phyir :
lam khrid sngon 'gro'i gnad dang bzhi :
smin pa grol bar byed pa'i phyir :
nyams len khrid yig gnad dang lnga :
gdams pa'i drod tshad bstan pa'i phyir :
nyams len rtags tshad dag dang drug :
rtsal sbyong byin rlabs 'jug pa'i phyir :
rtsa gsum dril sgrub dag dang bdun :
tshogs gsag bar chad bsal ba'i phyir :
don gyi las byang dag dang brgyad :
reg tshad thugs rjes gzung ba'i phyir :
btags nas grol ba'i gnad dang dgu :
le lo can rnams skyob pa'i phyir :
bar do'i gdams pa'i gnad dang bcu :
chos bka' 'di yi gnyer bcol phyir :
bka' srung dag dang bcu gcig ste :
lhag chad the tshom bsal ba'i phyir :
'dzom yig dag dang bcu gnyis te :
dus dang bka' chos 'di ston pa'i :
dus tshod lung bstan dang bcu gsum mo :
snying gi thig le'i chos bka' rdzogs :
de bas mang ngam nyung ba na :
o rgyan nga yi chos 'di 'chal :
de phyir kha byang gter du sbed :
mi 'gyur bu tshogs ma gtogs pa :
'dzom yig bstan par mi bya bsdam :
gdams ngag bstan nas bla ma gsang :
rang gi che ba brjod pa dang :
dam tshig yal bar 'dor ba dang :
nyams su mi lon bshad par rings :
kha gsag rgyud la ma 'byor ba'i :
snod ngan rnams la spel mi bya :
sgrub brtson dam tshig gtsang ba dang :
gtong phod che zhing ngang rgyud bzang :
bla ma gtsug gi rgyan du khur :
chos 'di ston pa'i snod mchog 'byung :
de la 'dzom yig gtad par bya :
e ma ho :
de ltar snod ldan skyes bu ni :
chos bdag ji ltar gtad rgya bzhin :
gter gnas drung du 'ong 'gyur zhing :
gzhan yang chos 'di dbang ba'i bu :
rigs ldan bu mchog ldang gi rigs :
bya sprel lo pa sbyangs pa can :
sman zhes gzhon nu shAkya 'byung :
nga yi sprul sku lnga mjal nas :
nges par mkha' spyod gnas su 'gro :
zhang rigs shAkya mu ni'i rigs :
'khor ba'i cha 'dzin skyon ma gos :
mang du shes kyang sbas pa'i tshul :
'brel tshad don ldan rdzogs chen bdag :
skye ba mtha' tshad bu chen 'byung :
kun dga' wa dra Na bya'i lo :
rtse gcig mos pas mjal ba 'byung :
snying gi thig le'i bu yin pas :
des kyang byang phyogs 'gro don spel :
bya khyi lo pa o rgyan dpal :
mi 'gyur dad pas chos nyams len :
lha'am dpal ldan lug lo pa :
'brel tshad don ldan chos spyod 'byung :
gzhan yang nyang stod gnas rnying la sogs nas :
blo gros pra dz+nyA la sogs 'byung :
sa zer non cing sprul sku 'byung :
las ldan sprul sku brgyad 'dzom na :
sa steng thams cad khyab par 'byung :
bstan pa kun gyi yang bcud 'di :
tshig nyung don rgyas gnad zab pas :
spro dga' 'gro ba 'dul 'dod na :
chos bdag pad+ma rgyal po'i ming can gyis :
tshig don rgyas par bkrol ba na :
'gro don mkha' ltar bstan rgyas 'phel :
mi gnyan chos bka' gnad zab mang mi dgos :
'di nyid rin chen khu bas bris :
dben pa'i ri la nyams su longs :
sangs ma rgyas na nga yis bslus :
sa ma ya :
rgya rgya rgya :
gter rgya :
sbas rgya :
zab rgya :
gsang rgya :
gtad rgya :
o rgyan sprul pa kun skyong gling pas ma tshor rdo rje'i skye brag nas spyan drangs pa'i gter ma'o ///
/
