'jam dpal nag po'i man ngag :
yang zab thugs kyi tshal pa :
srung zlog don gyi mthar thug gsang ba'i yang zhun nag po :
grib 'joms rdo rje pha lam :
gshin rje tshe bdag gi yang snying :
gcig chog don gyi bcud dam pa bzhugs pa lags so :
zab rgya gsum pa bstan pa'o :
\u0f88\u0f88\u0f88\u0f88\u0f88\u0f88\u0f88\u0f88
bde gshegs sku yi phrin las bdag :
log 'dren bdud 'dul khro rgyal sku :
mi srun drag po'i gzugs 'chang ba :
ma rungs 'joms la phyag 'tshal bstod :
'jam dpal nag po'i rgyud dag las :
srung zlog bsad pa'i mthar thug dang :
mi gtsang 'joms shing rang gzhan srung :
rdo rje pha lam lta bu 'o :
'di dang ldan pa'i skyes bu gang :
nam mkha' rin chen gnam lcags kyi :
thog dang rdo rje pha lam ltar :
phun tshogs bsam 'grub gcig thub bo :
'di la bsnyen sgrub las sbyor dang :
las tshogs kha bsgyur las phran bcas :
byin gyis brlab pa cho ga ste :
rnal 'byor gang 'dod brtsam par bya :
'di nyid g.yar dam bya ba 'am :
lha gzhan dag ni bsam byed rung :
rtse gcig dad pas yid gnyis phral :
dad brtson ldan pas sgrub la 'bad :
spyi don dang po bsnyen sgrub las :
bsnyen pa rang lus dkyil 'khor la :
sgrub pa rdzas kyi dkyil 'khor bsham :
bsnyen par 'dod pa'i skyes bu yis :
dus bzang rtsub cing drag po'i tshe :
dur khrod bas mtha' la sogs pa'i :
'jigs shing ya nga skyi bung byed :
ngam nag gru gsum gnas phyin la :
dkon mchog gsum la skyabs 'gro zhing :
sems bskyed rig pa'i ngar phyungs la :
'dug gnas dur khrod gzhal yas khang :
rang lus dri za'i grong khyer ni :
swa b+hA wa yis stong par sbyang /
de nas b+h+rU~M las gzhal yas khang :
pho brang rta babs sgo khyud bcas :
phyi rim rdo rje me ris bskor :
phyi ltar rin chen gzhal yas khang :
mdzes shing yid 'ong 'od zer 'phro :
nang ni dur khrod gzhal yas khang :
'jigs shing ya nga gzi brjid 'bar :
rgya khyon dbyings dang mnyam par dmigs :
de dbus rdo rje pha lam las :
grub pa'i 'khor lo rtsibs bzhi ni :
rno ngar ldan pa bsams pa'i dbus :
pad+ma nyi ma ro steng du :
thod dbyug ya yis mtshan pa las :
'od 'phros bde gshegs 'phags pa mchod :
'gro drug skye 'gro'i sgrib gnyis sbyangs :
bgegs dang log 'dren bar gcod btul :
tshur 'dus yongs su gyur pa las :
rang nyid khro rgyal gshin rje'i sku :
dbyar kha'i char sprin 'dra ba'i mdog :
zhal gcig phyag gnyis gzi brjid can :
zhal gdangs mche gtsigs rkan sgra sgrog :
smin ma ag tshom me ltar 'bar :
se yan ral pa kham nag mdog :
gyen du 'phyo zhing thur du 'phyang :
spyan gsum sdang mig glog ltar 'khyugs :
phyag g.yas thod dbyug nam mkhar rdeg :
g.yon pas thod khrag thugs kar 'dzin :
zhabs gnyis dor stabs brkyang bskum bsgrad :
dbu la thod skam rin chen spras :
snyan cha mgul chu phyag zhabs rnams :
rin chen gdug pa sbrul gyis brgyan :
thod rlon skra bcings do shal can :
glang lpags stod g.yogs stag sham dkris :
zhing g.yang sked dkris khrag zhag gi :
thig le zo ris thal chen tshom :
rab brgyan bskal pa'i me dpung klong :
srin po khro tshul 'gying ba yis :
phyogs bzhi mtshams bzhi la gnas pa'i :
rigs bzhi gshin rje 'bar ba ni :
shar du zhe sdang gshin rje mthing :
phyag gnyis rdo rje thod dbyug g.yas :
lho phyogs nga rgyal gshin rje ser :
phyag g.yas rin chen be con 'phyar :
nub tu 'dod chags gshin rje ni :
dmar nag phyag g.yas pad+ma yi :
be con bsgreng thabs tshul gyis 'phyar :
byang du phrag dog gshin rje ljang :
phyag g.yas rgya gram be con 'phyar :
kun kyang g.yon pa thod khrag 'dzin :
cha lugs thams cad gtso dang mthun :
de ltar gsal ba'i lha rnams kyi :
gnas gsum yig 'bru oM AHhU~M:
gtso bo'i thugs khar ya mthing nag :
yig 'bru rnams las 'od 'phros pas :
rang bzhin gnas nas dngos 'dra ba'i :
ye shes sems dpa' spyan drangs shing :
dgug gzhug dgyes te dbyer med bsres :
de nas gtso bo'i thugs ka yi :
ya yi mtha' skor sngags 'dis bskor :
oM shrI many+dzu shrI ya mAn+ta ka hU~M phaT:
de la ma yengs rig pa gtad :
ngag nas srung tshig sngags brjod pas :
yig 'bru de dag thams cad la :
rang sgra dang bcas g.yas phyogs su :
'ur 'ur 'khor zhing 'od zer 'phros :
phyogs kyi 'khor gyi thugs kar phog :
de ltar gtso 'khor bcas rnams kyang :
sngags sgra sgrog dmigs bzlas pa ni :
grags stong ngang nas ngar bskyed cing :
'bum phrag bcu gcig thems par bzlas :
de bar gzhan tshig ma 'dres gces :
yang na rtags rdzogs bar du ste :
de la nges med rab 'bring blo'i :
khyad par ji bzhin shes par bya :
rtags ni thod mkhar me 'bar dang :
glang myon mi nag thog ser 'babs :
dar nag 'phyar dang ral nag gsig :
char mun 'khrigs sogs 'jigs pa'i ltas :
phal cher blo yis dpyad par bya :
'jigs shing skyi g.ya' bag dro dang :
'od dang gzi brjid 'bar ba na :
'grub rtags yin par shes par bya :
thun mtshams mi bzung ting 'dzin sbar :
ma 'grub bar du ting 'dzin ni :
gtang bar mi bya lha nyid kyi :
nga rgyal dag dang ma bral gces :
de dus mchod gtor la sogs dang :
rdzogs rim mi bya bsnyen par 'bad :
skabs skabs srung ba'i 'khor lo bsgom :
de ni 'og nas 'byung ltar bya :
'di ni rang lus dkyil 'khor la :
brten te bsnyen pa'i las rim mo :
bsnyen rtags thon nas sgrub la brtson :
las can bu dang 'phrad par shog :
sa ma ya :
rgya rgya rgya :[ \u0f80]atsha :
:\u0f88\u0f88\u0f88\u0f88
rab tu khros pa 'jam dpal nag po yi :
sgrub pa'i las la 'jug pa'i rnal 'byor pas :
gza' skar dus tshes rtsub la bab pa'i tshe :
dur khrod gnas sogs drag po'i sa phyogs su :
khro rgyal nga rgyal ldan pa'i sngags pa yis :
byang phyogs dag gi sa blangs la :
stegs bu mda' gang gru bzhi dpangs mtho gang :
ngos la dug khrag chang dang til mar dang :
dur khrod sol bas chag chag gdab byas te :
dur thal thig gdab dkyil 'khor bri ba ni :
sgo khyams rta babs khor yug la sogs rnams :
spyi mthun rdzogs par bris te pho brang nyid :
mu khyud gnyis ldan 'khor lo rtsibs bzhi sngo :
mu khyud phyi nang rim bzhin dmar dang ser :
lte ba mthing nag lha gdan tshom bur bkod :
de dbus khri steng dur khrod thod pa'i nang :
bra bo sran ma yungs dkar yungs nag dang :
ke tshe shang tshe til nag zi ra nag :
lcags phye zangs phye dur khrod thal sol rus :
dug phye khrag skam rdo nag phye mas bkang :
ag tse khong du dug shing phur pa gzug :
phur pa mtho gang dar nag cod pan can :
dbal so dag la rtsa sngags tshar gsum dang :
ya ma b+h+yo rnams dug khrag dag gis bri :
steng nas ro ras nag po'i lding gur phub :
mtha' skor drag po'i mchod gtor sna tshogs dang :
thod khrag chang sogs mchod 'bul lta bur bsham :
gzhan yang dur khrod la sogs spyan gzigs tshogs :
keng rus thod pa zhing lpags rgyu mar bcas :
rkang gling thod rnga tsit+ta'i phreng sogs bkram :
'jigs shing skyi g.ya'i bca' kha bsham par bya :
de nas rnal 'byor khro rgyal chas zhugs shing :
bde ba'i gdan 'dug 'jam dpal ting 'dzin gyis :
dkon mchog gsum la skyabs su 'gro bya zhing :
gzhan don sems bskyed yan lag bdun pa sogs :
sngon du 'gro ba'i chos spyod spyi mthun bya :
'byung po'i tshogs la mthun pa'i mchod gtor sbyin :
bden pa'i bka' bsgo bskrad dang mnan gzir bcing :
bsrung ba'i go bgo 'tshe dogs bsal bya zhing :
skad cig dran pa'i rig pa ngar bskyed la :
oM ma hA shU dz+nyA tA dz+nyA na badzra swa b+hA wa At+ma ko\u0f85 haM:
ces brjod snang srid 'khor 'das chos rnams kun :
stong zhing bdag med nam mkha'i dkyil ltar blta :
d+harmA d+hA tu swa b+hA wa At+ma ko\u0f85 haM:
zhes brjod de nyid ma rtogs sems can rnams :
snying rjes bskyab phyir brtse ba'i snying rje bsgom :
oM badzra tsit+ta hU~M:
snying rjer gyur pa'i 'gro ba ma lus kun :
skad cig gnas nas bde la bkod don du :
rgyu yi he ru ye shes sems dpa' rnams :
zhi tshul gser mdog zhal gcig phyag gnyis pa :
g.yas g.yon ral gri ut+pal po ti bsnams :
dar dang rin chen du mas spras pa zhig :
rang sems dag par bya bab lta bu 'am :
chu nas nya 'phar tshul du blta bya zhing :
de las 'od 'phros bskul don byas nas 'dus :
ye shes sems dpa'i thugs kar ya mthing nag :
ya las 'og gi phyogs su yaM 'phros pas :
rlung gi dkyil 'khor gzhu yi dbyibs can ni :
'chang bzung yaM gis mtshan pa gsal ba'i steng :
ya las raM chad gru gsum raM gyis mtshan :
baM chad chu yi dkyil 'khor zlum zhing 'khyil :
laM chad sa yi dkyil 'khor gru bzhi'i steng :
keM las keM rus ri rab 'bar ba'i dbus :
b+h+rU~M las rin chen las grub gzhal yas khang :
de dag thams cad e las mkha' dbyings klong :
gsal zhing stong la 'dzin pa med par bskyed :
gzhal yas khang nyid phyi gsal nang gsal ba :
yangs shing rgya che mtha' dbus med pa la :
phyi nas thabs mchog rin chen las grub cing :
nang ni shes rab dur khrod las grub pa :
gru bzhi sgo bzhi rta babs mu khyud bcas :
nyi ma zla ba'i phreng bas rab spras shing :
'od dang 'od zer rlung me 'khrug pa'i dbus :
pho brang rtsibs bzhi mu khyud lte bar bcas :
bam ro gsar rnying brtsigs pa'i khri steng du :
pad+ma nyi ma gdal ba'i ze'u 'bru las :
gong du gsal ba'i ye shes sems dpa' nyid :
bya bab tshul du gdan la lhag pa de :
bdag nyid bcom ldan 'jam dpal nag po'i sku :
zhal gcig phyag gnyis dbyar kha'i char sprin ltar :
nag cing gzi brjid 'bar ba'i gzugs mnga' ba :
phyag g.yas thod dbyug be con nam mkhar 'phyar :
bdud dang log 'dren bar chad 'joms pa'i tshul :
g.yon pa thod pa khrag gis bkang nas ni :
nyon mongs 'joms phyir zhal du gsol ba'i tshul :
zhal gdangs mche gtsigs ljags 'dril khro gnyer bsdu :
srid gsum zil gnon spyan gsum sdang mig bsgrad :
smin ma ag tshoms ral pa gyen du 'khyil :
zhabs gnyis dpa' bo'i dor stabs brkyang bskum bsgrad :
sna tshogs dar dang rin chen dur khrod chas :
stod smad sku yi cha lugs rnam par brgyan :
dpa' gtum 'jigs gzugs shin tu khros pa'i tshul :
bskal pa'i me dpung nang du gsal bar bskyed :
de yi phyi rol phyogs kyi rtsibs bzhi la :
'jigs pa'i skur ston sprul pa'i 'khor bzhi bskyed :
gtso bo'i mdun phyogs zhe sdang gshin rje gshed :
mthing nag phyag g.yas rdo rje be con 'phyar :
g.yas phyogs nga rgyal gshin rje ser nag mdog :
phyag g.yas rin chen be con nam mkhar 'phyar :
rgyab phyogs 'dod chags gshin rje dmar nag mdog :
phyag g.yas pad+ma 'bar ba'i be con 'phyar :
g.yon phyogs phrag dog gshin rje ljang nag mdog :
phyag g.yas rgya gram be con mkha' la 'phyar :
kun kyang phyag g.yon khrag gis bkang ba yi :
thod pa 'dzin bcas shin tu khros pa'i tshul :
cha lugs gzhan rnams gtso dang mthun par bskyed :
de ltar gsal ba'i lha tshogs thams cad kyang :
sku che yan lag rags pa rgyas pa ste :
mi srun srin po khros pa'i tshul du gnas :
'od lnga 'khrig cing me rlung 'khrugs pa'i klong :
ma sgrib rjen par rang nyid gsal bar bya :
de dag rnams kyi thugs kar nyi ma'i steng :
mthing nag ya gsal de las 'od 'phros pas :
rang bzhin gnas nas dngos 'dra bkug nas ni :
bdag dang gnyis med gcig tu bsre byas la :
gsur chen dud pa btang zhing rol mo bcas :
gdung ba'i dbyangs kyis 'di ltar spyan 'dren no :
hU~M:
'jigs pa'i skur ston 'jam dpal nag po'i sku :
khro rgyal 'bar ba chos nyid 'gyur ba med :
zhi ba'i ngang las drag po'i tshul snang zhing :
cir yang bsgyur ba'i rnam 'phrul du ma yis :
dgra bgegs bar chad log 'dren 'dul bar mdzad :
'dod pa'i don rnams ma lus sgrub pa'i phyir :
'khor dang bcas rnams bdag gis spyan 'dren no :
phrin las myur mgyogs gang yang thogs pa med :
bdag gi bsam pa bsgrub phyir gshegs su gsol :
dzaHhU~M baM ho :
sa ma ya ho :
sa ma ya satwaM:
zhes pas spyan drangs dngos su byon dmigs la :
rang rang gnas su bzhugs su gsol ba ni :
hU~M:
bskal pa me ltar 'bar ba'i klong dkyil du :
'byung ba rnam lnga 'khrug pa'i pho brang dbus :
dgra bgegs bsgral ba'i khrag gi klong rum na :
dregs pa khro chen dur khrod gzhal yas khang :
dgra bgegs pho mo bsnol ba'i khri steng du :
bam ro gsar rnying nyi ma'i gdan khri la :
dpal chen khro rgyal 'khor bcas bzhugs su gsol :
sa ma ya tiSh+Tha lhan :
de ltar bzhugs su gsol nas phyag 'tshal ba 'di skad do :
hU~M:
dus gsum bde gshegs rgyal ba thams cad kyi :
sku yi dbang phyug 'phags pa 'jam dpal te :
ngang nyid chos nyid zhi ba'i bde klong nas :
gdug pa 'dul phyir drag po'i skur bzhengs shing :
khro bo'i cha lugs dgra bgegs log 'dren 'dul :
thugs rje ye shes 'bar ba'i me dpung gis :
nyon mongs log rtog gzhob tu sreg mdzad pa :
khro rgyal 'khor dang bcas la phyag 'tshal lo :
sa ma ya many+dzu shrI ya mAn ta ka e h+ye hi :
zhes gdung shugs ldan pas phyag 'tshal zhing :
dngos bshams yid sprul mchod pa 'bul ba ni :
hU~M:
sku mchog 'dus pa'i 'jam dpal gshin rje'i gshed :
sku mdog mthing nag char sprin 'khrugs pa ltar :
rngam brjid 'jigs gzugs 'gyur med dag pa'i sku :
phyag g.yas be con thod dbyug gdug pa 'dul :
g.yon pas thod khrag nyams pa'i snying khrag 'thung :
sprul pa'i gshed bzhi las kyi pho nyar 'gyed :
bdud dang bar chad 'byung po brlag par byed :
kun kyang dur khrod 'bar ba'i chas kyis brgyan :
gshin rje nag po ma rungs 'jigs pa'i gzugs :
khro gtum lcang lo ral pa'i cod pan can :
sprul dang yang sprul khro tshogs sku las 'phro :
ye shes khro rgyal 'bar ba 'khor bcas la :
dngos su 'byor bshams yid kyis rnam sprul pa'i :
phyi nang gsang ba'i mchod pa'i rdzas chen po :
lhan cig skyes dang yongs su sbyar ba yi :
rak+ta'i ar+g+haM rgya mtsho 'khyil ba dang :
dbang po lnga yi me tog rgyan du bkram :
gsur chen bdug spos sprin ltar 'khrigs pa'i tshogs :
zhun chen snang gsal mar me 'od du 'bar :
dug gi dri chab sngo dmar byug par bcas :
mAM sa sha yi zhal zas gram bur brdal :
rkang gling thod pa'i rnga sgra 'brug ltar sgrog :
phyi yi mchod pa 'bul gyis bzhes su gsol :
sman dang rak+ta bdud rtsi rdzas kyis mchod :
sha khrag gtor ma'i pU dza chen po 'dis :
'dod yon nang gi dgyes mchod 'bul gyis bzhes :
'dod chags zhe sdang gti mug nga rgyal che :
phrag dog la sogs dug lnga'i mchod pa 'di :
gsang ba'i mchod pa 'bul gyis bzhes su sol :
gzhan yang khro rgyal dgyes pa'i rdzas chen po :
mchod pa'i 'os su gyur pa ci mchis rnams :
mchod par 'bul lo dgyes par bskangs nas kyang :
bdag gi 'dod pa'i don kun 'grub par mdzod :
ma hA mAM sa khA hi :
ma hA rak+ta khA hiH
ma hA go ro tsa na khA hi :
ma hA ba su ta khA hi :
ma hA ba liM ta khA hi :
ma hA sarba pany+tsa a mr-i ta khA hi :
zhes pa rnams kyis mchod pa 'bul zhing :
gzhan yang mchod pa'i bye brag gang 'os 'bul :
bstod pa dag kyang 'og nas 'byung ba ltar bstod :
de nas bzlas pa sngags kyi 'phrul 'khor ni :
bdag nyid gtso mchog thugs kar nyi ma'i steng :
gnam lcags mchod rten khri 'phang dgu pa'i dbus :
bre yi nang du rdo rje hU~M gis mtshan :
bum pa'i nang du be con ya yis mtshan :
ri rab nang du thod dbyug b+h+yo yis mtshan :
mchod rten phyi rol sngags 'bru 'di dag rnams :
oM many+dzu shrI:
ya mAn ta ka :
kA la rU pa hU~M ya b+h+yo :
gsal 'tsher gzi brjid ldan par dmigs nas kyang :
ngag tu brjod pas sngags rnams sgra dang bcas :
g.yas su 'khor zhing sngags las 'od 'phros pas :
phyi nang snang srid yongs la phog pa yis :
nus mthu'i bcud bsdus sngags la thim pas kyang :
bkrag mdangs nus mthu'i 'od zer 'bar dmigs shing :
yig 'bru bskor la bzlas pa drag tu bya :
de ltar phyogs kyi gshed chen bzhi la yang :
bzlas pa'i 'phrul 'khor gtso dang mthun par bya :
de ni bdag bskyed bzlas pa'i rim pa ste :
mdun bskyed dag kyang tshul lugs de ltar las :
thod pa dur khrod gzhal yas khang du bskyed :
phur pa thun rdzas lha yi rnal 'byor bskyed :
sngags kyi rnal 'byor mgal me'i 'khrul 'khor bya :
thun gsum la ni lha tshogs phur pa dang :
thod pa'i thun rdzas rnams la bstim par bya :
de dag rnams kyis bsnyen cing sgrub la 'bad :
thun gyi bar mtshams gtor ma'i rnal 'byor ni :
b+han+d+ha khor yug gtor mas gang ba lnga :
bshams pa rnams la rak+ta bdud rtsis bran :
bdag nyid lha yi nga rgyal ldan pa yis :
gtor ma rnams la sdigs pa'i mdzub mo gtad :
oM badzra yak+Sha hU~M:
oM swa b+hA wa shud+d+ha :
sarba d+harmAHswa b+hA wa bi shud+d+ho\u0f85 haM:
de dag sngags brjod gtor ma'i nyes skyon rnams :
bsangs shing sbyangs te stong pa'i ngang nyid las :
gtor snod 'og tu yaM las rlung gi dkyil :
gzhu yi dbyibs can 'chang bzung yaM gis mtshan :
de steng raM las me dkyil gru gsum dkyil :
de steng keM las thod pa'i sgyed pu gsum :
de yi steng du gtor snod ka pA la :
a las bskyed de yangs shing rgya che ba :
phyi dkar nang dmar chos dbyings mnyam par bsam :
de yi steng du gtor ma'i ngo bo rnams :
dbus su shu las byang sems :
na las mi'i sha :
shar du ma las sha chen gyi dwangs ma klad pa :
da las rta'i sha :
lhor ra las rak+ta :
ha las glang po che'i sha :
nub tu bi las dri chen :
go las ba lang gi sha :
byang du mu las dri chu :
ku las khyi'i sha :
de ltar rdzas rnams dpag tu med par bsam :
lag pa g.yon pa gtad de de yi mthil :
oM las zla ba'i dkyil 'khor oM dkar mtshan :
de las 'od zer dkar po 'phros pa yis :
gtor ma'i nyes skyon dri ma dag bsams la :
ngag tu oM brjod de 'gres lag g.yas bstan :
AHdmar nyi ma'i dkyil 'khor AHyis mtshan :
gtor snod gang dmigs ngag nas AHzhes dang :
de bzhin lag pa gnyis ka bstan nas kyang :
hU~M zhes gtor ma bdud rtsir gyur dmigs la :
yaM las rlung byung me yi dkyil 'khor sbar :
thod pa dros pas rdzas rnams chil gyis zhu :
nyes pa'i skyon rnams lbu ba'i tshul gyis lud :
rlangs pa 'od zer tshul du yar 'phros pas :
rang bzhin gnas nas ye shes bdud rtsi bkug :
dbyer med 'dres pas zag med bdud rtsir bsgyur :
pheM zhes sgra dang 'bar ba'i phyag rgya yis :
gtor ma'i mgron rnams mdun gyi nam mkhar bkug :
dgyes pa'i tshul gyis rdo rje'i ljags sbubs kyis :
gsol zhing bdag la dngos grub bstsal dmigs la :
bla ma nas bzung rim gyis mchod pa ni :
rang rang mtshan dang rang sngags rnams kyi mthar :
kha kha khA hi btags te bdun sogs kyis :
rigs drug yan chad rkang thon dag tu bsngo :
khyad par sgrub pa'i lha tshogs 'khor bcas la :
nan tan tshul gyis nyer gcig la sogs pas :
gong gi mchod 'bul tshig dang bcas te bsngo :
gzhan yang mchod pa'i 'os rnams thams cad kyang :
mgron thabs tshul gyis dgongs rgyud dag par bsngo :
de rjes bstod pa 'di dag gus pas bstod :
hU~M:
ya las byung ba'i gshin rje nag po ni :
char sprin lta bu shin tu gnag pa'i sku :
bdud dang bar chad nyon mongs log 'dren gshed :
'jigs pa'i gzugs la dur khrod chas kyis brgyan :
zhal gcig phyag gnyis zhabs gnyis dor stabs bsgrad :
zhal gdangs mche gtsigs drag po'i skan sgra rdeb :
spyan gsum sdang mig bsgrad cing glog ltar 'khyug :
thod dbyug be con dgra bgegs bdud dpung 'joms :
thod khrag dmar po nyon mongs zhal du rngub :
grub pa'i stobs 'byin rdo rje pha lam sku :
dpa' bo g.yul las rgyal la phyag 'tshal bstod :
go cha chen po pha rol log 'dren gshed :
drag sngags gsung sgrog stong khams zil gyis gnon :
ngan song gsum yang skad cig gnas nas 'dren :
sdug bsngal rgya mtsho dag kyang skem par byed :
tshangs pa'i 'dun sa rtse nas gnon pa po :
ma rungs gzhom par mdzad la phyag 'tshal bstod :
zhi zhing 'dzum pas 'gro rnams thabs kyis skyong :
khro zhing gtum pas log par 'dren byed 'dul :
zhi khro 'bar bas gar dgu'i nyams dang ldan :
sna tshogs cho 'phrul ston la phyag 'tshal bstod :
sku yi ye shes gzi brjid stobs dang ldan :
gsung gi ye shes rdo rje'i sgra dang ldan :
thugs kyi ye shes 'gro blo'i mun pa sel :
sku gsung thugs mchog 'bar la phyag 'tshal bstod :
hU~M:
khyod kyi sprul pa bka' nyan rol pa'i tshogs :
bdud bzhi 'joms mdzad dpa' bo chen po bzhi :
nyon mongs mtsho skem thugs rje'i nyi ma can :
gshed chen khro rgyal bzhi la phyag 'tshal bstod :
shar phyogs 'khor lo 'bar ba'i rtsibs steng du :
zhe sdang 'joms mdzad rdo rje khro bo'i sku :
rdo rje be con 'bar ba'i phyag cha can :
me long ye shes snang la phyag 'tshal bstod :
lho phyogs 'khor lo 'bar ba'i rtsibs steng du :
nga rgyal 'joms mdzad rin chen khro bo'i sku :
rin chen be con dbyig pa'i phyag cha can :
mnyam nyid ye shes snang la phyag 'tshal bstod :
nub phyogs 'khor lo 'bar ba'i rtsibs steng du :
'dod chags 'joms mdzad pad+ma khro bo'i sku :
pad+ma be con dbyig pa'i phyag cha can :
sor rtog ye shes snang la phyag 'tshal bstod :
byang phyogs 'khor lo 'bar ba'i rtsibs steng du :
phrag dog 'joms mdzad las kyi khro rgyal sku :
rgya gram be con dbyig pa'i phyag cha can :
bya grub ye shes snang la phyag 'tshal bstod :
mthing ser dmar ljang 'jigs pa'i sku mdog la :
dar dang rin chen dur khrod chas kyis brgyan :
g.yon pas khrag gis bkang ba'i thod pa 'chang :
khro gtum log 'dren 'dul la phyag 'tshal bstod :
gzhan yang drag shul 'jigs pa'i tshul ston cing :
gang yang thogs med rgyug pa'i mthu rtsal can :
gzhan rkyen bar chad sel zhing rdzu 'phrul 'gyed :
sprul pa'i 'khor tshogs rnams la phyag 'tshal bstod :
'khor dang bcas la bstod pa'i byin rlabs kyis :
blun rmongs blo yi rab rib bsal ba dang :
grib dang mi gtsang gcong nad zhi la sogs :
'dod pa'i don kun grub par mdzad du gsol :
tshe ring nad med longs spyod 'phel ba dang :
mthu dang rdzu 'phrul nus stobs che ba dang :
'jig rten snang srid zil gyis gnon pa dang :
ngan song thams cad stong par gyur la sogs :
dpal chen khyod dang mthu rtsal mnyam par shog :
ces pas bstod cing 'dod pa'i don yang zhu :
gzhan yang tshogs kyi mchod pa'i bye brag rnams :
gsang sngags gzhan las ji ltar 'byung bzhin bya :
de ltar bsnyen cing sgrub pa'i rim pa yis :
rtags dang mtshan ma'i rim pa 'di ltar 'byung :
dngos dang nyams dang rmi lam la sogs par :
rab 'bring tha ma'i blo dang mthun rnams la :
zhal ston nyams 'bar sngags kyi sgra sgrog dang :
lung ston chos smra mkha' la 'phur ba dang :
thod pa tshag dang thun khol 'od chen 'bar :
thog dang ser ba 'bebs snyam 'jigs skrag sngangs :
bag dro byin chags rang snang 'gyur ba dang :
khrom tshogs dmag 'du dar 'phyar dung 'bud dang :
nyi zla shar dang khrus byas gos gsar gyon :
gcan gzan btul nas bran bkol bya gcan bzung :
de sogs gzhan yang bsam gyis mi khyab 'byung :
de dag rnal 'byor rang rang rig pas dpyad :
rtags rnams rdzogs nas rjes kyi las rim bya :
gtang rag mchod gtor rgya chen phul nas kyang :
ye shes lha rnams phur pa thun la bstim :
dam tshig sems dpa' rang nyid thugs kar bsdu :
snang srid gzhal yas tshogs dang bcas pa rnams :
rang la bstims shing rang yang thugs ka yi :
yig 'bru bcas pa mchod rten dag la bstim :
de nyid hU~M ya b+h+yo gsum dag la bsdu :
de gsum dag kyang rim gyis mas rim bzhin :
gcig la gcig thim hU~M la bstims nas ni :
hU~M nyid dmigs med mkha' la 'ja' ltar yal :
zhen med rtog bral brdal khyab rol par blta :
gnyis med ngang bzhag rdo rje de nyid bsgom :
nyes byas bzod gsol yig brgyas lhag chad bskang :
gtor ma gshegs shing thun chang phur pa 'dzin :
thod ril dag kyang mi mthong gnas su sba :
dkyil 'khor phyi sogs las rjes mi mngon bya :
dge rtsa rang gzhan byang chub chen por bsngo :
'di ni 'jam dpal nag po'i thugs sgrub ste :
ma bu cha lag bsdebs dang bcas pa rnams :
phyi rabs don du gud du thems su sbas :
rgyas par tshe bdag las sgrub chen mor ltos :
'di ni gcig chog gzhan la ma ltos shing :
bar chad bsrung phyir srung ba'i yig chung ste :
phyi rabs bstan srung gcig dang 'phrad par shog :
yab yum sras gsum   dong bdag yab ral pa tshar dgu
/yum srin mo so bdar /
sras rdo rje brag btsan   khyod kyis bka' 'di srungs :
gter rkun dam med byung na dbang po snubs :
o rgyan gsung sras byung tshe bka' 'di gtod :
sa ma ya :
rgya rgya rgya :
sbas rgya :
gtad rgya :
gter rgya :
kha thaM:
d+ha thim :[ \u0f01\u0f83]:[ \u0f88\u0f88\u0f88\u0f88\u0f88 ]shrI ya mAn ta ka many+dzu shrI:
'jam dpal 'chi bdag gshin rje nag po'i bsnyen sgrub thems nas las la sbyar ba'i rim pa ni gsum ste :
srung ba rdo rje'i go khrab :
zlog pa ral gri'i 'khor lo :
bsad pa las kyi spu gri dang gsum :
dang po la rdzas gsag pa :
tsakra bri ba :
mchod rten bca' ba :
ting 'dzin bsgom pa :
bzlas pa bya ba :
rang gzhan la srung ba gdags pa :
go cha bgo ba dang bdun las :
dang po rdzas gsag pa la gnyis :
tsakra'i rdzas dang mchod rten rdzas gnyis :
dang po ni :
lus srung ba'i rdzas sman bzang drug :
ngag srung ba'i rdzas sngags pa nus pa can gyi sgrub rdzas gang rnyed :
a mr-ita :
yid srung ba'i rdzas glang stag ri bong snying khrag dang :
gcan gzan gyi khrag gang 'dzom :
de rnams kyi nus pa 'byin par byed pa rgya snag :
tsakra bri ba'i gzhir rab zhing lpags :
'bring ro ras :
tha ma gro shog rnams gang 'dzom gsag :
mchod rten gyi rdzas ni :
byin rlabs can gyi rdzas gang rnyed dang :
sa sna mi gcig pa   yul mi 'dra ba   nyi shu rtsa gcig :
chu sna mi gcig pa   'bab chu mi gcig pa   nyer gcig :
'bru sna lnga :
rin chen lnga :
sman lnga :   snying po lnga :
de rnams gang rnyed gzhan dang mthun par gsag :
de ni rdzas gsag pa'o :
gnyis pa tsakra bri ba ni :
gza' skar shis pa'i nyi ma la :
tsakra bri ba'i rdzas rnams legs par btul :
dar ras la sogs pa'i gzhi ma la :
dang por lte bar mu khyud gcig bskor ba'i lte bar hU~M ya b+h+yo yi mtha' skor du :
'di 'chang ba'i chaig la srungs shig :
ma ma rak+Sha :
zhes pa bri :
lte rgyab mu khyud gcig bskor ba la :
oM many+dzu shrI:
ya mAn ta ka :
kA la rU pa :
ma ma kA ya wA ka tsit+ta rak+Sha ku ru hU~M swA hA:
zhes pa bri :
de rgyab mu khyud gcig bskor ba la :
oM a kro te ka ya mAn ta ka :
ha na ma thA badzra :
kA ya a d+h+ye ta a b+hi Shiny+tsa rak+Sha hU~M swA hA:
zhes pa bri :
de rgyab 'khor lo rtsibs bzhi bris pa'i shar du :
oM d+he sha ya mAn ta ka hU~M phaT:
lhor :
oM mAn ya mAn ta ka hU~M phaT:
nub tu :
oM rA ga ya mAn ta ka hU~M phaT:
byang du :
oM ya ra ya ya mAn ta ka hU~M phaT:
ces bri :
mchan bzhi la :
dang po nas rim par :
ma ma kA ya rak+Sha :
ma ma wA ka rak+Sha :
ma ma tsit+ta rak+Sha :
ma ma pa ri sha bA d+ye sa da na rak+Sha :
zhes pa bri :
de rgyab mu khyud la :
oM AHhU~M swA hA:
oM wA gI shwa ri mUM:
a+ye a kro te ka ya mAn ta ka :
sarba b+hi d+ya kA la rU pa :
e A ral+li :
ya mAn ta ka hU~M hU~M phaT phaT:
ces pa bri :
de rgyab mu khyud la :
'chang ba che ge mo'i lus ngag yid gsum la mi dang mi ma yin pa'i gdon dang gdug par byed pa thams cad las bsrung du gsol :
ces pa la sogs gang bsrung bar 'dod pa de nyid kyi srung ba spel tshig ji ltar 'dod pa bkod pa'i rjes la :
ma ma kA ya wA ka tsit+ta rak+Sha ku ru ye swA hA:
zhes pa bri :
de rgyab mu khyud la :
a A:
i I sogs nas :
aM a :
oM ye d+harmA sogs nas :
Na swA hA:
ka kha ga g+ha nga sogs nas :
sha Sha sa ha k+Sha :
zhes pa bri :
de'i phyi rim mu khyud la :
phyogs bzhir be con thod dbyug yas mtshan pa bzhi :
mtshams bzhir rdo rje rtse lnga pa hU~M gis mtshan pa bzhi bri :
phyi rol me ris bskor :
de dag la rgya mtshal dang gur gum dang :
bdud rtsi a mr-ita dang :
chos sman la sogs pa byin rlabs can gyi rdzas kyi chus byug :
mdzes shing yid du 'ong bar bya :
yi ge rnams kyang dbu can du bri'o :
de ni srung ba bri ba'i rim pa'o :
mchod rten bca' ba ni :
bkra shis dus tshes shis pa'i nyi ma la :
mchod rten sgrub pa pos khru gang ba 'og tu rdo rje'i gdan sor bzhi gras brtsigs pa'i steng du :
gong du bstan pa'i rdzas rnams swa b+hA was sbyang :
oM rat+na b+h+rU~M khaM hrIHswA hA:
zhes brjod pas rgyu de dag rin po che sna tshogs las grub cing :
bde bar gshegs pa thams cad kyi sku gsung thugs kyi byin rlabs dang ldan par dmigs la :
rdzas rnams lde gur sbyar ba'i nang du ras bal gyi sbun bsres la :
sku gsung thugs kyi snying po dang rtsa sngags rten 'brel snying po'i sham bu can ngag tu brjod cing brtsig par bya ba ni :
bang rim gsum pa'i steng du ri rab khong seng can dbyibs gru bzhi pa :
de'i steng du bang rim gnyis phyir phyogs pa'i steng du :
rdo rje'i gdung chen gcig pa :
de'i steng du bang rim gnyis nang du cung zhig cha phran re res 'dus par byas pa'i steng du :
bum pa dbyibs zlum zhing stod rgyas pa nang khong seng dang ldan pa :
de'i steng du bre phul chos 'khor nor bu'i char khebs tog dang bcas pa brtsigs te :
de yang chu zheng ldan pa nang thams cad dri bzang po'i chu dang :
byin rlabs can gyi rdzas kyis byugs :
phyi thams cad rin po che bzhus pa'i khu ba la sogs dkar ser dmar ljang mthing gas rnam par mdzes par byugs pa dar sna tshogs kyi cod pan dang :
rin po che'i phreng bas spras pa :
shin tu mdzes shing byin rlabs dang ldan par bzhengs pa'i ri rab kyi nang du :
chos skyong dang nor lha'i snying po srog 'khor dang bcas pa gzhan nas 'byung ba ltar :
rin po che :
dar zab :
'bru sman :
zas la sogs pa gang bar bzhugs :
bum pa'i nang du gong du bstan pa'i tsakra rab tu gnas pa'i cho ga rang sngags dang bcas pa spyi gzhung ltar byas la dar sna lngas dril :
de byin rlabs can gyi rten rdzas sna tshogs dang bcas te :
ring bsrel gyi snying po can du bya :
gang bsrung bar 'dod pa'i bsrung bya rnams kyi ming spel srung ba'i sham bu can gzhug :
gzhan yang byin rlabs can gyi snying po'i gzungs sngags bzhugs par 'os pa rnams kyang gzhan nas gsungs pa ltar tshul ldan du gzhug la :
mtshams dam par sbyar la rlung mi thar bar bya'o :
de ltar bzhengs pa'i pu ri de nyid dge slong khrims ldan bzhis rab tu gnas pa'i cho ga legs par byas la :
sgrub khang gi yang dben la sogs pa gzhan gyis mi mthong zhing sgrub pa pos bskor ba byed pa'i gnas su bzhugs su gsol lo :
zla ba yar ngo la bab pa'i tshe bsgrub par bya'o :
de dag ni mchod rten brtsigs pa'o :
de nas sgrub pa bya ba ni :
dang po dmigs pa ni :
rang nyid lha'i rnal 'byor dang ldan pas skyabs 'gro sems bskyed sogs spyi gzhung ltar byas la :
mchod rten de nyid stong pa'i ngang las srung ba'i gur khang yangs shing rgya che ba'i dbus su :
dus gsum gyi sangs rgyas dang byang chub sems dpa' thams cad kyi thugs kyi 'od zer las grub pa'i gzhal yas khang phyi mchod rten gyi rnam pa la gang gis kyang mi chod pa :
mi shigs pa :
brtan pa :
sra ba :
nam du yang chags 'jig mi mnga' ba las :
gzi brjid dang ldan pa dang gzhal yas khang mngon rtogs ltar gsal ba'i dbus su tsakra de nyid lha tshogs bzhugs pa'i pho brang las kyang yig 'bru thams cad lhar gsal te :
de yang mngon rtogs nas 'byung ba ltar lha bskyed cing khyad par du gtso bo'i thugs kar mchod rten mthing nag 'od du 'bar ba zhig gsal ba'i bum par gser gyi rdo rje rtse lnga pa gyen du 'bar ba'i lte bar nyi ma dang zla ba'i ga'u kha sbyor ba'i nang du :
hU~M ya b+h+yo gsum brtsegs mar bskyed pa'i seng rwa rnams kyi bar bar du gang bsrung bar 'dod pa rnams kyang 'phags pa 'jam dpal gyi rang bzhin dang :
ngag nas oM wA gI shwa ri mUM gyi sgra di ri ri sgrog pa :
bsrung bya rdzas kyi rigs rnams mchod rten gyi rnam par gzi brjid dang ldan par bskyed :
de rnams kyi mtha' skor du :
oM AHhU~M:
oM wA gI shwa ri mUM:
oM many+dzu shrI:
a+yai ya mAn ta ka :
a kro te ka :
kA la rU pa :
sa ma ya :
dz+nyA na satwa :
ma ma rak+Sha :
kA ya wA ka tsit+ta :
rak+Sha ku ru :
oM AHhU~M swA hA:
ma ma a b+hi Shiny+tsa hU~M:
zhes pa rnams kyis bskor bar dmigs shing :
rang gi ngag nas brjod pas yig 'bru de dag thams cad bsrung bya sa bon 'bru gsum dang bcas pa la g.yas skor du bskor zhing 'khor bas sngags kyi rang skad di ri ri grags shing sngags 'bru 'od zer mgar gyi tshwa tshwa ltar nang du 'phros :
bsrung bya la phog pas bsrung thams cad kyi lus ngag yid gsum byin gyis brlabs nas nus pa'i stobs phun sum tshogs shing bkrag dang gzi mdangs dang ldan par gyur to :
'od zer phyir 'phros pa phyogs bcu mtha' yas mu med pa na bzhugs pa'i bla ma sangs rgyas byang chub sems dpa' yi dam gyi lha tshogs dam pa chos skyong ba'i srung ma dang bcas pa la phog pas de dag thams cad kyi thugs rgyud bskul nas :
'od zer gyi tshul du byon nas mchod rten bsrung bya dang bcas pa la sib sib thim pas mchod rten byin rlabs dang ldan par gyur :
bsrung bya thams cad kyang tha mal gyi gzugs gdos bcas ma yin par 'jam dpal la sogs par gyur nas bar du gcod pa'i gnod byed 'byung po gang dang gang gis kyang mi tshugs par bsams la gong gi bzlas pa rnams bya'o :
bzlas pa sngags kyi rim pa ni :
'dir man ngag bstan pa ni :
78
(1)
:zaza tsh+tshi ta tshig na tsa[<!TCC Tibetan character 4,200 undefined in unicode!>\u0f7a]nga 'aj+se cha w+b+hin co yan w+Na ja wu ja a+tsa wo :
:
!
rang gzhan la srung ba gdags pa'i rim pa ni :
pu ri la bzhugs pa'i tsakra de nyid la :
srung ba'i dmigs pa ldan par byas la :
tsakra de nyid du yod pa'i sngags dang :
srung sngags dngos rnams brgya rtsa res rab gnas byas te :
zhing lpags khud du dril la bsrung bya'i mgul du gdags :
gal che na bsrung bya tsakra dang bcas pa la rab gnas byas la :
bsrung bya mchod rten du dmigs la :
de'i dmigs pa'i rim pa gong ltar bya :
des ni srung byed tsakra de dang ma bral gyi bar du bsrung zhing :
gnod 'tshe mtha' dag dang bral bar 'gyur ro :
lus ngag yid gsum bde ba la gnas par 'gyur :
dkon mchog gi spyi dgra dang sdig can la gdags par mi bya'o :
de ni srung ba gdags pa'i rim pa'o :
sgrub po rang nyid la gdags na'ang tshul de nyid do :
go bgo ba ni :
rnal 'byor pa gang dag la pha rol gyi byad byed pa dag bsrung ba'am :
rims nad la sogs te :
dmigs sgo can gyi 'tshe ba bsrung ba dang :
rgyun gyis srung 'khor sgom par 'dod pas :
nam gyi tshe bsrung bar 'dod pa de'i tshe :
skyabs 'gro sems bskyed la sogs pa sngon du song bas :
skad cig gis rang gzhan gang bsrung ba'i lus de nyid 'jam dpal nag po'i mngon rtogs ltar bsgoms la :
khro rgyal de'i lus kyi bu ga thams cad sna tshogs rdo rjes bcad :
ba spu thams cad gnam lcags gyi ral gri me 'bar zhing rtse mo phyir phyogs pa la'ang :
gnam lcags kyi ral gri'i 'khor lo 'khor ba'i tshwa tshwa dpag tu med pa mgar gyi tshwa tshwa ltar 'phros pas rang gzhan la gnod par byed pa'i byad ma la sogs gang gnod pa de dag gi lus la phog pas de'i lus rdul phra rab ltar dum bur thar thar song ste :
ral gri'i 'khor lo drag tu 'khor ba'i shugs kyis rlung drag po byung bas :
dum bu thams cad kyang gtor nas rjes med du song bar dmigs nas :
sngags de nyid gzhan tshig gis bar ma chod par drag la myur ba brgya rtsa brgyad bzla :
sarba sha trUM byad ma gnod byed sarba a g+hu sha ha ra sa ra tra sa ya :
be ga ra na b+hin d+ha b+hin d+ha tIk+Sh+Na tsakra ha ra tshin d+ha mA ra ya nur nur a+yai sa kra ma b+h+yo :
zhes pa dang :
gzhan yang gang shes bzlas par bya'o :
de dag gi dus ni :
(2)
mi nya le tsa khang gan wa gac+cag ca tsa bya'o :
de ltar tshar ba'i rjes la dmigs med kyi rgyas gdab :
yang na srung ba'i 'khor lo mchod rten bsgom par bya'o :
de dag ni go bgo ba'i rim pa'o :
srung ba'i las rim mo :
zlog pa ral gri'i 'khor lo ni :
gang gis pha rol gyi byad zor la sogs pa rig sngags kyi sbyor ba ngan pa bzlog par 'dod pas dus la bab pa'i tshe gtor mchod gzhung dang mthun par bsham :
khyad par 'bru nag las byas pa'i gtor ma dbal gsum pa mtho gang ba drag po'i snod du bca' zhing de la mtshe dang yungs dkar skyer pa'i tsher ma btsug :
sha khrag gis brgyan la gtor ma'i 'og tu byad ma'am :
gang gnod pa'i ling+ga ming rus dang bcas pa khrag gis byugs la mnan :
gtor ma de nyid 'jam dpal nag por bskyed :
ling+ga de la byad ma dang gnod byed dgug gzhug drag po bya :
lha dbye drag po ngan sngags gzhan spyi mthun ltar bya'o :
gdab las bya zhing dgra bgegs gnod byed byad ma dngos su dmigs :
sngar gyi sgrub phur de las kyi gshin rjer bskyed la rU pa de'i spyi bor gzug :
(3)
chu tsa ca ge j+yag nya ge yi ch+wa watsun gu ja wa nya :
tsa na da dzeg tsan tsha cha ja co :
de nas skyabs 'gro sems bskyed la sogs sngon du song bas :
'jam dpal nag po'i lha tshogs sgrub pa ltar bsgoms shing bzlas pa ci rigs par bya :
gtor ma rnams kyang gzhung ltar bsngos la de'i rjes su :
zlog gtor de nyid stegs kyi steng du bzhag la :
gtor ma de nyid las kyi gshin rje nag po gdong sol ba bcag pa ltar nag cing 'jigs pa rgyan med gcer bu mtshan ma gyen du langs pa :
skra spyi bor bcings pa mi sdug pa'i gzugs can :
lag pa g.yas pas phur pa lhar bskyed pa de'i skra nas 'dzin cing :
g.yon pas byad ma la sogs gnod byed de'i srog rtsa bton nas khar 'jug par bskyed cing :
gtor ma de ni gnod byed kyi gshed du gyur pa byad ma gnod byed lhag ma med pa rU pa der gsal ba :
phur pa lhar gsal bas zos :
phur pa'i lha las kyi gshin rje'i thugs kar bstims pa'i dmigs pa byas la :
zlog sngags 'di nyid drag tu bzla :
a+yai a kro te ka :
ya ya mAn ta ka :
ka kA la rU pa :
shrI many+dzu shrI:
oM hU~M b+h+yo :
trig khroM b+h+yo :
oM ni mA ra Ni b+h+yo :
mA ra du na b+h+yo :
rag mo rag shan b+h+yo :
tiM ya rak+sha b+h+yo :
sha trUM mA ra ya :
ya ma rA tsa kI la ya b+h+yo :
zhes bzlas shing phreng ba phyir dor ro :
mchil lud phyir dor :
bzlas pa brgya rtsa brgyad byas te :
phur pas rU pa'i mgo dang yan lag phyir phyogs par gdab cing :
gtor ma dmigs pa'i phyogs sam dus gza' rgyu phyogs dang bstun la zor du 'phangs pas rang gzhan la gnod par byed pa'i byad kha phur zor la sogs rig sngags ngan pa thams cad bzlog nas rang gshed rang la phab par bsam zhing :
dul mo gdul :
dmod bor :
yar log dus phyi mig mi blta :
slar snod de sngar ltar bsham :
de ltar gtor sgrub zhag tu byed pa'i dgong mo'i rigs la zlog gtor thun ma chag par bya'o :
'di la gtor zlog :
sngags zlog :
srung zlog gsum las de ni gtor zlog go :
sngags zlog ni :
rang nyid 'jam dpal nag por bsams la :
nyi ma dgong mor zlog sngags de nyid la brgya rtsa brgyad re rtag tu bzlas pas phur thogs stong gis kyang tshugs par mi 'gyur zhing :
phar la 'joms pa'i nus pa dang ldan par 'gyur ro :
srung zlog ni :
ro ras la thun dang rgya snag bsres pa'i khu bas dbus su mu khyud gcig bskor ba'i lte bar sna tshogs rdo rje bris pa'i dbus su hU~M gi mtha' skor du :
'chang ba ch+khai mo'i lus ngag yid gsum la pha rol gyi bsam sbyor ngan pa'i gnod pa thams cad las srungs shig rak+Sha :
zhes pa bri :
de rgyab mu khyud gcig la :
a+yai a kro te ka :
ya ya mAn ta ka :
ka kA la rU pa :
shrI many+dzu shrI:
ma ma kA ya wA ka tsit+ta rak+Sha swA hA:
zhes pa bri :
de rgyab rtsibs brgyad la :
rim pa ltar :
oM hU~M b+h+yo :
trig khroM b+h+yo :
oM ni ma ra ni b+h+yo :
ma ra du na b+h+yo :
rak+mo rag shan b+h+yo :
ting ya rag sha b+h+yo :
sha trUM mA ra ya :
ya ma rA tsa kI la ya b+h+yo :
zhes pa bri :
rtsibs mchan la :
yig mgo nang du bstan pa'i :
hU~M ya b+h+yo :
zhes pa re re bri :
de rgyab mu khyud la :
A li kA li dang rten 'brel snying po bri :
de rgyab mu khyud la rdo rje brgyad bri :
phyi rol me ris 'khor ba bri :
de nyid la rang sngags rnams kyis rab gnas bya :
lha bstims shing bsrung bya'i lus la drod dang ma bral bar gdags :
bsrung bya'i lus spu gri reg gcod kyi gur khang nang du tshud par dmigs :
tshul de dag gis ni tsakra de ma nyams bar du :
byad ma 'bum gyis dus gcig la brubs kyang nus pa rdugs par 'gyur ro :
de dag ni srung ba'i 'khor lo la brten nas bzlog pa'o :
e ma bdag 'dra pad+ma 'byung gnas kyis :
phyi rabs rnal 'byor 'ga' zhig gis :
sangs rgyas bstan pa bsrung ba'i phyir :
gnod byed sgrol ba'i las byed cing :
pha rol rig sngags zlog pa la :
gzhan gyis zlog pa byas gyur nas :
sdig can rnams kyi gshed du dbab :
rang sngags drag pos rang srog bcad :
rang sngags rang gi steng du zlog :
rang bsrung rang gi gshed du dbab :
de dus yang zlog las 'di bya :
dam nyams rnams la mthus 'jigs te :
mthu yi steng du zlog pa bsngags :
zlog pa la yang yang zlog gces :
'di ni yang zlog nag po ste :
gtor sngags srung ba gsum 'dzom na :
lus kyi mtshon dang zas ngan thub :
phur thogs brgya yi mthus bzlog kyang :
ya nga bag 'jigs mi dgos kyi :
ngan sngags las sbyor ci byas kyang :
zlog pa byas kyang skrag mi dgos :
rang gi sbyor ba gang byas kyang :
log dang rdugs pa 'byams mi srid :
gar rgyab gnam lcags thog dang 'dra :
'di ni gzhan dang mi 'dra zhing :
kun gyi thun mong ma yin yang :
gser phur bzhin du bcang bar bya :
rang dang 'dra ba'i skyes bu dang :
rang gi bu la sbyin par bya :
yang na tshogs pa'i nor la byin :
yang na rig pas rig pa bslu :
yang na bstan pa'i ched du 'o :
yang zab gnad kyi gal mdo 'di :
gsang ba dkrug yig (he)nang du ltos :
sa ma ya thaM:
spyi don gsum pa bsad pa las kyi spu gri ni :
gang dag bstan pa'i ru trar gyur pa myur du sgrol bar byed pas :
gong gi bsnyen pa dang sgrub pa la rtags dang mtshan ma thon par byas pa las :
dus gza' drag po'i phung nyi dang bdud nyi'i dus su :
dur khrod dam brag phug kha byang du blta ba'am :
khyad par du gshin rje gnas pa'i sa phyogs su bsgrub par bya'o :
gnas der phung shul gyi sa la dong gru gsum pa sum brtsegs bang rim dang bcas pa'i phyi rol ro sol gyis nag por byug :
phyi rol du sum char sleb pa'i khyams can bya ste :
rgyar mda' gang :
dpangs su pho brang la mda' gang :
lcags ri pho brang gi bang rim 'og ma dang mnyam pa :
de dag gi bang rim dang kha khyer la drag po'i rtsang stod la khrag smad la dug dang ro sol :
rtse la mAM sas brgyan pa srin mo 'gros su btsug :
gru gsum gyi logs rnams la thod pa tshar gsum la sogs pa'i dur khrod kyi gzugs bri :
kha bad la thod pa'i phreng bas bskor :
mdor na 'jigs la bag dro bar byas pa'i nang du :
pho brang gi yang thog tu :
sngar sgrub pa byas pa'i thun thod pa dang bcas pa bzhag :
ag rtser phur pa gzug :
bar thog la las gshin gyi gzugs lag pa gnyis kyis phur pa sgril ba :
phur pa'i rtse mo rU pa'i snying khar song bar bya :
'og thog tu spyang dar ma'i thod pa ma mgal can :
phyi khrag dang mtshal gyis byugs pa'i nang du gshin rje'i srog 'khor gzhug :   (e)
de'i mdun du lug gi thod pa'i nang du dgra bo'i rU pa ming rus zag rdzas dang bcas pa gzhug :
de ltar bcas pa'i steng du zhing lpags sam ro ras nag po'i bla re phub :
de dag gi g.yas g.yon du sha khrag gis bran pa'i gtor ma bzhag go :
de nas dang po 'bod pa'i sgrub pa bya ba ni :
sangs rgyas kyi bstan pa bsrung ba'i bsam pa dang ldan pas :
rang nyid 'jam dpal nag po'i mngon rtogs rgyas par bya zhing :
bsnyen pa ci rigs pa bskyal :
de nas mdun gyi 'brub khung de nyid las kyi gshin rje'i pho brang chen po gnam lcags 'bar ba las grub pa :
gru gsum yangs shing rgya che ba phyi nas bskal pa'i me 'bar ba :
nang du 'byung ba me chu rlung gsum 'khrug pa :
ngad tsha zhing dbal rtsub pa'i steng du :
thun dang thod pa 'phags pa 'jam dpal nag po 'khor dang bcas pa mngon rtogs ltar bskyed :
bar thog gi las gshin gyi gzugs dngos bskyed pa'i phyag gnyis kyis gnam lcags 'bar ba'i phur pa thugs kar sgril ba gcig tu bsgom :
'og thog gi spyang thod dpal gshin rje'i las kyi pho nya lcags spyang dmar po shin tu khros pa gcig bskyed :
lug thod dgra bo'i blar bskyed rU pa dgra bo dngos su bskyed la :
drag sngags 'bod pa bzlas te :
'di'i skabs su dgra dgug gzhug mi bya bar las kyi gshin rje 'khor dang bcas pa 'bod pa ni rig pa'i ngar bskyed la :
rtsa sngags kyi gsham du 'di skad do :
gong gi gsham du :
a+yai myags ya rngubs mug shag ka dun :
dgra bo'i bla tshe aM ku sha rtsa khrag snying thuM ril baM shag rbad :
dgra bo'i bla tshe mug hring :
zhes bzlas pas rtags ni dmag dpung chen po 'dus pa dang :
mi rigs mi gcig pa mang po 'dus pa dang :
bya gcan dang ce spyang la sogs pa'i gcan gzan dpag tu med pa 'dus pa dang :
'od dang sgra dang :
thog tsheg pa dang :
sgo brdung ba dang :
'bod pa dang :
'jigs 'ub 'ub pa dang :
bag dro chil chil ba dang :
'brub dong nang du lab sgra dir ri ba la sogs pa dpag tu med pa 'byung ngo :
de dus mi skrag pa gal che :
rtags de rnams yang yang byung na rten la phebs pa dang :
rbad par bya ba ni :
bdag bskyed sngar ltar las mdun bskyed ni :
thun rnams rno ngar dang ldan pa'i mda' mdung gri la sogs pa mtshon cha'i rigs dpag tu med par gyur pa la las kyi gshin rje mang po bstim :
thun de nas gzhan thod pa kha chod dang ldan pa gcig gi nang du sum cha tsam blangs te :
kha chod la bug pa gru gsum btod :
de la phur pa btsug :
'brub dong ni thun gtor steng du blangs te 'jam dpal nag po'i sku bris sku'am gang 'thad rab gnas dang ldan pa gcig bzhugs pa la 'jam dpal nag po dngos su bskyed :
sgrub dus spyang thod kha tshur bstan :
lug thod kha phyir bstan :
rbad pa'i dus su spyang thod kha phyir bstan pa dang :
lug thod kha nang du bstan pa gnyis kha sprad de :
spyang thod kyi pho nya lcags kyu zhags pa lcags sgrog dril bu thogs pa mang po 'phros pas dgra bo'i yid rang dbang med par bkug nas gzir zhing myos par byas par dmigs dgra bo dgug gzhug la sogs drag po'i las gzhan dang mthun par bya zhing lug thod de nyid dgra bo'i gnas mal du gsal ba'i nang du :
dgra bo de nyid sngo ba rid pa mig nas mchi ma 'dzag pa :
kha nas khrag 'dzag pa :
lag pa gnyis mya ngan gyi phyag rgya bcas nas 'dar phril phril 'dug par dmigs :
las gshin gyi thugs ka nas :
sprul pa'i pho nya dpag tu med pas dgra bo'i steng du dmag dpung phab :
bla srog lu gu 'dra ba la pho nya lcags spyang gi khyi bkye ba'i tshul du bdud gcod par bsams la :
rang gi mdun du yod pa'i thun la sngags kyi rno ngar blud cing sngags brgya tsho re thems pa dang :
brub dong gi rang phyogs su thog ma bar ma'i bang rim 'og tu bug pa gru gsum pa'i thun lam btod la :
thun 'grim pa'i wa gtod :
wa 'ju'i nang du thun brab pas lug thod kyi spyi bor thun 'ong bar byas la thun brab :
drag sngags 'di ser ba 'bab pa ltar bgrang :
rtsa sngags kyi gsham du :
a+yai ya shag myags dun rngubs ka mug srog thuM ril nr-i hur thuM dza :
thuM khrag snying rtsa la thun shag rbad :
a mu ka srog la breng thuM:
tsit+ta shag hur dza la rbad :
a mu kaM mA ra ya rgyug b+h+yo rgyug b+h+yo :
rtags ni dmag drang ba dang :
g.yul bkye ba dang :
dgra bo'i bla khug pa dang :
brub dong gi nang du skad ngan 'tsher ba dang :
btson bzung ba dang :
khyi bkye ba dang :
lug khyu la 'phar spyang btab pa la sogs pa mdor na rbad pa grub pa'i rtags gzhan dang mthun pa 'byung ste :
de yang 'bod pa'i dus na tshur 'dus pa dang :
rbad pa'i dus na phar 'gro ba dang :
bsad pa'i dus na las 'grub pa'i rtags rnams 'byung bar 'gyur :
de ltar rbad pa'i dus na gtor ma drag tu 'bul zhing :
gung gnyis nang nub gnyis rnams su thun gtor khrag dmar tse re ba re re btang zhing :
rbad bskul 'di drag tu bya'o :
sgrub pa po mang du yod na la las 'bod pa bya :
la las rbad pa bya :
de bzhin du bsad pa bskul gzhung gi bzlas pa gtor rgyun la sogs pa rnams kha bgos la dus gcig la sprad pas chog :
'di ltar rbad bskul gyi dus na :
rnga brdung rkang gling 'bud :
zhing lpags g.yab :
gsur chen btang la 'di skad do :
hU~M:
gru gsum mthing nag e yi klong dkyil na :
dur khrod rab 'jigs pho brang gzhal yas dbus :
me ri dmar nag 'bar ba'i klong dkyil na :
gshin rje nag po mi bzad khro bo'i sku :
sku mdog mthing nag rab tu 'jigs pa'i gzugs :
phyag g.yas thod dbyug be con klad la 'phyar :
g.yon pas khrag gis bkang ba'i thod pa 'chang :
sku gsung thugs las sprul pa'i khro tshogs 'phro :
dam nyams dgra bgegs thams cad rdul du rlog :
dur khrod chas dang rin chen phreng bas brgyan :
'jigs pa'i gzugs 'chang rab gtum khro bo'i rgyal :
'khor bcas khyed kyis thugs dam dus la bab :
dgra bgegs log 'dren bdud dpung mchod par bzhes :
bshams pa'i mchod rdzas sha khrag gtor ma 'bul :
thugs dam rgyud bskul bcol ba'i phrin las mdzod :
ma g.yel ma g.yel gshin rje 'bar ba'i tshogs :
bstan pa bsrung ba'i las 'di grub par mdzod :
hU~M:
gru gsum mthing nag 'bar ba'i dkyil 'khor na :
dgra bgegs ru tra bsnol ba'i khri steng du :
las kyi gshin rje nag po 'jigs gzugs can :
phyag gnyis drag po'i phur pa dgra la gzir :
sku las sprul pa'i gshin rje dpag med spro :
las kyi pho nya rgyug pa'i shan pa 'di :
gnod sbyin la sogs sde brgyad pho nya 'gyed :
dam nyams dgra bgegs myur du sgrol bar byed :
sha khrag dmar gyi mchod gtor 'di bzhes la :
bcol ba'i phrin las ma lus grub par mdzod :
mdun du las kyi spyang ki pho nyar 'gyed :
sprul pa'i pho nya phyogs bcur bkye ba yis :
yid la gnag pa'i dgra bgegs rdul du rlog :
dam rdzas mthun pa'i gtor ma 'di bzhes la :
bcol ba'i las rnams ma lus grub par mdzod :
ces pa'i rbad bskul drag po bya :
de ltar rbad pa'i las byas pa'i :
rtags rnams byung nas bsad pa ni :
las kyi gshin rje de dag las :
las kyi shan pa'i sprul pa mtshon thogs mang po 'phros pas dmigs bya sgrol ba'i las bya :
sprul pa'i spyang ki dmar po des dgra bo'i gzugs dang sha khrag thams cad dmar lang lang zos nas lhag ma rdul tsam yang ma lus par bsams la :
phur pas gzir bas kyang phur pa'i rtse mo nas gnam lcags kyi tshwa tshwa ngad tsha zhing dbal rtsub pa 'phros pas dmigs bya'i lus ngag yid gsum gzhob tu bun bun btang bar bsams la :
bsad pa las kyi spu gri'i sngags 'di drag por bgrang :
'bod rbad kyi gsham du :
hri tri a pa ye :
ya mAn ta ka :
b+hi tri ta kA li kro ta dgra bo'i snying rtsa la myog rbad :
srog rtsa la mA ra ya rbad :
ni sha ku ru ni rbad :
nr-i hur long breng :
dun dun :
hur thuM dza tsit+ta rbad ya :
'di yi dus su brub dong pho brang dang lcags ri'i bar gyi khyams su dgra bo'i ling+ga dang gtor chung mang po thun gyi skabs su 'bul :
bstab pa bya'o :
de ltar bsad pa'i las byas pas :
bsad rtags gzhan dang 'dra ba 'byung bar 'gyur :
de yang 'bod pa la zhag bdun :
rbad pa la bdun :
bsad pa la bdun :
de las mang mi rung :
gal te de la rtags ma byung na dril bas bdun bya'o :
bzlog pa byung na pha rol gyi lha gong ltar gshed la dbab :
gzhan dang ming 'dra mkhan la 'byams shor na gsal shing btsug :
rdugs na za lam yang yang du bstan :
rang gshed dbab pa go bgo ba'i skabs su shes par bya :
gsal shing ni dgra bo'i yul nas shing khru gang ba la byang bu byas te rU pa bris te :
kho'i ming rus bla dwags dang sgo nor sgo khyi tshang zla lo steng dang bcas pa bris la :
che ge 'di la lha 'dre'i dmag dpung phob cig la sogs dmod mo gang shes bris la dmigs bya'i phyogs su gzug :
kho'i yul nas shing ma rnyed pa'am :
rang dang yul gcig na se ba'i sdong po la bya'o :
za lam ni :
bag zan la rU pa khrag byugs pa mang po byas la :
kho'i thad du bskyal :
thag ring na phyogs su 'phang :
de ltar gtor ma dang ling+ga zor 'phangs pa thams cad khyi spyang bya la sogs pas za nges pa'i sar bskyal :
zor du 'phangs pa'i ling+ga thams cad sha shun dang lgang lpags la 'bri ba gnad yin :
de ltar 'bod rbad bsad pa'i las grub cing rtags rdzogs nas sgrub khang gzhi steng yin na :
lug thod dang ling+ga bton la dus gza' drag po'am nam phyed la bab pa'i drag po'i me la bsreg :
ro ma rnams lam sum mdo'am :
lha khang them pa'i 'og tu mnan :
gtor ma dmigs pa'i phyogs su zor du 'phang :
khyim gyi gtor chung dang rU pa rnams gza' rgyu ba dang bstun la dong gru gsum brus pa'i nang du mnan :
thun gyi lhag rol rnams bsdus la gsos te sngar ltar brub dong nang du bcug :
bcas gzhan thams cad mis mi mthong ba'i yol ba btang la sba :
las la sbyar ba'i dus su lug thod du gang la bya ba'i ling ga bcug la rbad bsad gnyis byas pas chog :
sgrub khang g.yel ba'am gzhi rten med na las kyi rjes mi mngon par bya ba gnad yin no :
sa ma ya :
'di ni gshin rje gshed nag po'i bsad pa las kyi spu gri ste :
logs su bkol nas thems su sbas :
phyi rabs bstan pa srung ba yi :
skyes bu gcig dang 'phrad par shog :
dam med log sred rang 'dod can :
sems bskyed bral zhing snying rje med :
mthu sdigs byed pa'i ngan sems can :
bla ma mi bkur rang che 'dod :
nor gnag can la gsang zhing sba :
sdig can lag tu shor ra re :
des na tsit+ta'i snying du bstim :
sa ma ya rgya rgya rgya :
gshin rje'i srog 'khor spyang thod du gzhug rgyu ni :
glang dmar po'i snying shun la khyi dmar po'i khrag gis bri ba   (a)ni :
(4)
da dzi ng+ga ts+phe ngad co'i w+ngod wa nad wajacuja dahun dawa j+'un ca ltar bri'o :
de ltar bris la dar snas dril :
gser thum gcig dang mnyam du ag tse khung du gzhug la gang bar bya ba ni :
'bru dmar pos bkang ba'am :
gang 'thad kyis so :
spyang thod kyi phyi thams cad la 'bod rbad bsad gsum gyi sngags thams cad tshang bar bri'o :
'di yi dam tshig tu :
glang dmar po'i sha mi za :
khyi dmar po mi brdung :
dkon mchog bstan dgra'i sngags zlog mi bya :
gzhan gyi mthu len mi bya :
sangs rgyas kyi bstan dgra la thug na bya :
sgrub pa po mnyes pa la do bsdo na bya :
yi dam gzhan la byed pas 'di la brtson na dus rgyun du rtsa sngags brgya rtsa re ma chag par bya :
gzhan mthu'i kha skong byings po nas blta bar bya :
sa ma ya :
srung zlog bsad gsum sgrub pa dang bcas tshe bdag par bu skor gsum gyi nang nas gud du phyungs shing :
thems su bzhag pa'o :
tshe bdag gi las sgrub che chung gshor che chung par bu skor gsum :
las sgrub chen po :
yig sna :
'khor lo :
rdzas ngan nag po thug 'gyel rnams ni gsang na myur ba yin no :
'chal na nus pa nyams pa yin :
zhes bshad :
sa ma ya :
d+ha thim :
sbas rgya :
gtad rgya :
gter rgya :
kha thaM:[ \u0f01\u0f83]:[ \u0f88\u0f88\u0f88\u0f88\u0f88\u0f88 ]shrI ya mAn+ta ka many+dzu shrI:
'jam dpal nag po las :
las tshogs rdo rje pha lam zhes bya ba 'dir thug ste :
gang dag 'di yi sgo nas gzhan rjes su bzung zhing :
rgyud smin par 'dod pas shis pa'i phyogs su sgrub pa nas byung ba ltar gyi dkyil 'khor mchod gtor dang bcas pa bshams la :
dkyil 'khor gyi dbus su drag po'i bum pa bca':
rtsibs bzhi la :
shar du sku :
lhor be con :
nub tu thod khrag :
byang du phur pa :
mchan bzhi la sgrub dpe :
thod pa thun gyis gang ba :
rak+sha'i phreng ba :
dmar gtor gru gsum pa khrag gis byugs pa rnams bkod la :
tshogs las yan chod sgrub pa ltar bsnyen pa dang bcas pa'o :
de nas du yod pa'i skyes bu rnams yol ba'i phyi rol du las thams cad pa'i chus bkrur bcug la :
yol ba'i phyi nas gsol ba 'di skad gdab bo :
kye ho :
bdag cag pho nya'i 'jigs pa las :
skyob phyir skyabs kyi skyel ma dang :
rdzu 'phrul byin rlabs bstsal du gsol :
zhes pa'i lan bla mas 'di skad do :
e ma :
ma dag skye 'gro bgegs kyi tshogs :
log par 'dren byed ma yin nam :
de yin na ni skal med cing :
rdo rje khro bos brlag par 'gyur :
zhes pa'i lan du :
bdag sogs las dang skal par ldan :
skyabs chen khyed kyis bskyab par 'os :
snod du rung phyir bka' stsol cig :
ces brjod la :
yol ba'i nang du bla ma dkyil 'khor srung ma dang bcas pa la phyag bya :
sku yon maN+Dal dbul :
bla mas skyabs 'gro sems bskyed dang sdom pa byin nas :
slob ma rnams kyis snying khar ya mthing nag re re'i mtha' skor du :
rtsa sngags kyis bskor ba re bsgom du bcug la :
oM shrI ya mAn ta ka sa ma ya :
kA ya wA ka tsit+ta hU~M:
zhes bdud rtsi lce steng sbyin :
rdo rje spyi bor bzhag la :
hU~M:
'di ni gsang chen theg pa'i chu :
rab 'jigs rdo rje 'bar ba ste :
bdag gis bsgo ba'i las gang yin :
khyod kyis kyang ni brtsam nus shing :
dam tshig dag la gnas byed dam :
zhes pa'i lan gsol ba :
mgon po khyod kyis gang bsgos dang :
bsrung bya'i dam tshig thams cad ni :
lus dang srog la bab gyur kyang :
gus shing brtson pas bsgrub par bgyid :
de nas slob ma la 'jam dpal nag po'i bskyed rim phog cing :
snying khar ya mthing nag las 'od zer 'phros pas bla ma'i thugs kar phog pas rgyud bskul cing bla ma ye shes sems dpar gsal bas :
slob ma dam tshig pa la rjes su gnang ba gtad pa ni :
dkyil 'khor dbus kyi bum pa gzhal yas khang gi nang du lha tshogs 'od du zhu ba las byung ba'i bdud rtsis dbang bskur zhing chu byin pas sgo gsum gyi sgrib pa dag nas :
ye shes kyi lha dang dbyer med du thim par dmigs la :
hU~M:
lha tshogs 'bar ba'i gzhal yas khang :
lha rnams las byung bdud rtsi yis :
byin rlabs bum pa'i dbang bskur bas :
sgo gsum sgrib dag lhar gyur shog :
ka lA sha a b+hi She ka te sa ma ya shrI hU~M:
'thung zhing khrus bya :
sku gtso 'khor lnga spyi bor bzhag la :
dbang rdzas dang yul gnyis dbyer med du :
hU~M:
rab 'byams rgyal ba rnams kyi sku :
rdzu 'phrul du mas dbang bskur bas :
khro rgyal nyid dang dbyer med de :
lha rnams grub pa'i dbang thob shog :
sngags mthar :
a b+hi Shiny+tsa mAM:
lag pa g.yas su be con :
g.yon du thod khrag gtad la :
hU~M:
ya mAn ta ka'i phyag rgya mchog :
skyes bu khyod la gtad pa yis :
'khor ba'i 'khrul 'khor bcad pa dang :
log 'dren thul ba'i dbang thob shog :
nyid dang mthu rtsal mnyam par bsam :
lag pa g.yas su phur pa g.yon du sgrub dpe gtad la :
log 'dren gdug pa 'dul ba'i mchog :
yon tan mi 'dzad gter 'byung ba :
rdzas dang glegs bam dbang byin pas :
de nyid yang dag ldan gyur cig :
ces pas phur pa gdeng :
sgrub dpe bklag go :
g.yas su thod thun :
g.yon du rak+sha'i phreng ba byin :
gzi byin bskyed pa'i thun dang ni :
bgrang phreng rak+sha gtad pa yis :
dgra bgegs ma lus sgrol ba dang :
sngags kyi brtan pa thob nas kyang :
bcom ldan gshin rje nag po yi :
phrin las ma lus grub par shog :
ces pas rak+sha'i phreng ba dang ma bral bar bya :
lag par dmar gtor gtad :
mdun du 'brub khung gru gsum pa gcig bzhag la :
skyes bu stobs ldan khyod kyis ni :
lha rnams drag tu mchod pa dang :
sgrub pa rgyun du byed pa yi :
dbang dang byin rlabs gzi byin pas :
lha rnams thams cad 'grub par shog :
sna tshogs rdo rje dang dril bu gtad la :
phrin las ma lus lhun gyis grub pa'i rdzas :
gnyis med don gyi dbyings las sgra sgrog pa :
thabs dang shes rab ldan pa'i phyag rgya 'di :
skal ldan skyes bu khyod la gtad pa yis :
phrin las 'di yi bdag por khyod gyur cig :
phrin las mthu dang rdzu 'phrul stobs ldan zhing :
khro rgyal yon tan kun dang ldan par shog :
rtsa sngags las sngags kyi sham bu can thams cad bsgrag go :
zhes pa rnams kyis rjes su gnang ba gtad la :
phrin las 'di yi bdag por mnga' gsol :
smon lam gdab :
bkra shis brjod :
bla ma lha dang bcas pa la gtang rag gi mchod pa rgya cher 'bul :
bla ma yon gyis mnyes par bya :
tshogs 'khor 'bul ba la sogs pa rjes kyi bya ba spyi mthun bya'o :
'jam dpal nag po'i byin rlabs 'di thob phyin chad bar do'i pho nya'i 'jigs pa thams cad las skyob par 'gyur ro :
byin rlabs rjes gnang ngo :
sa ma ya :
rgya rgya rgya :
d+ha thim :
![ \u0f01\u0f83]:
shrI ya mAn ta ka hU~M:
ya mAn+ta ka'i kha tshar las :
sdom ldan grib 'joms man ngag bstan :
dam tshig ldan pa'i rnal 'byor la :
nyams grib mi gtsang gos gyur na :
chen pos ngan song gnas su 'phen :
de 'og srog gi bar chad byed :
de 'og nad dang sdug bsngal 'byung :
mthar yang myos shing 'thib la sogs :
ma rungs pa yi ltas 'byung bas :
de phyir grib 'joms las 'di bya :
dang po brtag cing bar du srung :
tha ma grib byung phyi thabs bstan :
rnal 'byor grib kyis gos pa la :
rtags ni 'di dag 'byung bar 'gyur :
lus ni mi bde 'thom pa dang :
'di na med par na snyam byed :
sgyid lugs shed med skyur thag chad :
gnyid bro 'thib cing sdod mi tshugs :
bya ba byed snying mi 'dod par :
nyal snyam nyal na nyal mi bde :
yang na glo bur nad kyis thebs :
shig mang dang ga 'gags la sogs :
lus la mi bde sna tshogs 'byung :
ngag ni dig lkugs smra mi shes :
glal 'phro sbrid pa btud ma 'byung :
lce sdib 'brum thor mang po 'byung :
sna khrag 'bab dang skad 'gags dang :
smra snying mi 'dod 'dod na yang :
smra ba mi 'khyor ldab ldib 'byung :
ci smra mi dran bla rdol dang :
'chal ba'i gtam sna mang po 'byung :
de la sogs pa bsam mi khyab :
yid ni mi brtan brjed ngas che :
yang ni spra spro zang zing byed :
snying mi dga' zhing shes pa 'phyo :
myos shing nyam nga dred sngangs 'byung :
yid 'chus bsam na gtad so med :
ting 'dzin mi brtan bsam mi 'grub :
don med snying rlung 'phyo ba dang :
tshig pa za dang 'thab snying 'dod :
gang yang yid du mi 'ong bar :
sna zubs skad 'gags ro stod na :
gnyid nyob yang na gnyid mi phebs :
de sogs lus ngag yid gsum la :
grib ltas dpag tu med pa 'byung :
phal cher rnal 'byor rig pas dpyad :
de ltar grib kyi ltas brtags gces :
bar du grib kyi srung ba bstan :
brtson 'grub ldan pa'i rnal 'byor pas :
'di ltar rdzas kyi rim pa gsag :
srid kyi lha rdo dkar po dang :
dkar po dgu dang nag po dgu :
dmar po dgu dang zag pa dgu :
skra sen dgu dang rus pa dgu :
sman sna dgu dang chu sna dgu :
'bru sna dgu rnams bsags pa ste :
dung chung srin med mgron bu sbrum :
shu dag dkar po tsan+dan dkar :
mkhar gong gangs dkar dum bu mkhan dkar dang :
ga pur bal dkar me tog ste :
spos dkar la sogs dkar po dgu :
gu gul gla rtsi shu dag nag :
rgya snag bong nga nag po dang :
mu zi nag po khyi nag brun :
yug sa'i skra shad rta nag bon :
pad+ma rak+ta rgya mtshal dang :
rdo dreg dmar po sin+d+hu ra :
seng ldeng tsan+dan dmar po dang :
khyi khrag yugs sa'i sna khrag ste :
shan pa'i khrag dang dmar po dgu :
grub thob dri chen spyang ki'i brun :
lkugs pa'i dri chen bya rog brun :
ba yi lci ba ro yi brun :
phag brun byi la nag po'i brun :
lho mon brun te zag pa dgu :
rus rta ming rus lo mi gcig :
de ltar dgu yi skra sen dgu :
ro dgu bsregs pa'i rus pa dgu :
gur gum li shi a ru ra :
shing kun dzA ti sug smel dang :
ru rta cu gang ka ko la :
gangs chu char chu khron pa'i chu :
chu mig 'bab chu lu ma'i chu :
shing chu 'dam chu 'dres pa'i chu :
til dkar til nag ke tshe dang :
shang tshe yungs dkar yungs nag dang :
bra bo sran ma zi ra nag :
de ltar dgu tshan dgu bsags pa :
rma bya'i mdongs dang a mr-i ta :
zhib btags chu dgu chang gis sbrus :
ril bu yungs 'bru'i tshad tsam bya :
dar nag nang btums ril bu de :
legs par dril la dgos pa'i tshe :
gzhung nas bshad ltar las la sbyar :
gzhung ni 'di ltar bstan par bya :
dang po spyi dril srung ba las :
dar ras gro shog gang 'dzom la :
rdzas sbyar khu bas bri bya ste :
dpe chung dag tu shes par bya :
de ni rab tu gnas par bya :
ming rus mi gcig slob dpon dgus :
rten 'brel snying po brjod byas la :
rab gnas tshar nas zhing lpags dril :
rdzas kyi ril bu bdun dang bcas :
drod dang ma bral lus la bcang :
rang nyid 'jam dpal nag por bskyed :
ya nga bag tsha mi bya bar :
rig pa'i ngar bskyed hur phyungs la :
grib kyi steng du thog rdzis btang :
mi gtsang sa phyogs 'gro ba'i tshe :
rang nyid lcags kyi phag nag ni :
rab 'jigs ngar dang ldan pa yis :
grib bdag grib dang bcas pa rnams :
zas skal yin pas zos par bsam :
de lta bu yi sbyor ba yis :
grib kyis tshur la mi tshugs shing :
phar la 'joms pa'i stobs dang ldan :
de ni grib dang mi gtsang gi :
spyi dril srung ba shin tu zab :
sa ma ya :[ \u0f01\u0f83]:
dpal chen ya mAn+ta ka las :
bye brag grib srung 'di ltar ro :
nyams grib can la dbang bskur dang :
chos bshad la sogs byed pa na :
rang nyid gser gyi rdo rjer bsgom :
de las 'od zer 'phros pa yis :
grib dang mi gtsang gang yin rnams :
skad cig gis ni med bsams la :
grib 'joms sngags brjod chu gtsang du :
ril bu gcig gzhug khrus dang 'thung :
de yis nyes pa 'byung mi srid :
de sogs grib byung dogs pa la :
rang nyid lha yi nga rgyal gyis :
snying gar khro rgyal sme brtsegs bsgom :
de ni yig chung ('uM)nang du gsal :
grib 'joms sngags 'di brgya rtsa re :
nangs kyi rigs la bzlas nas kyang :
ril bu gcig la btab ste bza':
oM many+dzu shrI kA la rU pa hU~M phaT:
oM b+hur kuM:
ma hA pra Na ye :
b+hur tsi b+h+yu+i[<!TCC Tibetan character 4,200 undefined in unicode!>]:
bi ma le :
u tsuSh+ma kro d+ha hU~M phaT:
badzra b+hur kuM:
ri li shu thar sha hur shi bi ma le u tsuSh+ma kro d+ha hU~M hU~M phaT phaTaHswA hA:
rig sngags rgyal po 'di nyid ni :
gcig thub grib kyi gnyen po yin :
grib dang mi gtsang nyes pa kun :
lcags bsregs steng du mar bzhag 'dra :
des na 'di la 'bad par bya :
de ni srung ba'i rim pa 'o :
gdams pa 'di dang mi ldan zhing :
grib dang mi gtsang gos gyur na :
tha ma phyi ba'i gdams pa la :
skyes bu rnams kyis nyams su longs :
nyams grib byung na rang nyid ni :
rdo rje sems dpar bskyed pa yi :
snying khar khro rgyal sme brtsegs bsgom :
grib rnams bsdus te de la bstim :
yig brgya grib gshed sham bu can :
brgya rtsa bgrangs pas sel bar 'gyur :
zas grib byung na lce yi steng :
hU~M nag me 'bar bskyed pa'i mthar :
grib sngags dag gis bskor ba las :
'od zer nag po 'phros pa yis :
rang gi khong pa'i nang gang nas :
mi gtsang nyes pa'i tshogs rnams kun :
dri chu'i sgo nas thon dmigs shing :
'thung dang bkrus pas zhi bar 'gyur :
rdzas dang gos kyi grib byung na :
khro rgyal bsgoms pa'i sku lus la :
bskal pa'i me dpung 'bar ba yis :
gang yin thams cad gzhob tu bsregs :
sngags bzlas sug pa bul tog dang :
sol khu'i chu yis lus bkru zhing :
rdzas dang gos la gtor bas sel :
ro grib byung na bdag nyid ni :
khro rgyal bsgom pa'i thugs ka ru :
dur khrod DA ki nag mo bskyed :
sngags bzlas DA ki'i thugs ka nas :
'od 'phros mi gtsang bsregs par bsam :
dur thal chur sbyangs sngags bzlas khrus :
'thungs pas nyes pa zhi bar 'gyur :
yug sa'i grib kyis gos pa na :
lha bskyed sngags bzlas yug sa'i skra :
gang rnyed bsregs pa'i dud pa la :
lus bdug sngags bzlas dmigs med bsgom :
des ni nyes pa thams cad zhi bar 'gyur :
dam grib phog pa'i rnal 'byor de :
mchod rten nag po gcig tu bskyed :
sngags bzlas rang las 'od 'phros pas :
'od zer ri rab chen por bsam :
ri rab 'og tu grib bdag mnan :
mchod rten tsha tshA gang 'dzom la :
sku khrus gsol ba'i chu yis bkru :
des ni dam grib bsang bar 'gyur :
mdze grib byung na rang nyid ni :
khro rgyal bsgoms pa'i thugs ka ru :
lcags kyi bya khyung 'bar bar bskyed :
sngags bzlas phag pa'i tshil bu dang :
rang gi dri chen bsres byas la :
sran ma tsam gcig spyi gtsug byugs :
khyung la me 'bar grib bsregs bsam :
des ni mdze grib sel bar byed :
gdon grib byung na rang nyid ni :
'jam dpal thugs kar phyag rdor bskyed :
gla rtsi gu gul chur sbyar zhing :
sngags bzlas dang ni khrus byas grol :
bang grib nal bu'i grib byung na :
rang nyid gser gyi rus sbal te :
srung skud dkar po sum sgril la :
sngags bzlas rkang pa'i bol la btags :
de yis grol bar gdon mi za :
byi grib phog na rang nyid ni :
me lhar bskyed la bzlas pa bya :
shing sna'i dud pa dag la bdug :
lha la me 'bar grib bsregs bsam :
des grol nyes pa zhi bar 'gyur :
mkhon grib btsog grib phog gyur na :
rang nyid 'jam dbyangs ser por bskyed :
sngags bzlas chu la btab ste khrus :
bkrus pa'i khu bas ngar glud bya :
ral gris gtubs la lam mdor bor :
des ni nyes pa zhi bar 'gyur :
gzhan yang grib kyi rigs byung na :
bum pa kha rgyan mgul chings bcas :
nang du chu dang rdzas ril lam :
ma 'dzom sman sna gang 'thad blugs :
bum pa gzhal yas khang du bskyed :
nang du 'byung ba'i lha mo dang :
sme brtsegs 'jam dpal nag por bsgom :
ye shes dgug gzhug bsre bsnan bya :
bdag bskyed gsol gdab gzhung ltar las :
'dzab dgongs mgal me'i 'khrul 'khor bskor :
bzlas pa ci 'grub byas nas ni :
lha rnams la ni mchod pa 'bul :
bum pa nang gi lha tshogs rnams :
ye shes sems dpa' rang sar gshegs :
dam tshig bum pa'i chu la thim :
bum chu bdud rtsir gyur dmigs shing :
dang po dkon mchog rten la sogs :
lha dang chos skyong srung ma yi :
sku rten rnams la khrus gsol zhing :
de nas rang gzhan khrus byas la :
khong du 'thung sogs gang 'thad bya :
rjes kyi bya ba spyi dang mthun :
'di ni spyi mthun gdams pa 'o :
de ltar las sbyor gang byed kyang :
rang gi byed na lha bskyed de :
de yang 'jam dpal nag po la :
thugs kar gnyen po'i lha rnams bskyed :
rdzas kyi ril bu kun la bsre :
gzhan la byed na dmigs pa phog :
ril bu mi sbyin gzhan rnams bya :
rang rang dam tshig gcig pa la :
ril bu byin kyang nyes pa med :
grib 'joms rdo rje pha lam 'di :
pad+mas phyi rabs don ched du :
tshe bdag gsang yig gzhung las btus :
phyi rabs don du gter du sbas :
las can bu dang 'phrad par shog :
sa ma ya :
rgya rgya rgya :
sbas rgya :
gtad rgya :
gter rgya :
kong po rgya la gshin rje'i dong kha /
gshin rje tshe bdag nag po'i thugs ka nas gdan drangs pa'o //
'di bris rnam dkar dge ba yis //
dgra bgegs bar chad zhi bar mdzod //
!
//'jam dpal nag po'i yig chung zab pa'i yang rgya ru gdams pa bzhugs pa lags so :[ \u0f01\u0f83]:
o rgyan pad+ma bdag 'dra yis :
gdol pa kha bzhi brgyud brgyud nas :
sangs rgyas bstan pa'i srog shing btsugs :
sa 'og rin chen gter gyis bkang :
gdul bya snod ldan smin par byas :
da lta'i dus 'di cung zhig bde :
lan gcig dus kyi snyigs ma la :
sangs rgyas bstan pa nyams pa'i tshe :
nga yi bstan pa cung tsam zhig :
mtha' 'khob rnams su 'byung 'gyur zhing :
smon lam las sad skyes bu 'gas :
dam chos gter la spyod pa'i tshe :
bdud kyi sprul pas cho 'phrul 'gyed :
nga min nga 'dra'i sprul pa ston :
'gro ba log pa'i lam la 'khrid :
'dra min bcos pa'i gdams pa rkus :
de phyir gsang ba'i brda tshig la :
bka' rgya smon lam phyag rgyas mnan :
'phrul yig dkrugs yig la sogs pas :
gdams pa gsang zhing bskungs nas bzhag :
phyi rabs nga yi rjes 'jug rnams :
gnad kyi zin bris 'di la ltos :
smon lam phyag rgya'i yi ge ni :
dgongs tshig yin phyir bkrol mi dgos :
DA ki rang gnad yi ge rnams :
rdzas kyis sbyor te shes 'gyur zhing :
gsang tshig rang rang gzhung las gsal :
gzhan yang yig rigs 'dra mang yang :
bod gter rnams la bkod pa med :
gal te byung la brtags pa gces :
re re tsam zhig yod na yang :
rdzu 'phrul gnad kyi yi ge min :
de la brtags pa man ngag yin :
o rgyan dgongs dkrugs chen po yi :
yi ge la la tsam zhig kyang :
zab gter rnams la bu re yod :
sde pa phyed du dkrugs pa dang :
sbugs chen sbugs chung gnyis po yang :
phal cher lho gter yongs la yod :
bcu gsum khugs pa'i yi ge rnams :
bzo yi rig byed 'ga' la yod :
gal mdo dkrugs kyi yi ge rnams :
'dra min rnam pa mang gyur kyang :
las dang ldan pa'i skyes bu yis :
legs par brtags na shes par 'gyur :
yi ge 'khrul bsdebs lnga pa dang :
'khrul bsdebs chen po bod na med :
ma 'ongs snyigs ma'i dus su yang :
blo dang shes rab ldan rnams kyis :
log 'gyur yig skad rnam grangs dang :
skad gsar sgra log mang bcos 'gyur :
bstan pa nyams pa'i snga ltas yin :
o rgyan dkrug yig rigs 'ga' las :
mang dag bod du ma 'phel kyang :
ma dag gter la'ang yod pa srid :
de la brtag pa shin tu gces :
klu 'bum skyid dang lha seng ges :
gter log 'ga' zhig byas pa yod :
de la gzab pa shin tu gces :
yig rigs phran tshegs gsar bus te :
de dag nyid la brtag pa yis :
bdud kyis bslus pa'i sprul pa 'byung :
log min yig gsar bcos nas ni :
gter min de 'dra 'chos pa 'byung :
de ni bstan pa'i chom rkun te :
las kyi dbang gis mnga' thang che :
'on kyang bstan pa yun mi mnga':
de byung nga yis 'dul bar bya :
o rgyan gsang ba'i dkrugs yig las :
lde'u mig yig chung di yis khrol :
ka ta gnyis po ma bu yin :
kha tha gnyis po pha spad yin :
ga da gnyis po ming sring yin :
nga na gnyis po dpon slob yin :
de ni zung 'brel kun la 'dres :
ca pa nyid dang cha pha ste :
ja ba ma nya rigs pa'i rtags :
ta ka tha kha da ga gsum :
nga na gnyis po gong 'og spo :
pa ca pha cha ba ja dang :
nya ma bzhi po shugs kyis shes :
tsa ra tsha la dza sha dang :
wa sa dkyus kyis shes par bya :
zha ha za a gnyis po ni :
mtha' rten yi ge bklag pa gces :
'a ya gnyis po g.yo ba byed :
sum cu gnyis pa'i nye 'brel 'di :
gcig gi gdan sa gcig gis 'dzin :
gang byung dbang du bklag pa gces :
sa ma ya :
d+ha thim :
:ka kha ga nga :
ta tha da na :
ca cha ja nya :
pa pha ba ma :
tsa tsha dza wa :
ra la sha sa :
zha za ha a :
'a ya gnyis po dong sprugs yin :
ra la sha sa :
tsa tsha dza wa :
ha a :
zha za :
lnga bcu nga brgyad shes par bya :
bzhi bcu zhe drug yi ge 'di :
las can gcig dang 'phrad par shog :
sa ma ya :
tsit+ta d+ha thim :
gzhan yang dkrugs yig lde'u mig rnams :
rang rang bag rtse'i nang du gsal :
de ltar gab yig phal cher ni :
smon lam las can skyes bu yis :
rang bzhin shugs kyis shes par 'gyur :
gsang ba dkrugs yig lde'u mig gsal ba sgra rang 'gyur du bkod pa'o :
sa ma ya :[ \u0f01\u0f83]:
'jam dpal nag po'i dmar byang 'dir gzug go :
gsang ba gnad kyi yig chung 'di :
bzlog pa'i skabs su dkrugs yig ltos :
gces pa 'di'oH
(he)
he wa tsan da wi cha tso tsha tso tsha j+yag j+ya wa :
ca wa ja a+tsod ca ju nad yan ja a+tsad di tsan mig cha :
tsho tsha t+yi chazha yi thon :
ca tsa 'banya ga ca tsha ngad tse ja w+tho nya tsha :
w+b+had 'gi ts+h+ya ra ja ts+h+yag ja a+ca wa wo :
b+h+yo la ki ca :
ya ra mA ya ra mA trU~M sha :
b+h+yo sha rag ya ting shan rag mo rag b+h+yo na du ram :
b+h+yo ni ra ma ni ma oM:
b+h+yo khroM trig b+h+yo hU~M:
oM shrI dzu ma na shrI pa rU la kA kA:
ka ta mA na ya ya :
ka te kro a a+yai gces so :
sa ma ya :[ \u0f01\u0f83]:
bsad pa'i skabs su :
gshin rje'i srog 'khor bris nas spyang thod du gzhug :
(e)
ces pa ni :
glang bu dmar po'i snying shun :
khyi dmar po'i khrag dang snag tshwa bsres pas bri bar bya ba ni :
mu khyud rim pa lnga bskor ba'i lte bar :
oM shrI many+dzu shrI ya mAn ta ka hU~M phaT:
ces pa bri :
de rgyab mu khyud la :
oM shrI many+dzu shrI ya mAn ta ka kA la rU pa hU~M phaT:
sa ma ya :
tsit+ta hring hring :
zhes pa bri :
de rgyab rtsibs bzhi la :
srung ba'i rtsibs la bri ba'i gshed bzhi'i sngags bzhi po dang :
mchan bzhi la ma ya hU~M b+h+yo :
bzhi po 'bru re re bri :
de rgyab mu khyud la srung sngags chen po bri :
spel tshig dang ma ma kA ya can mi 'dogs :
de rgyab mu khyud la zlog sngags ring po bri :
yang rin chen gser dngul gang 'dzom gyis :
rtsa sngags zhi khro gnyis ka bris la gzhug par bya'o :
de yang zhi ba la wA gI shwa ri mUM:
khro bo la dkyus ltar ro :
de ltar bris pa ro ras kyis dril la spyang ki'i thod par bcug go :
sa ma ya :
grib srung gi skabs su :
srung ba'i 'khor lo bris la btag go :
zhes pa ni :
ro ras nag po ma rnyed kyang :
gro shog gang 'dzom la :
grib srung gi rdzas kyi ril bu sbangs pa'i khu ba dang dreg nag bsres la :
tsakra bskor ba ni :
dang po mu khyud gcig bskor ba'i lte bar :
hU~M ya ma b+h+yo :
bzhi brtsegs ma bri :
mu khyud la bdag che ge mo'i lus ngag yid gsum la grib dang mi gtsang ba thams cad srungs shig :
ces pa bri :
de rgyab mu khyud gcig bskor la :
oM wA gI shwa ri mUM:
oM shrI many+dzu shrI ya mAn ta ka kA la rU pa hU~M phaT:
de rgyab rtsibs bzhi la bri ba ni :
srung ba'i skabs dang 'dra :
mchan la :
grib kyi gnod pa srung shig :
ces pa re re rdzogs par bri :
de rgyab mu khyud gcig bskor la :
oM many+dzu shrI kA la rU pa hU~M phaT:
oM b+hur kuM ma hA pra Na ya b+hur tsi :
b+h+yu[<!TCC Tibetan character 4,200 undefined in unicode!>\u0f72] bi ma le :
u tsuSh+ma kro d+ha hU~M phaT:
badzra b+hur kuM ri li shu thar sha hur shi bi ma le :
u tsuSh+ma kro d+ha hU~M hU~M phaT phaT swA hA:
ma ma kA ya wA ka tsit+ta rak+Sha ku ru hU~M zhes pa bri :
de rgyab mu khyud gcig bskor la :
A li kA li rten 'brel snying po bri :
mtha' ma me ri 'bar bas bskor :
de ltar bris pa la rdzas kyi khu ba dang :
mdzes pa'i tshon bsres pas kyang byug par bya'o :
de ni grib bsrung ba'i dpe chung ngo :
sa ma ya :
('uM)   bdag nyid 'jam dpal nag po'i thugs khar khro bo sme ba brtsegs pa sgom pa ni :
hU~M mthing nag 'od du zhu ba las byung ba'i khro bo sme ba brtsegs pa khro zhing gtum pa mthing nag zhal gdangs mche ba gtsigs pa :
spyan gsum sdang mig tu bsgrad pa :
ljags 'dril drag po'i rkan sgra bsdebs pa :
srid pa thams cad g.yo ba :
phyag g.yas rno ngar dang ldan pa'i ral gri 'phyar thabs kyis gnod byed thams cad gsod cing gtubs pa :
g.yon ye shes kyi me dpung 'bar ba bsnams pa :
grib dang nyon mongs pa thams cad gzhob tu sreg pa :
gsus khyim che zhing nywa sul rags pa :
rgyan med gcer bu mtshan ma gyen du sgreng zhing :
ral pa ser pos stong khams khengs pa gcig bsgom par bya'o :
sa ma ya :
'jam dpal nag po'i gdams pa la :
dang po bsnyen pa rtags thon du 'bad :
de nas sgrub pa la drod thob par bya :
las sbyor srung zlog bsad gsum bya :
de ltar ma grub kyi bar du las sbyor srung zlog bsad gsum la brtson par mi bya'o :
grib srung gi las mtha' ni :
bsnyen pa thems nas byas pas chog la :
'di shin tu gnyan pas mang po la spel bar mi bya ba gnad yin :
mang po la spel na mi zab :
gcig brgyud byas na zab :
kun la ngoms na mi zab :
gsang zhing sbas na zab :
the tshom zhugs na mi zab :
yid ches byas na zab :
yal bar dor na mi zab :
nyams su blangs na zab :
dpe sred byas na mi zab :
tshig don sprad na zab :
zab lnga snying gi dkyil du chongs :
sa ma ya :
rgya rgya rgya :
las can gcig dang 'phrad par shog :
sbas rgya :
gtad rgya :
gter rgya :
o rgyan zab don thugs kyi mdzod :
'jam dpal bdud 'joms srung zlog bsad gsum gyi skor :
zab pa'i yang snying :
yig chung dmar byang dang bcas pa rdzogs so :
sa ma ya :
gshin rje'i dong kha tshe bdag thugs kha nas /
sangs rgyas gling pas gter nas bton pa'o ///
/
