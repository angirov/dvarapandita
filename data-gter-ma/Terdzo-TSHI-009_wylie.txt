@#//
snod bcud kyi nyes pa zhi bar byed pa'i gter bum sgrub thabs kyi gzhung dang lag len nor bu ke ta ka'i phreng ba zhes bya ba bzhugs so //
na mo gu ru ni d+hi g+ha TaHya /
dug lnga'i nyes pas 'byung lnga'i bcud dang cha //
dar gud mi snyom snod bcud rgud pa'i tshogs //
sel mdzad ye shes rang rtsal thabs mkhas kyi //
phrin las 'dzad med pad+ma rgyal por 'dud //
de nyid kyis gangs can rje 'bangs yongs la thugs brtse bas dgongs te dus dang skal par 'tsham pa'i gdams ngag mtha' yas pa bstsal pa zab mo'i gter kha rnams las byon pa ji snyed cig mchis pa las /
'dir gter chen klong gsal snying po'i zab gter drag po ye shes rab 'bar dang /
rdo rje'i snying po /
bi ma la'i chos skor rnams las gsungs pa'i snod bcud kyi nyes pa zhi bar byed pa'i thabs lag len du dril ba la lnga /
brtan bzhugs nor bu bod khams bde byed /
nyes sel dbang bum /
rten 'brel spyi bcos /
ri dbang spyi bcos /
nA ga spyi bcos so //
dang po la
gnyis /
gzhung gi khungs bstan /
lag len gsal bar bshad pa'o //
dang po la gsum /
gang zhig bya ba'i dgos ched /
ji ltar bya ba'i tshul /
gang du 'jog pa'i dbye ba bstan pa'o //
dang po ni /
rtsa gsum lha la phyag 'tshal lo :[ \u0f88\u0f88\u0f88\u0f88 ]bde chen ye shes skyed pa'i lha :
pad+ma 'byung gnas thugs rje yis :
bod kyi bsod nams mchog thob gtso :
bsam yas la sogs brtan bzhugs mdzad :
ma 'ongs 'gro rnams mi dge'i mthus :
'byung ba'i bcud nyams lha 'dre 'khrugs :
de dus nus ldan sems bskyed can :
bod kyi bsod nams rab spel phyir :
bstan 'di 'bras bu brjod mtha' yas :
phyi nas yangs pa'i sa gnad gso :
nang nas dgon gnas sa bcud dbab :
gsang ba rnal 'byor nus pa gso :
zhes so //
gnyis pa ji ltar bya tshul ni /
kun la gces pa'i gsang sngags 'di :
gser sogs rin po che yis bri :
byin rlabs ldan pa'i chu yis byug :
yi ge dbu can lhad med bri :
A+o~M na ma satrai ya d+h+wi kA nAM:
sarba ta thA ga ta hri da ya gar+b+he dz+wa la dz+wa la d+harma d+hA tu gar+b+he :
saM b+ha ra saM b+ha ra ma ma A yuHsaM sho d+ha ya ma ma sarba pA paM sarba ta thA ga ta sa man+toSh+NI Sha bi ma le bi shud+d+he hU~M hU~M hU~M:
aM baM saM dza swA hA:
ye d+harmA dang :
so so'i 'dod gsol spel tshig can :
sman dang rin chen dar zab 'bru :
g.yang can rten 'brel mthun par bya :
gnas chen rnams kyi sa sna yi :
tshad dang ldan pa'i mchod rten dbus :
gzhug la rab gnas dang ldan gyis :
zhes so //
gsum pa gang du 'jog pa'i dbye ba bstan pa la bzhi /
gsang ba rnal 'byor nus gso /
nang dgon gnas bcud 'beb /
phyi sa dgra bcos pa /
lag len rgyas bsdus kyi don bsdu ba'o //
dang po ni /
mchod pa'i gral lam mdzod phugs bzhugs :
'dul khrims dam tshig nyams pa sor chud cing :
rim gnyis dge sbyor nus pa 'phel bar byed :
yang na khang pa'i grwa ru sbas kyang rung :
zhes so //
gnyis pa nang dgon gnas bcud 'beb ni /
dgon gyi gnas su sa bcud dbab tshul ni :
gnas chen sa snas tsha tsha byas pa'i nang :
sngon bzhin rten 'brel mthun par bzhugs gsol nas :
de nyid kham sa'i rin chen 'bar ba 'am :
yang na kham sa'i bum pa bzos nang gzhug :
tsha tsha'i khyams su sman dar 'bru sna blug :
gang shong mang por bshad de rten 'brel dgongs :
zhes so //
gsum pa phyi sa dgra bcom pa ni /
ral ba 'dra ba'i srubs dang chad pa'i mtshams :
shor ba lta bur brten pa'i tshul du bzhugs :
lhung la khad 'dra 'og nas brten pa'i tshul :
mdung
tshugs lta bur de yi thad du bzhugs :
grog phug mang sar de srid re re bzhugs :
sa lho chad sar rang sar bum pa bzhag :
'og nas rten pa chung ba lta bu la :
kham sa'i glang chen bzos pa'i nang du bzhag :
byang nas skyor ba chung ba lta bu la :
kham sa'i ri rab bang rim tshul du bzhag :
shar na mchod rten mi rung yang :
shing sna mang du bsdebs la bzhugs :
thog na mchod rten mi rung yang :
bla ma'i zhwa dpe lta bu'i snod :
brgyud rim mtshan tho byin rlabs rten :
bcas pa lhan cig bsdebs la bzhugs :
yangs pa'i sa gnad gso ba ni :
phag sbrul thug pa lta bu'i mtshams :
tsha tsha'i bzhugs snod gru bzhi pa :
logs su bkra shis rtags brgya bri :
'og tu sna tshogs rdo rje bri :
khyams su klu sman sna tshogs blug :   sa rim gcig 'og tu gla ba'i mche ba gzhug zer ba zhig 'dug
/stag seng 'dzings pa lta bu'i mtshams :
gong bzhin thog tu g.yung drung bri :
'og tu rma bya'i mdongs sgro bzhag :
sbal sbrul 'dzings pa lta bu la :
tsha tsha gzhug snod gru gsum pa :
logs gsum khroM gyi yi ge bri :
grwa ru 'ug pa'i sder mo bzhag :   dang ru yang 'dug
/sprel dmar me khyer lta bu'i thad :
bum pa kha dog sngon po bzhag :
dom nag khros pa lta bu la :
zlum po'i snod du sman 'bru bcas :
tsha tsha mgo bo mngon pa tsam :
bya pho ze 'dzings lta bu la :
gzhug snod rin chen 'bar ba la :
me ri 'bar ba'i tshul du gzhug :
sbal sdig 'dzings pa lta bu la :
gzhug snod gru gsum me ris mtshan :
rgyab ri chung sar rang rang rgyab :
ri rab bang rim bcu gsum tshul :
bang rim laM gyis mtshan pa bzhugs :
skyor ba'am mdud pa thebs pa'i sar :
'os pa'i mtshams su bum pa bzhag :
gsha' mda' zug sar ri rab tshul :
chu bo 'og nas phyir song thad :
ri rab bang rim shing gis mtshon :
lung gsum 'dus pa'i gdong gsum snar :
gru gsum logs gsum g.yung drung mtshon :
brag ri mtshon cha gzengs 'dra la :
tsha tsha bzhugs snod zlum po la :
steng du dga' ba 'khyil ba bri :
gnam gyi mche ba sar zug sar :
gzhug snod zla gam tshul bya zhing :
de la nyi ma zla ba bri :
brag ri srin po khros 'dra la :
khro rgyal gshin rje'i gdong zhal ston :   las gshin gyi sku /
shor 'dra phyags 'dra bcud med la :
gzhug snod ka pA la ru bya :
dbus sam skyor ba lta bur bya :
rang rang sa yi srung ba la :
shar gyi stag skyar mda' phog na :
de la sman gyi bum pas gso :
lho yi g.yu 'brug sked chad na :
de la rin chen sna lngas mthud :
nub kyi me byar khras 'jab na :
de la sngags kyi thun gyis zlog :   de gnyis mtshams su yungs dkar dang bcas /
byang gi rus sbal gzhung ral na :
de la 'bru sna'i tshogs kyis gso :
nyi zla chu yis khyer ba sogs :
'byung ba mi mthun gar yong sar :
A+o~M \u0f88swA hA:
gong dang 'di yang tsha tshar gzhug :
tshul ma yin pa gar snang yang :
de la tsha tsha sman bum gzhug :
gnad kyi tshul rnams bcos shing gso :
zhes so //
bzhi pa lag len rgyas bsdus kyi don bsdu ni :
de ltar tshul tsam ma 'grub kyang :
sems bskyed ldan pa'i skyes bu yis :
tsha tsha mi 'jig rgya yis gdab :
rab gnas brtan bzhugs legs bskyar na :
'bras bu bslu med cha shas 'byung :
gang 'grub tshul bzhin rgyas par bya :
rab
gnas brtan bzhugs shis pa brjod :
'gro phan sems skyed bsngo smon gces :
skal ldan rnams kyis spyod par gyis :
sa ma yA:
zhes gsungs so //
gnyis pa lag len gsal bar bshad pa la gsum /
bca' ba /
sgrub pa /
sba ba'i thabs so //
dang po ni /
rab mthing shog la gser dngul /
ma 'dzom na rgya shog la rgya mtshal gyi khu bas nang gzhug thog mar /
rnam bcu dbang ldan brtsegs ma dang /
de nas gong phreng du dgongs don rab gsal nas brgyud rim gyi mtshan sngags thog mar 'bri bar gsungs pa ltar na /
A+o~M AHd+harma kA ya a mi ta b+hA hU~M/
de bzhin 'bru gsum thog mthar sbyar ba 'gres te /
saM b+ho ga kA ya ma hA kA ru Ni ka
/nirmA Na kA ya pad+mA ka ra /
DA ki dz+nyA na sA ga ra rAdz+nyI/
bid+yA d+ha ra d+hA tu kA sha gar+b+ha /
mang+ga la rasmi /
gu ru ga ga na sa mu dra /
sarba ma hA gu ru /
zhes pa rnams kyi mjug tu /
brgyud gsum rig 'dzin bla ma rnams kyi byin rlabs thugs rje nus mthus /
zhes 'dod gsol sgyur so gsham gsal ltar so so bya /
'on kyang bla brgyud 'di nang gsang skabs las /
phyi'i sa bcos la ma grub kyang chog par mngon /
phreng gnyis pa dang gsum par gong gsal dri med gzungs thung dang rten snying mthar spel tshig so so'i skabs sbyar dgos pas /
rnal 'byor nus gso'i skabs /
mchog gsum rtsa gsum rig pa chen po'i bden pa'i byin gyi brlabs kyis /
rnal 'byor pa'i sdom gsum dam tshig nyams chag thams cad byang zhing sor chud nas dge sbyor spyi dang khyad par rim gnyis ting 'dzin sgom bzlas kyi nus stobs yon tan gong nas gong du 'phel bar gyur cig
/ces dang /
dgon gnas bcud 'beb skabs bden brjod sngar ltar la /
byin gyi rlabs kyis yul phyogs spyi dang khyad par dgon gnas gtsug lag khang ngam /
rgyal po'i pho brang ngam /
gnas khang rten khyim /
zhes skabs sbyar bsgyur la /
'dir phyi nang 'byung ba mi mthun gcod 'dral gyi nyes pa mtha' dag zhi zhing stong gsum srid gsum snod bcud kyi dpal 'byor bde legs thams cad 'du zhing rgyas par gyur cig
/ces dang /
sa dgra so so la kha sgyur rigs pas 'phrul dgos kyang spyi tsam du /
byin gyi rlabs kyis sa dgras gnod pa'i nyes skyon mtha' dag zhi zhing sa dpal legs pa'i yon tan phun sum tshogs pa dang ldan par gyur cig
/ces sbyar /
gnas chen rnams kyi chu sna dang sgrub chen gyi bum chu la dri bzang dang byin rten bsres pas byugs /
bzang shing rtsa rtse ma log pa'i srog shing la yig mjug nas nang bstan du dril la dar sna'i na bza' gsol /
gnas chen sgrub gnas mtha' 'dul yang 'dul lha khang mchod rten bkra shis pa rnams kyi sa sna las gsang ba'i don la mchod rten dang /
phyi nang gnyis la sAts+tsha btab pa'i nang du bcug
/mchod rten byed na srog shing tshad ldan dang gzungs 'dod gsol ci mang byas la dbus su gzhug
/sman 'bru rin chen dar zab byin rten sogs spyi mthun gyis bkang /
sAts+tsha nang don la kham sa'i bum pa'am rin chen 'bar ba'i nang du bcug
/bar mtshams sman 'bru rin chen dar zab g.yang rdzas mang pos bkang la kha bcad /
phyi sa dgra spyi la de mtshungs bya /
dmigs bsal 'og rten med pa la glang chen gzugs kyi nang du gzhug pa sogs gter gzhung nas gsungs pa ltar so so'i gzhag snod rdzas kyi kha bsgyur bya /
rdzas dang snod kyi kha
bsgyur so so ma 'dzom na sAts+tsha gzungs ldan kho na'am de bzhugs pa'i gter bum tsam gyis kyang phyogs mtshon 'grub la /
gzhung gi dgongs pa tshul bzhin 'grub na phan yon gyi khyad par che ba gzhung gsal ltar ro //
gnyis pa sgrub pa la gnyis /
rab gnas dang /
sgrub pa'i tshul lo //
dang po ni /
bdag bskyed rgyas bsdus gang byed dang mthun pa'i mchod gtor bsham /
rab gnas chas stegs bu'i dbus su rnam bum mgul chings ser po dri dang nyer lnga'i bcud ldan /
las bum mgul chings ljang gu /
kha rgyan gzungs rdor dung zhal bcas pa /
zhi drag gi sbyong ba dang khrus chas /
til /
gu gul /
yungs thun /
'thor nas /
mig thur /
maN+Dal sogs mnga' dbul gang 'dzom bkod /
stegs gtsang ma gcig tu 'bru brdal ba la mchod rten sAts+tsha gang yod bsgrigs pa'i mdun du phyi mchod sogs bsham /
bdag bskyed bzlas pa'i bar grub nas /
skad cig gis rnam rgyal bum par bcom ldan 'das dang slob dpon shAkya seng ge dbyer med du bskyed pa'i thugs ka'i a dkar po'i mtha' skor du rten 'brel snying pos 'khor bar gyur :
ces gzungs thag blangs la rten snying ci 'grub bzla /
mthar 'bru gsum brjod cing mchod yon phul /
lha 'od du zhu nas bum chu byin rlabs dang ldan par mos la dbyangs gsal rten snying bzla bzhin pas 'thor nas la blugs shing sbol /
las kyi bum par paM las pad+ma AHlas zla ba'i dkyil 'khor gyi steng du khro bo bdud rtsi 'khyil pa sku mdog ljang gu zhal gcig phyag gnyis ral gri dang rgya gram bsnams pa dar dang rin po ches brgyan pa'i skur gsal :
bzlas pas thugs rgyud bskul pas sku las bdud rtsi'i rgyun babs par mos la /
A+o~M badzra a mr-ita kuN+Da lI ha na ha na hU~M phaT:
A+o~M a mr-ita u da ka hU~M:
brgya rtsa tsam bzla /
gul yungs la'ang phus gdab /
lha 'od du zhu bas gegs sgrib sbyong ba'i nus pa can gyi chur gyur /
de nas sbyong chas /
a kA ros byin brlab /
nam mkha' mdzod sngags kyis zhi ba dang /
sum+b+ha nis drag sbyong lan gsum gsum mthar /
hU~M hrI:
snod bcud dag pa rab 'byams la :
lha dang 'dre bgegs gnyis snang yang :
bdag 'dzin rnam rtog bgegs yin no :
gnyis med rang grol mtshams chod cig :
drag sngags rol mo yungs thun gu gul dud pas bgegs bskrad /
rten dang bzo bo sbyin bdag gi dri ma ye shes lnga'i mes bsreg par mos la /
til kham phor gyi mer dor la /
hU~M:
ma rig bag chags sgrib pa yis :
log par rtog pas yon tan bsgribs :
rang rig rtogs pa'i ye shes mes :
gzung 'dzin phyi nang gnyis med bsreg :
A+o~M sarba pA paM da ha na badzra ye swA hA:
las bum gyis khrus gsol la /
hU~M:
ji ltar bcom ldan bltams pa'i tshe :
lha rnams kun gyis khrus gsol ltar :
de bzhin bcom ldan gzugs sku la :
bdag gis khrus 'di gsol bar bgyi :
khrus sngags /
ji ltar rnam snang gangs chen mtshor :
sku khrus yon tan ci lta bus :
bdag gis rgyal la khrus gsol bas :
yon tan thams cad yongs rdzogs shog :
khrus sngags /
hrI:
rang rig ye shes dri med chus :
rang 'khrul 'dzin pa'i dri ma 'khru :
ye shes rtogs pa'i rten 'brel gyis :
snod bcud bsre 'pho'i khrus bgyi 'o :
A+o~M sarba ta thA ga ta a b+hi She ka te sa ma ya shrI hU~M:
zhes khrus gsol /
de nas rten bskyed pa ni /
bsang sbyang /
stong pa'i ngang las pad+ma zla ba'i steng :
hU~M las rdor sems dkar gsal zhi zhing 'dzum :
rdo rje dril 'dzin dar dang rin chen brgyan :
skyil krung 'od zer 'bar ba'i klong na bzhugs :
hrI:
thabs shes skye 'gag gnyis med rang grol lha :
gang shar cir snang sku mdog phyag mtshan ldan :
rig rtsal shar grol phrin las gzi 'od 'phro :
rtsol bral 'khor yug yengs med grub pa 'o :
spyan 'dren pa ni /
hrI:
gang shar ye shes rol pa'i lha tshogs rnams :
stong nyid brtse ba chen pos sku bzhengs nas :
dam tshig skye med stong pa gnyis med kyis :
bde stong lhun gyis grub par byin gyis rlobs :
dam ye dbyer med bzhugs su gsol ba ni /
ye shes 'gags med gsal stong don gyi lhar :
lhun grub gnas lugs ka dag don gyi lha :
gnyis med mnyam nyid 'dres par bzhugs so 'tshal :
'pho 'gyur dbyer med rol par byin gyis rlobs :
badzra sa ma ya tiSh+Tha lhan :
dbang bskur zhing brtan bzhugs ni /
hrI:
snang stong ma 'gags sku yi rol pa A+o~M:
grags stong 'gag med gsung gi rol pa A:
gsal stong dbyer med thugs kyi rol pa hU~M:
dam tshig ye shes gnyis su med par rol :
rnam bum thogs la /
ji ltar bltams pa sogs nas /
de bzhin bdag gis dbang bskur ro :
sngags dang /
A+o~M AHhU~M hrIHswA hA:
phyag 'tshal ba ni /
dbyings nas sku bzhi'i ye shes bde bar gshegs :
gang 'dul sems bskyed phrin las skur snang bas :
phan bde'i mdzad pa rlabs chen mdangs phyung bar :
dad pas kun nas blangs te phyag 'tshal lo :
mchod pa ni /
hrI:
mi gtsang gnyis 'dzin rang dag gi :
ka dag rang byung mchod sprin spel :
A+o~M AHhU~M:
gsum brjod pas byin brlab /
hrI:
snang stong tshor stong myang stong rang grol gyi :
'gag med mchod pa chen pos mchod par bgyi :
A+o~M badzra ar+g+haM sogs /
rU pa sogs /
sarba pany+tsa a mr-ita khA hi :
spyan dbye ba ni thur mas mtshon la /
hrI:
'di ltar mig yul phyi nang snod bcud kun :
snang yang bdag 'dzin rang grol gser thur bzhin :
bde gshegs rgyal ba'i yul du phul ba yis :
'gro kun ye shes spyan dang ldan par shog :
A+o~M AHtsak+ShuHsa man+ta tsak+ShuHbi sho d+ha na ye swA hA:
brtan bzhugs ni thal mo sbyar la /
e ma mgon po bcom ldan 'das :
snang stong dbyer med chu zla bzhin :
gsal stong 'gag med 'ja' tshon bzhin :
bde stong chos skur rol pa'i gar :
rten dang 'du 'bral med par bzhugs :
me tog 'thor ba tshig mtshams phyi ma gnyis la'ang 'gre /
hrI:
bcom ldan gar bzhugs dag pa'i zhing mchog ste :
'dod dgu phrin las ma btsal lhun grub 'byung :
snod bcud rten mchog byin gyis brlab mdzod la :
gsol ba 'debs pa'i 'bras bu mchis par mdzod :
dgongs pa skyong la /
ngo bo skye ba med pa stong pa'i gzhir :
'gag med ye shes lha tshogs rol pa'i rtsal :
gnyis med phyogs lhung 'pho 'gyur med par bzhugs :
mkhyen brtses gdul bya'i re ba bskang bar gsol :
zhes rten snying dang me tog 'thor /
rdo rjes rten la reg cing /
phyogs bcu na bzhugs pa'i sangs rgyas dang byang chub sems dpa' thams cad bdag la dgongs su gsol :
ji srid nam mkha'i mtha' dang mnyam pa'i sems can thams cad mi gnas pa'i mya ngan las 'das pa ma thob kyi bar du brtan par bzhugs su gsol :
bye brag tu rten 'di nyid kyang ji srid 'byung ba chen po'i gnod pas ma zhig gi bar du thugs rje'i bdag nyid can sems can gyi don du brtan par bzhugs su gsol :
A+o~M su pra tiSh+Tha badzrA ya swA hA:
zhal bsgyur ba ni /
bskyed pa'i lha 'od du zhu nas thugs rten gyi rnam par gyur /
mnga' dbul ni /
dngos su 'byor dang yid kyis rnam sprul sogs sh+lau ka sngags bcas kyis mchod /
hrI:
'pho 'gyur gnyis med rol pa chen po'i mdangs :
'gag med mi g.yo mnyam nyid mkha' klong las :
ye gdangs chen po yon tan lhun grub la :
rgyal ba ye nas dgyes pa chen por gyur :
ces brjod /
maN+Dal rgyas bsdus gang rung dang /
bye brag tu /
hU~M:
ngo bo skye med don gyi thugs rten la :
rang bzhin skye 'chi med pa'i srog shing phul :
skye 'chi gnyis med dgongs pa mngon gyur nas :
'gro kun bdud sde'i g.yul las rgyal bar shog :
A+o~M badzra A yu She swA hA:
hU~M:
gdugs dang nyi zla dar dpyang pad+ma'i phreng :
theg pa dgu rdzogs mdzes pa'i rgyan phreng bstar :
snang stong ma 'gags zung 'jug phul ba yis :
'gro kun rnam par rgyal ba'i mchog thob shog :
A+o~M AHbadzra rat+na sarba sid+d+hi hU~M swA hA:
zhes dang /
gong gi nang gzhug gzungs sngags /
ye d+har dbyangs gsal ci 'grub bzlas nas sngags kyis mnga' dbul /
zhal nas gsungs pa'i shis brjod ci rigs dang /
hrI:
phyogs bcu'i sangs rgyas rnams kyi mkhyen brtse dang :
mdzad pa'i phrin las mthu stobs nus pa yis :
rten mchog 'di la byin gyis brlabs nas ni :
khams gsum 'gro la phan zhing bde legs stsol :
ces brjod /
bsngo ba spyi mthun dang /
smon lam ni /
e ma ho :
rten mchog bzhengs par smon dang 'jug pa yi :
rtsom pa po sogs 'dus dang 'dus byas mthus :
phyogs bcu'i rgyal bas mkhyen cing brtse ba'i skur :
bzhengs nas bdag sogs dbyer med mnyam grol shog :
rgyu sbyor 'bras bus bzhengs dang rab gnas kyi :
dge bas 'gro kun nyes pa kun zhi nas :
legs pa'i yon tan phun sum tshogs pa yis :
khams gsum 'dren pa'i chos kyi rgyal por shog :
ces brjod /
bdag bskyed kyi rjes sdud sogs las byang rang gzhung ltar bya /
'di ni rab gnas bsdus pa yin la rgyas par spro na rtsa gsum rdo rje snying po'i rang gzhung ngam spyi ltar lag tu blang ngo //
gsang ba mchod rten sogs la de tsam las sgrub pa zur du bya mi dgos shing byas pa la 'gal ba'ang med do //
gnyis pa sgrub pa'i tshul ni /
phyi'i sa dgra zlog pa sogs la rab gnas grub pa'i rjes sgrub pa la /
thog mar bum pa spyir byin brlab ste /
bsang sbyang /
stong pa'i ngang las sangs rgyas kyi ye shes 'dod rgur 'char ba'i dpal gyi bum pa bzang po srid zhi'i dpal 'byor ma tshang ba med pas gtams shing 'khor ba ji srid du zad mi shes pa'i gter chen po /
gang la ci dgos 'byung ba'i yo byad nam mkha' mdzod /
'dod pa'i phrin las yid bzhin du sgrub pa'i nus stobs khyad par can dang ldan par gyur /
ces mos la nam mkha' mdzod dam /
spro na sngags drug phyag rgya drug dang bden stobs kyang brjod /
de nas bdag mdun gnyis ka dus 'khor du bsgom pa legs pas /
mchod pa /
hrI:
mi gtsang gnyis 'dzin rang dag gi :
ka dag rang byung mchod sprin spel :
A+o~M AHhU~M:
gsum brjod pas byin brlab /
stong pa'i ngang las sa phyogs gzhal yas khang :
mtshan nyid rdzogs pa'i dbus su pad zla'i steng :
ngar 'dzin gan rkyal 'gyel ba'i snying ga ru :
haHlas byung ba'i kun bzang 'khor lo yi :
zhal bzhi kha dog ldan pas phyogs su gzigs :
rtsa ba'i phyag gnyis rdo rje chos 'byung bsnol :
'khor lo rin chen pad+ma rgya gram g.yas :
sa chu me rlung g.yon gyi phyag na 'dzin :
drang srong khros pa'i tshul gyis g.yas brkyang bzhengs :
dgyes mdzad sngon mo rdo rje dril bus 'khyud :
dar dang rin chen sna tshogs rgyan gyis mdzes :
ral gseb kun bzang yab yum gnyis su med :
de ltar gsal ba'i gnas gsum 'od zer gyis :
rang bzhin dbyings nas spyan drangs gnyis med gyur :
spyan 'dren pa ni :
hrI:
rdul snyed sangs rgyas zhing na bzhugs pa yi :
rdo rje rin chen pad+ma las kyi rigs :
sangs rgyas sras 'khor bcas pa ma lus kun :
gnas 'dir 'gro ba'i don la spyan 'dren no :
bdag sogs smin grol mdzad phyir gshegs su gsol :
badzra sa ma ya dzaHdza :
bzhugs su gsol ba ni :
hrI:
dri med 'dab stong ldan pa'i lte ba na :
mtshan dpe las 'khrungs thabs shes gdan mchog la :
dus kyi 'khor lo sangs rgyas 'dus pa'i gtso :
yongs rdzogs dkyil 'khor 'khor lo bzhugs par 'tshal :
paM pad+ma maN+Da la :
ma sUr+Ya maN+Da la :
a tsan+d+ra maN+Dal hU~M:
phyag 'tshal ba ni :
na mo :
bdag dang ma gyur 'gro ba sems can rnams :
lus can 'khor ba'i mtsho las bsgral ba'i phyir :
bla med dus kyi 'khor lor skyabs su 'gro :
'gro kun nyes pa'i rkyen las skyob par shog :
na mo pu ru sha ya ho :
mchod pa 'bul ba ni :
A+o~M:
lha rdzas las grub dpal gyi 'dod yon lnga :
grangs med bsod nams mthu las 'khrungs pa yi :
'dod yon mi zad rgyan gyi 'khor lo'i tshogs :
dus kyi 'khor lo'i dkyil 'khor lha la 'bul :
A+o~M ar+g+haM pA d+yaM puSh+pe d+hU pe A lo ke gan+d+he nai bid+yA shab+da pra tIts+tsha ye swA hA:
A+o~M:
tshogs drug dbang po sprul pa'i mchod 'bul mkhan :
gzugs sgra dri ro reg chos lha mo yis :
dbang po drug gi spyod yul dgyes skyed pa'i :
sa dang bar snang yongs gang mchod sprin 'bul :
A+o~M rU pa shab+da gan+d+he ra sa spar+she d+harma pU dza ho :
snod kyi 'jig rten yangs pa'i b+han+d+ha ru :
thabs shes sha lnga dpa' bo yab kyi rdzas :
bdud rtsi rnam lnga dpa' mo yum gyi bcud :
zla gsang rigs lnga'i bdud rtsi 'dres pa 'di :
bla med dus 'khor dkyil 'khor lha la 'bul :
A+o~M sarba pany+tsa a mr-ita la khA hi :
bstod pa ni :
chos sku skye med sku mdog mthing gsal 'tsher :
longs sku'i mdangs ldan zhal gyis 'gro la gzigs :
gang 'dul phyag rgya sprul skus 'gro don mdzad :
sku gsum lhun grub mchog la phyag 'tshal bstod :
chos skus 'gro kun zhi ba'i dbyings su zlum :
longs skus 'gro rnams phyir mi ldog la skyel :
sprul skus 'gro ba rjes su 'dzin mdzad pa'i :
'gro ba'i mgon po mchog la phyag 'tshal bstod :
khyod sku dran pa tsam gyis ye shes skyed :
gsung dbyangs bdud rtsi'i dga' ston 'gro la 'beb :
thugs rje zhi dang khro bo gang 'dul gyis :
'dren mdzad thugs rje can la phyag 'tshal bstod :
yon tan mi zad nam mkha'i mtha' mnyam gyi :
phrin las sems can 'dul ba'i mdzad pa can :
rlabs chen 'gro ba'i sdug bsngal sel mdzad pa'i :
dus kyi 'khor lo'i zhabs la phyag 'tshal bstod :
dzapa? dbyangs ni :
gtso mchog thugs kyi dga' ba 'khyil ba'i dbus :
snying po brtsegs mar gnas pa'i mtha' skor du :
gsal byed thabs kyi phreng bas yongs su bskor :
ka kha ga g+ha nga :
tsa tsha dza dz+ha nya :
Ta Tha Da D+ha Na :
ta tha da d+ha na :
pa pha ba b+ha ma :
ya ra la wa :
sha Sha sa ha k+Sha :
dgyes mdzad dpal gyi g.yung drung 'khor ba'i dbus :
snying po rab tu bzhengs pa'i mtha' skor du :
dbyangs kyi phreng ba kha dog 'od lnga 'phro :
a A:
i I:
u U:
r-i r-I:
l-i l-I:
e ai :
o au :
aM a :
g.yas g.yon 'khor lo thabs shes so sor bskyed :
zung 'jug rgyun gyis thabs shes gnyis med sbyor :
mchog dga' ye shes mchog la reg par gyur :
snying po sngags kyi phreng bar 'od 'phros pas :
rigs lnga'i rigs sogs sangs rgyas byang sems kyi :
thugs rje nus pa byin rlabs bdag la thim :
'od zer kha dog lnga ldan phyir 'phros pas :
'byung ba'i dwangs ma'i bcud rnams dbang du bsdus :
bdag mdun bshams pa'i rten la gnyis med thim :
zhes dmigs la rnam bcu dbang ldan /
A+o~M \u0f88swA hA:
dri med gzungs thung /
A+o~M na ma satrai ya d+h+wi kA nAM:
sarba ta thA ga ta hri da ya gar+b+he dz+wa la dz+wa la d+harma d+hA tu gar+b+he :
saM b+ha ra saM b+ha ra ma ma A yuHsaM sho d+ha ya ma ma sarba pA paM sarba ta thA ga ta sa man+toSh+NI Sha bi ma le bi shud+d+he hU~M hU~M hU~M:
aM baM saM dza swA hA:
dbyangs gsal rten snying rnams ci 'grub bzla /
slar yang 'od zer lnga ldan dpag med 'phros //
brtan g.yo'i 'byung ba log 'khrugs rgud pa yi //
nyes skyon kun dang gzugs can gzugs med kyi //
dug lnga las byung nyams grib gdug rtsub dang //
phog thug nyes skyon rgyu dang bcas pa bsal //
snod bcud thams cad bkra shis byin chags shing //
snum 'od gzi byin rab tu 'bar bar gyur //
ces mos la sngags de rnams dang snang brgyad snying po /
A+o~M a ka ni ni ka ni a b+hi la maN+Da la ma ye swA hA/
zhes pa'ang ci 'grub bzla /
thun mthar mchod bstod bya /
'dod gsol ni /
na mo /
brgyud pa drug ldan rig 'dzin bla ma dang //
sangs rgyas chos dang dge 'dun yi dam lha //
mkha' 'gro chos srung dkar phyogs skyong ba'i tshogs /
khyad par dpal ldan dus kyi 'khor lo che //
gtsug tor dri ma med pa'i rig sngags kyi //
bden pa'i stobs dang tshad mar gyur pa'i bka'//
tshul bzhin bsgrubs pa'i rten 'brel bslu med mthus //
bod khams bde byed rten 'di gar bzhugs kyang //
nyes skyon mar ngo'i zla bzhin zad cing stong //
legs tshogs yar zla bzhin du 'phel bar shog
/gsang ba mchod pa'i rten du bzhugs pa yis //
rnal 'byor dpon slob 'khor dang bcas pa yi //
sdom gsum nyams chag byang zhing sor chud nas //
rim gnyis dge sbyor nus pa rab 'phel shog
/gnas dgon bang mdzod nang bcud bzhugs pa yis //
tshe bsod dpal 'byor dbang thang nyams pa sos //
srid gsum brtan g.yo'i dge mtshan ji snyed pa //
gnas 'dir 'du zhing mi nyams rab rgyas shog
/phyi ru sa mig gang dgos bzhugs pa yis //
nyes pa skyed pa'i sa dgra'i ngo lon cing //
sa mig dpal kha legs pa'i yon tan spel //
stong gsum sa gzhi'i bcud kun sdud par shog
/khang pa'i grwa bzhir bzhugs pas khang brtan shog
/sa gzhi sgang gshong mang sar mnyam byed shog
/ral pa drub cing chad pa mthud byed shog
/shor ba bkag cing lhung ba brten byed shog
/mdung tshugs g.yor zhing bug mang khengs byed shog
/ngos chad gso zhing mtha' shor gyen la rten //
byang phyogs g.yor zhing shar gyi dgra ldang gnon //
thog khar steng gdon thog ser zlog byed shog
/phag sbrul thug dang stag seng sbal sbrul 'dzing //
sprel dmar me khyer dom nag khros 'dra dang //
bya pho ze 'dzing sbal pa sdig pa ni //
'dzing pa lta bu'i nyes pa skyob par shog
/rgyab ri'i 'phang stod skyor dang mdud pa thebs //
gsha' mda' zlog cing zhabs brdol sdom byed shog
/gdong gsum dgra gnon mtshon cha'i 'khrugs zing zhi //
gnam sa'i mche bcag srin 'dra'i ngo g.yor zhing //
bcud shor tshur bskyil srung bzhi'i nyes pa sos //
nyi zla chus khyer thag pas rtod byed shog
/rang bzhin grub dang 'phral gyi spyod nyes las //
sa dgra sa nyes sa sel sa yi skyon //
phyi nang 'byung ba mi mthun gcod 'dral dang //
mi min 'grams 'khrugs phog thug gyur pa sogs //
mdor na 'byung ba sa brag chu shing la //
tshul ma yin pa'i nyes skyon gar byung yang //
rig pa mchog dang dus kyi 'khor lo yi //
byin rlabs sku gdung sngags yungs sman bum mthus //
nyes skyon zhi zhing phan bde kun 'byung shog
/gar bzhugs gnas su bkra shis byin chags shing //
lha mi grwa 'khor nor phyugs bcas pa la //
byin rlabs mthu yis nyin dang mtshan du skyobs //
tshe bsod dpal 'byor yon tan 'phel zhing rgyas //
bsam don lhun gyis grub par mdzad du gsol //
zhes dang /
bdag gi bsam pa'i stobs dang ni //
de bzhin gshegs pa'i sbyin stobs dang //
chos kyi dbyings kyi stobs rnams kyis //
don rnams gang dag bsam pa kun //
de dag thams cad ci rigs pa //
'jig rten khams 'dir ma lus pa //
thogs pa med par 'byung gyur cig
/ces bden mthu bskul /
yig brgya dang bzod gsol /
brtan bzhugs ye d+har dang me tog 'thor /
bsngo smon shis brjod spyi ltar bya'o //
gsum pa sba ba'i thabs ni /
mchod rten yin na rten mchod gral du bzhugs /
khang pa'i nang du bzhag rgyu'i rigs la sgrom dang rtsig pa'i sul sogs gang 'os dang khyad par zur bzhi la 'jog
/sa dgra ral ba'i srubs /
chad pa'i mtshams /
shor ba la brten pa'i tshul sogs de nyid du bzhag dgos pa mang /
byang har ba la ri rab nang du bcug nas khang pa'i byang ngos kyi rir 'jog pa dang /
brag srin po khros 'dra la gshin rje'i sku'i nang du btsud nas phyogs der zhal ston pa sogs nye skor la bzhag chog pa rnams rigs pas dpyad /
phal cher la tsha khang che chung gang 'os grub na legs shing de'i tshe nang dbus srog shing dang mnyam du 'di nyid bzhag
/mtha' skor sAts+tsha gzhan gyis bskor /
shar du tsha khang mi rung bas 'di'i bcos bzhag dgos na rdo sgrom lta bur bzhugs pa'i phyi ru shing sna tshogs btsugs shing spungs /
gnas khang thog khar bzhag dgos na phyi snod pad zhwa lta bu'i nang du gzhug
/de'ang sras mkhar nang du bzhag na legs /
thams cad la'ang chags med rin po che'i lugs kyi snying gter bum pa re dang sbrags na legs pa'i yan lag tu 'gyur /
gang ltar sa bcos rigs la thog mar bsang dang gser skyems rgyas bsdus gang 'grub gtang /
de nas bum gter spyi ltar mi brlag pa'i chas rnams kyis gtams te 'jog
/rgyas par spro na gong gsal cho ga tshar gcig gtang /
bsdu na 'dod gsol bden brjod byas la /
snying po rnams dang ye d+har /
su pra tiSh+Tha mang du brjod cing me tog 'thor /
zhal nas gsungs pas thog drangs bkra shis dang /
nyi ma thams cad dge ba yin //
rgyu skar rnams kyang bzang po yin //
dgra bcom rnams ni zag pa zad //
bden pa'i bden tshig 'di brjod pas //
bdag cag rtag tu bde legs shog
/mang+ga laM dza ya dza ya su dza ya /
zhes dang bden pa bskul ba'i smon lam spyi mthun bya'o //
tshul 'di phyi nang gsang ba gang la'ang gnad du che zhing /
khyad par khang dur sogs la sa dgra che chung gang rung med pa dkon zhing /
so so'i bcos nag rtsis sogs las bshad pa lag tu lon mkhan mi 'dug pas spyi bcos 'di nyid bya sla phan yon byin rlabs che bas nges par lag tu blang bar 'os so ///
/
@#//
gnyis pa nyes pa kun sel yid bzhin dbang bum la gnyis /
gzhung gi khungs dgod /
lag len gsal bar bshad pa'o //
dang po la bzhi /
dgos ched /
lag len /
phan yon /
gtad rgya'o //
dang po ni /[ \u0f88\u0f88\u0f88\u0f88 ]snang mtha' gar bsgyur mdzad pa'i gar :
he ru ka la phyag 'tshal lo :
ma 'ongs rjes 'jug dad ldan gyis :
sems bskyed 'gro don spyod pa'i chas :
rang gzhan bsod nams zhing gi rten :
sa gnad gso 'am rten bzhengs kyi :
lha khang mchod rten la sogs pa'i :
dge legs 'dod dgu'i rten bsgrubs kyang :
blo 'khrul rten rdzas 'chal ba 'am :
chu tshod snga phyi'i gza' skar nor :
yang na 'phral du skyon zhugs sam :
legs pa nyes par 'gyur srid pas :
de phyir nyes pa kun sel gyi :
gdams pa yid bzhin dbang bum 'di :
ye shes rab 'bar cha rkyen dang :
ma 'ongs rjes 'jug skal ldan gyi :
'gro rnams bsod nams zhing du shog :
rgya rgya rgya :
zhes so //
gnyis pa lag len ni /
gro shog yang na rgya shog la :
mtshal lam yang na gser dngul gyis :
dbu can chad lhag med pa yi :
nyes pa kun sel snying po ni :
A+o~M sarba ti thi nak+Sha tra gra ha mang+ge b+h+ya ye swA hA:
shin tu gces pa'i gzungs 'di mang du gzhug :
dri dang sman dang rin chen snying po 'bru :
dar zab la sogs lnga tshan skyobs dang bcas :
kham sa'i bum pa rtsi ldan dbus su gzhug :
thun mong nyes pa tha dag 'di yis sel :
khyad par mchog gi rten gzhug la :
snying po ni :
na maHsa man+ta bud+d+hA nAM:
a tsin+t+ya b+hU ta rU pi ni :
A+o~M tA re swA hA:
sku dang mchod rten gong 'og rnams su gzhug :
ces so //
gsum pa phan yon ni /
nor 'khrul nyes pa tha dag sor chud nas :
yon tan yar ldan nus pa skyed par byed :
phyi yi sa gnad nang gi spyil khang sogs :
bzo yi bye brag bkod pa'i rnam grangs rnams :
phyogs mtshams steng 'og logs dang zur gyi cha :
che chung gnam sa'i gnad du mi 'gro 'am :
gang rung mi rung de yi nyes pa gso :
mchod rten phyogs mtshams la sogs de dang mtshungs :
sku gzugs che chung rgya dpangs cha yi tshad :
phra sbom yo 'khrul skam rlon 'gribs pa sogs :
ljid kyis non nam 'gribs sam sbom phrar song :
gzungs gzhug rdzus skyes srin bus bslad pa dang :
sman sna nam zla'i rlan gyis bang song ngam :
ma dag skyon gyi rnam pa gang mchis pa :
dag pa yon tan sngags 'dis sor chud do :
'phral gyi ro bag thab gzhob 'dzing rmug dang :
dme grib sdom nyams dam
nyams grib phog gam :
dus snyigs mi rung tha dag sor chud do :
gza' sogs lo zlar phyogs su gang rgyu zhing :
klu dang sa bdag dus su gang thebs pa :
lha srin sde brgyad nges med gar nyul ba :
snyigs ma'i 'gro rnams mi rung ji bzhin gyis :
lha srin sde brgyad gdug rtsub de bzhin dug :
bsam dug reg dug mthong dug nyes pa sel :
ces so //
bzhi pa gtad rgya ni /
ma 'ongs 'gro rnams bya ba ci byas pa'i :
nyes tshogs kun sel legs tshogs rten 'brel gyi :
bde legs mthun rkyen 'dus pa'i nor bu 'di :
ma 'ongs bod kyi bsod nams skal du shog :
deng sang bskal bzang ma spel gter du skungs :
ma 'ongs bskal ngan nyes pa kun sel gyi :
gdams pa rin chen dus kyi 'bras bu 'di :
phyi rabs skal ldan so so'i dga' ston gyis :
sa ma ya :
rgya rgya rgya :
drag po srog bdag gis srungs shig :
sa ma ya :
rgya rgya rgya :
gter rgya :
sbas rgya :
zab rgya :
gsang rgya :
rgya rgya rgya :
zhes pa'o //
gnyis pa de'i lag len gsal bar bstan pa la gsum /
bum pa bca' ba /
sgrub pa /
sba ba'i tshul lo //
dang po la /
thun mong nyes sel gyi bum pa ni /
gro shog la gser dngul lam rgya shog la mtshal gyis /
A+o~M sarba ti thi sogs nyes sel gzungs tshar grangs gang mang yi ge dbu can chad lhag med par bri /
spro na gsham du 'byung ba ltar /
na mo /
dkon mchog rtsa ba gsum nas /
bsod nams mi 'dzad gter du shog
/bar gyi 'dod gsol yang sbyar /
de ltar na yig phreng gsum bzhi byed nas so so'i dbur gzungs sngags tshar du 'gro dang 'dod gsol tshar so so cha bgos nas tshar gcig 'gro ba byas na legs /
gang ltar dri bzang gis byug
/bzang shing rtsa rtse ma log pa'i srog shing la mtha' nas gzung yig ngo phyir bstan du dril /
dar sna lnga'i na bza' byas la /
kham sa'i bum pa dkar po rtags brgyad kyi ri mo can gyi dbus su btsugs /
dri lnga /
sman lnga /
rin po che lnga /
snying po lnga /
'bru lnga ste lnga tshan lnga rnams khrol bur blugs pa'am de dag phye ma ril bu gang rung thum byas pa bcug la spel ba'i skyobs su dug rigs gla rtsi ma yin pa'i dri ldan gyi spos phye /
sman sna /
dung shel /
shing tog
/'bru dkar rigs gtsang mas bkang la kha bcad pa ni ye 'bar lugs kha rkyang yin la /
bi ma'i snyan brgyud lugs kyi phyag len thun mong min pa ni /
bzang shing gi byang bu sogs la dus kyi 'khor lo lhan skyes sku mdog sngon po rdor dril 'dzin pa /
zhabs g.yon dkar po bskum pas dbang phyug dkar po dang /
g.yas dmar po brkyang pas 'dod lha dmar po mnan pa'i dor stabs /
ral pa'i thor tshugs dang yid bzhin gyi nor bu dang zla ba phyed pas dbu la brgyan pa /
rdo rje'i rgyan dang stag sham can /
yum ser mo gri thod 'dzin pas yab la 'khyud pa /
yab yum gnyis ka khro chags kyi nyams can /
spyan gsum pa /
me ri kha dog sna lnga'i dbus na bzhugs pa /
gdan rlung /
me /
chu /
sa /
ri rab /
sna tshogs pad+ma /
zla ba /
nyi ma /
dus me rnams brtsegs pa'i steng du dbang phyug dang /
bdud mnan te 'gying ba'i rgyab tu /
A+o~M AHhU~M hoHhaM k+Sha /
A+o~M \u0f88swA hA/
phyi nang gzhan gsum gyi gza' dang rgyu skar sa bdag lha klu rdzu 'phrul can gyi tshogs rnams kyis bdag cag dpon slob yon mchod 'khor dang
bcas pa la gnam sa ri brag chu shing gi dpyad nyes pa'i rgud pa thams cad zhi ba dang /
sa'i dpal dang gzi brjid phun sum tshogs par 'phel bas bkra shis dang bde legs mdzad du gsol /
A+o~M a ka ni ni ka ni a b+hi la maN+Da la ma ye swA hA/
A+o~M ye d+harmA he tu pra b+ha bAHhe tun+te ShAn+ta thA ga to h+ya ba data?/
te ShAny+tsa yo ni ro d+ha e waM bA dI ma hA shra ma NaHya swA hA/
'byung po gang dag 'dir ni lhags gyur tam //
sa 'am 'on te bar snang 'khod kyang rung //
skye rgu rnams la rtag tu byams byed cing //
nyin dang mtshan du chos la spyod par shog
/sarba dA shu b+hash+tsa ka l+yA NaM b+ha ba tu /
zhes bris pa dang sAts+tsha rab gnas can rnams lhan cig tu bum pa rtsi ljang gu
/mdun rtags rnam bcu dbang ldan yod pa'i dbus su mdun rgyab ma log par gzhug
/bum mthil du sa sna chu sna /
de steng bzang drug
/zho sha gsum /
tsan+dan dkar dmar /
ga pur /
ge sar gsum /
rgya mtsho lbu ba /
dbang lag
/chu srin sder mo /
ba lu /
'om bu /
gram shing /
pad rAka
/dbang sngon /
gser /
sbur len /
bye ru /
dung /
mu men /
'bru dkar rnams kyis bkang la kha bcad /
bum pa snga phyi gnyis bsdams na'ang shin tu legs la /
sku rgyas par bri ba ma 'byor na sngags byang 'dod gsol tsam ye 'bar lugs kyi bum nang du bzhag kyang chog pa yin no /
khyad par sku gsung thugs rten gyi rigs la /
na maHsa man+ta sogs rig pa phug ron gyi gzungs nyid stod smad kun tu bzhag pas gzungs 'khrugs sogs kyi nyes pa sel ba yongs grags kyi phyag len ltar la /
kha cig nyes sel bum par gzungs 'di bcug par bshad pa ni brtag dgos par snang ngo //
gnyis pa sgrub pa ni /
bdag bskyed kyi mchod gtor dang /
stegs gtsang mar 'bru tshoms bkod pa la bum pa du yod bsgrigs /
phyi nang mchod pa bsham /
ye 'bar gu ru zhi drag gang rung gi bdag bskyed bzlas pa dang bcas pa bya /
rnam 'joms lta bus khrus bum bsgrub /
zhi drag gi sbyong ba bgegs bskrad /
khrus gsol rnams spyi 'gro byas la /
las sngags kyis bsang /
swa b+hA bas sbyang /
stong pa'i ngang las sangs rgyas kyi ye shes 'dod rgur 'char ba'i dpal gyi bum pa bzang po srid zhi'i dpal 'byor ma tshang ba med pas gtams shing 'khor ba ji srid du zad mi shes pa'i gter chen po /
gang la ci dgos 'byung ba'i yo byad nam mkha' mdzod /
'dod pa'i phrin las yid bzhin du sgrub pa'i nus stobs khyad par can dang ldan par gyur /
ces bum pa spyir byin rlabs pa sngags drug phyag drug bden brjod dang bcas pa bya /
mchod gtor brlab pa hrI:
mi gtsang gnyis 'dzin sogs nas brtsam /
bum par dus kyi 'khor lo bskyed bstim /
mchod bstod dang /
bzlas dmigs gsal btab la /
rnam bcu'i sngags gang 'grub dang /
khyad par nyes sel sngags /
A+o~M sarba ti thi nak+Sha tra gra ha mang+ge b+h+ya ye swA hA:
zhes dang /
A+o~M a ka ni ni ka ni a b+hi la maN+Da la ma ye swA hA/
zhes gtso bor bzla /
mthar dbyangs gsal rten snying rnams tshar bdun re las mi nyung ba brjod la mchod bstod bya /
'dod gsol ni /
na mo /
dkon mchog rtsa ba gsum gyi byin rlabs dang /
khyad par dus kyi 'khor lo'i bden pa'i mthu //
chos nyid rnam dag rten 'brel mi bslu zhing //
nyes sel gzungs ldan yid bzhin dbang bum 'di //
tshul bzhin bsgrubs nas gzhan phan sems bskyed mthus //
gang du bzhugs pa'i phyogs dang der gnas kyis //
chos dang srid kyi bya ba gang brtsam yang //
lo zla zhag dus chu tshod snga phyi yi //
gza' skar 'phrod sbyor nor ram 'phral skyon gyis //
phog thug nyes pa thams cad zhi gyur cig
/blo 'khrul rten rdzas 'chal dang legs pa'i las //
nyes par gyur kun gtan nas sel ba dang //
yon tan yar ldan nus pa gong 'phel shog
/phyi yi sa gnad nang gi spyil khang sogs //
bzo yi bye brag bkod pa'i rnam grangs rnams //
phyogs mtshams steng 'og logs dang zur gyi cha //
che chung gnam sa'i gnad du mi 'gro 'am //
gang rung mi rung de yi nyes sel shog
/'phral gyi ro bag thab gzhob 'dzing rmug dang //
dme grib sdom nyams dam nyams grib phog gam //
dus snyigs mi rung tha dag sor chud shog
/gza' sogs lo zlar phyogs su gang rgyu zhing //
klu dang sa bdag dus su gang thebs pa //
lha srin sde brgyad nges med gar nyul ba //
snyigs ma'i 'gro rnams mi rung ji bzhin gyis //
lha srin sde brgyad gdug rtsub de bzhin dug
/bsam dug reg dug mthong dug nyes sel shog
/mdor na rang gzhan bya ba ci byas pa'i //
nyes tshogs kun sel legs tshogs rten 'brel gyi //
bde legs mthun rkyen 'dus pa'i nor bu 'di //
gang bzhugs bsod nams mi 'dzad gter du shog
/ces 'dod don gsol /
'dir ni rten dang sogs kyis brtan bzhugs dang ye d+har /
su pra tiSh+Tha brjod la me tog 'thor /
shis pa brjod /
de nas srung ma la gtor 'bul tshogs skong sogs bdag bskyed dang mthun pa'i rjes rim rnams bya'o //
gsum pa sba ba'i tshul ni /
de ltar bsgrubs pa'i bum pa de rten gyi bzhugs khri /
lha khang gi phyogs mtshams brgyad /
mdzod dang khyim gyi phugs /
zhing gi dkyil /
khang pa'i steng /
phyugs lhas kyi 'gram /
phog thug 'grams 'khrugs 'byung ba'i sa /
dur sa'i rmang /
sa dgra'i ngos sogs gang du sbas kyang rung la /
'jog lugs spyi dang mthun /
phyi rol gyi rigs la thog mar dkar gtor gser skyems gtang /
bum pa 'jog cing bla ma dgongs 'dus las 'byung ba'i nyes pa kun sel byin rlabs kyi sgron me nyid tshar gcig brjod /
de nas /
hU~M:
bdag gis bsgrubs pa'i 'bras bu rin chen gter :
sbas pa 'di ni 'khor ba ji srid bar :
'gro ba kun gyi don yod mi zad gter :
ci mkho'i dpal la rol pa 'dis gyur cig :
ces dang /
na mo /
dkon mchog rtsa gsum sogs gong gi 'dod gsol nyid tshar gcig
/shis brjod rgyas par bya /
rten snying bden stobs bcas brjod la me tog 'thor ro ///
/
@#//
gsum pa rdzas kyi las mjug rten 'brel spyi bcos la gnyis /
gzhung dgod /
lag len bshad pa'o //
dang po la gsum /
gang la bya ba'i yul /
ji ltar bya ba'i thabs /
de ltar byas pa'i 'bras bu'o //
dang po ni /[ \u0f88\u0f88\u0f88\u0f88\u0f88\u0f88]
drag po bde chen gtso la phyag 'tshal lo :
sangs rgyas thugs rje'i thabs kyi khyad par du :
'jig rten rnam gzhag bstan pa'i ched du ni :
rten 'brel dbang gi rdzas kyi las gzhug ste :
rdul bsags ri rgyal lhun po chos nyid yin :
sa ma ya :
de ltar so so'i sa yi gnad gso bar :
sngon du shis kyang rkyen gyis 'gyur ba yi :
steng 'og shar lho nub byang sa yi cha :
gnam lam shing chu ri yis tshur 'dzul lam :
byang har mda' shor phu gnon srung med dam :
chu srin sho re sbal sdig sprel dmar sogs :
'phral du grog phug gad chad gsha' mda' sogs :
khyad par spyod lam log pa'i bya ba dang :
legs 'dod nyes par song ba'i bya ba yis :
sngar legs gsar bcos nyes pa du ma 'byung :
zhes pa'i skyon de dag sel ba'i gnyen por 'di nyid ched du bsngags so //
gnyis pa ji ltar bya ba'i thabs ni /
gang du mi rung de yi sa rdo dang :
rtswa shing ldum 'bras lo ma rtsa bar bcas :
rdo rgyus mdung rtse lcags len sbal rgyab dang :
shel sogs rdo yi rin chen tshogs tshad dang :
gnas chen sa rdo bye ma sna lnga dang :
dkyil 'khor rdul tshon gsung rab bag rdul dang :
rtsi shing sa rdo'i sman gyi rigs gyur tshad :
bzang po drug dang klu sman tshad ldan dang :
rus sbal khog pa phag rgod mche ba dang :
sgang thur rma bya'i mdongs dang thog lcags dang :
dar sna 'bru sna rin chen sna tshogs kun :
zhib tu brdungs la phye mar btul pa de :
gang gi sa cha'i phyogs bzhi'i chu mig chu :
'tshogs tshad bsdus te de yis brdzis pa yi :
dgon gnas lta bur ril bu dril ba 'am :
yang na bang rim bzhi ldan ri rgyal mtshon :
skyon rnams shes na de yi gnyen po'i gzugs :
yang na bkra shis rtags brgyad bum bzang bri :
zhes so //
gsum pa byas pa'i 'bras bu ni /
khang pa'i phyogs mtshams kun tu bzhugs pa na :
sngon gyi mi rung sa yi chags tshul bcos :
'phral du mi rung sa yi skyon rnams zhi :
gnas skabs mi rung spyod lam sor chud de :
nyes pa zhi zhing legs pa'i yon tan ldan :
phyogs kyi klu gnyan sa bdag yul bdag dang :
btsan sman dge bsnyen sda ma gang gnas pa'i :
kho rang rten bcas cha des phar bcos nas :
gang la ko long sdom pa med par 'gyur :
rma bya la sogs skyob byed bzhi pos bsgrib :
bya sla nus pa che ba'i spyi bcos 'di :
phyi rabs 'gro ba yongs kyi skal bar shog :
sa ma ya :
rgya rgya rgya :
drag po srog bdag gis srungs shig :
sa ma ya :
rgya rgya rgya :
gter rgya :
sbas rgya :
zab rgya :
gsang rgya :
rgya rgya rgya :
zhes so //
gnyis pa lag len bshad pa la gsum /
thog mar bca'/
bar du bsgrub /
tha mar sba ba'i tshul lo //
dang po ni /
rdza bum dkar po rtags brgyad bris pa'i nang du sa dgra dang sa gnad gang gso dgos pa de'i sa rdo dang rtsa shing ldum 'bras lo ma rtsa ba rnams gtsor bskyed /
de steng rdo sman rdo rgyus /
mdung rtse dkar smug
/khab len /
sbal rgyab /
shel rigs /
g.yu /
bye ru /
gzi mchong sogs rdo rigs kyi rin po che sna tshogs /
gnas chen rnams kyi sa rdo /
mtsho ma pham lta bu'i bye ma sna lnga /
dkyil 'khor sgrub mchod mang po'i rdul tshon /
bka' 'gyur sogs gsung rab kyi bag rdul /
bzang drug sogs rgya bod kyi sman sna tshogs tshad dug rigs ma yin
pa /
tshad ldan sbyar ba'i klu sman /
rus sbal khog pa /
phag rgod mche ba /
sgang thur /
rma bya'i mdongs te sgrib byed kyi rdzas bzhi /
thog lcags /
dar sna /
'bru sna /
gser sogs rin po che rnams zhib tu btul la yul de'i phyogs bzhi nas blangs pa'i chu sna ci mang gis sbrus la ril bu dril te skam thag chod pa blugs /
sa dgra sogs skyon shes na de'i gnyen po'i gzugs bcos te de'ang srog chags kyi gzugs 'dra ba'i skyon la de'i gshed ma'i gzugs dang /
phu gnon mda' shor sogs la ri rab bang rim bzhi ldan gyi gzugs bya /
spyi la sngar bshad pa'i bum pa nyid 'jug pa bde zhing 'di nyid rdzas kho na'i bcos yin yang phyag len du nyes sel dang snang brgyad kyi gzungs kyang shog dril byas nas bcug
/khyad par gnam gyi dgra la rdo rje mchu dang gnam lcags mchu'i gzungs bzhag go
/gnyis pa bar du sgrub pa ni /
gzhung 'di nas dngos su ma gsungs kyang gter ston gsung rgyun sogs las zur gyis bstan pa ltar gong gi nyes sel dbang bum skabs su bshad pa ltar bsgrub cing /
'dod gsol /
na mo /
dkon mchog rtsa ba gsum gyi byin rlabs dang /
khyad par dus kyi 'khor lo'i bden pa'i mthu //
chos nyid rnam dag rten 'brel mi bslu zhing //
rdzas kyi las mjug rten 'brel spyi yi bcos //
tshul bzhin bsgrubs nas gzhan phan lhag bsam mthus //
steng 'og shar lho nub byang sa yi cha //
gnam lam shing chu ri yis tshur 'dzul lam //
byang har mda' shor phu gnon srung med dam //
chu srin sho re sbal sdig sprel dmar sogs //
sngon nas mi dge mi rung gyur pa dang //
'phral du grog phug gad chad gsha' mda' sogs //
sngon du shis kyang rkyen gyis 'gyur ba yis //
mi shis nyes pa'i skyon du gyur pa rnams //
las mjug rten 'brel 'di yis thub par shog
khyad par spyod lam log pa'i bya ba dang //
legs 'dod nyes par song ba'i bya ba yis //
sngar legs gsar bcos nyes pa gang byung yang //
las jug rten 'brel 'di yis nyes zhi shog
/sngon gyi mi rung sa yi chags tshul rnams //
las mjug rten 'brel 'di yis bcos par shog
/'phral du mi rung sa yi skyon thams cad //
las mjug rten 'brel 'di yis zhi byed shog
/gnas skabs mi rung spyod lam gang byas kyang //
las mjug rten 'brel 'di yis sor chud de //
nyes zhi legs pa'i yon tan ldan gyur cig
/phyogs kyi klu gnyan sa bdag yul bdag dang //
btsan sman dge bsnyen sda ma gang gnas kyang //
las mjug rten 'brel spyi bcos 'di yi mthus //
ko long zhi zhing byams pa'i sems ldan shog
/bdag gi bsam pa'i stobs dang ni //
de bzhin gshegs pa'i sbyin stobs dang //
chos kyi dbyings kyi stobs rnams kyis //
don rnams gang dag bsam pa kun //
de dag thams cad ci rigs pa //
'jig rten khams 'dir ma lus pa //
thogs pa med par 'grub gyur cig
/ces bden pa brjod /
brtan bzhugs sogs snga ma dang mtshungs so //
gsum pa tha ma sba tshul ni /
sba ba'i gnas sa dgra gang la gnas pa de nyid dam de'i phyogs su kha bstan te bzhag pa sogs skabs bab dang bstun rigs pas 'phrul /
sgrib bcos kyi rigs la gong gi sgrib byed kyi rdzas bzhi po bum pa'i khar btsugs nas phyogs der bstan nas bzhag
/gang la'ang gser skyems dang nyes sel /
'di nyid kyi 'dod gsol bkra shis sogs nyes sel dbang bum sba ba'i tshul ltar byas pas 'grub bo ///
/
@#//
bzhi pa ri dbang spyi bcos g.yung drung 'khyil ba la gnyis /
gzhung dgod /
lag len dngos bshad pa'o //
dang po la gnyis /
gang la bya ba'i yul dang dgos ched /
ji ltar bya ba'i tshul dang gtad rgya 'o //
dang po ni /
dbang chen mthu stobs he ru ka la 'dud :
pad+ma'i ye shes gzigs pas ltas mthong tshe :
ri klung shing brag mtsho chu rdo ba la :
gzed sman btsan bdud klu dang sda ma sogs :
nges med mi ma yin gyis bdag gyur mang :
phan gnod nus pa rta kha'i srab dang 'dra :
dus snyigs 'gro rnams ma rig spyod nyes kyis :
mdun stabs tshul min gdong thug dug phog gam :
gang la ko long sdom pa de dag gis :
legs pa'i bya ba nyes pa'i rgyur gyur na :
de phyir ri dbang spyi bcos gdams pa bstan :
zhi drag so so'i bcos pa mtha' yas kyang :
phyi rabs rjes 'jug tshags dang 'dzom dka'i phyir :
gsang sngags bden pa'i nus pas spyi bcos 'di :
dgos tshe gang spyod dbang gi rgyal po yin :
sa ma ya :
rgya rgya rgya :
zhes so //
gnyis pa ji ltar bya tshul dang gtad rgya ni /
spyir sa'i lha mo dang :
bye brag tu skabs su gang bab pa dang :
khyad par gang la mos pa de la bya ba'o :
rten bca' ba ni :
dang po sa'i lha mo'i snying po ni :
mthing shog la gser gyis :
buM pa ti sid+d+hi bA su puSh+TiM ku ru sa ma ya hU~M dzaHdza :
so so'am gang mos kyi ming sham du :
sa ma ya srog dung dung :
tri A kar sha ya dzaHdza :
zhes bris pa dril te dar tshon sna lngas btums la klu sman gyis byugs te :
shel dkar po dri med gzhi bdag gi grangs sam nyi shu rtsa brgyad :
de dang mnyam du rin po che sna tshogs :
'bru sna tshogs :
sman sna tshogs :
gang la bya ba'i ri klung gi bcud dang bcas kham sa'i gwa'u gru bzhi g.yung drung g.yas 'khyil gyis mtshan pa'i nang du gzhug :
gwa'u dar ras dkar pos dril te dkyil 'khor gyi 'gram du bzhag la :
gwa'u yul lha bzhugs pa'i pho brang :
snying po yul lha'i tshogs :
rdzas rnams 'dod pa'i yon tan du bsam la :
A+o~M AHhU~M artsig nirtsig na mo b+ha ga wa te hU~M hU~M phaT:
AHhU~M hU~M phaT:
buM pa ti sa pa ri wA ra pr-i thi de bI lo ka tA ra :
tri sa ma ya :
srog dung dung tri A kar sha ya dzaHdza :
dzaHhU~M baM ho :
zhes thun bar du brgya phrag re bzlas pas :
yul lha'i tshogs 'du zhing mthun rkyen sgrub ste zas nor 'du zhing :
zhi rgyas dbang drag gi bya ba gang brtsam pa'i spyi bcos su 'gyur ba'o :
sa ma ya :
mchod 'bul ji ltar 'os pas mchod :
kye :
'jig rten khams na rten bcas pa'i :
ri dbang sa la mnga' mdzad pa'i :
gnyug mar gnas pa'i yul lha'i tshogs :
gang la gtogs pa'i rigs mtha' dag :
ma lus 'khor bcas spyan 'dren no :
mchod sbyin 'dod pa'i yon tan 'di :
mang por ting nge 'dzin gyis spel :
sngags kyis pham
rgyal med par sbyin :
ting 'dzin ci mkho'i 'dod 'byung 'di :
'bul lo yul lha'i tshogs la 'bul :
mchod pas brngan pa'i 'bras bu yis :
'dod pa'i bsam pa lhun grub kyi :
phrin las thogs pa med par mdzod :
buM pa ti sa pa ri wA ra ar+g+haM pA d+yaM puSh+pe d+hU pe A lo ke g+han+d+he nai bid+yA shab+da pU tsa hoHyis mchod :
badzra sa ma ya :
rgya rgya rgya :
drag po srog bdag gis gnyer du zungs shig :
badzra sa ma ya :
rgya rgya rgya :
gter rgya :
sbas rgya :
gtad rgya :
gsang rgya :
rgya rgya rgya :
zhes pa'o //
gnyis pa de nyid lag len bya ba'i tshul la gsum /
rten bca' ba /
sgrub pa /
sba ba'o //
dang po ni /
kham sa'i gwa'u gru bzhi pa mtho gang ngam mdzub gang las mi chung ba mdun ngos g.yung drung g.yas 'khyil gyis mtshan cing so btang ba'i nang du /
sa lha'i snying po /
buM pa ti sogs dang /
gzhi bdag gang dgos pa de'i ming dngos sam /
spyi tsam du /
b+hU mi de sha s+d+yA na pa ti sa pa ri bA ra /
zhes pa'i mthar /
sa ma ya srog sogs btags pa rab mthing shog la gser gyis bri /
'bring rgya shog la rgya mtshal /
tha ma dug med shog bur snag tsha gtsang mas tshar gang thon bri ba'am spar btab pa la klu sman ba ra dkar mo'i 'o mar sbyar bas byugs /
gzhi bdag gang la bya ba de las btus pa'i bzang shing la dril ba'i phyir dar tshon sna lngas btum /
gwa'u'i dbus su mgo mjug ma log par bzhag
/de'i mtha' skor du shel rdo shel phreng sogs shel dkar rigs gzhi bdag gi grangs sam spyir nyi shu rtsa brgyad /
shel ma rnyed na rdo dkar mkhar gong blugs pa'i phyag len snang /
gzhi bdag dang yul phyogs de'i snying po nas blangs pa'i sa rdo rtsi shing sman rigs me tog 'bru sna gtso bor gyur pa'i rin chen sman sna /
'bru sna gang 'dzom gyis bkang la bar mtshams thang chu'am 'ber gyis sbyar /
gwa'u mgo mjug dang mdun rgyab ma nor bar dar dkar gyis dril nas sbyong khrus kyis dag par bya /
de nas bdag bskyed gang la bsten pa'i mchod gzhi'i mdun du 'bru dkar gyis pad+ma 'dab brgyad bris pa'i dbus su bzhag
/gwa'u mang po yod na 'dab ma rnams su gang shong bya /
mda' dar btsug
/mdun du phyi mchod rnam bdun /
phye mar /
dkar gtor /
gser skyems sogs kyang bsham mo //
gnyis pa sgrub pa ni /
yi dam ye 'bar ram dkon spyi lta bu'i rtsa gsum spyi yi phrin las gang rung btang bas kyang 'thus shing bzlas pa yan tshang bar bya /
mdun rten bsang sbyang /
stong pa'i ngang las sangs rgyas kyi ye shes 'dod rgur 'char ba'i dpal gyi bum pa bzang po srid zhi'i dpal 'byor ma tshang ba med pas gtams shing 'khor ba ji srid du zad mi shes pa'i gter chen po /
gang la ci dgos 'byung ba'i yo byad nam mkha' mdzod /
'dod pa'i phrin las yid bzhin du sgrub pa'i nus stobs khyad par can dang ldan par gyur /
ces spyir byin rlabs pa sngags drug phyag drug bden brjod bcas pa bya /
mchod gtor rnams raM yaM khaM gis bsang /
A+o~M a kA ro dang /
'bru gsum lan gsum brjod pas bdud rtsir spel /
slar gwa'u bsang sbyang /
stong pa'i ngang las rin chen sa gzhi ni //
dpag bsam nags tshal dkor nor khyu chen 'khrigs //
bdud rtsi'i rdzing bu nor bu'i gram pa brdal //
ma rmos lo tog sman ljongs nyams dga'i dbus //
phyi ni 'dod 'byung gter gyi gwa'u la //
nang du rin chen pho brang so so'i gnas //
gsang ba ye shes 'od gsal gzhal yas dbus //
sna tshogs pad+ma dar zab gdan brtsegs steng //
rnam pa snying po'i yig 'bru ngo bo lha //
sa lha gser mdog phag pa'i steng na bzhugs //
phyag gnyis thugs kar thal sbyar gter bum bsnams //
'byung bzhi'i lha mo dkar ser dmar ljang mdog
/mda' dar bum 'dzin phyogs bzhir bzhengs stabs 'khod //
gtso 'khor kun kyang dar dang rin chen brgyan //
de mdun yul 'di'i gzhi bdag gtso bo dang //
mtha' skor dzam gling yul gzhi gnas kyi bdag
/kun kyang zhi dul dgyes shing gus pas 'khod //
rdzas rnams so so'i mos pa dang mthun pa'i //
'dod rgu'i yo byad nam mkha' mdzod char 'beb //
kun gyi gnas gsum 'bru gsum rang srog las //
'od 'phros so so'i gnas nas rang 'dra ba //
'khor bcas spyan drangs badzra sa mA dzaH
bsang spos rol mo'i sgra bcas spyan 'dren pa ni /
kye :
stong gsum 'jig rten khams rnams na :
gnas shing rten bcas sa bdag klu :
lha mo brtan mas gtso byas pa'i :
lha klu dge bsnyen sa bdag dang :
yul lha gzhi bdag ma lus pa :
rnal 'byor bdag gis spyan 'dren gyis :
'khor bcas gnas 'dir gshegs su gsol :
khyed rnams rdzu 'phrul stobs dang ldan :
rgya mtsho chu klung ri brag nags :
sa dang bar snang kun gyi bdag :
legs nyes gnyis kyi shan 'byed cing :
'gro ba mi dang lhan cig gnas :
mchod pa'i gnas 'dir gshegs su gsol :
kun gsal dgyes pa'i mdangs dang ldan :
'gro la brtse ba'i shugs kyis ni :
ma thogs gnas 'dir gshegs su gsol :
sngon gyi dam tshig tshul bzhin du :
las kyi 'bras bu mchis par stsol :
buM pa ti sa pa ri bA ra pr-i thi de bI lo ka tA ra tri sa ma ya srog dung dung tri A kar+sha ya dzaHhU~M baM ho :
bskyed pa dang gnyis su med par gyur /
dbang bskur ba ni /
hU~M:
dbyings kyi rgyal ba thugs rje can :
byin rlabs dngos grub char ltar 'beb :
srid par 'dzin pa'i bdag rtog dri :
ye shes chen po'i klong du dag :
'khor 'das mnyam nyid lhun rdzogs gyur :
A+o~M na maHsarba ta thA ga ta a b+hi She ka ta sa ma ya shrI hU~M:
dbang bskur pas dbang rtags yid bzhin gyi nor bu 'bar ba re res mtshan par gyur /
tiSh+Tha sa ma ya hU~M/
na mo a ti pU hoH
hU~M:
sa yi lha mo gtso 'khor lnga :
khyad par dzam gling yul gru skyong :
mgur lha dge bsnyen brtan ma sogs :
sde brgyad dregs pa'i rigs gyur pa :
mkha' la rgyu dang rang bzhin gnas :
srid rtse mnar med yan chad kyi :
srid par gtogs pa thams cad la :
'jig rten bkra shis phun tshogs phyir :
'dod yon mchod sprin rgya mtsho 'bul :
dkar gsum rdzas kyi mchod pa 'bul :
mngar gsum bcud kyi mchod pa 'bul :
rang rang dgyes pa'i mchod pa 'bul :
'bras dkar g.yag lug ra gsum 'bul :
smyug rgod dar sna rin chen 'bul :
gser g.yu sman spos 'bru sna 'bul :
bla rdo rten rdzas mda' dar 'bul :
phye mar chang phud shing 'bras 'bul :
mkhan shug sur dkar bsang dud 'bul :
'jig rten srid pa'i nor dang bcud :
gser ri rol mtsho gling bzhi dang :
lcags ri nyi zla gza' rgyu skar :
mkha' la lding dang sa la 'dzul :
bar du 'phyo dang chu la gnas :
srid pa'i gzugs 'gros thams cad 'bul :
rgyal srid bdun dang bkra shis rdzas :
lha mi'i 'dod yon ma lus pa :
mang por ting nge 'dzin gyis spel :
so sor thob pa sngags rgyas bsgyur :
gzhi bdag khyed rnams spyan snga ru :
ci 'dod mkho dgu ldan gyur cig :
khyed rnams dgyes shing tshims gyur nas :
bdag gi 'dod pa'i don rnams sgrubs :
gling 'dir bkra shis bde legs spel :
zas nor longs spyod dngos grub stsol :
las kyi 'bras bu mchis par mdzod :
buM pa ti sa pa ri wA ra pr-i thi de bI lo ka tA ra sarba pU tsa me g+ha sa mu dra s+pha ra Na sa ma ye hU~M:
bstod cing phrin las gsol ba ni /
hU~M:
grangs med gong nas sangs rgyas kyang :
'gro ba'i don du sems ma'i tshul :
sems can 'dod pa'i don sgrub ma :
'gro don mdzad la phyag 'tshal bstod :
shing me lcags chu'i gzhal yas nas :
rigs bzhi mkha' 'gro'i ngo bo nyid :
'byung bzhi lha mo'i rang bzhin can :
mchod cing bstod de phyag kyang 'tshal :
thugs rje'i 'od las sprul pa yi :
phan gnod las kun mdzad pa'i lha :
stong gsum gzhi bdag lha klu gnyan :
'khor dang bcas la phyag 'tshal bstod :
'byung ba dbyings kyi yum chen lnga :
thugs rjes 'byung ba'i stobs skyed la :
'byung ba thams cad dbang du sdus :
'byung ba bcud kyi dngos grub stsol :
'dzam gling 'jig rten yul gru 'dir :
'byung ba'i bu ru gyur pa'i 'gro :
lha klu mi yi tshe dpal stobs :
'dod dgu phun sum tshogs par spel :
bkra shis dge legs rgyas par mdzod :
sngon gyi thugs dam ci bzhin du :
bdag cag rgyu sbyor 'khor bcas dang :
'dzam gling mi yi 'dod pa kun :
rtsol med lhun gyis grub par mdzod :
tshe dang bsod nams dpal 'byor stobs :
dge legs yon tan rgyud la spel :
'gro rnams chos la spyod pa dang :
sangs rgyas bstan pa rgyas par mdzod :
dgra bgegs bdud dpung pham pa dang :
nad gdon 'khrug rtsod mu ge zhi :
yul ris rgyal khams thams cad du :
bkra shis phun sum tshogs par mdzod :
bzlas pa ni /
mdun bskyed gtso 'khor rnams kyi thugs kar zla ba'i dkyil 'khor /
de steng rang rang gi sa bon thig les mtshan pa /
bzlas pas rgyud bskul bas so so'i thugs srog las 'od zer dpag tu med pa 'phros /
rang rang gi gnas nas yang yang bkug ste thim /
rang gi thugs srog las 'phros pa'i 'od zer gyis mchog gsum rtsa ba gsum gyi byin rlabs /
srid gsum che dgu rnams kyi mthu stobs /
'byung ba'i bcud dang dwangs ma thams cad bsdus te mdun bskyed la thim pas nyams grib thams cad sang gis dag
/stobs nus gzi byin cher 'bar bas 'jig rten khams kyi zas gos nor rdzas dpal 'byor longs spyod gnas 'dir sdud cing /
zhi rgyas dbang drag gi bya ba gang brtsam pa'i mthun rkyen thams cad thogs med du sgrub par gyur /
ces dmigs la /
yi dam gyi sngags sham du /
buM pa ti sa pa ri bA ra pr-i thi de bI lo ka tA ra tri sa ma ya srog dung dung tri A kar+sha ya dzaHhU~M baM ho :
zhes btags pa rtse gcig tu bzla /
thun mtshams su bsang gser skyems sogs phul la /
kye :
'jig rten khams na rten bcas pa'i :
ri dbang sa la mnga' mdzad pa'i :
gnyug mar gnas pa'i yul lha'i tshogs :
gang la gtogs pa'i rigs mtha' dag :
ma lus 'khor bcas spyan 'dren no :
mchod sbyin 'dod pa'i yon tan 'di :
mang por ting nge 'dzin gyis spel :
sngags kyis pham rgyal med par sbyin :
ting 'dzin ci mkho'i 'dod 'byung 'di :
'bul lo yul lha'i tshogs la 'bul :
mchod pas brngan pa'i 'bras bu yis :
'dod pa'i bsam pa lhun grub kyi :
phrin las thogs pa med par mdzod :
buM pa ti sa pa ri wA ra ar+g+haM pA d+yaM puSh+pe d+hU pe A lo ke g+han+d+he nai bid+yA shab+da pU tsa ho :
zhes mchod cing phrin las bcol /
hoH
lha mo brtan ma 'khor bcas rnams //
ji srid 'dir ni bzhugs nas kyang //
bdag cag rnal 'byor yon mchod kyi //
mthun rkyen bsam pa sgrub tu gsol //
A+o~M ye d+harmA he tu pra b+ha bAHsogs bzlas pas me tog 'thor zhing rab tu gnas /
de ltar thun gsum mam bzhi'i rim pas zhag grangs sam rtags ma mthong bar bsgrub /
tshogs skong sogs rjes rim yi dam ltar bya'o //
gsum pa sba ba ni /
bca' sgrub tshul bzhin grub pa'i gwa'u de lha tho sras mkhar sogs gang du 'jog par 'os pa'i sar spyi mthun lag len ltar mgo mjug ma nor bar bzhag
/bsang mchod kyi zhar byung lta bu yin na legs /
gzhan du thog mar gser skyems dang bsang mchod gang 'grub bya /
dngos gzhi bum pa spyir byin rlabs gong bshad ltar byas la /
hU~M:
skyob pa sangs rgyas bcom ldan 'das :
sa yi lha mo'i mkha' dbyings su :
longs spyod mi zad nam mkha'i mdzod :
snod bcud srog 'dzin gter sba 'o :
hU~M:
srid pa'i rgyan rdzogs gter gyi bum :
ri rab gling bzhi gling phran dang :
lha mi'i 'dod yon bcud gtams pa :
yon tan kun 'byung gter bum 'di :
srid pa'i lha klu gzhi bdag dang :
'dzam gling bod yul lha srin kun :
khyad par yul 'di'i gnas bdag la :
srog mkhar brtan pa'i bla rten du :
mi zad rin chen gter mchog 'bul :
dgyes te rten la rab gnas shing :
stobs dang rdzu 'phrul mthu dpung skyed :
longs spyod dga' bde phun sum tshogs :
rtag tu gzi byin ldan pa yis :
bdag dang rgyu sbyor yon bdag gi :
nad gdon bar chad kun zhi zhing :
tshe srings dpal skyed 'byor pa spel :
mi nor dar zhing rgyas pa dang :
bsam pa yid bzhin 'grub par mdzod :
thugs rje thabs kyis bsdus pa yi :
nam mkha' mdzod kyi gter chen 'di :
mi shigs phyag rgyas rab btab pas :
'dzam gling yul gru thams cad du :
char chu dus su 'beb pa dang :
lo phyugs rtag tu legs par shog :
nad gdon 'khrug rtsod bskal ngan zhi :
'dod dgu phun sum tshogs pa yis :
rtag tu bde dang ldan gyur cig :
kun kyang chos la spyod pa dang :
phyogs dus gnas skabs thams cad du :
bkra shis dpal dang ldan pa yis :
tshe gcig sangs rgyas thob par shog :
A+o~M ye d+harmA sogs kyis rab tu gnas /
zhal nas gsungs pa'i tshigs bcad kyis thog drangs shis brjod rgyas par bya'o //
des gnas bdag rten la gnas pa dang /
ko long gdug rtsub kyi rigs thams cad zhi zhing las gang brtsam yang sdongs grogs byed par 'gyur ro ///
/
@#//
lnga pa nA ga spyi bcos dga' ba 'khyil pa la gnyis /
gzhung dgod pa /
de'i lag len bshad pa'o //
dang po la gsum /
dgos ched /
bca' sgrub /
rjes gdams so //
dang po ni /[ \u0f88\u0f88\u0f88\u0f88\u0f88 ]snang mtha' rab khros he ru ka :
rab 'bar me yi phreng bar 'dud :
snod kyi 'jig rten gzhal yas su :
gsher dang 'byung bar rten bcas pa'i :
sa bdag klu yi rigs gyur gyis :
kun khyab khol bur bdag gyur cing :
mnga' dbang mdzad pa du ma yis :
bdag 'dzin 'dod pa'i ko long mang :
de tshe 'gro ba dbang med dang :
mi bsrun tha dag 'dus pa'i mthus :
bya ba las su ma rungs pa'i :
spyod pa bsnol te gzhan la phog :
nad dug mtshon 'khrugs mtha' dmag sogs :
du ru ka lnga'i zug 'dus pas :
mi min lha srin rang bzhin 'khrugs :
de rnams gdug pa'i dug rlangs kyi :
gnyen po nA ga spyir bcos bstan :
ces so //
gnyis pa bca' sgrub ni /
gtso bo shel dang rin chen lnga :
bzang drug ga pur tsan+dan gnyis :
ge sar gsum dang zho sha gsum :
dbang lag chu srin sder mo dang :
rgya mtsho lbu ba rma bya'i mdongs :
ut+pal sngon po pri yang ku :
rdo rgyus gser gyi me tog dang :
'om bu la sogs bdud rtsi'i shing :
ba lu la sogs me tog rigs :
dug ma 'dres pa mtha' dag dang :
dUr ba la sogs legs pa'i rdzas :
g.yang can chags pa dri ma'i tshogs :
gang du dgos pa'i sa phyogs kyi :
ldum 'bras rtsi bcud chu shing rdo :
rab mang tshogs tshad kun bsdus nas :
chu mig tshogs tshad chu dang ni :
yan lag brgyad ldan chu 'dres pa :
gcig tu bsdus pa'i ril bu bya :
ril bu sa yi gab tse ni :
dga' 'khyil
mtshan pa'i nang du gzhug :
de nyid dar dkar gyis dril te :
dkyil 'khor 'gram gyi gtsang sar gzhug :
ril bu stag sha d+he ba ni :
klu yi nor bu'i mchog gyur te :
klu la ji ltar mkho ba yi :
dgos 'dod lhun gyis grub par bsgom :
A+o~M nA ga rA tsa sarba sid+d+hi rat+na stag sha d+he ba b+ha dra bA su ni d+hi :
tad+ya thA:
A+o~M tshom mo 'u mo du kha hU~M:
zhes bzlas te :
klu rnams kyis 'jig rten khams kyi zas nor bsdus te nor bur mchod nas :
nor bu las dgos 'dod kyi dngos grub bdag la 'byung bar bsgom :
gong gi sngags sham du :
snang srid kyi zas nor longs spyod dbang du sdus shig swA hA:
btags pa bzla :
dngos grub mtshan ma spyi mthun byung rjes :
bye brag so sor bcos pa gang dgos na :
ril bu gcig dngos grub tu blangs la :
gong rdzas spyi mthun dpung bskyed de :
bye ma sna lnga gnas sa rnams :
gtsang 'gram gyi bye ma dkar por bsres la :
thugs rje chen po'i gzungs khrus kyi chus brlan te :
sman gyi nus pa bye mar thim pa dang :
A+o~M a ka ni ni ka ni a b+hi la man+t+ra la ma ye man tra ye swA hA:
zhes sngags te :
sa rko rdo rlog shing gcod dam :
mkhar las bya ba ci byas pa'i :
gang la dgos shing 'os pa der :
byin gyis brlabs pa'i bye mas thub :
yang na bye ma 'am ril bu de :
dar sna 'bru sna tshogs tshad bcas :
kham sa'i bum par btsal gzhug go :
zhes pa'o //
gsum pa rjes gdams ni /
las sla nus pa'i phan bde'i gter :
rjes 'jug 'gro don las kyi chas :
'gro rnams bcud kyis 'tsho bar shog :
sa ma ya :
rgya rgya rgya :
drag po srog bdag gis srungs shig :
sa ma ya :
rgya rgya rgya :
gter rgya :
sbas rgya :
zab rgya :
gsang rgya :
rgya rgya rgya :
zhes pa'o //
gnyis pa lag len bshad pa la gsum /
bca' ba /
sgrub pa /
sba ba'i tshul lo //
dang po ni /
shel rigs gtso bor gyur pa'i rin po che lnga sogs rdzas gzhung gsal rnams dang /
der ma 'dus pa spang skong nas bshad pa /
thang lo /
smyug lo /
zi ra dkar nag
/sbrul lpags pa /
spang spos /
rgya spos /
rgya mtshal cog la /
dung /
spos dkar /
ras skud dmar sngo /
spu shel rtse /
chu dag
/til dkar nag
/ha lo /
spang rgyan /
bdud rtsi'i shing 'om bu /
shug pa /
sur dkar /
mkhan dkar sogs /
me tog dug rigs ma yin pa tshogs tshad /
legs pa'i rdzas dUrba /
bilba /
bo d+hi tsi /
gi waM/
sin+d+hu ra sogs /
g.yang can chags pa'i dri ma ni /
chos sde chen po'i bla brang dang /
rgyal po chen po /
btsan phyug 'phan dar can gyi lus kyi dri ma sogs mi gtsang bas ma gos pa /
de dag gi lag nas byung ba'i dkar mngar 'bru sman rin po che lta bu /
gnas chen yul chen rnams kyi sa chu rdo shing gang 'dzom /
khyad par gang la bya ba'i yul de'i ldum 'bras kyi bcud chu shing rdo sna tshogs tshad kyi gtso bor bya /
thams cad kyang sha chang dang kha rlangs sogs dri mas ma gos pa bkru bshal gtsang dag yid ches byas la zhib par btul ba'i phye ma la dkar gsum mngar gsum bsre /
dbang lag khu bas dam rtsi btang /
ba ra dkar mo'i 'o ma dang gtsang po chu chen chu mig tshogs tshad kyi chu /
khyad par yan lag brgyad ldan gyi chu dngos rgya gar chu bo gAng+ga /
rjes mthun char chu rnams kyis sbrus la ril bu mdzub mgo
tsam ci mang byas la skam pa dang kham sa'i gwa'u zlum po steng du dga' 'khyil gyis mtshan pa rtsi dkar po can gyi nang du blugs la dar dkar gyis dril /
yi dam gang la bya ba'i mchod gtor sogs bshams pa'i dkyil 'khor dang nye ba'i 'gram du stegs bu dkar po la bzhag go
/gnyis pa sgrub pa la /
klu rdzas nor bu sgrub pa dang /
las la sbyor ba'o //
dang po ni /
thog mar gwa'u dang ril bu'i lhag ma'i rdzas phye rnams la sbyong khrus rgyas par bya /
bdag bskyed ye 'bar ram rtsa gsum gang rung gzhung bsrang /
bsnyen bzlas gang 'grub grub pa dang /
bsang sbyang /
gwa'u rin chen khang bzang dbus :
ril bu stag sha d+he wa ni :
klu yi nor bu'i mchog gyur te :
klu la ji ltar mkho ba yi :
dgos 'dod lhun gyis grub par bsgom :
A+o~M nA ga rA tsa sarba sid+d+hi rat+na stag sha d+he ba b+ha dra bA su ni d+hi :
tad+ya thA:
A+o~M tshom mo 'u mo du kha hU~M:
zhes bzlas la thun gyi dngos gzhi bya /
thun mthar /
klu rnams kyis 'jig rten khams kyi zas nor bsdus te nor bu mchod nas :
nor bu las dgos 'dod kyi dngos grub bdag la 'byung bar bsgom :
gong gi sngags sham du /
snang srid kyi zas nor longs spyod dbang du sdus shig swA hA:
btags la brgya rtsa bzla /
na mo /
bdag gi bsam pa'i stobs dang ni //
de bzhin gshegs pa'i sbyin stobs dang //
chos kyi dbyings kyi stobs rnams kyis //
don rnams gang dag bsam pa kun //
de dag thams cad ci rigs pa //
'jig rten khams 'dir ma lus pa //
thogs pa med par 'byung bar shog
/ces bden tshig gis kyang byin brlab /
klu gtor 'o chab kyis bran la /
raM yaM khaM/
A+o~M AHhU~M ha ho hrIH
lan gsum gyis bdud rtsir spel /
thugs ka'i sa bon las 'od zer 'phros /
klu rigs 'khor dang bcas pa badzra sa mA dzaHsa mgron 'gugs /
A+o~M nA ga rA dza nA ga nA gi sa pa ri bA ra i daM ba liM ta kha kha khA hi khA hi /
lan gsum gyis phul /
mchod sbyin gtor ma 'di bzhes la //
rnal 'byor bdag cag 'khor bcas la //
nad med tshe dang sogs kyis phrin las bcol /
sarba nA ga gats+tshas gshegs la gtor ma gtsang sar skyel /
dgong mo'i char yi dam tshogs skong dang bka' srung gtor 'bul sogs spyi ltar bya /
de ltar thun gsum sogs ci nus byas la dngos grub kyi rtags ma mthong bar bsgrub /
rtags byung ba'am dus grangs thems pa'i snga dro cho ga gtang /
gtor 'bul grub nas gwa'u kha phyes /
ril bu gcig dngos grub tu blangs te mdzod phugs lta bur dgos 'dod 'byung ba'i nor bur bsam la bcang /
gzhan rnams char dbab pa'i skabs char rta la 'grem pa dang /
klu gta' bsdam na rten du 'jug pa dang /
mtsho dang chu mig sogs la klu bum 'jog na bum rdzas kyi gtsor bya ba dang /
gnyan sa'i rigs la phog thug shor na 'og tu bshad pa'i bye ma la ril bu'i phye ma bsres te gtor ba sogs ji ltar 'os shing skabs su babs pa ltar longs spyad de /
mdor na klu yi nad dang gnod pa bsal /
dpal g.yang mtha' dag sdud /
dgos rgu mtha' dag 'byung ba'i nor bu dam pa yin no //
de dag ni klu'i nor bu sgrub pa'i rim pa'o //
gnyis pa de nas bye brag las la sbyor ba'i ched du /
gtsang
'gram gyi bye ma mi khyis ma 'gom pa dang /
gnas chen gyi sa /
ma pham gyi bye ma sna lnga lta bu rnyed na mchog tu 'gyur bas de dag bsres pa gang mang mchod gzhi'i nye logs stegs bu la bkod pa'i steng du many+dzi'i khar bum pa gong gi ril bu dang nyer lnga'i bcud ldan mgul chings dkar po kha rgyan gzungs rdor ldan pa bzhag
/rdza bum dkar por rab mthing shog la gser bris /
ma 'dzom na rgya shog la mtshal gyis phreng gong mar yig bdun dang /
A+o~M a ka ni ni ka ni a b+hi la man+t+ra la ma ye man tra ye swA hA:'i sham du /
snang srid kyi sa bdag klu gnyan thams cad dang khyad par 'dir gnas pa'i sa bdag klu gnyan thams cad kyi nad dang sdug bsngal ko long gdug rtsub thams cad zhi bar gyur cig
/ces dang /
phreng 'og mar /
nA ga rA dza sa ma ya dzaHdzaH
zhes pa dang /
gong gi sngags dang sham du /
snang srid kyi zas nor longs spyod mnga' thang dpal 'byor klu g.yang dngos grub thams cad gnas 'dir dbang du sdus shig swA hA/
zhes bris pa bzang shing la dar snas btums pa dang bsgrubs pa'i ril bu dar dkar gyis dril ba bcas dbus su bcug
/gong du smros pa'i rdzas ji ltar 'dzom pa khrol bus bkang la kha bcad pa'i klu bum gang thon sngar gyi sa gab tshur blangs pa'i stegs bur bsgrig
/snga rjes gnyis ka'i mdun phyi mchod dang /
bum gter mdun klu gtor 'o chab sogs kyang gtsang sbra dang ldan par bsham /
'dir gzhung gi dngos bstan gong gsal bsgrubs pa'i ril bu de kho na rdza bum du rdzas gzhan dang sngags thems bye ma sogs kyis dpung bskyed nas bcug ste gang dgos pa'i sar sba ba tsam las /
nang du gzungs 'jog pa dang bum sgrub gsal kha ma gsungs kyang /
rig 'dzin brgyud pas spyi mthun phyag len du bstar ba legs pa'i yan lag las lhag skyon med par rtogs nas 'dir bkod pa yin no //
de nas skabs 'dir rtsa gsum yi dam gzhan gtang dgos pa'i nges pa med pas ci bder chog
/bdag bskyed ni /
na mo :
sgo gsum thugs rje chen por skyabs su mchi :
ma gyur 'gro ba drang phyir sgrub pa brtsam :
lan gsum /
b+h+rU~M hU~M:
gzhal yas khang dbus pad zla'i steng :
bdag nyid thugs chen spyan ras gzigs :
zhal gcig phyag bzhi sku mdog dkar :
rtsa phyag thal sbyar pad phreng 'dzin :
dar dang rin chen longs spyod brgyan :
spyi gtsug bla ma 'od dpag med :
ngo bo gcig las rnam 'phrul gyi :
tha dad dbyer med sku ru gsal :
thugs kar zla steng hrIHyig mthar :
sngags kyis g.yas su 'khor ba las :
'od 'phros don byas snod bcud kun :
sku gsung thugs su rnam dbang gyur :
ces mos la /
A+o~M ma Ni pad+me hU~M hrI:
zhes bzla /
hrI:
snang srid dag pa chen po'i mchod pa'i sprin :
gnyis 'dzin mtshan bral lha yi bdud rtsir gyur :
badzra ar+g+haM nas /
shab+da AHhU~M gis mchod rdzas byin brlab /
bum pa bsang sbyang /
stong pa'i ngang las bum pa'i gzhal yas dbus :
paM las pad+ma zla ba'i gdan steng du :
hrIHlas 'phags pa thugs rje chen po ni :
kha sar+pa Ni 'khor ba dong nas sprugs :
phyag g.yas pad dkar g.yon pas mchog sbyin mdzad :
dar dang rin chen rgyan rdzogs phyed skyil bzhugs :
'od 'phros 'og min gnas nas spyan drangs gyur :
hrI:
'og min bde chen dbang gi pho brang nas :
chos sku snang mtha' 'gro don mkhyen brtse'i sku :
thugs rje chen po gnas 'dir gshegs su gsol :
A+o~M Ar+Ya lo ke shwa ra sa pa ri wA ra badzra sa ma ya dzaHdza :
hrI:
dad pa'i pho brang ting 'dzin rten mchog la :
mkhyen brtse'i bdag nyid bcom ldan bzhugs gsol 'tshal :
sa ma ya tiSh+Tha lhan :
sgo gsum gus pas phyag 'tshal skyabs mchi na :
bcom ldan dgyes pa'i zhal bzang bdag la ston :
na mo pu ru sha ya ho :
hrI:
rgyal ba rnams ni 'dod pa'i skyon bral yang :
bdag sogs tshogs gnyis bsod nams bskul slad du :
rnam par sprul pa'i phyi nang mchod tshogs kyis :
'phags mchog dgyes nas mchog thun dngos grub stsol :
A+o~M Ar+Ya lo ke shwa ra sa pa ri wA ra ar+g+haM nas /
shab+da rU pa shab+da gan+d+he ra sa spar+she pU dza AHhU~M:
hrI:
mkhyen brtse'i bdag nyid 'phags pa spyan ras gzigs :
gang la gang 'dul mdzad pa'i cha lugs rdzogs :
de la der snang sprul pa 'gro ba'i mgon :
'phags pa spyan ras gzigs la phyag 'tshal bstod :
gzungs thag blangs la /
thugs kar zla steng hrIHla yig drug bskor :
bdag srog 'od kyis rgyud bskul don gnyis bsgrubs :
khyad par sa bdag klu gnyan sdug bsngal sbyangs :
sku las bdud rtsi'i rgyun babs bum pa gang :
zhes bsgoms la yig bdun brgya stong ci 'grub dang /
de la A+o~M a ka ni ni ka ni a b+hi la man+t+ra la ma ye man tra ye swA hA:
zhes btags pa mang du bzla /
mthar mchod bstod 'bul /
A+o~M AHhU~M gis mchod yon phul bas /
dam tshig ye shes dbyer med pa 'od du zhu ste bum chu dang dbyer med du 'dres pas snang srid kyi gdug rtsub zhi zhing 'brel tshad thogs med du grol ba'i nus ldan du gyur /
de ltar tshar gcig gam yun grangs ji tsam nus kyang mchog yin pas zhag gsum la sogs pa bsgrubs zin pa'i skabs bum chu ril bu'i bcud bcas bye ma'i nang du blugs /
sngags gnyis bzla bzhin du 'dres par dkrugs la bsre'o //
klu bum byin brlab pa ni /
bsang sbyang /
stong pa'i ngang las sangs rgyas kyi ye shes 'dod rgur 'char ba'i dpal gyi bum pa bzang po srid zhi'i dpal 'byor ma tshang ba med pas gtams shing 'khor ba ji srid du zad mi shes pa'i gter chen po /
gang la ci dgos 'byung ba'i yo byad nam mkha' mdzod /
'dod pa'i phrin las yid bzhin du sgrub pa'i nus stobs khyad par can dang ldan par gyur /
ces dang sngags drug phyag drug bden stobs bcas brjod /
mchod gtor bsang sbyang /
stong pa'i ngang las /
b+h+rU~M las rin po che'i snod yangs shing rgya che ba'i nang du bcud rnams A+o~M AHhU~M las byung ba'i phun sum tshogs pa'i longs spyod 'dod yon lnga'i rang bzhin byed las klu'i nad rnams zhi zhing dbang po drug la bde ba'i dpal du 'char ba'i bdud rtsi 'dzad med nam mkha' mdzod du gyur /
a kA ro dang /
nam mkha' mdzod kyi sngags rgyas byin brlab /
bum pa bsang sbyang /
stong las rin chen brag ri bya skyibs can //
mkha' lding 'jigs bral dkar mngar bdud rtsi'i mtsho //
rdzing bu ne'u seng skyed tshal nyams dga'i dbus //
b+h+rU~M las bum pa pho brang yid du 'ong //
bum rdzas lha mi'i dpal 'byor phun sum tshogs //
klu nad zhi byed sman gyi gang bu'i dbus //
pad+ma'i gdan la klu rgyal btsun mo sras //
sku stod lha bu sku smad sbrul mjug 'khyil //
thal sbyar nor 'dzin sbrul mgo'i gdengs ka ldan //
rigs bzhi'i klu 'khor bcas pa'i snying gar phuH
bdag mdun thugs srog 'od kyis klu rigs rnams //
bkug nas mdun bskyed rnams la thim par gyur //
'dir bum gter chos sde pho brang sogs rten chen por 'jog rgyu yin na klu chen dgu bskyed pa dang /
gnas phal pa dang chu mig sogs la 'jog na de dang de'i klur bskyed pa gal che bas 'don tshig gcig la dmigs pa'i bsgyur so shes par bya'o //
lcags kyu'i phyag rgya byas la /
A+o~M ba ta li ba ta li ma hA ba ta li hU~M hU~M dzaHdzaHswA hA/
lag pa sbrul gyi gdengs ka ltar byas la /
A+o~M A gats+tsha A gats+tsha ma hA nA ga a d+hi pa ta ye sarba b+hur+b+hu wa phruM phu swA hA/
zhes mdun du byon par bsam la /
dzaHhU~M baM hoH
gnyis su med par bstim /
pad+ma ka ma lA ya satwaM/
gnod 'tshe'i bsam sbyor can rnams kyang dgyes shing ngo 'thon du bzhugs pa'i klu rnams kyi mtha' 'od kyis bskor bas las ma grub kyi bar du phyir 'gro sa med par bsam mo //
de nas /
ma hA nA ga a d+hi pa ta ye gr-ih+Ne daM ar+g+haM swA hA/
de bzhin du /
shab+da'i bar gyis mchod /
lag pa g.yon khu tshur gyi mthe bong dang mthe'u chung brkyang /
g.yas sbrul gdengs ltar byas la g.yon gyi mthe bong bkab pa bstan la /
A+o~M hi li hi li ma hA hi li phruM phu swA hA/
lan gsum /
A+o~M b+hak+Sha ya b+hak+Sha ya sa ma ya tiSh+Tha phruM phu swA hA/
zhes bdun dang /
A+o~M nA ga rA dza sa pa ri bA ra a kA ro btags pa gsum gyis gtor ma phul /
gdengs ka nor bu 'bar ba'i 'od zer gyis //
sa 'og mun pa'i tshogs rnams rab 'joms shing //
bstan la rab dga' mthu stobs bsam mi khyab //
klu rgyal 'khor dang bcas la phyag 'tshal bstod //
mdzes pa'i dkar gsum gtor ma 'di //
mngar gsum 'o ma'i rgya mtsho che //
rin chen phreng ba'i them skas can //
klu yi gnod pa skyob byed pa //
mthun pa'i rdzas su 'di gyur cig
/bdag dang yon bdag 'khor bcas la //
klu las gyur pa'i gnod pa ni //
mthong ba'i dug dang reg pa'i dug
/bsam ngan dug dang kha rlangs dug
/de la sogs pa'i dug rnams kun //
yud tsam gyis ni zhi gyur cig
/bdag las gces pa'i rdzas khyer la //
bdag la gnod pa ma byed par //
gnod pa'i bsam pa zhi ba dang //
pha ma lta bu'i sems kyis ltos //
zhes pa'i mthar /
ye d+harmA dang /
sdig pa ci yang mi bya ste //
zhes sogs brjod la sbyin pa gnyis kyis tshims par bya /
bdag nyid 'phags pa'i thugs ka'i 'od zer gyis //
sangs rgyas kun bskul kun las byin rlabs 'od //
zla zer lta bus klu gnyan sa bdag gi
/sdug bsngal kun sbyangs gtan gyi bde thob gyur //
yig bdun dang /
de'i sham du /
klu gnyan sa bdag gi nad dang sdug bsngal thams cad shAn+tiM ku ru swA hA/
zhes btags pa dang /
A+o~M a ka ni ni ka ni a b+hi la man+t+ra la ma ye man tra ye swA hA:
ci nus /
spro na sprin chen mdo las gsungs pa'i klu la bde ba sbyin pa'i gzungs /
tad+ya thA/
d+hA ra Ni d+hA ra Ni ud+d+hA ra Ni /
saM pra tiSh+Thi te /
bi dza ya bar+Na /
sat+ya pra ti dz+nyA sa ra ha /
dz+nyA na pa ti /
ud pa da ni /
bi nA ma ni /
a b+hi Shiny+tsa ni /
a b+hi bya hA ra /
shu b+hA ba ti /
a dzi ma tu /
e hi ku ma bA la na /
bA ha ha ra /
kle shA na /
d+hu na pA paM/
sho d+hA ya margA na /
ni rA hi ka d+harmA ta shud+d+ha lo ka bi ti ma ri rA dza sa du khaHsha ma na sarba bud+d+ha a ba lo ka na a d+hiSh+Thi te pradz+nyA dz+nyA na b+he swA hA/
zhes kyang bzla /
mthar /
klu rgyal sangs rgyas bcom ldan 'das //
bde gshegs klu dbang rgyal po dang //
sprin chen mdo las gsungs pa yi //
sangs rgyas rnams kyi byin rlabs dang //
spyan ras gzigs dbang thugs rje yis //
klu gnyan sa bdag khyed rnams kyi //
gnas dang pho brang bshig pa dang //
sa gnyan brkos dang rdo gnyan bsgul //
shing gnyan bcad dang brag gnyan gshags //
ne'u gsing brus dang chu mig bsubs //
nya sbal bsad dang grog tshang bshig
/yan lag bregs dang rwa rmig snad //
mi gtsang dri ma phog pa sogs //
nyes pa'i skyon gyis khyed rnams la //
nad dang sdug bsngal ci mchis pa //
myur du sos nas bde ldan shog
/klu yi rigs ni khyed rnams kun //
sems dang shes pa gsal gyur cig
/bka' dang dam las ma 'da' bar //
shin tu khros pa zhi gyur cig
/dbang po rnams kyi spyod yul du //
mkho dgu'i longs spyod thams cad dang //
nyams pa'i lus ni sos shing rgyas //
yan lag thams cad bde gyur cig
/ngan song gsum las thar gyur nas //
tshangs pa'i bde dang ldan gyur cig
/chos spyod dbang po dul nas kyang //
phyag na rdo rje'i zhal mthong shog
/ces dang /
ril bu stag sha de wa ni :
klu yi nor bu'i sogs gong gi klu nor sgrub dus ltar bzlas dmigs sham bu bcas ci rigs byas la /
gter bum rin chen pho brang nang //
ril bu stag sha de wa ni :
klu yi nor bu'i mchog gyur te :
klu la ji ltar mkho ba yi :
dgos 'dod lhun gyis grub nas kyang //
sa bdag klu gnyan thams cad kyi //
lus kyi na tsha sos gyur cig
/sems kyi sdug bsngal zhi gyur cig
/yan lag nyams dang nying lag nyams //
nyams pa'i lus rnams sos gyur cig
/mkha' las bye tshan babs pa dang //
sha khrag bu chung gcer bus 'jigs //
gnod pa de rnams zhi gyur cig
/sdug bsngal nad kyis zin pa la //
sman gyi mchog tu 'di gyur cig
/'jigs shing skrag pas dngangs pa la //
mgon skyabs mchog tu 'di gyur cig
/dbul zhing phongs pas mnar ba la //
'dod dgu'i dpal du 'di gyur cig
/bkres shing skom pas gdung ba la //
bza' btung mchog tu 'di gyur cig
/'gro dus lam ngan snyeg pa la //
lam mkhan mchog tu 'di gyur cig
/ma rig mun pas 'thibs pa la //
snang gsal mchog tu 'di gyur cig
/gshin rje'i pho nyas zin pa la //
'chi med mchog tu 'di gyur cig
/mdor na gang la gang dgos pa //
rgyun chad med par 'byung bar shog
/bdag gi bsam pa'i stobs dang ni //
de bzhin gshegs pa'i sbyin stobs dang //
chos kyi dbyings kyi stobs rnams kyis //
don rnams gang dag bsam pa kun //
de dag thams cad ci rigs pa //
'jig rten khams 'dir ma lus pa //
thogs pa med par 'byung bar shog
/ces bden stobs kyang brjod /
na mo mchog gsum rtsa gsum chos nyid rten 'brel bslu ba med pa'i bden pas /
klu chen 'khor dang bcas pa rat+na'i pho brang longs spyod 'dzad pa med pa'i rten 'di la dgyes par bzhugs te sa'i phyogs 'dir 'dod pa'i dngos grub mtha' dag bstsal ba dang /
ko long ru nga phrag dog ma mdzad par bkra shis bde legs phun sum tshogs par mdzad du gsol /
me tog 'thor la rten snying dang /
su pra tiSh+Thas brtan bzhugs bya /
'od kyi ra ba mi dmigs par sbyang ste /
A+o~M nA ga sa pa ri wA ra gats+tsha zhes pas mgron thabs kyi klu rnams gshegs /
bya khyung gi rgya bcings te /
A+o~M ga ru TaHhaM sa he tsa le tsa le swA hA/
zhes nag phyogs pa rnams bskrad /
mchod gtor gtsang sar gshegs /
bkra shis ni /
hrI:
thugs rje chen po 'gro ba 'dul ba'i lha :
gang la gang 'dul mdzad pa phrin las kyi :
ye shes stong nyid snying rje nus pa'i char :
khams gsum sems can kun la bde legs stsol :
bsngo ba ni /
'dus byas 'dus ma byas pa'i dge ba'i tshogs :
mkha' mnyam sems can yongs la khyab par bsngo :
smon lam ni /
bdag gis sems bskyed smon lam khyab byed 'gro :
myur du kun mkhyen go 'phang myur thob shog :
ces so //
gsum pa sba ba'i tshul ni /
de ltar bsgrubs pa'i bye ma de /
shing bcad brag gshags mkhar las sogs phog thug gang la shor ba'i sa rnams su yig bdun dang snang brgyad sngags bzla zhing 'thor ba kho nas chog la /
spro na /
bden brjod sngon du 'gro bas las 'brel gtum po'i las mtha' nas bshad pa'i /
phyogs nye ba 'di dag na thang bu kar kor rlon pa tsag tsog yur tshig brang breng zug rdo nyag nyug gad pa lang ling rtsi shing span spun ljon pa dang ngogs la gnas pa /
kho ra chung ngu la bdag gir byed cing bdag cag dpon slob 'khor dang bcas pa la ru nga dang phrag dog byed pa /
che ba lus nyams par byed pa /
chung ba rgyud nyams par byed pa /
sa bdag dang sa srin gnyan pho mo /
sa bsen shing bsen thams cad dang /
khyad par bdag cag dpon slob sde dang bcas pa rnams kyis ma shes pa dang /
ma mthong ba'i dbang gis thugs dang 'gal pa thams cad gsol zhing mchod do //
'don cing mgron to //
so so'i rgyud tshims par gyur cig
/longs spyod kyi rkyen 'byor par gyur cig
/bdag cag dpon slob sde dang bcas pa la ru nga dang phrag dog ma mdzad cig
/bdag cag ni sa la dbang mi byed do //
sa'i mnga' bdag khyed rang mdzod cig
/zhing shas kyi glud du 'bul lo //
'dug brngan gyi glud du 'bul lo //
lam brngan gyi glud du 'bul lo //
gal te des kyang mi lo par ru thur cher skyes pa lags na bdag cag ni sha mig gdos pa can lags /
khyod ni mngon shes dang rdzu 'phrul chen po thob pa lags pas bdag cag la yang nas yang du ston la bdag cag la yid ches bskyed du gsol cig
/khyed bzhugs pa'i gnas sa gnyan ris su bzhag pa'am yang na gzhan du spo bar bgyi'o /
khyim mtshes spyang kis kyang ngo shes pa lags pas phud 'di gsol la gnod 'gal ni ma mdzad cig
/de bas na bdag cag ni bsam pa bzang po de lta bu dang ldan pa lags pas khyed kyang thugs la ru thur ma ldang zhig
/sems shong na lus shong ba lags so //
sems la ru byung na g.yang mo stong khyu na ru bzang gnyis mi mdza'/
sems la ru med na rde'u gcig 'og na sa bdag grong khyim brgya /
rde'u gcig steng na gza' skar grong khyim stong dog pa ma mchis so //
brag dmar zung gcig lhun la bya gnas kyang /
skyabs chen mi'i gnas /
skyabs chung bya yi gnas /
dog pa ma mchis so //
de bas na bdag cag dpon slob sde dang bcas pa lhag pa'i bsam pa dge ba 'khor bcas la gnod pa ma mdzad par phan pa rgya chen po mdzad du gsol /
zhes phrin las gsol /
bden pa chen po'i byin gyi rlabs kyis ba ru Na sogs klu chen brgyad 'khor dang bcas pa khyed rnams /
rat+na'i pho brang longs spyod 'dzad pa med pa'i rten 'di la dgyes par bzhugs te sa'i phyogs 'dir 'dod pa'i dngos grub mtha' dag bstsal ba dang /
ko long dang ru nga phrag dog ma mdzad par bkra shis dang bde legs phun sum tshogs par mdzad du gsol /
A+o~M su pra tiSh+Tha badzrA ya swA hA/
zhes tshig lhug pa'i bden bkrol brjod /
gter bum spyi ltar mtsho chu gang du sbas kyang chog mod /
dgon gnas dang khang pa mthong ba'i chu mig tu 'jog par gsungs pa ltar 'jog tshul spyi mthun byas la /
gong gsal bsgom bzlas tshar gcig grub na legs pas brtan bzhugs yan bya /
mi spros skabs sam gang ltar yang /
bum pa spyir byin brlabs nas /
bdag nyid thugs rje chen po'i thugs ka'i 'od zer gyis klu rnams bkug ste gus pa chen pos mdun du 'khod par bsam la /
ho dgongs su gsol lo /
gsan du gsol /
lan gsum /
srid pa las kyi 'jig rten chen po 'dir //
las dang smon lam stobs las grub pa yi //
klu gnyan sa bdag 'khor dang bcas pa la //
'dod 'byung gter bum 'dod yon lnga yis gtams //
sngags rgya ting nge 'dzin gyis byin brlabs te //
mi 'dzad nam mkha' mdzod kyi gter chen po //
mnyes mchod dgyes rdzas mkho ba'i yo byad dang //
'dod rgu'i dpal 'byor na ba gso ba'i sman //
bsags pa'i bang mdzod snying zog nang gi nor //
brten pa'i sku mkhar bzhugs pa'i pho brang 'bul //
'grams 'khrugs 'gyod bshags thab gzhob grib sel 'bul //
mkhon shor bshags sbyong sa brkos ngo tshab 'bul //
shing bcad stong skal rdo rlogs yus bshags 'bul //
chu dkrugs bzod gsol me shor skyin du 'bul /
khang dur zhing sa nyes na sel du 'bul //
rten bzhengs bang mdzod khang gsar bcud du 'bul //
zas nor g.yang rten mdzod 'phel skyobs su 'bul //
dgra bla'i dpa' rten yul lha'i che bstod 'bul //
sngar byas gtang rag phyis 'byon zhu skyems 'bul //
da lta'i gnyer byed mdza' grogs mthun sbrel 'bul //
nus bcud ldan pa'i rtsi sman sna tshogs kyis //
klu nad nyams gud thams cad sos gyur cig
/'dod yon dkor cha rnam pa sna tshogs dang //
byin gyis brlabs pa'i klu yi nor bu yis //
klu rnams longs spyod rgya chen ldan gyur cig
/kha dog gzi brjid snyan grags mthu stobs dang //
dbang thang dpal 'byor phun sum tshogs par shog
/long bas gzugs mthong 'on pas sgra thos shing //
ltog pas zas dang skom pas btung ba rnyed //
dbul ba nor ldan 'khyams pas yul rnyed shog
/mkha' lding bya khyung me chu dgra chom rkun //
bye tshan char sogs 'jigs pa kun bral shog
/de ltar mchod cing bstod pas dgyes tshims te //
sangs rgyas bstan pa dar zhing rgyas pa dang //
bstan 'dzin zhabs brtan dge 'dun 'dus pa 'phel //
bshad sgrub mthun rkyen dbyar mtsho ltar rgyas mdzod //
bstan pa'i sbyin bdag chab srid mnga' thang rgyas //
yul ris rgyal khams bde skyid gong 'phel mdzod //
dus min kha char btsa' sad ser gsum zhi //
char chu dus 'beb lo phyugs rtag legs mdzod //
nad mug mtshon sogs mi mthun mtha' dag zhi //
tshe bsod dpal 'byor dbang thang chus srid dang //
'bru nor longs spyod bkra shis legs pa'i tshogs //
zla ba yar gyi ngo bzhin rgyas pa sogs //
'dod pa'i dngos grub thogs pa med par stsol //
rten la rtag bzhugs gnod 'tshe'i bsam sbyor spongs //
pha khu shag rog bzhin du brtse bas skyongs //
bden pa'i bka' las ma 'da' sa ma ya //
zhes dang rten snying sogs brjod la rgyas gdab /
shis brjod kyi me tog 'thor bas bde legs su bya'o //
!
//bum gter de dag thams cad la /
rdzas rnams mi gtsang ba dang ser snas ma sbags pa /
sman dang me tog la dug rigs ma 'dres pa /
rin po che ra gan zha nye khro lcags sogs ma yin pa /
khyad par klu gter la sha chang gla rtsi'i dri tsam ma 'dres pa /
kun kyang gtsang zhing dag pa gal che bas 'bru sogs kyang thal rdul bsal /
chu gtsang gis bkrus nas slar bskams pa dang bum par blugs /
dngos su bkru mi rung ba sogs gang la'ang zhi drag gi sbyong ba dang bgegs bskrad cing rnam 'joms dang sme brtsegs kyis bsgrubs pa'i bum pas khrus gsol rgyas par byed /
klong gsal dag snang las byung ba'i brda yig bum gzungs /[ \u0f88\u0f88\u0f88 ]'di gser lta bus bris nas bcug
/khyad par sa 'bu srung ba la bum par glang po che'i rus pa gzhug par gsungs pas mtshon rdzas sngags kha bsgyur gzhan dang gzhan las 'byung ba rnams kyang rigs pas 'phrul chog go
/sna tshogs nor bu ji bzhin dgos pa'i don //
kun 'byung pad+ma'i ye shes rtsal shar 'di //
byi dor byas pas bstan 'gro ris med par //
nyes zhi mthun rkyen rgyas pa'i btsas su shog
/de ltar gter chen klong gsal mdo sngags gling pa'i zab gter las byon pa'i gter bum 'di rnams snyigs ma'i bstan zhabs 'dir zab cing lag len bde ba'i khyad par can du snang rung /
gsal byed yig cha 'ga' re rang bzor sbyar bas rgyas drags rang gzhung las brgal ba dang /
'ga' zhig bsdus ches pas lag len du 'debs dka' bar mthong nas gzhung rtsa ba sor bzhag
/kha skong 'os pa rnams gter rnying dang tshad ldan gong ma'i gzhung las btus te /
sngags rig 'dzin pa pad+ma gar dbang blo gros mtha' yas pa'i sdes badzra tsit+ta ko Ti'i sgrub gnas su bgyis pa dge legs 'phel ///
/
