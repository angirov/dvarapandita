\u0f01\u0f83:
gsang ba'i bdag po phyag na rdo rje khyung gsang ba yang khol gyi rgyud dang gdams pa bzhugs pa lags so :
rgya gar skad du :
Ar+ya badzra pA Ni kA ru Na tan+t+ra :
bod skad du :
'phags pa lag na rdo rje khyung gi gsang sgrub ces bya ba'i rgyud :
dpal phyag na rdo rje sprul pa'i khyung chen 'bar ba'i tshogs dang bcas pa la phyag 'tshal lo :
'di skad bdag gis thos pa'i dus gcig na :
sum cu rtsa gsum lha gnas su :
bcom ldan shAkya thub pa la :
'khor du byang sems nyan thos dang :
lha dang mi dang lha ma yin :
mkha' lding klu dang gnod sbyin sogs :
bsam mi khyab dang thabs gcig bzhugs :
de tshe lha dbang brgya byin bu :
dri med 'od ces bya ba la :
klu gdug dug phreng zhes bya bas :
tsi tsi dz+wa la'i nad btang ste :
lha dbang thugs rab ma bde nas :
bcom ldan 'das la 'di skad gsol :
kyai bcom ldan thugs rje can :
'gro ba smin par byed pa la :
byin rlabs chu bo ji ltar 'bebs :
nad dang gdon gyis nyen pa la :
srung ba'i mchog ni ji lta bu :
gdug pa can rnams ji ltar 'dul :
dgra bo sgrol lugs ji ltar bu :
mtshan ma rtags la ji ltar dbab :
gdug pa klu la ji ltar gtad :
drag po'i skyin 'dangs ji ltar dbab :
sbyin sreg zhi drag ji ltar bgyid :
mi rgod jag pa ji ltar 'ching :
rgyal bsen 'dul na ji ltar 'dul :
drag po'i mnan pa ji ltar bya :
phyi rabs rnams kyi don ched du :
brtse bas bdag la bka' bstsal 'tshal :
zhes zhus pas :
bcom ldan 'das ni rab dgyes te :
zhal gyi dbang po'i pad+mo ru :
tshangs pa'i dbyangs dang ldan pa yis :
'di skad ces ni bka' bstsal pa :
legs par nyon la lha dbang gtso :
phyi rabs 'gro ba sems can la :
smin par byed pa'i gdams pa dang :
tsi tsi dz+wa la'i nad rnams dang :
bgegs dang ma rungs 'dul ba dang :
bstan pa gnyan po bsrung ba'i phyir :
rgyud kyi don rnams ngas bshad kyis :
legs par nyon la yid la zungs :
lag na rdo rje'i gsang rgyud las :
gleng gzhi'i le'u ste dang po 'o :
sa ma ya :
de nas yang dag bshad bya ba :
dang po smin byed gdams pa bstan :
maN+Dal 'dom gang gru bzhi la :
chang dang dri yis chag chag gdab :
tshangs chen thig gdab dbus dag tu :
gru gsum mthing nag zla gam dmar :
de rgyab 'khor lo rtsibs bzhi ser :
gong ras ljang gu mu khyud dmar :
sgo ni phyogs dang bstun par bya :
re khA rtsigs pa pha gu dang :
'dod yon mun pa dra phyed bcas :
rta babs la sogs spyir bstan ltar :
lcags ri nag po pad+ma dang :
rdo rje me ri ldan pa rnams :
legs par bris te lha tshogs bkod :
dbus su lag na rdo rje dang :
sprul pa'i khyung chen bcas pa bkod :
rtsibs bzhir rigs kyi khyung bzhi bkod :
gzhan yang bkod pa'i bye brag ni :
rin chen bum pa gas chag med :
cod pan kha rgyan mgul chings dang :
gzungs thag dang ldan bum pa ste :
dkyil 'khor chen po'i dbus su dgod :
nang du sman 'bru la sogs pa'i :
bum rdzas sna tshogs blug pa yi :
las kyi bum pa shar du bkod :
gtor tshogs la sogs mchod pa dang :
bkod pa'i khyad par rgyas par bsham :
de nas bdag nyid skad cig gis :
lag na rdo rjer gsal ba yi :
ngang las bsnyen pa khri tsho bzla :
bdag bskyed mdun bskyed bum chu zhu :
ye shes bdud rtsi dgug gzhug bya :
dkyil 'khor mchod bstod legs grub nas :
las ldan slob ma du yod rnams :
las kyi bum pas khrus bya zhing :
gral 'khod skyabs 'gro sdom pa phog :
drang don nges pa'i chos kyang bshad :
srung skud sngon po sum bsgril la :
lag na rdo rje'i gzungs bzlas shing :
bar chad bsrung phyir lus la gdags :
dngos grub pra brtag bya ba'i phyir :
so shing ku sha sngas stan sbyin :
nges don sngags spro'i chos bshad bya :
de nas dngos gzhir 'jug pa la :
slob bu'i mig la seng ras bkab :
las kyi rdo rjes khrid nas kyang :
da la lan gsum bskor te 'dug :
slob mas 'di skad dbyangs kyis zhu :
kye ho gsang bdag rdo rje 'dzin :
bdag cag theg chen sar zhugs shing :
gdug pa can rnams 'dul ba'i phyir :
lag na rdo rje gsang ba yi :
dkyil 'khor chen por 'jug par 'tshal :
zhes pa mgrin gcig zhus pa'i lan :
rdo rje 'dzin pas 'di skad sbyin :
e ma dad ldan rigs kyi bu :
nga yi gsang sngags rgyal po 'di :
dus gsum sangs rgyas thams cad kyi :
ye shes chen po'i gsang yin pas :
gang rung 'jug pa ma yin te :
dam tshig bsrung bar nus la sbyin :
zhes pa'i lan du slob bus zhu :
rdo rje 'dzin pa gsang ba'i bdag :
bdag cag yid ches dad par ldan :
thabs chen theg par 'jug par mos :
dam tshig mig 'bras lta bur btsa':
gsang bdag thugs rjes gnang bar mdzod :
ces pa'i lan du slob dpon gyis :
e ma skal ldan rigs kyi bu :
lag na rdo rje'i dkyil 'khor du :
rigs kyi 'jug pa brtag pa'i phyir :
cod pan me tog dor bar gyis :
zhes pa'i brda tshig don sprad cing :
me tog sngon po'i cod pan ni :
da la'i dbus su dor byas la :
kyai :
lag na rdo rje'i dkyil 'khor du :
phrin las rnam bzhi bsgrub bya'i phyir :
rigs kyi me tog 'di dor bas :
rigs kyi lha la phog par shog :
ces brjod me tog dor ba yis :
gang babs lha yi gsang mtshan gdags :
de nas da la'i kha dog brtag :
phrin las gang 'grub brda don sprad :
rin chen rat+na'i thur ma yis :
mig dbye'i tshul gyis 'di skad do :
khyod kyi rmongs pa'i ma rig mig :
ye shes spyan du dbye bar bya :
mthong ba don ldan 'di la ltos :
bltas tsam nyid nas don chen 'grub :
dz+nyA na tsak+ShuHpra we sha ya phaT:
mig dar bkrol la da la bstan :
ye shes rdo rje spyi bor bzhag :
gsang ba'i dam tshig 'di ltar 'bogs :
ho :
nyon cig skal ldan rigs kyi bu :
dam tshig rdo rje chen po 'di :
khyod kyi spyi bor bzhag pa yin :
gsang chen dam tshig thub par srungs :
slob mas 'di skad lan du gsol :
kyai dpal chen rdo rje 'dzin :
bdag cag dus 'di nas bzung ste :
rtsa ba yan lag dam tshig rnams :
ji ltar bstan bzhin yengs med bsrung :
gsang bdag gral du 'god par 'tshal :
zhes pas zhu ba phul nas ni :
rdo rje 'dzin pas rdo rjer bcas :
thod pa'i bdud rtsi 'thung gzhug cing :
'di ni khyod kyi dam tshig chu :
gsang ba'i dam tshig ma nyams na :
ye shes sems dpar gyur nas ni :
snying gi dkyil du rab zhugs nas :
tshe gcig theg chen sa thob 'gyur :
dam tshig chen po las 'das na :
gshed ma'i khyung du sprul nas ni :
snying gi dkyil du rab zhugs te :
dmyal ba'i gnas su sreg par byed :
de bas dam tshig srog ltar srungs :
sa ma ya :
i dan te :
na ra kan :
zhes pas dam tshig rnam dbye dbog :
ji ltar srung ba'i rim pa bstan :
de nas dad ldan slob ma rnams :
dam tshig sems dpar gsal btab la :
lag na rdo rje'i lha tshogs rnams :
ye shes sems dpa'i rang bzhin du :
spyan drangs slob ma rnams la bstim :
rol mo brdung zhing drag sngags rnams :
rig pa'i ngar bskyed drag tu bzla :
sngags kyi brda sprod 'dzab dbyangs bzla :
'khrab 'dar 'phrig dang nga ro sgrog :
'di dag ye shes phebs pa yin :
de nas slob dpon chas ldan gyis :
dad ldan bu la dgongs pa gtad :
dpal chen lag na rdo rje yi :
sku gsung thugs kyi dbang chen bskur :
dad ldan bu yis bla ma la :
sku yi dbang mchog zhu ba'i phyir :
maN+Dal yid 'ong mdzes par phul :
tshig 'dis gdung shugs ldan pas zhu :
kyai bla ma rdo rje 'dzin :
dpal ldan lag na rdo rje yi :
sku yi dbang mchog dam pa 'di :
da lta bdag la bskur du gsol :
zhes pas gsol zhing bskul ba'i mthar :
bla mas slob ma'i spyi bo ru :
lag na rdo rje'i sku bzung ste :
hU~M:
skal ldan rigs kyi bu khyod la :
dpal chen lag na rdo rje yi :
sku yi dbang mchog bskur byas pas :
rdo rje lta bu'i lus thob shog :
oM badzra pA Ni a b+hi Shiny+tsa oM:
dpal chen lag na rdo rje yi :
sku las 'od zer 'phros pa yis :
slob ma'i lus nyid rab zhu ste :
lag na rdo rje'i skur dmigs so :
de nas gsung dbang zhu ba'i phyir :
maN+Dal phul la tshig 'dis zhu :
kyai gsang bdag rdo rje 'dzin :
dpal chen lag na rdo rje yi :
gsung gi dbang mchog dam pa ni :
deng 'dir bdag la gnang du gsol :
zhes pa gdung shugs ldan pas zhu :
rdo rje 'dzin pa gtso bo yis :
dad ldan slob ma'i mgrin pa ru :
rnam rgyal bum pa bzhag nas ni :
hU~M:
bkra shis rnam rgyal bum pa'i dbang bskur bas :
ye shes rnam pa bcu la dbang byed cing :
log 'dren bdud bzhi'i dgra las rab rgyal te :
rnam pa kun mkhyen go 'phang thob par shog :
lce yi steng du bum chu blugs :
rnam dag ye shes bdud rtsi'i rang bzhin 'di :
ji ltar lus la khyab bzhin ngag grol te :
rdo rje'i gsung dbyangs yan lag drug cu la :
dbang 'byor thob cing sngags la dbang 'byor shog :
oM badzra pA Ni a b+hi Shiny+tsa A:
dpal chen lag na rdo rje yi :
gsung las 'od zer 'phros pa yis :
slob ma'i ngag nyid rnam grol te :
nus pa'i stobs dang ldan par dmigs :
de nas thugs dbang zhu ba'i phyir :
maN+Dal yid 'ong legs phul la :
'di ltar rdo rje 'dzin la zhu :
kyai gtso bo rdo rje 'dzin :
bdag cag ma rig 'khrul rtog rnams :
bsal phyir lag na rdo rje yi :
thugs gsang bdag la bstsal du gsol :
zhes zhus slob dpon nyid kyis kyang :
thugs nyid mnyam pa'i ngang las ni :
dngul lam lcags kyi rdo rje gcig :
slob ma'i snying gar reg byas la :
hU~M:
dri med zla gsang tsit+ta'i da la ru :
lag na rdo rje thugs kyi dbang bskur bas :
skye med ngang las skye ba'i tshul bstan nas :
mkhyen brtse ye shes rgyas pa'i dbang thob shog :
oM badzra pA Ni tsit+ta a b+hi Shiny+tsa hU~M:
lag na rdo rje'i thugs las 'od 'phros pas :
dad dang ldan pa'i slob ma yi :
snying gi dkyil du zhugs nas kyang :
mkhyen pa'i ye shes rgyas par bsam :
de nas rjes gnang zhu ba'i phyir :
rab brtse gus pas 'di skad zhu :
kyai bla ma gsang ba'i bdag :
bdag dang 'gro la thugs brtse'i phyir :
nyid kyi rdzu 'phrul mthu yis ni :
'gro rnams bde la 'god pa dang :
bar gcod gdug pa bsgral phyir dang :
phrin las rnam bzhi bsgrub don du :
lag na rdo rje'i sku gsung thugs :
yon tan phrin las rjes gnang stsol :
de nas rdo rje slob dpon gyis :
dad ldan spyi bor po ti dang :
lag na rdo rje'i sku zhig bzung :
lag pa g.yas su rdo rje gtad :
g.yon du dril bu sbrul chun gtad :
mgrin par sngags dang bum pa bzung :
snying khar lcags kyi rdo rje dang :
sprul pa'i khyung chen rigs lnga bzung :
lag na rdo rje'i dmigs pa gsal :
ngag nas snying po bgrang du gzhug :
rdo rje gsor zhing dril bu 'khrol :
rkang pa rdo rje'i 'dor thabs bgrad :
rig pa'i ye shes nga rgyal bskyed :
hU~M:
deng nas bzung ste bu khyod ni :
lag na rdo rje nyid gyur gyis :
zhi rgyas dbang dang mngon spyod kyi :
las rnams ma lus bsgrub pa dang :
'gro rnams bde ba'i lam la khod :
sems can don ni bla med byos :
rdo rje chos kyi go gyon la :
nyon mongs 'khor ba'i dmag dpung zlog :
gsang chen theg pa'i las la sbyor :
e ma ho :
rnam dag sku yi bskyed rim sgoms :
'gag med gsung gi snying po bgrongs :
dran rtog lhan skyes ngang la zhog :
ces pas rjes su gnang ba byin :
dkyil 'khor lha la mchod bstod bya :
maN+Dal phul la bshags pa dang :
gtang rag mchod pa rgya cher brtson :
dkyil 'khor bsdu zhing ye shes gshegs :
dam tshig bsdus te bkra shis dang :
bsngo bas rgyas gdab ngang la bzhag :
lag na rdo rje'i gsang rgyud las :
'gro ba smin byed gdams pa yi :
dbang gi le'u ste gnyis pa 'o :
sa ma ya :
de nas yang dag bshad bya ba :
srung ba'i man ngag 'di ltar ro :
de la rdzas kyis srung ba ni :
dkyil 'khor mda' gang gru bzhi pa :
steng du khrag dang chang gis byug :
de steng thig chen bcu gnyis gdab :
gru gsum mthing nag zla gam dmar :
tsakra rtsibs bzhi ser po bya :
gong ras ljang gur byas nas kyang :
sgo khyams la sogs phyogs dang bstun :
lcags ri nag po me ri dmar :
dbus su bum pa rgyan ldan bzhag :
nang du bdud rtsi sbyar ba la :
mu zi nag dang gu gul nag :
a mr-ita dang gla rtsi dang :
ldong ros sgog skya btsan dug dang :
bul tog brgyad po zhib tu btags :
chu sna brgyad dang 'o mar sbyar :
bum par blugs la ku sha 'am :
shug pa bal bus kha rgyan dang :
dar ras sngon pos mgul chings bya :
dmar gtor mchod pa rnam lngas mchod :
dbus su lag na rdo rje bsgom :
sngo bsangs rdo rje dril bu 'dzin :
sbrul dang mi sdug rgyan gyis brgyan :
stag sham pa ti khra bos dkris :
spyan gsum dmar la zlum pa bgrad :
zhal gdangs ljags 'dril mche ba gtsigs :
zhabs gnyis dpa' bo'i 'dor thabs bgrad :
me dpung 'bar ba'i dbus na gsal :
de yi thugs kar khyung chen ni :
dkar po zhal gcig phyag gnyis pa :
g.yas g.yon 'khor lo sbrul zhags 'dzin :
mchu sder gshog pa 'khor los mtshan :
rtsibs bzhir shar du rdo rje'i khyung :
mthing nag g.yas g.yon rdo rje dang :
sbrul 'dzin mchu sder gshog pa rnams :
rdo rje pha lam dag las grub :
lho ru rin chen khyung chen ser :
g.yas g.yon rin chen sbrul zhags 'dzin :
mchu sder 'dab gshog rin chen spras :
nub tu pad+ma'i khyung chen dmar :
g.yas g.yon pad+ma sbrul zhags 'dzin :
mchu sder 'dab gshog pad+mas spras :
byang du las kyi khyung chen ljang :
g.yas g.yon ral gri sbrul zhags 'dzin :
mchu sder 'dab gshog ral gris spras :
de ltar gsal zhing spyan yang drang :
mchod bstod rim pas de mnyes bsgrub :
oM badzra pA Ni hU~M:
bud+d+ha g+ha ru Na :
badzra g+ha ru Na :
rat+na g+ha ru Na :
pad+ma g+ha ru Na :
karma g+ha ru Na :
ma hA ba liM ta khA hi :
de ni sngags bsnyen zhag bdun bsgrub :
oM badzra pA Ni hU~M:
bud+d+ha g+ha ru Na :
badzra g+ha ru Na :
rat+na g+ha ru Na :
pad+ma g+ha ru Na :
karma g+ha ru Na :
tsa le tsa le hU~M hU~M phaT phaT:
ta ki tsa te :
byi tsa te :
hu ya hu ya :
hu lu hu lu :
pu ru te :
pu ru te swA hA:
de nas bum chus dag par bkru :
tshes gcig nas ni dgu stong bar :
nang gi rigs la rab tu bkru :
lag na rdo rje'i gsang rgyud las :
maN+Dal rdzas dang bsnyen pa ste :
bkru ba'i le 'u gsum pa 'o :
sa ma ya :
de nas yang dag bshad bya ba :
lha chen khyod ni yang nyon cig :
mgul du gdags pa'i sgrib shing ni :
dug gi mu zi gu gul dang :
btsan dug ba ru'i rwa gzhob dang :
mi tshil sre mong sder mo dang :
pha bong dreg pa khyi nag brun :
gla rtsi shu dag rma bya'i sgro :
spyang ki'i brun dang sgog skya rnams :
g.yag rog rwa nang blugs byas la :
rang gi mgul du btags gyur na :
sde brgyad rnams kyi sgrib shing yin :
khyad par sa bdag klu gnyan dang :
rgyal bsen dag gis mthong mi 'gyur :
de nas byug pa'i srung ba ni :
lus po tsha zhing thor byung na :
gtsod khu spang spos sbyar la byug :
phol dang ser kha byung gyur na :
dar ya kan dang bu ram dang :
chu rtsa mkhris pa sbyar la byug :
lus la me tog shar gyur na :
spyang dug brdungs nas byug na phan :
lus kyi stod smad thams cad du :
kor tser shu ba byung gyur na :
rtswa mchog dUr ba rtsi bzhin btags :
ra lug sbre dang sbyar la byug :
sha ro dag ni byung gyur na :
ba bla mu zi ldong ros gsum :
sbyar nas byugs pas sha ro gsos :
lus la na tsha med par ni :
shu ba thor pa byung gyur na :
ri bong ril ma'i thal ba dang :
ti tsa ka ra gsum sbyar la :
shu thor shar sar byug pas phan :
rkang pa tsha zhing grum pa na :
rwa gzhob gu gul tsha sbyar byug :
lus la thor ba byung ba na :
spyang tsher shug pa tsher ma can :
de gnyis sbyar la byug pa bya :
bas ldag sha bkra byung ba na :
gu gul chu yis byug pas phan :
su la rnams ni na gyur na :
gu gul gla rtsi ma nu gsum :
sbyar nas byugs na rab tu phan :
gdong dmar sha mdog 'gyur ba la :
du ba khyi lud tshwa dang gsum :
rta yi chus sbyar byugs pas phan :
mig chu lteng lteng 'ong ba dang :
gru gsum gle bor song ba dang :
sna yang rgya mdud dag tu song :
de la sre mong sbal sha dang :
nya mkhris ra dug rtsa ba dang :
rwa btsas khyer ba'i phye ma dang :
khyi lud sbyar nas byugs na phan :
glo stong mi bde skad 'gags shing :
glo skam thang thang 'ong ba dang :
lus las rnag khrag 'dzag rnams la :
spang rgyan dkar po'i rtsa ba dang :
ka ra dkar po sro lo dkar :
chu dag dkar po dag dang gsum :
rta yi chu dang sbyar nas kyang :
lto stong btang na rab tu phan :
mchu ni sho rer song ba dang :
sor mo byi mjug dag tu song :
skra dang smin ma kha spu byi :
byad bzhin sbos pa rnams la ni :
thar nu srad ma'i me tog dang :
dbyi mang me tog 'bras bu 'am :
phur mo'i lo ma sbyar la byug :
skra dang smin ma byi ba la :
du ba nye shing rtsa ba dang :
sla nga'i dreg pa nag po dang :
sog rul bsreg pa'i gzhob rnams kun :
mar nag dang sbyar byug pas skye :
rma dang ser kha sha ro dang :
phol rdol rnams la 'di dag shis :
dar ya kan dang chu dag dang :
bu ram khyi lud sgog skya rnams :
mi tshil rkang dang sbyar la byug :
lus kyi sha sbrid snying 'dar dang :
rkang na ba dang gre nad la :
seng ldeng phye ma gla rtsi dang :
tsan+dan dkar po bu ram dang :
a ru ra ni gser mdog rnams :
chu grang sbyar la ltor btang phan :
lus kyi dri ma log pa dang :
sha mdog rnams kyang 'gyur ba dang :
sha bkra bas ldag byung ba la :
gla rtsi mu zi shing kun dang :
yug sa'i dor rta bsregs pa yi :
thal ba sbyar nas byugs na phan :
rus pa sob mor song ba dang :
so yi bkrag mdangs shor ba la :
bu ram byang ba sgog skya dang :
ra mo shag gi rtsa ba dang :
de rnams sbyar la byugs pas phan :
skrang sbrid mdze shu g.yan pa dang :
lhog 'bras rma rnying ma sos la :
gu gul gla rtsi btsan dug dang :
dug gi mu zi sgog skya dang :
tshwa bzang bdud rtsi dri chen rnams :
zhib btags sa la'i   mi yi   gshul dang sbyar :
byug pa yang yang byas pa'i rjes :
phying pa snum tshos byas la glan :
de yis phan par gdon mi za :
de ltar bstan pa'i rim pa rnams :
yun ni nad kyi skabs dang sbyar :
thun tshad nad kyi tshabs la dpes :
lag na rdo rje'i gsang rgyud las :
sgrib shing byug pa'i skor tse yi :
le 'u dag ni bzhi pa 'o :
sa ma ya :
de nas yang dag bshad bya ba :
lha chen khyod ni yang nyon cig :
ting 'dzin srung ba 'di ltar bsgom :
de la dang po thog mar ni :
de bzhin nyid kyi ting 'dzin bsgom :
rang sems cir yang mi dmigs las :
dngos rnams rang bzhin med par bsgom :
de nas kun snang ting 'dzin ni :
de ltar ma rtogs sems can rnams :
snying re rje na snyam du bsgom :
de nas rgyu yi ting 'dzin ni :
rang sems hU~M mthing zhig tu bsgom :
de las 'od 'phros don gnyis byas :
de nas tshur 'dus 'od du zhu :
rdo rje sngon po'i lte ba la :
hU~M gis mtshan pa zhig tu gyur :
de las 'od zer 'phros pa yis :
rang bzhin gnas nas gos sngon can :
bya khyung rgyal po'i tshogs dang bcas :
spyan drangs gnyis su med par bstim :
bzhugs gsol phyag 'tshal mchod pa 'bul :
bstod bskul la sogs gsol ba gdab :
de nas ye shes sems dpa' dang :
bdag nyid dam tshig sems dpa' gnyis :
gnyis med 'od du zhu ba las :
bdag gi sgrib pa dag par bsam :
hU~M hU~M phaT phaT ces brjod pas :
bdag nyid bcom ldan gos sngon can :
sngo sangs zhal gcig phyag gnyis pa :
g.yas pas rdo rje rtse lnga bsnams :
g.yon pas sdigs mdzub log 'dren 'dul :
sku la dur khrod chas kyis brgyan :
me dpung 'bar ba'i klong na bzhugs :
zhabs gnyis nyi ma zla ba dang :
sna tshogs pad+ma sa bdag steng :
brkyang bskum tshul gyis brjid par bzhugs :
de ltar gsal ba'i thugs ka ru :
keng dkar 'od du zhu ba las :
dung sgong dkar po gcig tu gyur :
dung sgong dkar po brdol ba las :
bya khyung rgyal po zhes bya ba :
lus po mi yi lus po la :
khro bo'i cha lugs kun gyis brgyan :
ral pa tshangs pa'i dbyings su sleb :
gshog pas bar snang thams cad khengs :
mjug sgros rgya mtsho'i steng du sleb :
mjug gshog spu ru'i gseb rnams nas :
bye tshan char pa dpag med 'phro :
klu rgyal pho mo ma lus sreg :
gnam lcags mchu sder 'bar ba yis :
klu rgyal pho mo zas su za :
phyag g.yas gser gyi rdo rje bsnams :
g.yon pas lcags kyu 'bar ba bsnams :
rwa chen mdzo ru lta bur gdengs :
bar du rin chen 'bar bas spras :
sku mdog dung ltar dkar la 'tsher :
zhabs gnyis pad nyi zla steng bzhugs :
de yi thugs kar yang sprul khyung :
zhi rgyas dbang drag sgrub pa'i sku :
mthing ser dmar ljang brjid pa'i mdog :
'khor lo rin chen pad+ma dang :
ral gri 'bar ba phyag na bsnams :
khyung zhal rngam pa'i cha lugs la :
'dab chags rgyal po'i mchu sder dang :
ral gshog mjug mas stong khams khengs :
de ltar gsal ba'i sprul pa las :
yang sprul khyung chen bsam 'das pas :
snang srid thams cad khyung du gyur :
la la nam mkha'i khams rnams khebs :
la la bar snang dbyings su 'phur :
la la sa gzhi dag la 'jol :
de ltar sprul pa'i khyung rnams kyis :
sa bdag klu gnyan gdug pa yi :
mig 'bru snying 'byin sha la za :
khrag 'thung de yi dbang po snub :
klu chen khram khram za byed cing :
klu chung khyur mid gtong bar byed :
thams cad rdul du brlag par bsam :
de las yang sprul khyung rnams kun :
sprul pa'i khyung la 'dus par bsgom :
de ltar ting 'dzin gsal ba yis :
bgegs rnams rdul du brlag dmigs la :
de nas pra we sha ya phaT:
ces pas :
bdag nyid dam tshig sems dpa' dang :
ye shes sems dpa' gnyis phyes la :
ye shes sems dpa' rang gnas gshegs :
dam tshig gang dmigs ngang la 'o :
lag na rdo rje'i gsang rgyud las :
ting nge 'dzin gyis srung ba yi :
le'u ste lnga pa'o :
sa ma ya :
de nas yang ni bshad kyis nyon :
klu la sogs pa'i sde brgyad la :
sngags kyis srung ba 'di lta ste :
oM badzra pA Ni hU~M:
badzra g+ha ru Na hU~M:
bud+d+ha g+ha ru Na oM:
rat+na g+ha ru Na trAM:
pad+ma g+ha ru Na hrI:
karma g+ha ru Na A:
tsa le tsa le hU~M hU~M phaT phaT:
ta ki tsa te byi tsa te :
hu ya hu ya :
hu lu hu lu :
pu ru te :
pu ru te swA hA:
de ni bsnyen sgrub snying po 'o :
gdug pa thams cad 'dul ba'i phyir :
drag sngags 'di dag sham bur gdags :
oM badzra tsaN+Da ma hA ro Sha Na hU~M phaT:
nA ga rA tsa mA ra ya sod sod :
nA ga rA tsa mA ra ya bying bying :
nA ga rA tsa mA ra ya rmugs rmugs :
nA ga rA tsa mA ra ya myog myog :
nA ga rA tsa mA ra ya rbad rbad :
nA ga rA tsa mA ra ya rbud rbud :
nA ga rA tsa'i srog rtsa la sarba hur thuM dza :
gnod byed pho mo sarba thuM ril dza :
mA ra ya baM rbad :
drag po'i sngags rgod 'di dag ni :
bzlas pa tsam gyis gdon rnams brlag :
yang sprul khyung gi sngags rgod 'di :
drag po rnams kyi sham bu yin :
khyung g+ha ru Na lhang lhang :
tser tser :
chum chum :
hril hril :
shar shar :
sil sil :
gnod byed pho mo'i snying la mA ra ya rbad b+h+yo :
rdzas dang ting 'dzin sngags dang gsum :
'di gsum 'dzom pa shin tu gces :
lag na rdo rje'i rtsa rgyud las :
drag po sngags kyi le'u ste drug pa'o :
sa ma ya :
de nas yang dag bshad kyis nyon :
lag na rdo rje 'khor bcas la :
bstod pa'i phrin las 'di skad do :
hU~M:
gsang bdag phyag na rdo rje gos sngon can :
khyed kyi spyan gyis mi gzigs gang yang med :
mkhyen gsal thugs kyis mi mkhyen gang yang med :
khro rgyal gos sngon can la phyag 'tshal bstod :
khyod kyis dbang du mi 'dus gang yang med :
bcol ba'i las rnams mi 'grub gang yang med :
gos sngon can gyi sku la phyag 'tshal bstod :
zhal nas hU~M dang phaT kyis ma lus sgrol :
mche ba gtsigs pas skye shi rtsad nas gcod :
sku la dur khrod chas kyis rab tu brgyan :
brkyang bskum nyi zla'i gdan la bzhugs :
gos sngon can la phyag 'tshal bstod :
phyag g.yas rdo rje rtse lnga dril :
g.yon pas sdigs mdzub log 'dren 'dul :
rdo rje 'dzin la phyag 'tshal bstod :
ljags 'dril rkan sgra brdab pa yis :
dgra bgegs ma lus thal bar rlog :
gos sngon can la phyag 'tshal bstod :
dbang chen khyod kyis bdag la dbang skur cig :
byin chen khyod kyis bdag la byin phob cig :
bdag la rtag tu bsrung zhing bskyab tu gsol :
dam rdzas bdud rtsi 'bar ba 'di gsol la :
bcol pa'i las rnams ma lus 'grub par mdzod :
thugs las sprul pa'i khyung rgod gdug pa can :
mig sngar gang byung thams cad zas su za :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
phyogs bcu nam mkha'i mtha' dag nas :
yang sprul khyung du ma gyur gang yang med :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
sku lus mi ru bzhugs pa ni :
klu rgyal pho mo ma lus 'dul ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
sku mdog mi 'gyur dkar la 'tsher ba ni :
sprul pa'i sku la dri ma med pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
g.yas kyi phyag na rdo rje bsnams pa ni :
dug lnga ye shes lnga ru shar ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
g.yon pas lcags kyu 'bar ba bsnams pa ni :
gang la dmigs pa'i snying nas 'dren pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
thugs las ye shes nyi zla shar ba ni :
chos rnams kun la skye ba med pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
zhal nas drag po'i sngags zer 'phros pa ni :
khams gsum srid gsum ma lus sgrol ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
zhabs gnyis nyi zla'i gdan la bzhugs pa ni :
sems can rnams la thugs rjes gzigs pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
ljags dang mchu sder rno la 'gugs pa ni :
sa bdag klu gnyan zhal du gsol ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
dbu yi gtsug na rin chen 'od 'phro ni :
stong gsum 'gro ba'i dbul ba sel ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
g.yas kyi gshog pa drag tu rdeb pa ni :
rgya mtsho chen po gting nas skem pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
rdo rje'i mjug ma drag tu bgrad pa ni :
sa bdag sa srin thal bar rlog pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
rdo rje'i gshog pas 'byung po pho mo mtha' nas sdus :
rdo rje'i sder mos 'byung po pho mo'i srog rtsa chod :
rdo rje'i mchu yis sa bdag klu yi snying nas chums :
gnod byed 'byung po 'dul ba'i dus la bab :
yang sprul khyung chen 'bar ba rigs bzhi yang :
mthing ser dmar ljang 'od zer sna tshogs 'phro :
zhal gdangs 'dab gshog 'bar bas dgra bgegs 'joms :
rigs kyi khyung chen bzhi la phyag 'tshal bstod :
zhi rgyas dbang dang mngon spyod la sogs pa'i :
phrin las rnam bzhi sgrub pa'i dus la bab :
bgegs dang log 'dren 'dul ba'i dus la bab :
sa bdag sa srin 'dul ba'i dus la bab :
gnyan chen sde brgyad 'dul ba'i dus la bab :
rgyal bsen pho mo 'dul ba'i dus la bab :
dam rdzas bdud rtsi 'bar ba 'di gsol la :
bdag gi bcol ba'i las rnams 'grub par mdzod :
lag na rdo rje gsang ba'i snying rgyud las :
bstod cing bskul ba'i le'u ste bdun pa 'o :
sa ma ya :
de nas yang dag bshad bya ba :
lha dbang brgya byin legs par nyon :
rdzas la lhag chad med pa dang :
sngags la bar chad med pa dang :
ting 'dzin thang lhod med gyur na :
mdze rigs bco brgyad 'joms par nges :
mdze nad bco brgyad bshad kyis kyang :
bsdu na rnam pa gsum du 'dus :
tshe rabs las kyi mdze dang gcig :
thug 'phrad rkyen gyi mdze dang gnyis :
'du ba nad kyi mdze dang gsum :
de gsum gcig las 'das pa med :
de gsum ngos ni bzung 'dod na :
klu yis zin pa'i gang zag de :
snying po'i sngags de bzlas gyur na :
zas la phan gnod med pa dang :
sngags bzlas phan gnod ma byung na :
de ni tshe rabs las kyi mdze :
tshe rabs snga ma'i rnam smin te :
de ni tshe 'dir sos mi 'gyur :
'jig rten phyi ma'i don chen bsgrub :
bzlas dus rmi lam 'khrugs pa dang :
lus rtags che ru song ba ni :
thug phrad rkyen las gyur pa'i mdze :
de la bcos ka 'bungs la bya :
sngags dang sman byug ting 'dzin 'bad :
de ltar 'bad pas drag gyur na :
myur du 'tsho bar gdon mi za :
sngags bzlas phan gnod ma byung zhing :
zas la phan gnod cher song na :
de ni 'du ba nad kyi mdze :
mkhas shing rtogs pas sman gyis bcos :
de yang myur du 'tsho ba yin :
lag na rdo rje'i gsang rgyud las :
rtags kyi le'u ste brgyad pa 'o :
sa ma ya :
de nas mngon par bshad bya yis :
lha chen khyod ni yang nyon cig :
klu gdon bsdebs pa'i nad pa yis :
mu zi'i bcud len 'di ltar bya :
sman ni mu zi bu ram dang :
gla rtsi gu gul nag po dang :
g.yer ma mar nag 'o ma bdun :
sbyar la nangs par lto stong dus :
sman de thur mgo gsum gsum bza':
des ni rlung mdze'i nad rnams sel :
mu zi gla rtsi gu gul gyis :
nad rgyab gdon rnams sel bar byed :
bu ram g.yer mas chu ser sel :
mar dang 'o mas rlung sel lo :
byang lus sbos nas za ba dang :
na sbrid shu ba g.yan pa dang :
sha mdog dmar nag skya rbal dang :
sngo ser chu ser nad yin pas :
de dag 'don pa'i man ngag ni :
byang ba dur byid gnyis dang ni :
dbyi mo'i lo ma skam po gsum :
zhib btags rtsi mar kha char dang :
sbyar nas lus po yongs la byug :
de shul chu ser yod tshad thon :
shul du ka ra dkar po dang :
dar ya kan gnyis zhib tu btag :
mar dkar sbyar la byug cing mnye :
rtsa bug rtsam pa zhib mos bkag :
yang yang de ltar byas gyur na :
myur du sos par gdon mi za :
lag na rdo rje'i gsang rgyud las :
sman bcos le'u ste dgu pa 'o :
sa ma ya :
de nas mngon par bshad bya ba :
lha dbang khyod ni ma yengs nyon :
de ltar byas pa'i rjes rnams la :
rtags ni rnam pa gsum du 'byung :
bzang ngan rnam par smin pa'i rtags :
de la dang po bzang rtags ni :
bdag gi mtha' skor thams cad du :
nya sbrul mang po shi nas ni :
bya rgyal dag gis btus pa dang :
zos dang mid dang khyer ba dang :
rgya mtsho skam dang sbal lcong bsad :
bshas dang 'tshod dang bsregs pa dang :
phyugs la bsad dam zos pa dang :
bdag gi lus nas sems can ni :
dpag med phyir la thon pa dang :
sgrub khang nang du nyi zla shar :
mchod rten dang ni ri la 'dzegs :
rang las yar skyug mar bshal dang :
nam mkha'i dbyings la 'phur ba dang :
gos gsar bzang po gon pa dang :
me tog sngon po'i tshal du phyin :
'thus dang zos dang khyer ba dang :
lag na mtshon rnon thogs nas ni :
g.yug dang phar la 'debs pa dang :
de ltar bstan pa'i rim pa rnams :
nyams sam rmi lam byung gyur na :
de ni bzang ba'i rtags lags so :
de las zhan pa'i ngan rtags ni :
rang nyid btson du khrid pa dang :
thur du bab dang gos ngan gon :
chus khyer rgya mtshor bying ba dang :
'dam chen rdzing du tshud pa dang :
mi gtsang ba la longs spyod cing :
zos dang lus la byug pa dang :
lus la 'bu srin lhag pa dang :
sngags la lad mo zlos pa dang :
nyi zla gzas zin nub pa dang :
shug pa'i dbyig pa thogs nas ni :
sgo la brdegs dang g.yug pa dang :
sbra nag nang du nyal ba dang :
de sogs rmis sam nyams byung na :
ngan rtags yin gyis sgrub la brtson :
sngags dang srung ba rdzas la sogs :
dmigs pa'i tshogs la 'bad pas bzlog :
de nas rnam smin las rtags ni :
rang lus me dong nang du tshud :
mi gtsang 'dam rdzab chen po ru :
phyar nag gon dang nyal ba dang :
lus la khrab chen gon pa dang :
phag la zhon nas dong du 'dzul :
de ltar rmis sam nyams shar na :
rnam smin las ngan 'du ba'i rtags :
lag na rdo rje'i gsang rgyud las :
cho 'phrul rtags kyi le'u ste bcu pa'o :
sa ma ya :
de nas mngon par bshad bya ba :
lha yi dbang po yang nyon cig :
phyi rabs rnal 'byor don ched du :
sbyin sreg rim pa bshad par bya :
zhi rgyas dbang dang mngon spyod do :
dang po zhi ba'i sbyin sreg ni :
maN+Dal zlum po'i steng dag tu :
thab khung dag kyang zlum por bya :
zhi ba'i shing gis zlum por brtsig :
nang du lag na rdo rje dang :
rdo rje'i bya khyung la sogs pa'i :
sangs rgyas byang chub sems dpa' dmigs :
ye shes sems dpa' spyan drangs bstim :
mchod bstod la sogs ci rigs bya :
me yi lha tshogs dkar po bsgom :
pho ba ris dang mar dkar dang :
dkar gsum rdzas kyi bsreg rdzas ni :
sngags 'dis brgya dang rtsa brgyad 'bul :
oM swA hA pa ting pU tsa hU~M hU~M:
nad dang gnod par byed pa yi :
dgra bgegs dang bcas pa thams cad :
shAn+tiM ku ru ye swA hA:
de nas dus gsum bder gshegs kyis :
bdag la srung zhing skyob pa dang :
dbang bskur byin gyis rlob par bsam :
de lta bu yi byin rlabs kyis :
bdag dang yi dam gnyis med cing :
ci bsam lhun gyis grub par 'gyur :
de nas rgyas pa'i sbyin sreg ni :
maN+Dal gru bzhi'i steng dag tu :
thab dang bsreg shing gru bzhir brtsig :
nang du lag na rdo rje dang :
rin chen 'byung gnas la sogs pa'i :
me lha'i mgron rnams so sor dmigs :
ye shes spyan drangs mchod bstod bstim :
gser dngul 'bru la sogs pa yi :
bsreg rdzas rnams ni sngags 'di yis :
brgya dang rtsa brgyad 'bul bar bya :
oM ma hA hi rat+na pU tsa hU~M hU~M:
tshe dang bsod nams dpal dang 'byor pa thams cad spel cig puSh+TiM ku ru ye swA hA:
de nas ye shes sems dpa' gshegs :
dam tshig bsdu zhing bzod gsol bya :
de lta bu yi nus pas ni :
tshe bsod dpal 'byor rgyas par 'gyur :
de nas dbang gi sbyin sreg ni :
maN+Dal zla gam steng dag tu :
thab khung dag kyang zla gam bya :
dbang gi shing gis zla gam brtsig :
nang du lag na rdo rje dang :
pad+ma'i bya khyung la sogs pa'i :
sangs rgyas byang chub sems dpa' dmigs :
ye shes sems dpa' spyan drangs bstim :
mchod dang bstod pa la sogs bya :
me lha'i mgron rnams dmar po dmigs :
sha mar dar zab la sogs pa'i :
mngar gsum rdzas kyi bsreg rdzas ni :
sngags 'dis brgya dang rtsa brgyad 'bul :
oM ra sa pa tang ke pU tsa hU~M hU~M:
srid pa gsum gyi zas nor longs spyod thams cad pa shaM ku ru ye hU~M swA hA:
de nas dus gsum sangs rgyas kyis :
bdag la dngos grub char ltar phab :
dbang bskur byin rlabs zhugs par bsam :
de bsgrubs pa yi byin rlabs kyis :
dus gsum dngos grub char ltar 'bab :
de nas drag po'i sbyin sreg ni :
thab khung nag po gru gsum pa :
nang du khrag dang dug gis byug :
ro bsregs mgal dum la sogs pa'i :
drag po'i shing snas gru gsum brtsig :
nang du lag na rdo rje dang :
las kyi bya khyung la sogs pa'i :
phrin las lha tshogs thams cad dmigs :
kun kyang nag la gzi brjid 'bar :
ma rungs mi sdug rgyan gyis brgyan :
khro gtum nga ro mtshon cha bsnams :
ha ha hU~M phaT drag po sgrog :
'od zer mtshon cha ltar 'phros pas :
sdang ba'i dgra dang gnod pa'i bgegs :
thams cad dbang med bkug nas kyang :
lhag med thul gyis tshig par bsam :
bdag nyid phyag na rdo rje khyung bsgoms la :
dgra bgegs pho mo de la bstim :
gzhan yang ling ga brgya byas la :
ling ga re dang rdzas re sbrag :
thun rdzas sha sna khrag skam dang :
dug dang mu zi gu gul dang :
khyi lud nyungs kar la sogs pa'i :
thun rdzas thams cad re re brdeg :
sngags ni 'di dag nyid dang sbrag :
oM swA hA pa ting pU tsa hU~M hU~M:
gnod par byed pa'i dgra bgegs pho mo thams cad ag+na ye dz+wa la raM mA ra ya rbad :
de ltar dus su brtson pas na :
dgra bgegs gnod byed phung bar 'gyur :
lag na rdo rje'i gsang rgyud las :
sbyin sreg las kyi rim pa las :
le 'u bcu gcig bstan pa 'o :
sa ma ya :
de nas yang dag bshad bya ba :
lha yi dbang po yang nyon cig :
sangs rgyas bstan pa bsrung ba'i phyir :
khyung gi las mkhan ma rungs pa :
gnod sbyin srog zan nag po yis :
dgra bo myur du bsad pa'i thabs :
zla ba gnyis su smra bcad bya :
mdun du maN+Dal gru gang la :
gru bzhi'i dbyibs su zha la bya :
dbus su dkar po zlum po bya :
de yi dbus su brub khung ni :
gru gsum nag po byug par bya :
de yang ro sol dug sbyar ro :
dgra bo'i ling+ga bris byas la :
de yi snying gar ming rus gzhug :
brub khung nang du mgo mjug bzhag :
zla gam gsum gyi steng rnams su :
thal ba 'jam po bkod la bzhag :
brub khung de yi kha khyer la :
dug rtsang nyi shu rtsa gcig gzug :
dug khrag btsag gis dmar por bsgyur :
de mtha' dar nag zhig gis bskor :
steng yang dar nag lding gur phub :
bdag nyid phyag rdor khyung bcas bsgom :
log non gnad kyi gdams pa la :
rin chen gser ni nas tsam gcig :
sbal pa nag po'i sha gnyis gdags :
des ni thams cad thub par 'gyur :
de la grub pa'i rtags 'di 'ong :
maN+Dal steng du bu chung gi :
rkang rjes mngon sum lam me 'ong :
yang na ra lug rjes 'dra yong :
de lta bu yi rtags byung na :
thun rdzas thar nu re lcag dang :
byi khung shar bltas sa sbyar la :
thun rdzas bsngags shing ling ga brab :
oM thim pa ni thun sod :
srog rtsa sha long ya :
nr-i mA ra ya rbad :
dun myog sod :
he tri dun sod :
hab tu khram sa ni :
tsa la rak+sha dzaHdzaHrbad :
sho ha myog ya yA hU~M hU~M:
thib thib :
dgra bo'i srog rtsa la a ti mA ra ya rbad :
tha ma ling ga gris gtubs la :
gtor ma'i nang du 'bul bar bya :
dang po rtags rnams ma byung bar :
sgrub la nan tan bskyed par bya :
de rting bdun sgrub re yis chog :
rbad bskul dus su 'di skad do :
hU~M:
nyi ma nub byang mtshams shed nas :
lcags mtsho gling dgu'i nang shed na :
srin po bsnol ba'i gdan steng na :
rak+sha srin po ma rungs pa :
mthing nag 'jigs pa'i cha lugs can :
sku la dur khrod chas kyis brgyan :
zhal nas cho 'phrul cir yang ston :
zas su mi sha rta sha za :
skom du mi khrag rta khrag 'thung :
phyag gi cir yang b+h+yo zlog mdzad :
g.yas nas gshogs pa'i dgra satwa bsnams :
g.yon na 'dzin pa'i lcags kyu bsnams :
sha khrag dmar gyi dam la 'du :
rak+ta dmar gyi mchod pa bzhes :
'gras pa'i dgra bo las ngan 'di :
lha dang phrol la srog rtsa chod :
nag po 'bum gyi dus la bab :
gnod sbyin 'bum gyi dus la bab :
bshan pa pho mo'i dus la bab :
g.yas na pho rog tangs se tang :
g.yon na mi nag sha ra ra :
rgyab na khyi nag 'du ru ru :
bdud nag 'bum ni dgra la ya :
dam rdzas gtor ma 'di gsol la :
sdang ba'i dgra bo las ngan 'di :
snying khrag kha ru skyugs su chug :
rgyu khrag mar la 'dzag tu chug :
bcol pa'i las rnams 'grub par mdzod :
lag na rdo rje'i gsang rgyud las :
shan pa srog la dbab pa'i le'u ste bcu gnyis pa'o :
sa ma ya :
de nas yang dag bshad bya ba :
lha dbang brgya byin yang nyon cig :
bstan pa gnyan po bsrung 'dod na :
skyin 'dang glo bur dbab pa'i thabs :
'di la don lngas rab bstan te :
zla gcig dus brgyad bstan dang gcig :
de dus bza' rgyu'i dus bstan gnyis :
gza' rgod gnyan po rgyu ba'i tshe :
drag po'i rdzas sna gsum gyis ni :
gza' rgod lcag gzhug bstan dang gsum :
de la rang srung bstan dang bzhi :
rdzas ser glo bur dbab dang lnga'o :
de la rgyu dus bstan pa ni :
tshes bzhi'i srod la nub nas shar du rgyu :
tshes brgyad snga dro dang po la :
shar lho nas ni nub byang rgyu :
bcu gcig srod kyi nam 'jing la :
gza' rgod byang nas lho ru rgyu :
bco lnga'i nyin phyed lho nub nas :
nyi ma byang shar mtshams su rgyu :
bco brgyad nam phyed yol ba'i tshe :
shar gyi phyogs nas nub tu rgyu :
nyer gnyis nyi ma phyed yol na :
nub byang mtshams nas shar lhor rgyu :
nyer lnga'i skya rengs shar ma thag :
lho nas byang gi phyogs su rgyu :
nyer dgu'i nyi ma mdung gang na :
byang shar mtshams nas lho nub rgyu :
gza' rgod de dag rgyu ba'i tshe :
chu gtsang kham phor gang gi nang :
dud pa bya bal tshom gcig gdab :
rang gar 'dug pa'i mdun du bzhag :
gza' de rgyu ba'i dus nyid du :
dud pa'i dkyil du gzhung ral yong :
de lta bu yi rtags byung tshe :
gza' rgod bsten pa'i rdzas de rnams :
gong gi kham phor nang du blug :
dom dang khyi nag nal bu'i sha :
sbrul sha gsum ni rdzas yin no :
gza' de sdod yun ring thung ni :
sgong lkog 'bring po chus bkang la :
de la bug pa rgya khab mig :
de zad yun du gnas par byed :
rdzas sna gsum po med pa na :
skyes pas mda' 'phang bzhin du 'gro :
de nas rang lus srung ba ni :
mu zi nag po sgog skya dang :
gu gul nag po gsum sbyar la :
ril bur bsgril la mgul du gdags :
gdong la ro sol sre mog byug :
skra ni spyi bor bcing par bya :
ldan pa g.yas su pho rog mgo bo gdags :
g.yon du mgron bu sbrum ma gdags :
thog gi 'jigs pa byung dogs na :
yugs sa'i dor ma'i gdugs kyang dbub :
de min ras sam gro shog la :
thog ris bris nas steng nas dbub :
de nas drag ser bstan pa ni :
kham phor gsum 'brel so btang la :
nang du ra thug klad pa ngar med kyis :
snyoms par byugs la skam du gzhug :
de ltar kong bu gcig gi nang :
gza' yi dam rdzas dug sna tshogs :
brdungs pa'i phye ma zhib mo dang :
khrag rul gnyis su sbyar la byug :
gcig gi nang du yul lha dang :
sa bdag dam rdzas 'o ma dang :
gtsod khrag skam po sbyar la blug :
gcig gi nang du sring mo dang :
gdong mo bzhi yi dam rdzas blug :
yul phyogs sa cha de nyid kyi :
sngo sna ljong pa'i khu ba dang :
ram gyi phye ma sbyar ba 'o :
phru ba'i 'og tu me chen 'bud :
mu zi gu gul khyi lud dang :
mu zi spru ba'i rtsa ba dang :
de rnams sbyar la thab tu bsreg :
dbab sngags 'di la brgya brgyad bzla :
kye 'o mo yu tha tha :
dkar la yu tha tha :
ser la yu tha tha :
dmar la yu tha tha :
ljang la yu tha tha :
nag la yu tha tha :
hri dum bu dgra bo'i lo thog la mA ra ya rbad b+h+yo :
de nas thab khol lud ma thag :
steng gi gza' gdong ming sring dang :
bar gyi yul lha yul bdag dang :
'og gi sa bdag klu gnyan rnams :
khros nas drag po'i ser ba ni :
de ma thag tu 'babs nas kyang :
dgra bo'i lo thog phung bar byed :
de yi 'phral la ma byung na :
nam mkha' la ni sprin brtags te :
sprin nag sbrul 'dra zhig byung na :
bdud g.yos nam phyed ser ba 'ong :
sprin la spre'u chas 'dra na :
btsan g.yos ser ba nyin phyed 'ong :
sprin dmar byung na sman g.yos yin :
ser ba dar gcig lon nas 'ong :
sprin skya seng seng byung ba na :
dmu g.yos ser ba dgong mo yong :
sprin nag phyogs bzhi nas 'dus na :
gza' dang sa bdag yul lha khros :
ser ba sa rub pa dang 'ong :
rdzas ser myur mgyogs glog dang 'dra :
lag na rdo rje'i gsang rgyud las :
drag po ser ba'i le'u ste bcu gsum pa'o :
sa ma ya :
de nas yang dag bshad bya ba :
lha dbang rgyal po yang nyon cig :
bstan pa srung ba'i yang snying 'di :
drag po'i phur gtad bya thabs la :
rin chen rdza yi bum pa ru :
dgra bo dag gi dri chen dang :
dkar gsum mngar gsum rnams sbyar la :
mi gzugs mdzub gang ba zhig bya :
gro ga ras sam shog gu la :
dgra yi ming dang rU pa bri :
gong gi gzugs kyi snying gar gzhug :
gzugs de sngo dmar skud pas bcing :
bum pa de yi nang du gzhug :
sdig pa nag po gson ma gcig :
rU pa de dang lhan cig bzhag :
bum kha sa lces dam par bcad :
sa bdag klu gnyan gnas nges pa'i :
chu mig lcag lcig la sogs pa'i :
sa gnyan zhig tu dong brus la :
de yi nang du bum pa bcug :
sngags 'di brgya dang rtsa brgyad bzla :
nA ga rbad dum pa le :
sha trUM khrag la ya :
srog tsit+ta dgra bo'i snying la mA ra ya rbad :
ces pa bgrangs la gtad :
de yi steng du chu gtor btang :
gzu dpang dmod bcol drag tu bya :
dong khar sa tshon sna lnga yis :
'od kor 'ja' ris bris la bzhag :
des ni rang la mi ldog cing :
dgra la thebs shing mdzes 'chi 'o :
lag na rdo rje'i gsang rgyud las :
phur gtad drag po'i le'u ste bcu bzhi pa'o :
sa ma ya :
de nas yang dag bshad bya ba :
nyon cig lha yi dbang po rgyal :
gnod byed pho mo mnan pa'i thabs :
shog gu gcig la khyung gzugs bri :
lto bar 'khor lo rtsibs brgyad bri :
de yi dbus su sbal pa bri :
sbal ba'i lto bar gang gnod pa'i :
ming bri 'khor lo rtsibs brgyad la :
e rA tsa rag mo nA ga trag mo :   gzab ma bya /
ti ra ti :
ru tra nr-i tsit+ta rbad nan :
zhes pa lhag chad med par bri :
rtsibs mchan rnams su bsnyen sngags bri :
rang nyid phyag rdor khyung bcas bsgom :
de yi thugs las 'od 'phros pas :
sprul pa'i khyung gis gang bar bsgom :
de yi thugs kar yang sprul gyi :
khyung ni dpag med 'phros pa yis :
dgra bgegs snying nas lcags kyus bkug :
'khor lo de la yang yang bstim :
'khor lo sngo dmar skud pas bcing :
mdun du brub khung nang du gzhug :
dug sna khrag sna la sogs pa :
nyungs dkar nyungs nag thun gyis brab :
oM satwaM b+ha rak+sha nan :
gnod 'dre thuM ril dza :
mA ra ya rbad nan :
de nas 'khor lo dril ba de :
la cha'i sbal pa'i nang du bcug :
sbal pa dgra bgegs phyogs su mnan :
de yang gnas gzhi'i them 'og gam :
mchod rten rab gnas can gyi 'og :
brag dang chu 'thab rngam pa'i sa :
'phrang chen rgya gram lam du mnan :
lag tshags dam pa shin tu gces :
steng du ro g.yam nag po la :
rgya gram bris la kha bcad cing :
steng du sAts+tsha rab gnas can :
bdun nam gcig gis mnan la bzhag :
mnan khar me chus brub la bzhag :
steng du dpa' bo'i bro yang brdung :
steng na sprul pa'i khyung chen bsgom :
'di ni man ngag dam pa ste :
dgra 'dre byur gsum kun la shis :
'di nyid lan gsum bskyar ba na :
nyes dgu cog rnams zhi nas kyang :
bsam pa tshul bzhin 'grub par 'gyur :
khyung skad bro rdung 'di skad do :
hU~M:
phyogs bcu nam mkha'i dkyil 'khor nas :
las kyi khyung du ma gyur gang yang med :
khyung chen bdud 'dul sku la phyag 'tshal bstod :
khyung gis bro brdung chems se chem :
dgra bgegs thog tu chems se chem :
sa bdag thog tu chems se chem :
rgyal bsen thog tu chems se chem :
khyung chen gshog rdeb sha ra ra :
khyung gshog drag po 'u ru ru :
dgra bgegs steng du 'u ru ru :
khyung gi ser chen hri li li :
dgra bgegs thog tu hri li li :
khyung gi char 'bebs si li li :
dgra bgegs thog tu si li li :
khyung gi bye tshan sibs se sib :
dgra bgegs steng du sibs se sib :
las kyi bya khyung dus la bab :
sprul pa'i bya khyung dus la bab :
yang sprul bya khyung dus la bab :
dgra bgegs 'dul ba'i dus la bab :
gnod byed 'dul ba'i dus la bab :
oM satwaM b+ha rak+sha nan :
dgra bgegs mA ra ya rbad nan :
lag na rdo rje'i gsang rgyud las :
mnan pa'i le'u ste bco lnga pa'o :
sa ma ya :
de nas yang dag bshad bya ba :
lha dbang rgyal po khyod nyon cig :
gal te mi rgod 'ching 'dod na :
dpal chen lag na rdo rje dang :
sprul pa'i khyung rgod 'bar ba'i tshogs :
dpal chen 'khor dang bcas pa la :
bdag ming 'di zhes bgyi ba yis :
lus ngag yid gus skyabs su mchi :
oM AHchom rkun ma btang zhig :
hU~M na mo b+ha ga wa ti :
sa la su kha le :
de wa Ar+ya ha hi hU~M phaT:
dpal bi ma la de wa la :
bdag ming 'di zhes skyabs su mchi :
oM rak+ShaM rak+ShaM ku ru ku ru swA hA:
bdag nyid 'jigs sar 'gro tsa na :
lcags kyi spyang ki chen por bsgom :
rab gnas rten 'brel snying po bzla :
sngags de rnams la brgya brgyad bzla :
lag na rdo rje'i gsang rgyud las :
jag 'ching gi le'u ste bcu drug pa'o :
sa ma ya :
de nas yang dag bshad bya ba :
lha yi dbang po yang nyon cig :
rgyal bsen sgos su 'dul 'dod na :
rang nyid phyag rdor khyung bcas bsgom :
bsnyen pa'i sham bur 'di ltar gdags :
rA tsa si ti sa ma ya thibs dza :
zhes pa brgya tsam bzlas pas dgug :
khyung bsnyen dag dang sbrel ba yis :
rgyal bsen pho mo gtubs par bsgom :
dun tri pa ri pa ri :
tsit+ta rag pa shag :
a tsa rag pa rbad :
the'u rang ta pa ri sod :
tsag tsag :
tsig tsig :
'ur sha yo :
gtubs gtubs :
rgyal bsen pho mo'i sa gtor :
bsen mo dag ni bcing 'dod na :
rdzas sngags ting 'dzin bya thabs so :
tshig ma rtsang dang mar nag dang :
gyo mog dang ni shing tsher can :
gnod byed bsen mo'i ling ga bca':
khyung gi bsnyen pa'i sham bu ru :
snying po dag ni 'di gdags so :
oM ma mo ru tra ya tsan stod :
ta ra tsha ya :
da ha da ha :
pa tsa pa tsa hU~M phaT:
rang nyid phyag na rdo rje khyung bcas bsgom :
gnod byed 'gugs 'dren drag po bya :
rang la gnod par byed pa'i dus :
sgyed bu'i steng du gyo bzhag la :
tshig ma'i phye la bsen gzugs bya :
de yi snying khar ming bris gzhug :
gyo mog nang du spyi rting bzlog :
rang gi lag tu rtsang thos gzir :
gyo mog 'og tu me btang la :
mar nag bskol la thigs pa gtigs :
drag sngags drag tu bzlas la gzir :
thal ba them pa'i phyi rol mnan :
des ni bsen mo thal bar rlog :
gal te zho chang bsrung 'dod na :
rde'u dkar gnyis dang nag po gcig :
gsum la sngags 'di stong gdab bo :
oM ru ru :
li li :
bram chu sod :
dur ti sad swA hA:
rde'u chu zangs nang du bcug :
chu gtor gtor chung gang rung btang :
de nas me btang des thub bo :
gal te zho nyes byung gyur na :
oM she lu :
ma sad :
mchu'i sad swA hA:
rde'u dkar rde'u nag gnyis la yang :
sngags de brgya gdab zho nang bcug :
rde'u ma bor bar du thub :
lag na rdo rje'i gsang rgyud las :
thun mong ma yin las phran gyi :
le'u ste bcu bdun pa'o :
sa ma ya :
de nas bcom ldan 'das kyis bka' bstsal pa :
kyai lha yi dbang po nyon :
ma 'ongs dus 'byung de yi tshe :
rgyud 'di dam tshig med pa dang :
sdig la mi 'dzem rgyal ba yi :
bka' la ras chod byed pa dang :
skyon can kha gsag mkhas pa yis :
slob dpon rgyab kyis phyogs nas ni :
rang che 'dod pa'i mi rnams la :
nam yang bstan par ma gsungs so :
smyon pa'i lag tu gri bskur bzhin :
thams cad phung bas gsang bar bya'o :
rgyud bzang ngang tshul bzang ba dang :
nor la gtong phod che ba dang :
slob dpon mig ltar 'khur ba dang :
dam tshig mkhar bzhin srung ba dang :
de lta bu yi gang zag la :
dbang dang dam tshig gtsor bzhag ste :
ma mo mkha' 'gro dpang por bzhag :
rgyud dang man ngag 'brel par gtod :
dpal lag na rdo rje gsang ba yang tig gi rgyud las :
rjes su gtad pa'i le'u ste bco brgyad pa'o :
sa ma ya :
de nas 'khor rnams yi rang zhing :
bcom ldan 'das kyis gsungs pa la :
mngon par mchod bstod bskor ba byas :
bcom ldan mi mngon dbyings su gshegs :
'khor rnams rang rang gnas su dengs :
lag na rdo rje gsang ba yang tig gi rgyud las :
rjes su yi rang ba'i le'u ste bcu dgu pa'o :
sa ma ya :
lag na rdo rje gsang ba yang tig gi snying rgyud rdzogs so :
sa ma ya :
rgya rgya rgya :
sbas rgya :
gtad rgya :
gter rgya :
gsang rgya :
kha thaM:[ \u0f01\u0f83]:
slob dpon pad+ma 'byung gnas kyis :
phyag nyams bzhes pa'i gdams pa 'di :
ye shes mtsho rgyal bdag la gdams :
phyi rabs 'gro la phan don du :
yi ger bris te gter du sbas :
lan gcig dus kyi tha ma la :
sa bdag dug rlangs langs pa'i tshe :
las dang skal par ldan pa yi :
skyes bu gcig dang 'di 'phrad shog :
rgyud 'di ston zhing spel ba'i tshe :
sa g.yos 'od dang sgra chen 'byung :
'brug char ser ba khu 'phang 'byung :
tshogs kyi 'khor lo rgya chen dang :
phyi nang mchod pa dpag med bsham :
bka' chen las kyi gnyer 'dzin pa :
rnal 'byor nga ro mthu stobs can :
gang la ci 'dul sprul pa 'gyed :
blo stobs che zhing spobs par ldan :
rigs ldan 'di la 'di mnos shig :
gzhan yang las can skyes bu ni :
gang shar rtog med rnal 'byor pa :
ngang nyid 'jam zhing shes rab che :
sna tshogs spyod pas sa lam bgrod :
gdul dka'i rmu rgod 'dren pa'i dpal :
dpral ba'i gnyer ma AHyis mtshan :
dpung mgo g.yas su sha mtshan yod :
mgrin par pad+ma'i sme ba dang :
yan lag kun 'dus rdo rje can :
spyan ni skye med gyen thur gzigs :
de la bka' 'di bdag ldan gyis :
smon lam ldan pa rdo rje 'am :
mchog dbyangs zhes bya'i rol pa ni :
dkar chas dge ba'i las la spyod :
des kyang bka' yi cha gcig 'dzin :
ma spel snying gi dkyil du chongs :
sa ma ya :
kha thaM:
brda thim :
dung lha khyod kyis bka' 'di'i bya ra gyis :
rdo rje legs pas rgyab gnyer bya ra gyis :
gter rkun byung na srog gi dbang po snubs :
so phag shi thaM:[ \u0f88\u0f88\u0f88 \u0f01\u0f83]:
rgya gar skad du :
Ar+Ya nI lam b+ha ra d+ha ra badzra pA Ni sA d+ha nA ma :
bod skad du :
'phags pa lag na rdo rje gos sngon can gyi sgrub thabs zhes bya ba :
thugs las sprul pa'i khyung rgod 'bar ba la phyag 'tshal lo :
bya khyung drag po'i gsang sgrub 'di la don bdun gyis bstan te :
slob ma smin cing grol bar bya ba'i phyir dbang bskur ba dang gcig :
sa bdag klu gnyan 'dul ba'i phyir srung ba bstan pa dang gnyis :
de nas thub pa'i rtags byung nas sbyin sreg bya ba dang gsum :
mnan pa bya ba dang bzhi :
dgra bo bsad pa dang lnga :
rdzas ser nag po glo bur du dbab pa dang drug :
gdug pa'i pur gtad nag po dang bdun no :
de las dang po dbang bskur ba ni :
gnas yid du 'ong zhing nyams dga' ba'i sar :
lag na rdo rje'i dkyil 'khor gzhung bzhin du bri :
tshogs kyi mchod pa rgya chen po bshams la :
rgyud nas ji ltar byung ba'i tshul gyis slob ma nyer gcig las mi mang ba la dbang bskur ba'i rim pa rnams tshul mthun du bskur bar bya'o :
sa ma ya :
de nas gnyis pa srung ba bstan pa ni :
srung ba bstan pa 'di la gsum ste :
rdzas kyis srung ba :
ting nge 'dzin gyis srung ba :
sngags kyis srung ba dang gsum mo :
dang po rdzas kyis srung ba ni :
dal gru gang gru bzhir byas te :
steng du chang dang khrag gis chag chag gdab :
de'i steng du thig chen bcu gnyis la sogs pa gdab :
dbus su gru gsum mthing nag bya :
zla gam dmar po bya :
'khor lo rtsibs bzhi ser po bya :
gong ras ljang gu bya :
mu khyud dkar po :
shar sgo dang gru chad dkar po :
de bzhin du lho ser :
nub dmar :
byang ljang :
phyi rim rta babs dang :
'khor yug pad+ma rdor ra me ri dang bcas pa legs par bri'o :
de'i dbus su gru gsum gyi steng du :
rdza bum gtsang ma zhig bzhag la :
de'i nang du :
gdon pho gdon thams cad kyi gnyen po dug mu zi nag po :
mo gdon gyi gnyen po gu gul nag po :
gdon spyi yi gnyen po bdud rtsi a mr-ita :
klu yi gnyen po gla rtsi :
rgyal po la ldong ros :
bsen mo'i btsan dug :
rims nad la sgog skya :
lus kyi dri ma'i gnyen por bul tog dang brgyad po zhib tu btags la :
chu sna gtsang ma dang :
'o ma sbyar la bum pa'i nang du blug :
shug pa la sogs pas kha rgyan dang :
ras sngon po'i mgul chings bya :
tshon skud sna lnga'i gzungs thag kyang bre :
de'i mtha' ma na :
phyi nang gi gtor ma la sogs pa'i tshogs dang mchod pa rgyas par bshams pa rnams :
bsang sbyang byas la :
oM badzra pA Ni :
badzra g+ha ru Na :
bud+d+ha g+ha ru Na :
rat+na g+ha ru Na :
pad+ma g+ha ru Na :
karma g+ha ru Na :
ba liM ta khA hi :
zhes pas gtor ma 'bul :
bsnyen sngags zhag bdun bsgrub :
bdag bskyed mdun bskyed la sogs dkyil 'khor rdzogs par bsgom :
bzlas pa'i gzungs chus lus bkru ba ni :
tshes gcig :
lnga :
brgyad :
bcu gcig :
bco lnga :
bco brgyad :
nyer gsum :
nyer lnga :
nyer dgu la sogs pa :
dus gnyan brgyad la rang lus dag par bkru :
lus la bkru ba'i rdzas so :
mgul du gdags pa'i sgrib shing gi rdzas ni :
gdon pho'i rigs kyi sgrib shing :
dug mu zi nag po :
mo la gu gul nag po :
klu rgyal rigs la btsan dug :
rje'u rigs la ba glang gi rwa bsregs pa'i gzhob :
bram ze la mi tshil :
dmangs rigs la pha bong nag po'i dreg pa :
gdol pa la chu dag nag po :
klu spyi la rma bya'i mdongs :
gnyan la gla rtsi :
bdud dang rgyal po la spyang ki'i brun :
klu btsan la sre mo'i sder mo :
ma mo bsen mo la khyi nag po'i brun :
rims nad la sgog skya :
rdzas de rnams hrom hrom du brdungs la :
ras kyi khug mar gtums la :
rtag tu rang gi mgul du gdags so :
des lha 'dre thams cad sgrib par 'gyur ro :
de nas lus la byug pa'i rdzas ni :
lus tsha zhing thor pa byung na :
btsod khu dang :
spang spos sbyar la byug :
phol dang ser ka byung na :
bu ram :
dar ya kan :
mkhris pa :
chu rtsa rnams sbyar la byug :
za zhing me tog byung na :
spyang dug pa sbyar la byug :
lus la kor tse rang dbang med par shu ba byung na :
ra thug gi sbre dang :
rtswa dUr ba sbyar la byug :
sha ro byung na :
mu zi :
ldong ros :
ba bla gsum sbyar la byug :
na tsha med par shu ba byung na ti tsa dang :
ri bong gi ril ma thab tu bsregs pa'i thal ba dang :
mar dkar po gsum sbyar la byug :
tsha zhing grum na :
gu gul :
rwa gzhob :
tshwa gsum sbyar la byug :
thor pa byung na spyang tsher ma :
shug pa tsher ma can sbyar la byug :
bas ldag dang sha bkra byung na :
gu gul nag po dri chu dang sbyar la byug :
sha sul rengs nas na na :
gla rtsi :
gu gul :
ma nu gsum sbyar la byug :
gdong pa dmar ba dang :
smug long nge ba la :
du ba khyi lud tshwa rnams rta'i chu dang sbyar la byug :
mig chu lteng lteng 'ong ba dang :
kha mig gle bor song ba dang :
sna rgya mdud du song ba dang :
rna ba skrangs pa rnams la ni :
sbal ba'i sha :
sre mo'i sha :
ra dug pa'i rtsa ba :
nya mkhris :
mi rus ma bsregs pa btsas khyer ba :
khyi lud :
de rnams zhib par brdungs la dri chu dang sbyar te byug go :
skad 'gags pa dang :
glo snying mi bde ba dang :
glo skam thang thang pa dang :
lud pa rnag khrag 'dzag pa rnams la ni :
spang rgyan dkar po :
ka ra dkar po :
chu dag dkar po rnams cha mnyam la btul nas :
stag bu'i chu dang sbyar la :
nangs par lto stong btang ngo :
mchu shwa re re song ba dang :
sor mo byi la mjug tu song ba dang :
byad sbos pa rnams la :
thar nu'i rtsa ba dang :
srad ma'i me tog :
dbyi mong dkar mo'i lo ma'i 'bur 'bur tshigs pa rnams sbyar la byug :
de ches na chu bur yong bas thun chung du sbyar ro :
skra dang smin ma byi na :
du ba :
nye shing pa'i rtsa ba :
thang sgron dud pa :
sog rul bsregs pa'i gzhob nag rnams mar nag dang sbyar la byug :
lus kyi rtsa sbrid pa dang :
snying 'dar ba dang :
rkang na ba dang :
gre ba na ba rnams la :
tsan+dan dkar po dang :
seng ldeng gi phye ma :
gla rtsi :
bu ram :
a ru ra gser mdog :
de rnams chu grang sbyar la :
lto stong la btang ngo :
rma :
ser kha :
sob shor rnams la ni :
dar ya kan :
chu dag :
bu raM:
mi zhun :   rtug pa skam po la zer /
gshul kyang yin /
gang rnyed do /
khyi lud :
sgog skya rnams sbyar la byug :
lus kyi dri la sogs pa dang :
sha mdog la sogs pa dang :
sha bkra :
bas ldag rnams la :
gla rtsi :
shing kun :
sgog skya :
yug sa'i dor rta thab tu bsregs pa'i gzhob rnams sbyar la byug :
rus pa sob mor song ba dang :
so bkrag shor ba rnams la ni :
byang ba :
sgog skya :
bu ram :
ra mo shag gi rtsa ba rnams sbyar la byug go :
sman de rnams sbyar la :
rang rang gi tshi yod pa des chog :
med pa la :
dge slong gtsang ma'i dri chu'am :
byis pa lo brgyad pa'i chu dang sbyar ro :
de nas rdzas kyi srung ba bstan pa ni :
dug mu zi nag po :
gu gul nag po :
gla rtsi :
sgog skya :
btsan dug :
tshwa rnying bzang po :
bdud rtsi a mr-ita :
de rnams zhib par btags la :
mi'i rkang mar rnyed na rab :
mi tshil rnyed kyang btub :
de gang yang ma rnyed na :
rtug zhun dang sbyar la nad pa'i lus kyi na sa dang :
skrangs pa :
sbrid pa :
mdze :
shu ba :
g.yan pa :
ldag pa :
phol :
rma :
ser kha la sogs pa rnams la byug :
de'i rjes rnams la :
phying pa me la bsros la tshugs tshad du mnan par bya'o :
de la snum yang yid tsam byug go :
mdze la sogs pa 'dre gdon pho mo thams cad zhi bar 'gyur ro :
de rnams ni rdzas kyi srung ba'o :
sa ma ya :
de nas ting 'dzin srung ba bstan pa ni :
de la dang po de bzhin nyid kyi ting nge 'dzin ni :
rang gi sems kyi mtshan nyid 'di :
cir yang mi rtog pa :
ci la yang mi dmigs pa :
stong nyid chen po'i ngang du bsgom ste :
de yang ngo bo stong pa :
rang bzhin gsal ba :
thugs rje ma 'gags pa'i rtsal yi ge hU~M sgra dang bcas 'od 'phro ba'o :
de nas kun snang gi ting nge 'dzin ni :
de ltar ma rtogs pa'i khams gsum gyi sems can rnams la :
snying re rje snyam du bsgom :
de nas rgyu yi ting nge 'dzin ni :
rang gi sems nyid yi ge hU~M mthing nag gcig tu bsgom :
hU~M de dkyil 'khor gyi lte bar 'od du zhu bar bsgom :
de las 'od 'phros pas :
don gnyis byas :
rang bzhin gyi gnas nas phyag na rdo rje khyung dang bcas pa spyan drangs la :
de la phyag dang :
mchod pa dang :
bstod pa dang :
gtor ma la sogs pa phul la :
de nas lha ye shes pa dang :
bdag dam tshig pa gnyis 'od du zhu ba las :
bdag gi sgrib pa thams cad sangs kyis dag par bsam :
de nas oM badzra pA Ni hU~M:
g+ha ru Na hU~M:
zhes brjod pas :
bdag nyid dpal phyag na rdo rje gos sngon can ces bya ba :
gzi brjid rab tu che ba :
zhal gcig phyag gnyis pa :
phyag g.yas gser gyi rdo rje nam mkha'i dbyings na phyar ba :
g.yon pas sdigs mdzub dril bu dang bcas pa'i rtse la me 'bar ba :
zhal gdangs pa :
mche ba bzhi gtsigs pa :
ljags 'dril ba :
spyan gsum gru gsum gyen la gzigs pas tshangs pa'i yul sa rtse nas gnon pa :
khros pa'i khro gnyer sum brtsegs dpral bar bsdus pa :
smin ma ag tshom me ltar 'bar ba :
ral pa'i cod pan gyen du 'khyil zhing thur du snyil ba :
thod skam lnga dang rin po che'i rtse bran gyis spras pa :
dar gyi stod g.yogs dang :
glang chen gyi pags pas brgyan pa :
stag sham b+ha ti khra bo dang dar ljang sngon gyis smad dkris pa :
zhabs g.yas bskum g.yon brkyang gis 'dor thabs pad+ma dang :
nyi ma sa bdag klu gnyan gyi steng du bsgrad pa :
sbrul rgyal rigs dkar khras dbu brgyan pa :
rje'u rigs ser pos snyan cha :
bram ze dmar pos mgul chu :
gdol pa nag pos se ral kha :
dmangs rigs sngon po'i phyag gdub dang zhabs gdub ste :
klu chen brgyad kyis brgyan pa :
sku bskal pa me dpung 'bar ba'i klong na 'gyings pa :
gzhan yang dur khrod 'bar ba'i chas brgyad kyis brgyan pa :
dbu tshangs pa'i gnas su sleb pa :
zhabs srid pa'i sa gzhir sleb pa :
sku 'gyings pa'i tshul gyis srid gsum thams cad khengs pa zhig tu bsgoms pa'i thugs ka na :
yi ge keM dkar po zhig zhu ba las :
dung sgong dkar po zhig tu bsam :
sgo nga de rang bzhin du brdol ba'i nang nas :
rdo rje'i khyung zhes bya ba :
lus po mi la gshog pa mjug ma kun byar 'dug pa la :
gshog pas nam mkha'i dbyings khebs pa :
gshog pa'i gseb nas gser gyi bye tshan mang po 'phros pas :
klu rgyal pho mo thams cad ma lus par thul thul tshig pa :
mchu sder thams cad gnam lcags las grub pa :
lcags kyu lta bur 'gug pa las :
klu rgyal pho mo thams cad kyi snying dang mig 'byin zhing :
sha khrag thams cad zas su za ba :
phyag g.yas na gser gyi rdo rje rtse lnga pa bsnams pa :
g.yon na gnam lcags 'bar ba'i lcags kyu thogs pa :
rwa co mdzo ru lta bur gdengs pa'i bar na :
rin po che 'od 'bar bas brgyan pa :
sku mdog shin tu dkar la 'tsher ba :
zhabs gnyis nyi zla pad+ma'i steng na brjid pa'i tshul gyis bzhugs par bsgom pa'i thugs ka nas :
yang keMHsngon po zhig mched pa las :
sku yi khyung rgod 'bar ba gong dang 'dra ba la :
khyad par du sku mdog sngon po phyag g.yas 'khor lo g.yon lcags kyu bsnams pa shin tu brjid pa zhig bsgom :
keMHser po zhig mched pa las :
yon tan gyi khyung ser po :
g.yas rin po che :
g.yon lcags kyu bsnams pa zhig bsgom :
keMHdmar po zhig mched pa las :
gsung gi khyung dmar po :
g.yas pad+ma :
g.yon lcags kyu bsnams pa zhig bskyed :
keM ljang gu zhig mched pa las :
phrin las kyi khyung ljang nag khros shing rngams pa :
g.yas ral gris gdug pa can tshar gcod pa :
g.yon lcags kyus gnod byed kyi snying nas bzung zhing za ba :
khyung rgod 'bar ba'i cha lugs sna tshogs pas brgyan pa zhig bsgom :
de lta bur bsgoms pa thams cad kyi thugs ka rnams nas kyang :
yang sprul gyi khyung rgod rang rang 'dra ba grangs kyis mi chod pa mang po 'phros pas :
snang srid 'di thams cad khyung gi rang bzhin du gyur te :
de dag thams cad ni :
la la ni nam mkha' la lding ba :
la la bar snang la 'phur ba :
la la ni sa gzhi la 'jol ba :
la la ni sa gzhi la 'bab pa :
la las ni klu'i mig 'byin pa :
la las snying 'byin pa :
la las sha za ba :
la las khrag 'thung ba :
la las klu chen phram phram du gsol zhing :
la las klu chung khyur mid byed par bsgom :
de nas yang sprul gyi khyung rnams sprul pa'i khyung la bsdu :
de rnams thugs kyi khyung la bsdus la :
pra we sha ya phaT:
ces brjod pas :
bdag dam tshig sems dpa' dang :
lha ye shes sems dpa' gnyis shag gis phye ba las :
ye shes sems dpa' rang bzhin gyi gnas su gshegs par bsam :
de ni ting nge 'dzin gyis srung ba'o :
de rjes sngags kyis srung ba ni :
klu nad kyis zin pa'i gang zag des :
rtag tu dmigs pa de lta bu dang ldan pas :
sngags rgod 'di la bzlas par bya'o :
oM badzra pA Ni :
badzra g+ha ru Na tsa le tsa le hU~M hU~M phaT phaT:
bud+d+ha g+ha ru Na tsa le sogs\u0f8e
rat+na g+ha ru Na\u0f8e
pad+ma g+ha ru Na\u0f8e
karma g+ha ru Na\u0f8e
oM nA ga rA tsa mA ra ya sod sod :
nA ga rA tsa mA ra ya bying bying :
nA ga rA tsa mA ra ya rmugs rmugs :
nA ga rA tsa mA ra ya myog myog :
nA ga rA tsa mA ra ya rbad rbad :
nA ga rA tsa mA ra ya rbud rbud :
nA ga rA tsa'i srog pa rtsa la sarba hur thuM dza :
gnod byed pho mo thams cad thuM ril dzaHmA ra ya rbad rbad :
de ni sngags kyi srung ba yin pas :
dang po zhi ba'i tshul du bgrang :
de nas phyed ma :
mjug tu drag po'i tshul du ngar dang ldan par bgrang :
dmigs pa yang de dang rjes su bstun par bya'o :
de nas bstod pa 'di skad du bstod :
hU~M:
gsang bdag phyag na rdo rje gos sngon can :
spyan gsum khros pas mi gzigs gang yang med :
thugs kyis mkhyen pas mi mkhyen gang yang med :
bcom ldan gos sngon can la phyag 'tshal bstod :
sa bdag khyed kyis dbang du ma 'dus gang yang med :
bcol pa'i phrin las mi bsgrub gang yang med :
bcom ldan gos sngon can la phyag 'tshal bstod :
zhal gdangs ljags 'dril khams gsum ma lus sgrol :
hU~M phaT sngags kyis srid gsum zil gyis gnon :
mche ba gtsigs pas skye shi rtsad nas gcod :
bcom ldan gos sngon can la phyag 'tshal bstod :
bcom ldan sku la dur khrod chas kyis brgyan :
zhabs gnyis pad nyi klu gnyan gdan la bzhugs :
bcom ldan gos sngon can la phyag 'tshal bstod :
phyag g.yas gser gyi rdo rje rtse lnga 'dril :
g.yon pas sdigs mdzub dril bus log 'dren gzir :
bcom ldan gos sngon can la phyag 'tshal bstod :
zhal gdangs ljags 'dril rkan sgra rdeb pa yis :
dgra bgegs ma lus thal bar rlog par byed :
bcom ldan gos sngon can la phyag 'tshal bstod :
dbang chen khyed kyis bdag la dbang skur cig :
byin chen khyed kyis bdag la byin phob cig :
rtag tu bdag la srung ba'i go mdzod cig :
mthun pa'i dam rdzas 'di gsol la :
bcol ba'i las rnams 'grub par mdzod :
hU~M:
thugs las sprul pa'i khyung rgod gdug rtsub can :
mig sngar gang byung ma lus zas su za :
khyung chen klu 'dul sku la phyag 'tshal bstod :
ces pa la sogs pa rgyud nas 'byung ba ltar bstod :
bskul gyi mthar :
khyung g+ha ru Na :
lhang lhang :
rtser rtser :
chum chum :
hril hril :
shar shar :
sil sil :
gnod byed pho mo'i snying la mA ra ya rbad b+h+yo :
zhes pas bstod cing bskul lo :
rdzas gong ma rnams lus la bkru ba dang :
gdags pa dang :
byug pa bya'o :
ting nge 'dzin gong ma rnams rang gis gsal bar bsgom pa'o :
sngags rnams kyang rim pas ma nor bar bzla'o :
rdzas la chad lhag med pa dang :
sngags la 'bru chad med pa dang :
ting nge 'dzin la thang lhod med pa dang :
sngags bzlas pa la bar du le lo ma zhugs na :
mdze nad rigs bco brgyad 'joms par nges :
de la mdze rigs bco brgyad ni :
rus pa :
sha :
lpags pa :
rtsa :
khrag :
nang khrol :
chu lus :
stobs :
lus rtsi :
mdog :
dbyibs :
regs :
chu ba :
chu ser :
klad pa :
lha ba :
lus bying la zhugs pa la sogs pa'i mdze rigs so :
de rnams bsdus pas gsum du 'dus :
tshe rabs las kyi mdze :
klu dang thug 'phrad 'phral rkyen gyi mdze :
'du ba nad kyi mdze dang gsum la 'dus :
de gsum la ma 'dus pa gang yang med de :
de gsum ngos bzung ba ni :
drag sngags de rnams rgyun chad med par bzlas pas :
phan gnod gang yang med pa dang :
zas kyi rigs ci zos kyang phan gnod ma byung na :
tshe rabs las kyi mdze yin pas tshe 'dir mi 'tsho :
dam pa'i lha chos la sogs phyi ma'i bya ba la 'bung ba gal che :
sngags bzlas pas rmi lam dang :
lus rtags la sogs zang zing dang 'khu 'khrig cher song na :
nag po thug 'phrad kyi mdze yin pas :
brtson 'grus bskyed la gdams pa la 'bad de :
de yang rdzas kyis srung ba la sogs pa la 'bad :
khyad par du :
rang gi dri chen dri chu bsres pa'i khu ba seng ras la btsags te :
nang du rdzas gong ma rnams yid tsam bsres la :
bcud len rgyun par bsten :
lus bkru ba dang :
byug pa dang :
rke la 'dogs pa'i srung ba la sogs la 'bad :
bskyed rim phyag rdor khyung bcas kyi dmigs pa thun tshad zhi drag nad khams dang sbyar la rgyun du nar mar gsal gdab :
bsnyen pa yang bar ma chad cing :
sngags kyi sel ma zhugs par chu'i gzhung ltar bgrang :
de ltar ma yengs par 'bad pas :
nad myur du sos par 'gyur ro :
sngags bzlas pas rtags ma byung zhing :
zas kyi rigs la phog thug cher song ba la sogs byung na :
'du ba rnam bzhi las gyes pa'i nad kyi mdze yin pa'i rtags yin pas :
mkhas shing rtogs pas sman dang :
spyod lam la sogs pa kun spyod zhib mos bcos pas 'tsho'o :
de thams cad la 'phral gyi byug pa la sogs pa lag len thor bu bya'o :
des nad 'tsho bar 'gyur ro :
de la bcud len man ngag bstan pa ni :
sman mu zi ser po bre drug :
gla rtsi lug ril tsam gcig :
gu gul nag po mtheb chen tsam gcig :
bu ram lag pa tsam gcig :
g.yer ma khyor ba gang :
mar dkar bre drug :
'o ma bre do :
bdun po 'di rnams gcig tu sbyar nas :
nangs par bya zer tsam na thur mgo gsum gsum za'o :
des ni mdze nad thams cad mod la sos par 'gyur ro :
de la sman gyi nus pa'i bye brag bstan pa ni :
mu zi :
gu gul :
gla rtsis nad gdon sel :
bu ram dang g.yer mas chu ser sel :
mar dang 'o mas rlung sel :
de nas lus kyi phyi rol du :
chu ser brtags shing 'don pa ni :
byad dang lus po za ba :
na ba :
sbrid pa :
shu ba :
g.yan pa :
sha mdog nag pa :
dmar ba :
skya rbab tu 'dug pa rnams ni :
chu ser yod pa yin pas :
de 'don thabs ni :
byang ba :
dur byid :
dbyi mang lo ma skam po dang gsum zhib tu btags la :
rtsi mar kha tsha ba dang sbyar la :
sha mtshan can la byug ste :
rwa'i dbugs kyis drangs pas :
chu ser yod tshad yong ngo :
de'i shul du :
ka ra dang :
dar ya kan zhib tu btags la :
mar dkar dang sbyar la byugs pas myur du sos par 'gyur ro :
de nas srung ba byed pa'i dus su :
rtags rnam pa gsum 'byung ste :
bzang rtags :
ngan rtags :
rnam smin rtags gsum mo :
dang po bzang rtags ni :
rang gi mtha' skor du :
nya sbrul la sogs pa'i sems can mang po shi nas 'dug pa rnams :
byas nam mkha' la sogs par khyer nas zos pa dang :
mtsho skem pa'i shul du nya sbrul la sogs pa shi ba dang :
'tshod pa dang :
bshas pa dang :
nyi ma la bskams pa dang :
sems can mang po'i kha bcings pa dang :
ba spu'i bu ga nas sems can mang po phyir don pa dang :
skyug pa dang :
bshal ba dang :
nyi zla shar ba dang :
ri rab dang mchod rten la 'dzegs pa dang :
bskor ba byed pa dang :
lus la rnag khrag 'dzag pa dang :
'phur ba dang :
mtshon rnon po thogs nas sems can la brgyab pa dang :
me tog sngon po'i tshal du phyin nas 'thus zos :
khyer ba dang :
khri mun nas thar ba la sogs rmis na nad las grol ba'am grol du 'dod pa'i rtags yin :
ngan rtags ni :
gong gi rtags de rnams las log pa'o :
rnam smin las rtags ni :
rang nyid me dong chen por 'dug pa dang :
'dam rdzab tu bying ba dang :
phyar ba nag po gon nas mi gtsang ba'i khrod du nyal ba dang :
mun nag gis 'khrigs pa la sogs rnams rmis na las rtags yin pas :
tshe phyi ma thar pa don du gnyer ro :[ \u0f01\u0f83]:
badzra pA Ni la na mo :
de'i las bzhi'i sbyin sreg byed par 'dod pas :
dang po zhi ba'i sbyin sreg ni :
thab khung zlum por byas la :
de'i nang du zhi ba'i shing ngam :
rgya sol blugs la me sbar :
rang phyag na rdo rjer bsgom :
thab tu yang phyag rdor la sogs khyung dkar po dang :
gzhan yang :
rang gang 'dod kyi mgron bskyed cing :
ye shes dgug gzhug bya :
gdan la sogs pa'i phyi nang gi mchod gtor 'bul :
de nas bsreg rdzas pho ba ris dang :
mar dkar la sogs zhi ba'i bsreg rdzas bdud rtsir byin gyis brlabs la :
rtsa sngags kyi mthar :
oM swA hA:
pa ti su ru hU~M hU~M:
nad gdon sdig sgrib thams cad zhi ba shAn+tiM ku ru ye swA hA:
zhes pa brgya rtsa brgyad la sogs pa 'bul :
des dus gsum gyi bde bar gshegs pa thams cad kyis bdag la dbang bskur ba dang :
bsrung ba dang :
bskyab pa mdzad de bdag nyid yi dam dang 'bral bar mi 'gyur ro :
sngags gong mas nas dang mar la sogs pa mchod pa'i rdzas thams cad las brgya rtsa brgyad re phul na :
sangs rgyas pa'i 'bras bur 'gyur ba dang :
sdig sgrib dag pa dang :
gnas skabs kyi bsam sbyor thams cad chos dang mthun pa'i rkyen du 'gyur zhing myur du 'grub par 'gyur ro :
mi mthun pa'i phyogs ngan pa thams cad ni :
lcags sreg gi steng du mar gong bzhag pa ltar 'gyur ro :
rgyas pa dang dbang gi sbyin sreg ni :
rgyud nas gsungs pa rnams la gzhan nas kha bskang ngo :
drag po'i sbyin sreg ni :
thab khung nag po gru gsum pa byas pa'i nang du :
ro bsregs pa'i sol ba dang :
dug tsher la sogs pa blugs la :
sngags pa'am :
shan pa'i thab nas me blangs la blug cing :
sbud pa dang :
me g.yab kyis g.yab :
thab khung de'i nang du yi ge raM dmar po zhig las :
me dpung dmar nag tu 'bar zhing :
me'i tshwa tshwa drag po phyogs bcur 'phros pas :
sdang ba'i dgra bgegs gnod byed pho mo thams cad thul thul tshig par mos la :
gang gnod kyi gzugs zan la byas la snying khar ming rus bris la gzhug :
rang phyag rdor khyung bcas bsgom :
ling ga la gnod byed dgug gzhug bya :
mchod rdzas ni sha khrag gi ar+g+haM:
me tog sngon po :
'bru rjen :
mi'i sha rus :
bu chung gi bang sa skam po'i spos :
tshil chen gyi gsur :
rkang tshil gyi mar me :
dug chu'i dri chab :
khrag byug pa'i bshos bu zur gsum pa gsum mo :
dmar gtor dang drag po'i chas su zhugs la kha byang du blta ste :
mchod bstod la sogs pa cho ga gzhung bzhin bya :
de nas thab tu me lha bskyed pa'i thugs kar phyag rdor khyung bcas bskyed la :
ye shes sems dpa' spyan drangs la mchod pa dang bstod pa bya :
thun rdzas sha sna :
khrag sna :
snying sna skam po la sogs pa dang :
dug sna :
mu zi :
gu gul :
khyi lud :
nyungs dkar la sogs pa'i thun gyis ling ga brab cing :
sngags re dang :
ling ga re sbrags la :
brgya rtsa brgyad ma thems kyi bar du :
thab tu 'bul :
oM badzra pA Ni :
badzra g+ha ru Na :
rat+na g+ha ru Na :
pad+ma g+ha ru Na :
karma g+ha ru Na :
oM swA hA:
pa ti pu tsa ra :
hU~M hU~M phaT:
gnod par byed pa'i dgra bgegs pho mo thams cad ag+na ye dz+wa la raM mA ra ya rbad :
ces pas 'bul :
dmigs pa gsar :
thal mo brdab :
dmod bcol bya :
bskul ba bya :
sbyin sreg thal ba lam rgya gram du mnan :
steng du zor 'phang :
dul mo brtul :
ye shes pa gshegs :
dam tshig pa rang la bsdu :
dmigs med kyi rgyas gdab :
de ltar byas pas gnod byed thams cad thul bar 'gyur ro :
sbyin sreg gi las rim mo :
sa ma ya :
dpal lag na rdo rje la na mo :
sangs rgyas kyi bstan pa bsrung ba'i phyir :
gnod sbyin srog zan nag po'i ngan sngags kyis dgra bo myur du bsgral ba'i thabs la :
mdun du dkyil 'khor khru gang gru bzhir bya :
dbus su man+Dal zlum po dkar po bya :
de'i dbus su brub khung gru gsum nag por bya :
de'i nang du ro bsregs pa'i sol ba dang :
khrag sbyar la nag por byug :
dgra bo'i ling ga bzos pa'i snying gar ming rus bris la bcug pa de :
brub khung du mgo thur du bstan la bzhag :
zla gam gsum gyi steng du thal ba 'jam po brdal la bzhag :
brub khung gi kha khyer la :
skyer pa'am :
tsher nag gi rtsang nyer gcig :
rtse mo dug khrag dang :
btsag gis dmar por byug :
srin mo 'gros su gzug :
rtsang gi mtha' ma la dar mthing nag gis bskor :
steng nas kyang gur phub :
bdag nyid phyag rdor khyung bcas bsgom :
rang la log non gyi srung ba de :
gser dang sbal nag sha gdags pas thub :
de nas bsgrubs pas :
grub pa'i rtags la :
maN+Dal gyi steng du :
bu chung gi rkang rjes sam :
ra lug gi rjes gang rung zhig gis :
rtags byung ba dang :
thar nu :
re lcag pa :
byi khung kha shar du lta ba'i sa rnams sbyar la :
thun gyis brab cing :
sngags 'di drag tu bzla :
oM thim pa ni thun sad :
srog rtsa sha long ya :
nr-i mA ra ya rbad :
dun na myog sod :
b+he tri dun sod :
hab ru khram pa ni :
tsam ma rag sha dzaHdzaHrbad :
sho ha myog :
ya ya hU~M hU~M:
thibs thibs :
dgra bo'i srog rtsa la a ti mA ra ya rbad :
ces bzlas shing :
ling ga la thun gyis brab bo :
tha mar ling ga gris gtubs la :
gtor mar btang ngo :
dang po ni mngon rtags ma byung gi bar du bsgrub :
phyis nas zhag bdun bdun bsgrubs pas dgra bgegs gang la byas kyang myur du 'chi bar 'gyur ro :
de la bskul pa 'di skad do :
hU~M:
nyi ma nub byang mtshams shed na :
lcags mtsho gling dgu'i nang shed na :
khro chu khol ma'i dkyil 'khor na :
rta ro 'bum ni gcal du bkram :
mi ro 'bum ni gdan du bting :
srin mo pho mo bsnol ba'i khri steng na :
rak+sha srin po ma rungs pa :
mthing nag 'jigs pa'i cha lugs can :
sku la dur khrod chas kyis brgyan :
zhal nas cho 'phrul cir yang ston :
zas su mi sha rta sha za :
skom du mi khrag rta khrag 'thung :
phyag gis snang srid b+h+yo zlog mdzad :
g.yas na gshogs pa'i dgra satwa bsnams :
g.yon na 'dzin pa'i lcags kyu bsnams :
dam nyams dgra bo las zad 'di :
lcags kyus zungs la dgra satwas rgyob :
skye 'gro pho mo'i srog la rol :
sha khrag dmar gyi dam la 'dus :
rak+ta dmar gyi mchod pa bzhes :
'gras pa'i dgra bo lha dang phrol :
nag po 'bum gyi dus la bab :
gnod sbyin pho mo'i dus la bab :
bshan pa pho mo'i dus la bab :
srog zan pho mo'i dus la bab :
g.yas na pho rog tongs se tong :
g.yon na mi nag sha ra ra :
rgyab na khyi nag 'du ru ru :
'khor gyi bdud nag 'bum ni dgra la ya :
mthun pa'i dam rdzas 'di gsol la :
bcol pa'i las rnams 'grub par mdzod :
ces pas rbad cing zor 'phang :
dmod bcol bya :
bshan pa srog zan dgra la rbad pa'i las rim mo :
sa ma ya :
badzra pA Ni la na mo :
rdzas ser nag po bsnyen sgrub mi dgos par glo bur du dbab pa'i thabs la lnga ste :
zla ba gcig la gza' dus brgyad rgyu ba bstan pa dang gcig :
de dus kho ngos bzung ba dang gnyis :
de dus kho btson du bzung ba'i rdzas thabs bstan pa dang gsum :
rang srung ba'i rdzas bstan pa dang bzhi :
ser ba rang glo bur du dbab pa'i thabs bstan pa dang lnga'o :
de la rgyu dus bstan pa ni :
tshes bzhi'i srod la nub nas shar du rgyu :
brgyad kyi snga dro dang po la shar lho nas nub byang du rgyu :
bcu gcig gi srod 'jing yol na :
byang nas lho ru rgyu :
bco lnga'i nyin phyed tsam na :
lho nub nas byang shar du rgyu :
bco brgyad nam phyed yol yang zer :
nyi ma shar dus shar nas nub tu rgyu :
nyer gnyis phyed yol nas nub byang nas shar lhor rgyu :
nyer lnga'i skya rengs shar tsam na :
lho nas byang du rgyu :
nyer dgu'i nyi ma mdung gang tsam na :
byang shar nas lho nub tu rgyu :
de ltar gza' rgyu ba'i dus su :
chu phor gang gi nang du :
dud pa bya bal ma tshum gcig btab la :
rang gi mdun du bzhag nas bltas pas :
gza' de phyogs gang nas rgyu ba'i phyogs nas tshur la dud pa de la rjes ri mo bris pa bzhin du :
sprin gyis dud pa de gshags nas 'ong :
de byung ma thag tu gza' rten gyi rdzas dom mam :
khyi nag po'i sha gang rnyed cig dang :
nal bu'i sha dang :
sbrul gyi sha gsum :
kham phor gcig gi nang du blugs nas bzhag pas :
gza' de sdod pa'i yun ni :
chu sgong lkog gang la rgya khab gcig gis phug pa'i chu de zad pa'i tshod tsam du gza' de sdod :
rten rdzas de med na :
dpag chen gyis mda' 'phangs pa ltar 'gro :
de nas rang gi srung ba bstan pa ni :
phyag rdor khyung bcas bsgoms la :
mu zi nag po :
gu gul nag po :
sgog skya gsum sbyar la :
thum po rang gi mgul du gdags :
skra spyi bor bcings shing :
gdong la ro sol dang sre mog byug :
ldan pa g.yas pa la pho rog sgro gzug :
g.yon pa la mgron bu bu che ma gdag :
thog srung rdzas ni :
yugs mo'i dor rta la byas pa'i gdugs mgo la phub :
yang na shog shog gam ras la thog ris bris la dbub :
de nas drag ser dbab pa ni :
rdzas la :
kong bu nang gsum pa gcig byas la de so legs par btang :
de'i nang du ra thug re'i klad pa snyoms par byugs la skam du bcug :
de nas kong bu gcig gi nang du :
rA hu la'i dam rdzas dug sna brdungs pa'i phye ma dang :
khrag sna gang rnyed rul pa sbyar la blug :
kong bu gcig gi nang du gza' sring mo bzhi dang gdong mo bzhi'i dam rdzas dgra yul gyi ljong bu dang :
sngo brdungs pa'i khu ba dang :
raM gyi phye mo dang sbyar la blug go :
kong bu gcig gi nang du yul lha :
sa bdag klu gnyan gyi dam rdzas :
gtsod khrag skam po brdungs pa dang :
'o ma sbyar la blug :
de nas dgra yul gyi gnyan sar phyin la :
sgyed pu gsum btsug pa'i khar kong bu de bzhag :
dug shing la sogs pa'i me chen po btang la :
mu zi :
khyi lud :
gu gul :
mi tshil :
spru ba'i rtsa ba rnams sbyar la thab tu bsreg go :
de nas kong khol ba dang dbab sngags 'di la lan brgya rtsa brgyad bzla :
kye 'o mo yu tha tha :
dkar la yu tha tha :
ser la yu tha tha :
dmar la yu tha tha :
ljang la yu tha tha :
nag la yu tha tha :
hri dum bu dgra bo'i lo thog la rbad b+h+yo :
de nas thab de khol nas lud ma thag tu :
steng gi gza' gdong ming sring dang :
bar gyi yul lha dang :
'og gi sa bdag klu gnyan dang :
de rnams rab tu khros nas kyang :
da lta nyid du drag po'i rdzas ser myur du 'ong ste :
dgra bo'i lo thog thams cad phung bar 'gyur ro :
de nas 'phral la ma byung na :
nam mkha' la sprin brtags te :
nam mkha' la sprin nag po sbrul 'dra zhig byung na :
bdud g.yos pa yin te :
ser ba nam phyed tsam na 'bab :
sprin spre'u tsog pur sdod pa 'dra ba zhig byung na :
btsan g.yos pa yin te nyin phyed la yong :
sprin dmar po byung na sman g.yos pa yin te :
ser ba bag gcig lon pa dang 'ong :
sprin skya seng nge ba zhig byung na :
dmu g.yos pa yin te dgong mo 'ong :
phyogs bzhi nas thibs kyis byung na :
gza' dang yul lha sa bdag g.yos pa yin pas :
ser ba sa rag rub la 'ong ngo :
rdzas ser 'dis ser ba ma pheb na :
'jig rten gyi lha 'dre'i nus pa thams cad rdzun pa yin no :
drag po'i rdzas ser glo bur du 'bebs pa'i las rim mo :
sa ma ya :
badzra pA Ni la na mo :
dgra bo klu la gtad pa'i thabs la :
rdza bum gyi nang du :
dgra bo gang yin pa de'i dri chen dang :
dkar gsum mngar gsum sbyar la :
bag zan la gzhi blangs pa'i mi gzugs mdzub gang ba zhig bya :
gzugs de'i snying khar :
gro ga la dgra bo'i ming gzugs bris pa'i snying khar ming rus bris la gzhug :
gzugs de sngo dmar skud pas bcings la :
bum pa'i nang du gzhug :
sdig pa gson po gcig kyang de'i zla la bzhag :
bum pa'i kha de rdza bzang pos dam par bcad la :
chu mig gnyan po'i sa'am :
yang na klu btsan gnas pa'i sa'am :
yang na klu bsen mo yod pa'i sar song la :
sa khru gang thur du brkos pa'i nang du bum pa bcug cing :
sngags 'di brgya rtsa brgyad bzlas la gtad :
nA ga rbad dum pa le :
sha trUM khrag la ya :
srog rtsa tsit+ta :
dgra bo'i snying la ya mA ra ya rbad :
byas la gtad do :
de nas brdzang :
de'i khar chu gtor yang btang :
de'i khar sa tshon rnam pa lngas so sor ri mo res bskor la bzhag :
dmod bor :
dgra bo klu la gtad pa'i las bcol bya'o :
rang srung ba'i cho ga phyag rdor khyung bcas bsgom :
rang gi zag rdzas ma shor bar bya :
nag po dgu'i sbyor ba lus la byug go :
des rang la mi ldog :
de ltar byas pas :
dgra bo mdze nad kyis thebs nas 'chi'o :
dgra bo klu la gtad pa'i las rim :
sa ma ya :
badzra pA Ni la na mo :
gnod byed dgra bgegs pho mo mnan pa'i thabs ni :
shog gu gru bzhi pa gcig la khyung gcig bris pa'i lto bar 'khor lo rtsibs brgyad pa zhig bri :
'khor lo'i lte bar sbal pa zhig bri :
sbal pa'i lto bar gang 'dod pa'i ming bri :
'khor lo rtsibs brgyad la sngags rgyud nas gsungs pa ltar bri :
mu khyud la bsnyen pa'i sngags bri :
de nas rang nyid phyag rdor khyung bcas bsgoms pa'i thugs ka nas sprul pa'i khyung bsgom :
de'i thugs ka nas yang sprul gyi khyung bsam gyis mi khyab pa mang po 'phros pas :
gnod par byed pa'i dgra bgegs pho mo gang yin pa'i snying dkar nag mtshams nas lcags kyus bzung zhing bkug ste :
mdun gyi tsakra la bstims la :
mngon sum du gsal bar dmigs la :
de nas 'khor lo de sngo dmar gyi skud pas dam du bcing :
mdun gyi brub khung du gzhug :
de nas thun rdzas ni :
dug sna dang :
khrag sna dang :
nyungs dkar gyi thun gyis brab cing :
sngags 'di bzlas so :
oM satwaM b+ha rak+sha nan :
che ge mo thuM ril dzaHmA ra ya rbad nan :
de nas 'khor lo de dril te :
la cha'i sbal pa'i nang du gzhug go :
la cha'i sbal pa de :
dgra dang bgegs gang gnod pa'i sa phyogs der song la :
gnas gzhi'i sgo them 'og gam :
mchod rten gyi 'og gam :
brag dang chu 'thab pa'i sa'am :
'phrang dog pa'am :
lam gyi gzhi mdo'am :
lam rgya gram du phyin la :
sa dong gting ring brus la :
de'i nang du sbal pa gzhug :
steng du ro g.yam la rdo rje rgya gram bris pas kha bcad :
steng du rab gnas can gyi sAts+tshas mnan :
de'i khar sas bcad :
de'i khar me btang :
chu blug :
dpa' bo'i bro brdung :
de ltar byas pas dgra bgegs gdug pa can dang :
ban bon gyis byad du bcug pa dang :
sa bdag klu gnyan dang 'gras pa dang :
rang gi gtad log pa dang :
sngar gyi phung sri langs pa dang :
mi phyugs smyo 'bog byung ba dang :
gshin rgab ma chod pa dang :
sri'u ma sos pa dang :
sde chen po dang 'gras pa dang :
bgegs pho mos gnod pa thams cad la 'di byas pas thub pa yin :
rngams chen la lan gsum bskyar bas mi non mi srid :
gdug pa thams cad kyi kha 'ching zhes bya ba :
dgra bgegs thams cad dus gcig la mnan pa 'di'i steng du :
yang sprul gyi khyung gcig bskyed la bzhag go :
steng du khyung gi bro rdung ni rgyud nas shes par bya'o :
dgra bgegs gdug pa can mnan pa'i las rim mo :
sa ma ya :
badzra pA Ni la na mo :
o rgyan pad+ma 'byung gnas ngas :
dpal chen lag na rdo rje yi :
rgyud dang man ngag khrid kar bcas :
slob ma smin byed dbang bskur dang :
khyung chung klu 'dul mdze 'joms so :
sbyin sreg nag po gcig skor dang :
mthu chung dgra bo phung byed dang :
ser ba lo 'joms mu khri dang :
gtad chung nag po mdze btang dang :
mnan pa sa 'khor nag po ste :
de ltar man ngag gdams pa rnams :
mkha' 'gro bzhi la mngon du zhus :
da lta mtsho rgyal khyod la gtad :
spel ba'i gnas med gter du sbos :
lan cig dus kyi tha ma la :
skal ldan gcig gis len par 'gyur :
'gro ba 'ga' la phan par 'gyur :
des kyang mang por spel mi bya :
gcig brgyud thugs kyi dkyil du chongs :
sa ma ya :
rgya rgya rgya :
kha thaM:[ \u0f01\u0f83]:
dpal lag na rdo rje sprul pa'i khyung dang bcas pa la phyag 'tshal lo :
lag na rdo rje khyung gsang ba'i rgyud 'di la :
gleng gzhi dang :
mtshan nyid dang :
rab tu dbye ba gsum gyis ston pa las :
dang po la phun sum tshogs pa lnga'i sgo nas bshad de :
de la ston pa phun sum tshogs pa dang :
'khor phun sum tshogs pa dang :
gnas :
dus :
chos dang lnga'o :
de yang dang po gnas 'byung ste :
sum cu rtsa gsum dga' ldan lha'i yul na :
bcom ldan shAkya thub pa la :
'khor rnam pa bzhi la sogs pas bskor nas chos 'chad cing bzhugs pa la :
de'i dus de'i tshe na :
lcang lo can gyi pho brang na gsang bdag phyag na rdo rje la :
byang chub sems dpa' sprul pa'i khyung dang :
ye shes kyi khyung dang :
las kyi khyung dang :
'jig rten gyi khyung dang :
yang sprul dang bcas pa rnams kyis bskor nas :
dga' ldan gnas su byon pa dang :
lha'i bu dri med 'od nad kyis zin nas yod pa la :
lha'i dbang po brgya byin gyi thugs rab tu ma bde nas :
bcom ldan 'das la 'dud pa dang dus mtshungs so :
de nas bcom ldan 'das kyis 'dzum pa mdzad cing :
gsang ba'i bdag po la spyan mi 'gyur bar gzigs so :
gsang ba'i bdag pos kyang mkhyen nas :
bcom ldan 'das la mchod pa dang :
bskor ba lan mang du byas nas :
'di skad ces gsol to :
kye bcom ldan 'das :
sems can kun gyi don gyi phyir :
bdag la byin gyis brlab tu gsol :
zhes lan gsum zhus pas :
bcom ldan 'das kyis thugs rjes gzigs te nang du yang dag par 'jog las bzhengs nas :
se gol lan gsum drag tu brdab pas :
dus gsum gyi bde bar gshegs pa thams cad kyis :
nam mkha'i khams til gyi gang bu bzhin du gang bar gyur te :
sku gsung thugs kyi byin rlabs kyi 'od zer nam mkha'i khams gang bar spros te :
gsang bdag khyung dang bcas pa la bstim par gyur to :
yang gsang ba'i bdag pos gsol pa :
kye bcom ldan 'das :
sems can kun gyi don gyi phyir :
bdag la dbang rnams ma lus bskur du gsol :
zhes khyung dang bcas pas yang zhus pas :
gsang ba'i bdag po khyung dang bcas pa la :
sku gsung thugs yon tan phrin las rnam pa lnga'i dbang rnams ma lus pa bskur bar gyur nas :
dbang rtags su gsang ba'i bdag po khyung dang bcas pa'i phyag g.yas su :
gser gyi rdo rje rtse lnga pa re re byung ngo :
de nas gsang ba'i bdag pos gyen du btegs shing nam mkha' la gsor bas :
'jig rten gyi khams thams cad g.yo ba dang :
'gul ba dang :
ldeg pa dang :
shig shig dang :
'ur 'ur dang :
chem chem la sogs pa rtags bco brgyad byung ngo :
de ltar byung ba dang 'jig rten khams kyi lha 'dre lha dang klu la sogs pa'i sde brgyad rnams skrags shing sngangs te :
rang rang lag cha sa la bor te :
mgrin gcig tu bcom ldan 'das la skyabs su gsol bas :
bcom ldan 'das kyi zhal nas :
khyod rnams nga yis mi thul bas :
khro bo gtum po 'di nyid la skyabs su gsol zhig :
ces bka' bstsal nas lung bstan to :
de nas de rnams kyis gsang bdag khyung dang bcas pa la :
mchod pa dang :
bskor ba lan grangs med byas nas zhus pas :
e ma :
khro rgyal 'jigs pa'i khyung dang bcas :
mthu stobs bdag po chen po lags :
bdag cag 'khor dang bcas pa rnams :
'jigs pa 'di las bskyab tu gsol :
gos sngon can gyis bskyab tu gsol :
zhes srog skyabs zhus pa dang :
gsang ba'i bdag pos bka' bstsal pa :
'o na khyed rnams nga yi bka' nyan na :
sems can mi la gnod pa ma byed par :
char chu dus su 'bebs pa dang :
lo phyugs rtag tu legs par mdzod :
mi nad phyugs nad rgyun chod la :
khyad par nga yi gdung 'dzin srungs :
badzra pA Ni zer tsam la yang :
khyed rnams kyis grogs dan gyis shig :
klu la sogs pa'i gnod byed rnams med par gyis shig :
brlag par gyis shig :
tshar gcod par gyis shig :
de ltar byed na khas longs la mna' bor cig :
ces bka' bstsal pa dang :
khong rnams kyis smras pa :
kyai :
thugs rje can khyed sprul pa'i khyung dang bcas pa'i bka' la nyan :
mthu stobs can gyis ci ltar gsungs pa bzhin du bgyid do :
gal te de ltar ma bgyis na ni :
bdag cag rnams kyi lus rul zhing myag par gyur cig :
mgo yang ardza ka'i rdog po bzhin du 'gas par gyur cig :
gnam lcags kyi ral gris lus gshag par gyur cig :
mkha' lding rgyal po'i gzan du gyur cig :
ces mna' dor ro :
de ltar gnas rnam par rgyal ba'i khang bzang der :
de'i tshe de'i dus na :
ston pa bcom ldan 'das kyis bstan pa'i chos rgyud kyi rgyal po 'di nyid :
zhu ba po yi 'khor ni lha'i dbang po brgya byin no :
gdul bya btul ba'i 'khor ni klu la sogs pa'i lha srin sde brgyad do :
sdud pa'i 'khor ni :
phyag na rdo rjes bsdus pa'o :
dus phun sum tshogs pa ni :
de rnams 'dzom pa'i dus su bshad do :
des gleng gzhi'i lo rgyus mdor bstan pa'o :
lha'i mtshan nyid zhi ba'am :
lha gzhan ma yin te :
khro bo phyag rdor khyung dang bcas pa'o :
sngags kyi mtshan nyid ni :
rgyu ma nor ba rtsa ba'i yi ge hU~M:
bskyed pa rkyen gyi sngags hU~M hU~M phaT phaT do :
bzlas pa las kyi sngags ni bsnyen sngags 'bru drug pa dang :
sgrub sngags ta ki tsa ta la sogs pa'o :
bskul ba phrin las kyi sngags ni :
drag po bsad pa'i las te :
drag sngags brgyad pa la yang sprul khyung gi sngags btags pa'o :
chos kyi mtshan nyid ni :
chos gzhan ma yin te :
o rgyan pad+ma'i chos khyad do :
rab tu byed pa la rgyud kyi rnam grangs dang sbyar nas bshad de :
de la dang po rgyud ma byung ba la :
byung ba gleng gzhi'i le'u bshad do :
de nas rgyud kyi byin rlabs ma zhugs pa la byin rlabs 'jug par byed pa smin byed dbang gi le'u bstan no :
de nas bsnyen pas yi dam lha yis rgyab ma rten na :
sgrub pa sgrom 'jug gis las la 'jug tu mi btub pas :
rdzas dang bsnyen pas bkru ba'i le'u bstan no :
de la rdzas kyis sngags dang :
ting nge 'dzin gnyis ka'i grogs byed pas na :
rdzas 'dogs pa dang :
byug pa dang :
ltor btang ba'i le'u bstan no :
de ltar rdzas yod kyang lha med na :
rdzas rkyang pas log nas 'ong bas na :
ting nge 'dzin dang lha bsgom pa'i le'u bstan no :
sngags med na lha rkyang pa bsgom pa tho yor dang 'dra bas na :
drag po'i sngags kyi le'u bstan pa'o :
sngags bzlas pa la yang mchod bstod kyis ma bskul na sngags brag ca dang 'dra bas :
mchod bstod kyi le'u bstan no :
sngags rdzas ting nge 'dzin gsum gyis rtags mtshan myur du 'byin pas na :
rmis ltas nad ngos 'dzin pa'i le'u bstan no :
de ltar nad ngos bzung bas :
'du ba rnam bzhi'i nad du 'dug na :
'tsho byed sman gyis bcos pas na :
sman bcos bstan pa'i le'u bstan no :
de la yang gsor btub mi btub kyis nad rtogs dgos pas na :
rmis ltas dang cho 'phrul brtag pa'i le'u bstan no :
de yang las kyi mtha' mnan bsreg 'phang gsum gyis sdud pas na :
sbyin sreg zhi rgyas dbang drag gi le'u bstan no :
de ltar gnod pa'i 'dre thul kyang sdang ba'i dgra bo'i bar chod byung dogs pas na :
gnod sbyin srog gzer nag po'i le'u bstan no :
de yang 'brel dang ma tshang med pas na :
phun sum tshogs pa rgyud kyi don zhes bya ba la :
srog las ser ba med dam snyam pa la :
drag po rdzas ser gyi le'u bstan no :
de ltar sgrub pa byas tshad kyi gzhug mnan pa la thug pas na :
mnan pa 'khor lo'i le'u bstan no :
las gzhug mnan pas sdud pa la rnal 'byor pa la lto dgos pas na :
mi rgod jag 'ching gi le'u bstan no :
de ltar sngags rdzas ting nge 'dzin gsum gyis mi thub pa gang yang med kyang :
bskal pa tha ma la 'gro don phyogs med byed dgos pas na :
rgyal bsen sgos su 'dul ba dang :
zho nyes chang nyes srung ba'i le'u bstan no :
de ltar thun mong ma yin pa'i rgyud zab mo 'di ma 'ongs pa'i dus kyi tshe na :
gang zag ngan pa la mi sbyin zhing :
gang zag snod dang ldan pa la byin cig par gdams shing gtad pas na :
gdams pa gtad pa'i le'u bstan no :
de ltar rgyud 'di'i mtshan nyid gang zag gcig gi cha rkyen du :
shin tu zab pa'i don du gsungs pas :
'khor rnams dga' zhing rjes su yi rangs pas na :
rjes su yi rangs pa'i le'u ste :
bcu dgus gtan la dbab pa rdzogs so :
sa ma ya :
e ma rgyud thams cad kyi yang bcud :
man ngag thams cad kyi nying khu :
bcud thams cad kyi thigs pa :
gsang sngags thams cad kyi 'bras bu :
phyag rdor thams cad kyi snying bkol :
khyung rgod thams cad kyi srog tig :
khyung sngags thams cad kyi yang snying :
drag sngags thams cad kyi mthar thug :
lung thams cad kyi snying thig :
'byung po thams cad kyi gnyen po :
rgyal bsen thams cad kyi gseg brdar :
sa gdon thams cad kyi shan pa :
mdze nad thams cad kyi phyags shing :
srung ba thams cad kyi ti ka :
rdzas sbyor thams cad kyi log gnon :
pad+ma 'byung gnas kyi khyad chos :
mtho lding dung la'i bcud chen :
khyung rgod gsang ba'i sgrub pa :
rin chen gser gyi rgyal mtshan lta bu 'di :
bcom ldan 'das kyis dga' ldan gyi gnas su :
'khor rnam pa bzhi la sogs pa la bshad de :
de'i tshe phyag na rdo rjes bsdus nas :
rgya gar gyi nub phyogs o rgyan gyi yul du :
mkha' 'gro bzhi la gdams shing gtad :
de nas o rgyan pad+ma 'byung gnas dang :
gu ru chos kyi rdo rje dang :
paN+Di ta yang dag pa'i bshes gnyen gsum gyis mkha' 'gro bzhi la gsol ba mgrin gcig tu btab pas :
bka' rang babs su byung ngo :
o rgyan gyi dge slong pad+ma bdag gis :
phyi rabs kyi don du mtsho rgyal la gdams te :
gsang sngags kyi pho brang tsa ri'i byang phyogs su :
lung pa rta ro dmar po kha phye ba lta bu'i nang du :
brag nag po srin po'i ro bcings pa lta bu'i khrod du sbas so :
phyi rabs las can gcig dang 'phrad par shog :
sa ma ya :
rgya rgya rgya :
kha thaM:[ \u0f01\u0f83]:
oM badzra pA Ni la na mo :
mnan pa'i 'khor lo'i man ngag :
dgra bgegs thams cad dus gcig la mnan pa'i thabs la :
'khor lo bri thabs la sogs pa sgrub gzhung na gsal :
de la lha 'dre ngos ma zin par spyi la byed na :
nyungs dkar dang :
dug sna :
khrag skam rnams kyi thun gyis brdeg cing sngags 'dis gzir ro :
oM satwaM b+ha rak+sha rak+Sha nan :
badzra sarba duSh+TAn trig nan :
e hur thuM dza :
mA ra ya rbad nan :
ces so :
de nas rmi lam du :
khyi dang :
a tsa ra dang :
spre'u :
btsad po byung na rgyal po yin pas :
nyungs dkar gyi thun gyis brab cing 'di bzla'o :
rA tsa trig nan :
rA tsa hur thuM dza :
mA ra ya rbad nan :
zhes bzla'o :
bud med dang :
skyes pa dang :
sre mong dang :
khyi mo dang :
stag :
bya mo nag mo byung na :
ma mo dang bsen mo yin pas :
dug thun brab cing sngags 'dis brdeg go :
rag mo trig nan :
ra hur thuM dza :
mA ra ya rbad nan :
ces so :
lha khang dang chu mig dang :
rtsi shing dang :
mtsho dang :
phyugs dang :
nya sbrul dang :
sbal lcong dang :
sdig sbrul rnams byung na :
klu dang sa bdag gnyan sde brgyad yin :
bye tshan thun gyis brab cing :
sngags 'dis brdeg go :
nA ga trig nan :
nA ga hur thuM dza :
mA ra ya rbad nan :
zhes so :
bu chung dang :
sre mong dang :
btsun pa dang :
mi nag byung na :
dam sri dang bdud yin pas :
nyungs nag gi thun gyis brab cing :
sngags 'dis brdeg go :
ru tra trig nan :
ru thuM dza :
mA ra ya rbad nan :
zhes bzla'o :
mi dmar rta dmar dang :
khyi dmar dang :
sha ba dgo ba dang :
ri dwags byung na btsan yin pas :
lcags phye'i thun gyis brab cing :
sngags 'dis brdeg go :
tri tir ti trig nan :
tri thuM dza :
mA ra ya rbad nan :
zhes bzlas so :
a tsa ra dang mi rengs skya bo dang :
sngags pa rnams byung na :
dgra bla yin pas :
nyungs dkar gyi thun gyis brab cing :
sngags 'dis brdeg go :
badzra sA d+hu trig nan :
tri hur thuM dza :
mA ra ya rbad nan :
zhes bzla'o :
dus rtag tu dgra ldang na :
dgra sri langs pa yin pas :
nyungs dkar gyi thun gyis brab cing :
sngags 'dis brdeg go :
dgra bo'i nr-i trig nan :
nr-i hur thuM dza :
mA ra ya rbad nan :
zhes bzla'o :
sngags thams cad kyi mgo la :
bsnyen pa phyag rdor khyung bcas dgos so :
de nas 'khor lo dril te :
mnan pa dang :
mnan thabs dang :
bro rdung ba dang :
yang sprul gyi khyung bskyed pa rnams bya'o :
mnan pa 'khor lo'i man ngag :
lha 'dre ngos bzung ba'i thabs zab mo rdzogs so :
sa ma ya :
rgya rgya rgya :[ \u0f01\u0f83]:
phyag rdor khyung dang bcas la 'dud :
de yi bsnyen sgrub las sbyor gyi :
cho ga'i rim pa bstan pa ni :
lag na rdo rje'i dbang thob pas :
bdag dbang bar chad med gnas su :
gtsang zhing bdag med sa blangs la :
dkyil 'khor mda' gang gru bzhir bya :
de la khrag chang chag chag gdab :
de steng thig chen bcu gnyis gdab :
de 'og sngags pa blo ldan pas :
cha chen bzhi bzhi brgyad dag bgo :
de nas cha bran bgo ba ni :
dang po dang ni bzhi pa la :
dkyil bshags phyi ma bgo bar bya :
gnyis gsum dkyil stong mtha' gnyis gdab :
phyogs gzhan kun kyang de bzhin te :
cha chen gnyis dang dang po yi :
cha bran phyi nang mu khyud bskor :
de ni thig gdab rim pa 'o :
de nas dkyil 'khor bri ba ni :
gtsang zhing gsang ba'i tshon rnams kyis :
gru gsum mthing nag zla gam dbang :
'khor lo rtsibs bzhi ser po bya :
gong ras ljang gu mu khyud dkar :
gru chad sgo bzhi phyogs tshon bya :
de yi phyi rol cha bran la :
dri 'am pany+tsa'i re khA drang :
'dod yon la sogs gzhan dang mthun :
lcags ri nag po me ri dmar :
de sogs dkyil 'khor legs par bsgrub :
der dgos rdzas kyi rim pa ni :
rdza'am rin chen bum pa la :
gser gyi rdo rje rtse lnga bri :
de yi nang du dug mu zi :
gu gul bdud rtsi gla rtsi dang :
ldong ros btsan dug sgog skya dang :
bul tog brgyad po zhib tu btags :
de rnams chu dang 'o mar sbyar :
bgegs bskrad bum blugs kha rgyan gzug :
ras sngon mgul chings gzungs thag btag :
de nas dkyil 'khor dbus su bzhag :
dkyil 'khor de yi grwa rnams la :
bkra shis dar dmar me long sogs :
thun mong rgyan rnams gzug par bya :
de nas mchod rdzas bsham pa ni :
bum pa'i mdun du dmar gtor bsham :
rgyun gtor zhig kyang ci rigs bya :
g.yas su yon chab chu gtsang dang :
me tog spos dang mar me sogs :
rdo rje dril bu phreng ba dang :
dgos rdzas ma lus bsham par bya :
de nas sngags 'chang sgrub pa pos :
bde ba'i gdan la 'dug byas la :
sngon du skyabs 'gro sems bskyed btang :
de nas tshogs gnyis gsag pa ni :
bdag nyid snying khar hU~M bsams la :
sngags kyis bgegs bskrad mchod bsang bsrung :
de nas hU~M las 'od 'phros pas :
bla ma gsang bdag khyung bcas dang :
sangs rgyas byang chub sems dpa' rnams :
mdun gyi nam mkhar byon bsams la :
bdun rnam dag pa bya ba ni :
hU~M:
bla ma gsang bdag khyung rnams la :
lus ngag yid gus phyag 'tshal lo :
stong gsum mchod pa'i bye brag rnams :
'gro ba rnams kyi don du 'bul :
bskal par bsags pa'i sdig pa rnams :
bla ma gsang bdag khyung la bshags :
dge ba'i las ni thams cad la :
dam pa'i rjes su yi rang ngo :
sems can mos pa ci bzhin du :
chos kyi 'khor lo bskor du gsol :
myur du mya ngan 'das ston rnams :
bskal pa'i mthar thug bzhugs su gsol :
dge ba thams cad dril nas ni :
byang chub chen por bsngo bar bgyi :
de nas nam mkha'i lha tshogs kyi :
'od zer bdag la thim pa yis :
sgrib pa byang nas rang lus ni :
rim gyis bsdu zhing stong par bsam :
de nas dmigs pa bsgom pa ni :
bdag bskyed bum bskyed gnyis su bya :
de la bdag bskyed bsgom pa ni :
de bzhin kun snang rgyu gsum po :
yid la shin tu gsal bsgom ste :
rgyu las b+h+rU~M byung gzhal yas khang :
nyi zla klu gnyan gdan steng du :
hU~M:
rgyu babs 'od zhu 'od 'phros pas :
don gnyis byas nas tshur 'dus pas :
bdag nyid gsang ba'i bdag por bskyed :
de nas mchod rdzas byin rlabs ni :
phyag rgya dbang dang ting 'dzin rnams :
kun la sbyar zhing 'di skad brjod :
oM badzra yak+Sha hU~M:
oM A ha ra pra wa ra :
pra tIts+tsha ho :
oM badzra puSh+pe hU~M:
oM badzra d+hU pe hU~M:
oM badzra A lo ke hU~M:
oM badzra gan+d+he hU~M:
oM badzra nai wid+ya hU~M:
oM badzra shab+da hU~M:
oM a kA ro mu khaM sarba d+harmA NAM Ad+ya nud pan+na twAta oM AHhU~M:
de nas ye shes spyan drang ba :
hU~M:
chos dbyings nam mkha'i dkyil 'khor nas :
bde gshegs rgyal ba'i thugs kyi sras :
phyag na rdo rje gsang ba'i bdag :
gdug pa 'dul phyir gshegs su gsol :
gsang bdag phyag rdor thugs dkyil nas :
sprul pa'i bya khyung shar ba ni :
khyung rgod ma rungs gdug rtsub can :
klu gnyan 'dul phyir gshegs su gsol :
oM badzra pA Ni :
badzra g+ha ru Na :
bud+d+ha\u0f8e
rat+na\u0f8e
pad+ma\u0f8e
karma g+ha ru Na :
badzra sa ma ya dza :
hU~M:
gsang bdag thugs rjes byon pa legs :
bdag ni bsod nams skal par ldan :
bdag gi mchod yon bzhes nas kyang :
'di nyid du ni bzhugs su gsol :
oM badzra pA Ni la sogs kyi mthar :
bud+d+ha nA ga sa ma ye hU~M:
hU~M:
ji ltar bltams pa tsam gyis ni :
lha rnams kyis ni khrus gsol ltar :
de bzhin bdag gis lha yi chu :
dag pa yis ni sku khrus gsol :
oM pra wa ra pra tIts+tsha ho :
bdag dang 'gro la thugs brtse'i phyir :
nyid kyi rdzu 'phrul mthu yis ni :
ji srid mchod pa bdag bgyid na :
de srid gsang bdag gdan la bzhugs :
oM pad+ma ka ma lA ya hU~M:
hU~M:
stong gsum 'di 'am gzhan dag na :
me tog ji snyed mchis pa kun :
gsang bdag khyung dang bcas la 'bul :
'gro ba'i don du bzhes su gsol :
oM badzra pA Ni g+ha ru Na :
puSh+pe pU dza me g+ha sa mu dra s+pha ra Na sa ma ye hU~M:
de bzhin spos dang mar me dang :
dri chab zhal zas sgra snyan sogs :
thams cad kun la 'gres pa ste :
de bzhin mchod pa ci rigs 'bul :
skabs 'dir sgrub thabs bzhin du bstod :
de nas ye shes sems dpa' de :
dam tshig sems dpa' bdag la bstim :
'od zhu sgrib pa dag song la :
bskyed pa'i sngags kyis slar gsos pas :
bdag nyid gsang bdag khyung rnams su :
sgrub thabs bzhin du gsal bar bskyed :
de nas bum bskyed bya ba ni :
bum pa mi dmigs stong pa las :
b+h+rU~M las ye shes gzhal yas khang nang du :
baM las bdud rtsi'i rgya mtsho bsgom :
paM las pad+ma'i sdong po'i steng :
nyi zla'i steng du hU~M 'phros pas :
las gnyis byas nas dam tshig bskyed :
ye shes spyan drangs mchod bstod bya :
lha gnyis bsres la gong bzhin bskyed :
de nas bzlas pa bya ba ni :
bum pa'i gzungs thag lag tu blang :
bying rgod la sogs skyon spangs la :
smra ba bcad de ci nus bzla :
yid kyis bsam gtan 'phro 'du bya :
bzlas pa 'gal me'i 'khor lo bskor :
thun gyi mtshams la bab pa na :
yang sprul khyung rnams tshur bsdus la :
mchod bsang byin rlabs mchod bstod bya :
de ltar nyin mtshan ci rigs thun :
bsnyen sgrub sngags kyis zhag gsum bdun :
bzang rtags ma byung bar du bsgrub :
thun rnams kun gyi tha ma la :
bzod gsol dge bsngo ci rigs bya :
rgyun gtor gtang zhing 'dod gsol btab :
de nas ye shes gshegs pa ni :
mdun du phyes la 'di skad do :
oM:
khyed kyis sems can don kun mdzad :
rjes su mthun pa'i dngos grub stsol :
gsang bdag yul du gshegs nas kyang :
slar yang 'byon par mdzad du gsol :
badzra mu :
zhes pas ye shes sems dpa' gshegs :
dam tshig sems dpa' chu la bsdu :
de nas bum pa'i bdud rtsi'i chus :
rang ngam gzhan rnams bkru ba ni :
tshes gcig nas ni dgu stong bar :
kha yar dag la rab tu shis :
de yang gzhan la dbang bskur ram :
byin rlabs byed na 'di ltar ro :
hU~M:
gsang bdag khyung dang bcas pa yi :
sku gsung thugs ni zhu ba'i chu :
lha yi chu ni dag pa yi :
mi bskyod pas ni dbang bskur ro :
bsnyen sgrub sngags la :
ka lAk+Sha a b+hi Shiny+tsa mAM:
zhes gdags :
tshig 'di brjod la bkru bar bya :
hU~M:
'di ni khrus mchog dpal dang ldan :
byin rlabs ye shes khrus kyi chu :
bdud rtsi'i chu ni dag byed 'dis :
nyon mongs nad gdon bkru bar bya'o :
sngags brjod mgo lus dag par bkru :
de nas zhal zas sna tshogs thogs la :
bkra shis smon lam gang rigs sbyar :
zhi ba'i sbyin sreg rgyas par bya :
gtor ma gtang zhing yig brgya bzla :
dkyil 'khor bsdus la lus bsrung bya :
rdul tshon phyags la chu la dor :
thams cad sgyu ma lta bur bsgom :
de ni bsnyen sgrub rim pa 'o :
de nas rdzas kyi sbyor ba ni :
btags pa byug pa ltor btang ci rigs spyad :
las sbyor bsad pa'i dus su yang :
dkyil 'khor rgyan rdzogs gong bzhin te :
brub khung ling ga thun yang bca':
ting 'dzin sngags kyi rim pa ni :
yang sprul khyung gi 'phro 'du dang :
bsnyen pa'i sngags la drag sngags ni :
spu gri brgyad pa btags la bzla :
shin tu drag po'i las byed na :
yang sprul khyung dang rang sngags rnams :
stong stong tsam re gdags par bya :
de nas drag po'i las gzhug ni :
sbyin sreg mnan pa ci rigs dang :
gnod sbyin srog sgrub la sogs bya :
tsi tsi dz+wa la'i 'jigs byung na :
lha sgom sngags la brtson par bya :
yi dam lha dang mi 'bral zhing :
dngos grub thams cad 'byung 'dod na :
zhi rgyas dbang gi sbyin sreg bya :
dgra bgegs thams cad tshar gcod na :
drag po'i sbyin sreg gtang bar bya :
rgyal bsen sgos su 'dul 'dod na :
rgyud le'u bcu drug pa ru gzigs :
dgra bgegs thams cad bzlog 'dod na :
mnan pa'i 'khor lo dag la spyod :
dgra bo sgos su 'dul 'dod na :
srog ser gtad la brtson par gyis :
rnal 'byor 'jigs sar 'gro dgos na :
jag 'ching nag po thug phrad bsten :
de ltar dgos pa thams cad kun :
gzhan la ma ltos 'di las 'grub :
sa ma ya :
rgya rgya rgya :
sku rgya :
gsung rgya :
thugs rgya :
sbas rgya :
gtad rgya :
kha thaM:[ \u0f01\u0f83]:
badzra pA Ni la na mo :
de la mos pa'i gang zag gis :
bsnyen sgrub las sbyor thams cad du :
las rnams myur du 'grub pa dang :
thun mong mchog gi dngos grub dang :
bsod nams chen po 'thob bya'i phyir :
gtor ma'i las la brtson par bya :
de la rdzas kyi sbyor ba ni :
mtshan ldan mdzes pa'i snod mchog tu :
zan dang me tog chang chu khrag :
'bru dang shing thog sman sna dang :
chan thug khur ba dkar gsum mngar :
sha khrag rus pa snying sna dang :
dgra bgegs 'byung po rmi lam gzugs :
sbrul dang sbal lcong nya yi sha :
thun rdzas kun gyis gang byas la :
hU~M las raM yaM khaM gis sbyang :
oM a kA ro mu khaM sarba d+harmA NAM Ad+ya nud pan+na twAd oM AHhU~M:
badzra pA Ni ka ru Na yak+ShaM ma hA ba liM ta khA hi :
mgron rnams spyan drangs gtor ma 'bul :
hU~M:
rmad byung gtor ma dam pa 'di :
dus gsum bla ma thams cad dang :
yi dam lha yi dkyil 'khor dang :
gsang bdag phyag na rdo rje dang :
sprul pa'i khyung rgod thams cad dang :
las mkhan gnod sbyin srin po la :
las rnams mdzad phyir gtor ma 'bul :
bcol ba'i las mdzod dgra bo sgrol :
gtor ma'i las dam mdor bsdus pa'o :[ \u0f01\u0f83]:
badzra pA Ni la na mo :
de yi sgom bzlas rgyun khyer la :
dang po skyabs 'gro sems bskyed bya :
de nas ting 'dzin rim pa ni :
de bzhin kun snang rgyu gsum bsgom :
rgyu las b+h+rU~M byung gzhal yas khang :
nyi zla klu gnyan gdan steng du :
rgyu yi yi ge zhu ba las :
de las 'od zer phyogs bcur 'phros :
las gnyis byas nas tshur 'dus pas :
bdag nyid dam tshig sems dpar bskyed :
sngags kyis ye shes sems dpa' sbran :
mchod bstod rgyas bsdus ci rigs bya :
de nas ye shes bdag la bstim :
'od zhu sgrib pa dag bsams la :
bskyed pa'i sngags kyis slar gsos pas :
bdag nyid gsang bdag khyung rnams su :
sgrub thabs bzhin du gsal bar bskyed :
de nas yid kyis spro bsdu dang :
ngag gis bzlas pa nus tshad bya :
skyo na yang sprul tshur bsdus la :
ye shes sems dpa' mdun du bskyed :
de la mchod bstod gong bzhin bya :
brgya pa bzla zhing ye shes gshegs :
dam tshig bsdu zhing lus bsrung bya :
kun la stong nyid rtsi yis bzung :
de ltar byas na nges par 'grub :
blo dman shes rab chung ba dang :
go med glen pa'i rigs rnams la :
khyung rgod gsang ba'i sgrub thabs las :
man ngag zab mo gsal bar bkod :
sa ma ya :
gong gi gtor tshogs 'bul ba'i dus :
bstod bskul phrin las 'di ltar ro :
hU~M:
gsang bdag phyag na rdo rje gos sngon can :
khyed kyi spyan gyis mi gzigs gang yang med :
mkhyen gsal thugs kyis mi mkhyen gang yang med :
bcom ldan gos sngon can la phyag 'tshal bstod :
khyed kyis dbang du ma 'dus gang yang med :
bcol ba'i las rnams mi 'grub gang yang med :
bcom ldan gos sngon can la phyag 'tshal bstod :
zhal nas hU~M dang phaT kyis khams gsum sgrol :
mche ba gtsigs pas skye shi rtsad nas gcod :
bcom ldan gos sngon can la phyag 'tshal bstod :
khro rgyal sku la dur khrod chas kyis brgyan :
zhabs gnyis brkyang bskum nyi zla'i gdan la bzhugs :
bcom ldan gos sngon can la phyag 'tshal bstod :
phyag g.yas gser gyi rdo rje rtse lnga 'gril :
g.yon pas khro gtum dril bus log 'dren 'dul :
bcom ldan gos sngon can la phyag 'tshal bstod :
ljags kyis khro bo'i skan sgra brdabs pa yis :
dgra bgegs ma lus thal bar rlog par mdzad :
bcom ldan gos sngon can la phyag 'tshal bstod :
dbang chen khyed kyis bdag la dbang skur cig :
byin chen khyed kyis bdag la byin phob cig :
rtag tu bdag la bsrung zhing bskyab tu gsol :
dam rdzas bdud rtsi 'bar ba 'di gsol la :
bcol ba'i las rnams myur du 'grub par mdzod :
hU~M:
thugs las sprul pa'i khyung rgod gdug rtsub can :
spyan sngar gang byung ma lus zas su za :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
phyogs bcu nam mkha' yangs pa'i dkyil 'khor nas :
yang sprul khyung du ma gyur gang yang med :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
khyung chen sku lus mi ru bzhugs pa ni :
klu rgyal pho mo ma lus 'dul ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
sku mdog mi 'gyur dkar la 'tsher ba ni :
sprul pa'i sku la dri ma med pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
phyag g.yas rdo rje rtse lnga bsnams pa ni :
dug lnga ye shes lnga ru shar ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
g.yon pa lcags kyu 'bar ba bsnams pa ni :
gang la dmigs pa'i snying nas 'dren pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
zhal nas drag po'i sngags zer 'phros pa ni :
khams gsum srid gsum ma lus sgrol ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
zhabs gnyis nyi zla'i gdan la bzhugs pa ni :
sems can kun la thugs rjes gzigs pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
lcags kyi mchu sder rno la 'gug pa ni :
sa bdag klu gnyan zhal du gsol ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
dbu gtsug nor bu rin chen 'od 'bar bas :
stong gsum mun pa ma lus sel ba'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
g.yas g.yon gshog pa drag tu brdab pa yis :
sa bdag klu gnyan bsregs shing gzhom pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
rdo rje'i mjug ma drag tu brdabs pa yis :
sa bdag klu gnyan rdul du brlag pa'i rtags :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
rdo rje'i spu ru me ltar 'bar ba yis :
gnod byed pho mo'i gnas sar sgar gyis thob :
khyung chen klu 'dul sku la phyag 'tshal bstod :
dgra bgegs ma lus 'dul ba'i dus la bab :
rdo rje'i sder mos gnod byed srog rtsa gcod :
mchu sder drag pos gnod byed snying nas drongs :
phrin las bya khyung dpal chen rigs lnga'i tshogs :
phrin las rnam bzhi'i las rnams bsgrub pa dang :
bdag gi bsam pa'i don rnams 'grub par mdzod :
gzhan yang yang sprul khyung rgod 'bar ba'i tshogs :
sa bdag klu gnyan 'dul ba'i dus la bab :
gnyan chen sde brgyad 'dul ba'i dus la bab :
rgyal bsen pho mo 'dul ba'i dus la bab :
dam rdzas bdud rtsi 'bar ba 'di gsol la :
bcol pa'i las rnams myur du grub par mdzod :
khyung ka ru Na :
lhang lhang :
tser tser :
chum chum :
hril hril :
shar shar :
sil sil :
gnod byed 'byung po'i snying la mA ra ya rbad b+h+yo :
zhes pas bstod cing bskul lo :
gzhan yang 'di skad du :
hU~M:
gsang bdag phyag rdor gos sngon can :
spyan gsum srid pa gsum la gzigs :
thugs kyis 'gro drug thams cad mkhyen :
dbang du stong gsum ma lus sdud :
zhal nas hU~M phaT khams gsum sgrol :
mche bzhi gtsigs pas skye shi gcod :
sku la dur khrod rgyan cha gsol :
zhabs gnyis nyi zla'i gdan la 'gying :
phyag g.yas gser gyi rdo rje gsor :
g.yon pas dril bus log rtog 'joms :
ljags 'dril rkan brdab dgra bgegs sgrol :
gos sngon can la phyag 'tshal bstod :
bdag la dbang skur byin gyis rlobs :
dam rdzas bdud rtsi 'di gsol la :
sdang dgra gdon bgegs rdul du rlogs :
grub pa'i rtags ston las mdzod cig :
hU~M:
gsang bdag phyag na rdo rje yi :
thugs sprul khyung rgod gdug rtsub can :
nam mkha' yang sprul khyung gis 'gengs :
khyung chen sku la phyag 'tshal bstod :
khyung chen mi lus 'gying bag can :
sku mdog dkar la 'od du 'bar :
phyag g.yas rdo rje rtse lnga bsnams :
g.yon pas 'gugs pa'i lcags kyu bsnams :
thugs las ye shes nyi zla 'char :
zhal nas drag po'i sngags zer 'phros :
zhabs gnyis nyi zla'i gdan la bzhugs :
lcags mchu lcags sder rno la 'gug :
dbu gtsug rin chen 'od 'bar ba'i :
khyung chen sku la phyag 'tshal bstod :
bdag la gnod pa'i dgra bgegs la :
rdo rje'i gshog gnyis steng nas rdobs :
rdo rje'i gzhug mas 'og nas skyod :
gnam lcags sder mos bar nas gzir :
rdo rje'i mchu chen snying nas drongs :
las kyi bya khyung gdug rtsub can :
gsang bdag rdo rje'i bka' byung gis :
dam rdzas bdud rtsi 'di gsol la :
sdang dgra gdon bgegs rdul du rlogs :
bcol pa'i las mdzod myur du sgrol :
zhes pas bstod cing bskul :
hU~M:
dus gsum sangs rgyas kun gyi bkra shis ni :
nyin mo bkra shis mtshan mo bkra shis pa :
sangs rgyas gtso yi bkra shis gang yin pa :
bkra shis dam pa des kyang deng 'dir bkra shis shog :
de yis gsungs pa chos kyi bkra shis ni :
nyin mo bkra shis mtshan mo bkra shis pa :
skyob pa chos kyi bkra shis gang yin pa :
bkra shis dam pa des kyang deng 'dir bkra shis shog :
de dag sgrub pa dge 'dun bkra shis ni :
nyin mo bkra shis mtshan mo bkra shis pa :
dge 'dun mchog gi bkra shis gang yin pa :
bkra shis dam pa des kyang deng 'dir bkra shis shog :
shin tu rgyas pa sku mdog gser dang mtshungs :
shes rab rtags su phyag g.yas ral gri phyar :
'phags pa 'jam dpal bkra shis gang yin pa :
bkra shis dam pa des kyang deng 'dir bkra shis shog :
thugs rje'i rtags su sku mdog zla ba'i 'od :
skyon gyis ma gos pad+ma phyag na bsnams :
spyan ras gzigs kyi bkra shis gang yin pa :
bkra shis dam pa des kyang deng 'dir bkra shis shog :
chos nyid mi 'gyur rtags su sku mdog mthing :
thabs shes ldan pas rdo rje dril bu phyag na bsnams :
phyag na rdo rje'i bkra shis gang yin pa :
bkra shis dam pa des kyang deng 'dir bkra shis shog :
ji ltar bcom ldan phyag na rdo rje yi :
sku yi nus pa mthu dang ldan pa yis :
bgegs rnams ma lus tshar gcod bkra shis gang :
bkra shis dam pa des kyang deng 'dir bkra shis shog :
ji ltar bcom ldan phyag na rdo rje yi :
gsung gi nus pa mthu dang ldan pa yis :
ngag gi nyes skyon 'joms pa'i bkra shis gang :
bkra shis dam pa des kyang deng 'dir bkra shis shog :
ji ltar bcom ldan phyag na rdo rje yi :
thugs kyi nus pa mthu dang ldan pa yis :
'khrul rtog thams cad 'joms pa'i bkra shis gang :
bkra shis dam pa des kyang deng 'dir bkra shis shog :
ji ltar gsang bdag phyag na rdo rje yi :
thugs sprul khyung rgod gdug rtsub can gyi mthus :
dgra bgegs ma lus 'dul ba'i bkra shis gang :
bkra shis dam pa des kyang deng 'dir bkra shis shog :
dza ya dza ya si ti si ti :
pha la pha la :
hU~M:
bkra shis rgyal byed bum pas dbang bskur bas :
ye shes dbang bcu rnams la dbang byed cing :
log 'dren bdud bzhi'i dgra las rab rgyal te :
rnam pa kun mkhyen go 'phang thob par shog :
chu gtsang mdog dkar bdud rtsis khrus byas pas :
rang gzhan rgyud la dri ma mi gnas shing :
mi mthun nyon mongs dri ma dag gyur nas :
chos nyid dag pa'i don rnams rtogs par shog :
drag po'i sman dug rdzas brgyad khrus byas nas :
rnam shes tshogs brgyad dri ma dag gyur cing :
bzhi brgya rtsa bzhi'i nad rnams phyir bsal te :
stong phrag brgyad cu'i gdon las thar bar shog :
bkra shis zhal zas longs spyod dbang byin pas :
tshe dang bsod nams longs spyod rgyas gyur cing :
yid 'ong dgos 'dod ma lus 'byung ba dang :
'dod pa'i yon tan lnga la spyod par shog :
bla ma dkon mchog gsum dang ni :
bcom ldan phyag na rdo rje la :
gus pas bsod nams tshogs bsags pas :
myur du sangs rgyas nyid thob shog :
tshe 'di nyid la bde ba dang :
'jigs pa kun las grol ba dang :
rigs dang brgyud rnams 'phel ba dang :
bkra shis phun sum tshogs par shog :
bdag nyid 'chi bar gyur pa'i tshe :
gsang bdag khyod ni mdun byon nas :
skye shi med pa'i byang chub sems :
bdag la mngon sum ston par shog :
srid pa bar dor 'khyams pa'i tshe :
gsang bdag khyed kyis mdun byon nas :
mtho ris dang ni thar pa'i lam :
bdag la mngon sum ston par shog :
mdor na byang chub snying po'i bar :
dngos grub yon tan kun gyi gzhi :
gsang bdag khyed dang mi 'bral bar :
khams gsum sems can don byed shog :
de ltar bdag sogs sems can gyi :
zag bcas zag med dge ba ni :
bgyis dang bgyid 'gyur dge ba rnams :
bla med byang chub chen por bsngo :
thams cad rnam mkhyen 'bras bu thob par shog :
sa ma ya :
rgya rgya rgya :
sgrub gzhung rgyud kyi man ngag las :
rjes kyi bya ba bstan pa rdzogs so :
mang ga laM:[ \u0f01\u0f83]:
rgya gar skad du :
nA ga rA tsa ta ka sha ka ma hA b+h+yi klu pa nA ma :
bod skad du :
gsal byed 'phrul gyi me long chu rgyun zhes bya ba :
dkon mchog gsum la phyag 'tshal lo :
klu'i rgyal po 'jog po dang :   klu'i rgyal pos gud du gsungs pa 'di la /
gso bar bya ba'i brtag thabs ni /
phyi'i yul la brtags pa'o //
dge slong chen pos zhus pa'i lan :
man ngag gud du phyungs 'di la :
nyams dang rtags gnyis   byad bzhin gyi dkyil 'khor la brtag pa /
'byung ba'i dwangs ma mig la brtag pa'o //
su sbyar :
'phrul chung me long 'di la brtag thabs bzhi yod do :
lus la brtag pa dang :   lus kyi sha bkra dang /
bas ldag tu byung ba dang /
sha ro thub mi thub brtag pa'o //
byad la brtag pa dang :
mig la brtag pa dang :
lus kyi mtshan nyid la brtag pa :
lus kyi sha ro la brtag pa'o :
lus kyi sha ro brtag pa ni :
gzugs ci yang ma yin pa la :   bye ma la phur ba brdabs pa snyam byed /
kha dog can dang :   kha dog brtag pa sla'o /
kha dog dang bral ba dang :   kha dog med pa'i brtag dka'o //
lci ba thig le bsam pa :   rdzogs pa ni brtag dka'o //
rus pa'i gting nas ber ba dang :   spyir rus pa'i gting na ba dang /
rma la sogs pa na tsha che na dka'o //
za tsag tsag byed pa ste :
sha ro gting na yod pa yin no :   rma dang ser ka la na tsha med na mi dka'o //
'brum pa brtag pa ni :   'brum pa gting nas chags pa rgya mtsho 'dra /
srin 'bur dang :
sha 'bur dang :
gding 'bur dang gsum ste :
srin 'brum sngags kyi nus pa yin :   sngags kyis nus pas cher song na sos /
sha 'brum   klu la sogs pa'i /   gdon gyi sprul pa yin :
gding 'brum nad gzhi rgyas pa yin :   sha ro gting nas yod pa'i rtags yin /
mig la brtag pa ni :
mig sprin dkar po'i steng na spu ris gsum yod la :   gdon zhugs ma zhugs brtag pa'o //
des lo du lon blta'o :
spu ris dmar po dang :
dkar po dang :   bsdu na dkar nag gnyis su 'dus so //
nag po gsum mo :
dmar po gnyis 'dug na lo gcig lon pa yin no :
dkar po gsum 'dug na   gdon zhugs nas lo gsum song nas rang gis zur tsam rig pa'o /   lo gsum lon pa yin no :
phyed nag por 'dug na lo ma lon pa'i rtags yin no :
mig gi rgyal mo'i brtag thabs la :
mig gi rgyal mo sngo nag gi mtshams nas :   rgyal po'i nad zhugs rtags yin /
spu ris ser po 'dug na gdon zhugs pa'i rtags yin pas :   klu nad zhugs rtags yin /
mkhas pas brtags la   lo du lon du ma lon phyi nas brtag nang nas dri ba gal che'o /   bcos lugs bya'o :
spu ris rta rnga 'khyil ba 'dra ba byung na mi thub bo :   spyir lus la yod na dang gdong pa la byung na mi dga' bas spang ngo //
sna nar byung na gsor btub bo :   lus po la med nas gdong pa la byung na sus mi thig pa yin no /
kha dog dmar ba la dbal skya na mi 'tsho /
dmar la snum chags shing 'od thig ge 'dug na mi gso /
de ni mig la brtag pa'o :
byad la brtag pa ni :
gdong pa dmar la haM pa chags na sha ro yod med kyang mi tshor :   gding nad bying che bas mi sos pa shas che /
kha dog sngo nag la chu mi chags par lus 'dar shig shig 'dug na mi thub bo :   lus po chu grang nyi ma la ma phag pas sings kyi bkrus nas ma phyis par nyi ma la btsan skam byas pa'i rjes la /
dmar khra shig song na mi bzlog
/gnyer chung 'ub po 'dug na mi bzlog
/'dir thag thag la song na mi bzlog
/de me long du gsal /
byad la 'gyur 'deg chung na sos tsam yin /
ma 'gyur na ngan pas dge sbyor rgyun mas chog
/so la mdangs med skya yam gyis song ba la sogs pa la   las nad nag po gding tshod yin   blta bar mi bya'o :
!
spyir lus kyi mtshan nyid brtag pa ni :
spyi gtsug man :
rkang mthil yan chad sha ro dang :
sha 'gyur ba :
sha bkra :
bas ldag tsha tsag :
grang thig :
rdzo thibs se ba :
yang sag sag :
na ba :
za ba ber ba :
'khyug pa :
'gul ba :
de rnams klu'i cho 'phrul yin te :
sa gcig tu ma bsdad par 'pho rung byas na bzang bas 'jigs mi dgos :
sa cha gcig tu gzhi bzung na ngan pas bcos la 'bad do :
pho thams cad kyi g.yas gnyan :
mo'i g.yon gnyan pas brtag :
las ma byas par don med skra mtshams su rdul dus drug tu bsdad na mdze yod :
byad dmar skya byung na rgyal po dang yul bdag gi rgyab byas pa yin pas de'i bcos bya :
sngo skya byung na klu bsen mo dang sdong :
nag la 'brum pa can byung nas phal cher gdong la thug thug 'dug na :
klu bdud gnod pas de'i bcos bya :
'brum bu gding nas lcags gzer btab pa 'dra na 'tsho dka':
kha la yam se :
snying mi dga':
dang kha 'gags :
gnyid chung :
bsnyen pa mi nus par long gtam la sogs pa g.yeng ba la dga':
'dod chags dang gnyid shas che na :
mi sos pa shas che :
spyi bo :
snying kha :
gser mdangs :
mkhur ba'i mtsho :
nu ma :
gru mo :
pus mo :
rkang mthil :
rkang pa :
lag pa'i mtheb chen :
nor bu'i mgo dang :
sgro ba :
sna rtse :
lte ba :
smin mtshams rnams su dang po nad bab na rting ma yang :
sha ro'am :
don med par rma dang chu bur la sogs byung na :
phal cher mi sos :
re re la mi blta'o :
bying po shas cher byung na mi dga':
gzhan tsho la 'jigs mi dgos :
spyi tsam du rgyal rigs sha la rgyug pas tsha tsag :
grang shas :
kha'i sha ro za ba rnams kho'i cho 'phrul yin pas :
zhi ba'i bcos kyis brid pa gal che :
rje rigs chu la gnas pas skom chu mang po mi brten :
thig le gces spras bya :
rje rigs chu la rtsub par byas kyang 'gal ba med :
dmangs rigs rus pa la gnas pas :
drag las mi 'gul :
bsnyen pa la sogs pa thams cad 'jam po brten :
bram ze don snod la gnas pas zas mi gtsang ba mi za :
grib la 'dzem :
dkar chos bya :
gdol pa srog la zhen cing zhe gnag pas :
le lo med par rtsub chos kyang bya :
drag sngags bgrang :
khro bo bsgom :
gzer lnga brten :
gcod byed :
thog 'gel bya'o :
klu rigs mang yang de ltar lnga po la 'dus :
bcos lugs mang yang :
zhi ba la yi ge brgya pa la sogs pa bgrang :
de yang rjes su mthun pa'i rim gro chab gtor la sogs pa bya'o :
drag po la khro bo bsgom :
sngags kyang de'i sngags bgrang :
de dang rjes su mthun par gtsug tor la sogs pa'i rim gro bya :
phyed la phyed ma'o :
yang zab gud du gdams pa'i mdze gsos gcig chog gi man ngag la :
lha phyag na rdo rje zhi ba bsgom zhing :
badzra pA Ni bgrang :
nang du sman :
a ru ra gser mdog bdun :
btsan dug nag po skyes dar ma'i mtheb chen mgo tsam zhig btang :
gnyan gyi kha non :
gu gul nag po thun gcig :
gla rtsi thun gcig :
khyi lud bya bal ma thun gcig btang :
sman chen de rnams rtsi bzhin btags la :
dge slong gtsang ma'i dri chen rnyed na rab ma rnyed na :
zas bcud can zos pa'am :
de yang ma rnyed na :
gang rnyed kyi rkyag pa skam po'i phye ma bre gang tsam gyi nang du bsres la :
rang gi dri chus sbrus :
yang na rkyag zhun gyis sbrus :
rkyag zhun khu ba dri chu la byas la :
ril bu lug ril tsam bya :
de rnams ma rul ma sum ma 'khyag par grib skam byas la :
tsha dro dgong gsum la lnga lnga re zas kyi gong la btang :
grang ba shas che bas :
zhun mar mtheb chen tsam re tsha gong bstan :
de rgyun khyer du byas pas :
klu'i grong khyer lnga brgya 'joms par byed de :
klu rigs thams cad la phan :
zhugs pa dkar nag khra gsum yang 'dra'o :
des nad thams cad phyir don nas lus po la sha shu thar thor la sogs byung na :
dbyar ka'i shing lo rtsa 'bras thams cad rgyas pa'i dus su :
sems can ma tshud par byas la :
shing lo dang :
ldum bu'i rigs su gyur pa las skyes tshad thams cad breg pa de :
zangs mo che'i nang du chu sna mang po blugs nas btso :
rang gi gdong la gla rtsi dang snum byugs la :
rlangs pa la 'dzem :
de nas thams cad tshos pa'i tshad :
'dur 'dur ma song gi bar du :
chu blug gin btsos pa'i ro ma rnams tshags bu la btsags nas bor :
khu ba thams cad bsdus pa'i zhun rul sung gis ma khyer ba byas la byug pa bya :
lus byings la khyab par byug :
na sar byings cher byug :
lto yang thun re btang bas :
nad mdze'i rigs thams cad la slebs pas chog :
gzhan nad rigs thams cad la yang phan :
shing sna ldum sna ci ltar mang gin bzang ngo :
slob dpon pad+ma'i gdams pa yang zab gnad kyi mthar thug :
mdze gso 'tsho byed gzhon nu :
rin chen bdud rtsi'i thigs pa :
sa ma ya :
zab rgya :
snying gi dbus snying ltar btsa' bar gyis :
sa ma ya :
rgya rgya rgya :
sbas rgya :
gtad rgya :
gter rgya :
gar gyi dbang phyug gis rkyen dung la'i brag nas bton pa'i phyag dpe shog ser yang tsha las bshus so //
yi ge pa ni bdag puN+ya b+ha dras bris pa lags so //
dge 'o bkra shis par gyur cig
/mang+ga laM b+ha ban+tu ///
/
