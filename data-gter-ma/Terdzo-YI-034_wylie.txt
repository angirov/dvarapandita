@#//
byang gter phur pa'i sri gnan yi dam drag po gang la'ang sbyar du rung ba'i lag len 'don 'grigs dkyus gcig tu bsdebs pa 'bar ba'i brjid gnon thog brtsegs zhes bya ba bzhugs so //
na mo gu ru ma hA kro d+hA ya /
gsang gsum 'bar ba'i stobs kyis 'khrul rtog gi
/sgo gsum rnam thar dbyings su gnon mdzad pa //
bla ma he ru ka dpal gtsug mchod na //
bdag tshig rdo rjer 'grub pa'i nus byin stsol //
dam pa snga mas gsal mdzad kyang //
rang don ma yin gzhan phan phyir //
'gran phyir ma yin nyer mkho'i phyir //
spyi 'gro'i lag len gsal dgod phye //
de'ang rang snang 'phrul pa'i rang gzugs las dang smon lam ngan pa'i dbang gis sri rkyen gyi lus su grub nas skye 'gro yongs la 'tshe zhing bar du gcod par byed pa las kyi sri chung bcu gsum gyi sngon rabs byang gter phur pa dang bka' brgyad rang shar las bshad cing /
de dag gnan pa'i las rim gsal bar gsungs pa nyid rtsa bar byas /
nag rtsis 'byung ba rin chen kun 'dus kyi
rgyud las waM the 'phrul gyi rgyal pos sri rabs khol du phyung ba lhan thabs sbyar te /
sri gnon gyi phyag len rig 'dzin gong ma rnams kyis mdzad pa yongs su grags kyang /
phal cher phur pa kho na la sbyar bar snang bas /
deng dus sgrub pa po so so'i bsnyen pa dang bstun /
bka' brgyad /
rta phur /
gur drag sogs ci rigs la sbyor dgos pa'i dbang du byas te /
'dir lag len spyi 'gro tsam bshad pa la gsum /
sbyor ba dmigs pa'i rten bca' ba /
dngos gzhi drag po'i rdzong du gzhug pa /
rjes las kyi gzer kha gdab pa 'o //
dang po ni /
bka' brgyad las thod pa la brten nas gnan pa'i gzer kha zhes dang /
byang gter phur pa'i sri gnon las kyang thod par sngags bri tshul tsam gsungs shing /
'byung ba rin chen kun 'dus las kyang thod gnan kho na bshad pa ma gtogs ling ga dmigs bsal ma bshad kyang /
deng sang phyag bzhes su gtso bor ling+ga la rten byed pa ltar na /
dus tshod dmar phyogs phung gsum bdud nyi sogs drag po'i las la bsngags pa'i phyi dro'i char /
dug shog la dug khrag gi snag tshas skyer pa sogs drag shing la bcos pa'i smyu gus rnal 'byor pa lha'i gsal snang nga rgyal brtan pos khro zhing gtum pa'i sems kyis bri /
bri gzhi bri rdzas 'ching thag sogs gnan chas dang 'brel pa thams cad la rang gi kha rlangs dri ma gtan nas ma shor bar lag pa bkru zhing phyi /
kha ras rgyag pa sogs dang lus kyi grib ma'ang ma phog pa dgos /
'bri bya yi dam so so'i las tshogs las 'byung ba ltar dgos mod kyi 'dir spyi tsam du /
'khor lo rtsibs brgyad lto ba dang mu khyud gcig can byas la /
lto bar ling+ga mi gzugs rid cing nyams thag pa rkang lag lcags sgrog gis bsdams pa /
sri gnan dmigs bsal la so so'i mgo brnyan du bsgyur ba dang /
sri chung bcu gsum phyogs gnan byed na mi mgo can kho nas 'thus par bshad /
'ga' zhig gis mgo brnyan bcu gsum g.yas g.yon dbus gsum brtsegs mar bris pa'ang snang /
de'ang byang gter sri rabs ltar na pho sri mi lus spyang ki'i mgo can dang /
mo sri mi lus rnga mong mgo can /
chung sri mi lus sre mong mgo can /
bdud sri khyung mgo can /
btsan sri 'ug mgo can /
rgyal sri bya pho'i mgo can /
dam sri phag mgo
/klu sri sbrul mgo
/dgra sri g.yag mgo
/gri sri sha ba'i mgo
/rgan sri wa mgo
/skyes pa'i byes sri rta mgo
/god sri ra mgo can de bcu gsum du bshad /
gong ma rnams kyis man ngag las 'byung ba'i phyag len ltar na /
pho sri g.yag gi mgo
/mo sri khyi mo nag mo /
dgra sri spyang ki'i mgo
/dur sri wa /
chung sri khyi gu /
god sri 'phar spyang /
phung sri rnga mong /
chung sri sre mong /
bdud sri khyung mgo
/btsan sri 'ug pa /
rgyal sri bya pho /
gri sri sha mgo
/dam sri phag
/klu sri sbrul /
dgra sri g.yag
/byes sri rta /
god sri spyang ki'am 'phar ba gang rigs kyi mgo brnyan du bsgyur nas bri /
snying khar dza kha sprod bar du tri bri /
de'i steng du e /
g.yon du hur /
'og tu thums /
g.yas su dzaH
zhes pa'i 'bru bzhis phyogs bzhir bskor /
de rgyab ling+ga'i mgrin phyogs nas yig mgo phyir la bstan te /
oM sarba dzaHtri ni hU~M dza :
na tri su tri ni hU~M dza :
shan tri ni hU~M dza :
ka tri ni dan+t+ri ni hU~M dza :
kuM kuM dzaHdzaHdzaHhU~M:
sri ngan gdug pa can gyi bla srog rnam shes khug dzaHdzaH
dzaHhU~M baM hoH
zhes dang spro na bla 'gugs sngags kyang bri /
dpral bar e trig nan /
mig gnyis la long /
rna ba gnyis la 'on /
sna la thib /
kha nang du bdud po nga longs /
mgrin par brjed /
dpung pa g.yas g.yon la dzaHhU~M/
pus mo g.yas g.yon la baM hoH
nywa ldir bzhir mA ra ya rbad ces 'bru bzhi'i 'og tu zha re /
brla g.yas g.yon du /
dar sri gdug pa can gyi bla srog shak+ti thun dzaH
zhes pa'i yig mgo pus mo nas brtsam ste bri /
gsang bar phaT/
rkang mthil gnyis su yaM re bri /
ling+ga de'i phyi rol du drag 'khor rtsibs brgyad la /
satwaM 
b+ha 
ya 
mA 
ra 
ya 
nan 
nan /
zhes yig 'bru brgyad mgo phyir bstan /
rtsibs mchan brgyad la /
ya 
brgyad mgo nang bstan /
de rgyab mu khyud la yig mgo phyir bstan gyis gzhung gsal sri sngags la dmod byang btags pa'am /
zab gnad byed na 'di ltar /
lo sri lo bcu gnyis la 'khor ba thams cad mA ra ya chings brubs nan /
zla sri bcu gnyis zla bar babs pa thams cad mA ra ya chings brubs nan /
zhag sri sum cu'i zhag tu 'gyu ba thams cad mA ra ya chings brubs nan /
dus sri drug cu'i srang du sdigs pa thams cad mA ra ya chings brubs nan /
dam sri snang srid 'byung ba dkrugs pa thams cad mA ra ya chings brubs nan /
'gong sri bstan sel phugs su zhugs pa thams cad mA ra ya chings brubs nan /
keg sri spar sme dur du tshud pa thams cad mA ra ya chings brubs nan /
byad sri sde brgyad za kha zug pa thams cad mA ra ya chings brubs nan /
yod sri stong sde'i mi kha zug pa thams cad mA ra ya chings brubs nan /
med sri ltog 'gong sris la rku ba thams cad mA ra ya chings brubs nan /
bgegs sri ci byed bar du gcod pa thams cad mA ra ya chings brubs nan /
gnod sri 'tshe ba'i bdud rigs thams cad mA ra ya chings brubs nan /
dmigs bsal sri gang yin gyi ming dper na dgra dur phung gsum la /
dgra sri phyogs bzhi mtshams nas ldangs pa thams cad mA ra ya chings brubs nan /
dur sri gshin yul 'og nas don pa thams cad mA ra ya chings brubs nan /
phung sri sgo bzhi'i zur nas ldangs pa thams cad mA ra ya chings brubs nan /
mdor na bar du gcod pa'i sri ngan thams cad mA ra ya rbad thuM/
d+ha ra ya d+ha ra ya nan /
mA ra ya mA ra ya nan /
ya ma dam sri kA ya wA ka tsit+ta satwaM b+ha ya nan /
ces dang dza khram nyer gcig gis bskor ro //
!
//phur pa la dmigs bsal gsad pa srog gi spu gri'i rU pa gal che bas /
'khor lo mu khyud gsum bskor ba'i gnyis par rtsibs drug la dgra bgegs kyi gzugs tshang bar bri ste /
shar rtsibs la mgo
/shar lho lag pa g.yon /
lho nub rkang pa g.yon /
nub tu mtshan ma /
nub byang du rkang pa g.yas /
byang shar du lag pa g.yas rnams rtsibs nang du tshud par bya /
mgo brnyan bsgyur tshul gong bshad ltar byas pa'i mgo la /
oM badzra kI li kI la ya :
snying khrag shad dza :
a tsit+ta a pa ra tsit+ta :
lag g.yas la /
ma rak+mo yak+mo :
kA la ru pa snying rtsa la yaM yaM thibs thibs :
lag g.yon la /
tsit+ta srog la dung dung :
srog la yaM yaM:
dza ye bi dza ye :
myags myags sod sod :
tsakra se na gtubs :
rkang pa g.yas la /
snying la phril phril srog la chum chum ka taM ka te snying rtsa la yaM yaM:
snying kha rag dun tri :
rkang pa g.yon la /
ma ma pA shaM ku ru d+ha ti ma ma karma i nan :
shi g+h+raM ma tang gnya' ka ra ye ma ra sa ne pra mar d+ha na ye hU~M phaT:
yan lag bzhi la /
dzaHhU~M baM hoH
snying gar dzaHkha sprod kyi bar du tri /
steng du nan /
'og tu khug
/gsang gnas su phaT/
rkang mthil gnyis la yaM/
rna bar 'on /
mig la long /
sna la zhom /
kha la dung dung bya ba bri /
mu khyud dang po'i snying ga'i tri'i steng thad nas brtsam ste /
ma rak+mo yak+mo kA la rU pa :
dam sri dzaHdzaH
snying rtsa la yaM yaM:
dam sri dza dzaH
srog rtsa la yaM yaM:
snying rtsa la phril phril :
dam sri dza dzaH
srog la chum chum :
tsit+ta srog la dung dung :
snying khrag shad dza :
dam sri dza dzaH
thuM ri li li :
snying rtseg rtseg :
'ur 'ur :
shig shig :
'gul 'gul :
myags myags :
dam sri dza dzaH
sod sod d+ha d+hi ma ma karma :
shrI g+h+raM ka ra ye :
ma ra sa ni :
pra mar d+ha na ye hU~M:
dam sri dza dzaHkhug
/ces pa 'gugs sngags dang /
tshud na de'i mjug tu sbrel la /
oM sarba dzaHtri ni hU~M dza :
na tri su tri ni hU~M dza :
shan tri ni hU~M dza :
ka tri ni dan+t+ri ni hU~M dza :
kuM kuM dzaHdzaHdzaHhU~M:
sri ngan gdug pa can gyi bla srog rnam shes khug dzaHdzaH
dzaHhU~M baM hoH
bla 'gugs sngags /
dgra bo'i bla sha re ma ti 'grim 'grim /
sha ma ru ti thuM thuM/
myogs myogs /
yed yed /
sha ma ru ti khug ling /
myogs ling /
shag ling /
thums dzaH
tsa mun+t+ri dzaHhU~M baM hoH
zhes kyang bri /
ma tshud na gong 'og sngags tshan gnyis gang rung gcig bri+i /
mu khyud phyi ma gsum par /
ma rak+mo yak+mo kA la rU pa :
dam sri satwam+b+ha ya nanaH
snying rtsa la yaM yaM:
dam sri satwam+b+ha ya nanaH
srog la yaM yaM:
snying rtsa la phril phril :
dam sri satwam+b+ha ya nanaH
srog la chuM chuM:
tsit+ta srog la dung dung :
snying khrag shad dza :
dam sri satwam+b+ha ya nanaH
thuM ri li li :
snying rtseg rtseg :
'ur 'ur :
shig shig :
gul gul :
myags myags :
dam sri satwam+b+ha ya nanaH
sod sod d+hA ti ma ma karma :
shrI g+h+raM ka ra ye :
mA ra sa ni :
pra mar+d+ha na ye hU~M:
dam sri satwam+b+ha ya nanaH
zhes bri /
de'i phyi mar dza khram gyis bskor /
de ltar bris grub nas chu zan gtsang mas shog gu'i phyi nang thams cad phyi /
snod gtsang chus bkang bar ling ga lan gcig bshan nas rlung la phyar te
skam nas thog mar rang grib sbyongs /
de nas 'byung bzhi'i ling khrus rgyas pa gshed skor sogs nas 'byung ba ltar grub na legs /
mdor bsdus /
baM ho shud+d+he shud+d+he swA hA/
chu gtor /
raM ho shud+d+he shud+d+he swA hA/
dug shing gi mes bdug
/yaM ho shud+d+he shud+d+he swA hA/
rlung la g.yug
/laM ho shud+d+he shud+d+he swA hA/
sas brab /
e ho shud+d+he shud+d+he swA hA/
nam mkhar g.yugs /
dmigs pa ni dri ma rnams raM las me spros bsregs /
yaM las rlung gis gtor /
baM las chus bkrus /
laM las sas sbyangs /
e las nam mkha' stong pa'i dbyings su yal nas med par bsam /
mnol phab pa'i rdzas sogs bdug la dud pa rang la ma phog par bya'o /
!
/gshom bkod ni /
yi dam gang yin gyi sku rten sogs bkram pa'i mdun du bka' brgyad spyi sgos sgrub gzhung gang la bsten pa de'i gtor ma phyi nang gsang mchod tshogs kyi yo byad rnams mthong brgyud ltar bsham /
de'i mdun nam g.yon phyogs su phung shul dang dur khrod kyi sa la stegs bu gru bzhi mda' gang ba'i dbus su hom khung gru gsum kha khyer gsum ldan nang dug khrag gis dmar po dang phyi ro sol gyis nag por byugs pa logs mdun la bstan pa'i nang du ling+ga'i mgo rang la bstan te bkod /
ser skyer 'om bu'i rtsang dmar nag spel ba srin mo 'gros kyi kha khyer ram phyi nas btsugs /
ro g.yam gyi kha gcod dam po la thun khung yod par bya /
g.yas su mda'/
g.yon du mdung /
rgyab tu tho ba sogs mtshon cha so nang bstan nyal stabs kyis g.yas bskor gyis bshams /
de tsam spros pas ma lcogs na dur rdo gsum gyi khar lcags snod dri ma med par ling ga bkod la khebs ras nag bkab kyang rung zhing /
gru gsum lcags snod gang yin kyang mtha' skor du /
ra khyi phag gsum gyi gzugs /
sngon du sri sha ra sha lag pa lta bu /
sri zan rdza phor lta bu'i snod du ram phye sbang phye go thal gsum bsres pa'i 'brang rgyas mtheb kyu'i gzugs sam changs bu /
sri chang chang skyur dang ba ra rta'i 'o ma go kha'i thal skyo dang sbyar ba /
sri yos yos tshig nag po //
ra sog la tri ya bris pa /
rgyab tu mgal pa kha nag rnams bkod /
gnan thod pho sri la g.yag rog po'i thod pa /
mo sri khyi mo nag mo'i thod pa /
chung sri sre mong gi thod pa'am yang na khyi gu phag gu mig ma bye ba'i thod pa /
dur sri wa'i thod pa'am yang na phyi ba grum thod kyang rung /
btsan sri nya mo sram dang dung dkar gang rigs kyi thod pa /
dgra sri spyang ki'i thod pa /
dam sri khyi ra phag gsum thod pa gang rnyed /
klu srir khyung gi thod pa gsungs kyang mi 'dzom pas 'ol ba'i thod pa /
gri srir dgra sri gri bo mdze can gang rigs thod pa /
god sri 'phar spyang gi thod pa /
lha sri khyung rgod glag gsum gyi thod pa /
phung sri rnga mong gi thod par gnon dgos /
yang na rgyal po'i phung sri mon hor bod gsum thod par gnan no //
blon po'i phung sri spre'u ne tso ri waM gi thod par /
yul mi'i phung sri mdzo rtol spre'u'i thod pa /
dgra sri g.yag dang rta thod /
dme sri 'phar spyang byi thod /
sgo sri pha khu sri can du ngos 'dzin yang thod pa gsal kha med pas khyi thod /
ma bu byur yugs kyi sri khyi phag rnga mong gi thod pa /
chung sri khyi gu phag gu byi la sre mong gi thod pa /
dur sri wa dang grum pa dur bya'i thod pa /
rnal 'byor pa'i sri ra khyi phag gsum dang rabs chad thod pa /
god sri spre'u ra lug be'u'i thod pa /
g.yal mo'i god sri 'phar ba rnga mong gsa' thod /
stang pho'i sri 'phar ba'i thod par gnon dgos pa 'di bcu gsum po 'di byang gter phur pa las bshad pas de ltar nges nas rtsol bas bsgrub /
med thabs med pa'i thod pa gsum ni ra khyi phag gsum mgo yin pas /
gzhung ltar ma 'dzom na kun la spyi 'gro khyi thod kho nas bya ba'i rgyun snang /
sri gnan thod pa'i rigs la gong du ling ga'i snying khar bkod pa'i sngags /
oM sarba dza tri sogs thod pa'i dpral ba nas phyir la mdung tshugs su bri /
dpral bar rgan pa'i rgan sri nan /
gzhon pa'i gzhon sri nan /
'gram pa g.yas la pho'i pho sri nan /
g.yon na mo yi mo sri nan /
ces dug khrag gis bris la skud pa sngo dmar gyis bcings nas sgrub pa'i tshe brub khung du ling+ga dang mnyam du bzhag dgos par gsungs kyang ma shong na hom khung rtsa bar bzhag
/de steng khri'u'i khar yi dam lha gzhung so so'i zlog gtor drag rgyan dar gdugs sku tsaka sogs kyis spras pa bzhag pa'i gsham nas phung re'am snam ras nag po'i gur yol sbrel la brub khung sogs kyis bcas rnams la nyi zer dang mar me'i mdangs bdud rtsi'i zeg ma sogs mi phog par bya /
zlog gtor bkod pa 'di pad phrin nas dpyad gzhir gsungs pa ltar yod med gang byas chog kyang gshed skor gyi phyag len ltar byas pa'o //
gnan pa'i skabs su dgos pa'i rdzas /
lan tshwa /
ba tshwa /
bul tog
/gnan thod dril chas phung re'am yugs sa'i sha gos /
tshon skud sna lnga /
ro g.yam rdo rje rgya gram bris pa /
rang 'thag gi ya khebs la ri rab gling bzhi bris pa rnams bshams /
thun rdzas /
zangs rag mkhar sgong phye ma /
dur rdo /
ri gzar gyi rbab rdo /
mi bsad pa'i rdo /
yungs dkar nag
/ske tshe /
shang tshe /
dug rigs /
mtshe /
gcan gzan gyi mche sder sogs skam thun phon che ba bsags /
gzugs gzhug skabs bdug rdzas /
ra sha ra tshil /
mi rkang rta rkang lci ba ser kha sogs 'og tu dgos pa'i yo byad rnams 'du bya'o //
!
//gnyis pa dngos gzhi drag po'i rdzong du gzhug pa'i thog mar yi dam gang yin gyi phrin las gtang /
bdag bskyed dang gtor ma tshig gcig gis mnyam du bsgrub nas bzlas pa /
srung ma'i gtor 'bul /
tshogs skong lhag ma'i rjes bar du gtang /
de nas lha gzhung so so'i yi dam dang pho nya sgos bskul rnams gtang /
gser skyems bsham /
'bul tshig so so las 'byung ba ltar bya /
dmigs bsal med na spyi 'gro /
rig 'dzin rtsa brgyud sogs sam /
raM yaM khaM/
gser skyems zag pa med pa bdud rtsi'i rgya mtsho chen por gyur /
oM AHhU~M ha hoHhrIHsa byin brlabs la /
hU~M/
byin rlabs mchog stsol rtsa brgyud bla ma dang //
yi dam zhi khro sgrub pa bka' brgyad lha //
sangs rgyas byang sems dpa' bo mkha' 'gro la //
gser skyems mchod pa 'bul lo phrin las mdzod //
mthu stobs dbang phyug dpal mgon lcam dral dang //
dregs pa'i sde dpon chen po sum cu sogs //
ye shes las las grub pa'i dam can la //
gser skyems mchod pa 'bul lo phrin las mdzod //
phyi nang gsang ba gab sbas bstan pa skyong //
dregs pa sde brgyad yul lha gzhi bdag sogs //
srid gsum 'byung po mthu rtsal can rnams la //
gser skyems mchod pa 'bul lo phrin las mdzod //
ces 'bul /
mkhyen gsol ni /
hU~M/
mkhyen cig dgongs shig dus gsum bde gshegs rnams //
gdod ma'i mgon po kun tu bzang nas bzung //
tshigs gsum bla ma ma lus snyan gson cig
/bdag ni rtse gcig dad pa'i sems kyis kyang //
'phags pa mchod cing 'gro don bgyid snyam pa //
dam nyams dgra bo 'di yis ma ster ro //
ma gnong ye shes lha la mkhyen par gsol //
zhi ba rdor dbyings khrag 'thung lnga bcu sogs //
yi dam lha tshogs ma lus snyan gson cig
/bdag ni bskyed rdzogs zab mo'i ngang nyid las //
bsnyen sgrub mthar dbyung las bzhi spyod snyam pa //
las ngan dgra bo 'di yis ma ster ro //
ma gnong ye shes lha la mkhyen par gsol //
rdo rje phag mo ye shes mgon po'i tshogs //
mkha' 'gro chos skyong tshogs rnams snyan gson cig
/bdag ni khyed rnams bsgrub bsten mchod pa dang //
thugs dam bskang zhing las la bskul snyam pa //
dam nyams dgra bo 'di yis ma ster ro //
ma gnong ye shes lha la mkhyen par gsol //
gzu dpang ni /
hU~M/
'gro ba'i dpal mgon bcom ldan shAkya thub //
sdig can lha sbyin ngan pas brnyas btsugs so //
che rtags sku la ngur smrig gsol byas nas //
rdzogs pa'i sangs rgyas thob pa don ma chung //
su bden kun mkhyen mgon pos dpang mdzod cig
/yongs la dbang bsgyur mnga' bdag rgyal po la //
mtha' 'khob rgyal phran ngan pas brnyas btsugs so //
che rtags dbu la dar thod rgyan byas shing //
rgyal khrims tshul bzhin bskyangs pa don ma chung //
su bden kun mkhyen mgon pos dpang mdzod cig
/nam mkhar gnas pa'i bya khyung ga ru Na //
ltas ngan srin bya ngan pas brnyas btsugs so //
che rtags dbu la nor bus brgyan byas shing //
'dab gshog spu gris bltams pa don ma chung //
su bden kun mkhyen mgon pos dpang mdzod cig
/bar snang gnas pa'i g.yu 'brug sngon mo la //
ltas ngan bung ba ser pos brnyas btsugs so //
che rtags lce la glog gis brgyan byas shing //
stong gsum sgra yis bkang ba don ma chung //
su bden kun mkhyen mgon pos dpang mdzod cig
/gangs la gnas pa'i seng ge dkar mo la //
dur khrod wa skya ngan pas brnyas btsugs so //
che rtags dbu la g.yu ral brgyan byas shing //
rtsal gsum lus la rdzogs pa don ma chung //
su bden kun mkhyen mgon pos dpang mdzod cig
/rig 'dzin slob dpon pad+mA ka ra la //
mtha' 'khob lha srin ngan pas brnyas btsugs so //
che rtags gser gyi rdo rje bsnams byas nas //
sgrub pa'i rig 'dzin thob pa don ma chung //
su bden kun mkhyen mgon pos dpang mdzod cig
/chos bzhin spyod pa'i rnal 'byor bdag cag la //
las ngan 'gro ba rnams kyis brnyas btsugs so //
che rtags bsnyen sgrub rnam bzhi mthar phyin cing //
rim gnyis zab mo bsgoms pa don ma chung //
su bden kun mkhyen mgon pos dpang mdzod cig
/ces gsol nas /
dang po sngon gyi byung tshul sri rabs gyer ba ni /
kyai :
sri yul gling dgu bya ba na :
sri mkhar thod pa dgu brtsegs na :
dang po sri yi myes po ni :
gnam sri gal dang gel pa yin :
sa sri cha ma cho dgu yin :
de gnyis byung ba'i byung tshul ni :
ya ma dam sri zhes bya ba :
sngon tshe dam tshig nyams las skyes :
sri mo ma de dgu shor de :
sngon tshe lta ba log las skyes :
de gnyis sri ru langs pa yin :
pha gnam gyi bya nag gshog chag dang :
ma sa yi byi gshog khra mo gnyis :
de gnyis srid cing sprul pa las :
srid pa'i sgo nga bcu gsum byung :
gcig ni brtol pa'i nang shed nas :
mi lus spyang ki'i mgo can byung :
gnas sa ri bo'i rtse la gnas :
za ba skyes pa pho la za :
ming ni pho sri ral can zer :
gcig ni brtol pa'i nang shed nas :
mi lus rnga mong mgo can byung :
gnas sa rgya mtsho'i gting na gnas :
za ba mo yi srid la za :
ming ni mo sri za byed zer :
gcig ni brtol pa'i nang shed nas :
mi lus sre mong mgo can byung :
gnas sa mal gyi 'og na gnas :
za ba byis pa chung la za :
ming ni chung sri 'phung byed zer :
gcig ni brtol pa'i nang shed nas :
mi lus khyung gi mgo can byung :
gnas sa bdud ri'i rtse la gnas :
za ba mo yi srid la za :
ming ni bdud sri nag po zer :
gcig ni brtol pa'i nang shed nas :
mi lus 'ug pa'i mgo can byung :
gnas sa btsan gyi ri la gnas :
ming ni btsan sri dmar po zer :
gcig ni brtol pa'i nang shed nas :
mi lus bya pho'i mgo can byung :
gnas sa lha khang nang na gnas :
ming ni rgyal sri dkar po zer :
gcig ni brtol pa'i nang shed nas :
mi lus phag gi mgo can byung :
gnas sa lung gsum mdo la gnas :
ming ni dam sri phung byed zer :
gcig ni brtol pa'i nang shed nas :
mi lus sbrul gyi mgo can byung :
gnas sa rgya mtsho'i gting na gnas :
ming ni klu sri sngon po zer :
gcig ni brtol pa'i nang shed nas :
mi lus g.yag gi mgo can byung :
gnas sa dgra bo'i mtshams na gnas :
ming ni dgra sri dar ma zer :
gcig ni brtol pa'i nang shed nas :
mi lus sha ba'i mgo can byung :
gnas sa mtshon gyi rtse na gnas :
ming ni gri sri ngan pa zer :
gcig ni brtol pa'i nang shed nas :
mi lus wa yi mgo can byung :
gnas sa mchad pa'i steng na gnas :
ming ni rgan sri ral can zer :
gcig ni brtol pa'i nang shed nas :
mi lus rta yi mgo can byung :
gnas sa ri dgu'i rtse la gnas :
ming ni skyes pa'i byes sri zer :
skyes pa byes su song ba'i tshe :
gtam ngan yul du sleb pa dang :
rta pho byes su song ba'i tshe :
sga stan khyer nas 'ong ba'i sri :
gcig ni brtol pa'i nang shed nas :
mi lus ra yi mgo can byung :
gnas ni ra ba'i phugs na gnas :
ming ni god sri byan mo zer :
phyugs lug ra ba stong pa'i sri :
de dag sri yi byung tshul yin :

gnyis pa sri yi gnan tshul ni :
slob dpon chen po pad+ma yis :
sri can gnon du byon pa'i tshe :
sri can 'khor dang bcas pa yis :
zangs zhu dgu ni mgo la gyon :
sla nga dgu ni brang la bkab :
'breng zhags dgu ni rked la bcings :
satwa gri dgu ni rked la btsugs :
phyogs rnams kun tu phyin pa las :
slob dpon pad+ma 'byung gnas dang :
'gyur med thang la thug ste 'phrad :
sri can nang nas gdong drag pa'i :
sri lcam bra ma bya ba de :
sri can spun dgu'i sring gcig ma :
de yi mchid nas 'di skad zer :
slob dpon chen po tshur gson dang :
nga ni sri lcam bra ma yin :
ming po sri can spun dgu yin :
nga yi pha ma 'khor dang bcas :
skye 'gro kun gyi sri ru che :
khyod hab kyis za'am hub kyis 'thung :
de skad tsam zhig zer ba dang :
slob dpon chen pos 'di skad gsung :
nga ni khyod kyis thub pa'i gang zag min :
lta sgom spyod pa'i 'bras bur ldan :
sangs rgyas kun gyi byin gyis brlabs :
chos skyong srung ma bran du khol :
khyod 'khor dang bcas pa thams cad kun :
nga yi 'khor g.yog bran du bya :
de skad gsungs pas sri mo ni :
skad cig nyid la bros la shor :
de nas slob dpon chen po yis :
sngags dang phyag rgyas sri can bkug :
ngag tu yang ni 'di skad brjod :
kyai :
sri can 'khor bcas 'dir shog cig :
de ring tsam las dga' ba med :
'di na rin chen gzhal yas khang :
mthong ba tsam gyis spro ba bskyed :
dga' zhing brod pa'i gnas 'dir shog :
sri can rgod cing 'dur zhing shog :
glu len bro brdung yod pas shog :
ri rab tsam gyi zas kyang yod :
rgya mtsho tsam gyi skom yang yod :
sha bsur dud pa bsnam du shog :
'ja' tshon lus la gyon du shog :
'phrul gyi me long blta ru shog :
skyo ma bal skyo ldag tu shog :
lha yi gzhal yas blta ru shog :
dung khang nang du nyal du shog :
sri zan kham gsum za ru shog :
de skad tsam zhig gsungs pa dang :
las kyi dbang gis sri can rnams :
rang dbang med par mdun du byung :
phyag rgya gnyan pos zil gyis mnan :
dus dang gnas skabs de tsam na :
sri mo bya ba'i las ngan de :
gnyid du song ba'i rmi lam du :
nam gyi phar ma tshur phyed na :
rmi lam mi ngan rmi lam bzang :
rta nag gcig la zhon pa rmis :
thang nag gcig la phyin pa rmis :
sri zan kham gsum zos pa rmis :
skyo ma bal skyo ldag pa rmis :
dngul dkar me long blta ba rmis :
dung khang nang du nyal ba rmis :
lus la 'ja' tshon shar ba rmis :
g.yas su thog gcig babs pa rmis :
g.yon du 'brug gcig ldir ba rmis :
bar du glog gcig 'khyugs pa rmis :
gzhal yas khang du phyin pa rmis :
sri rmi lam mkhan gyis bshad du gsol :
de skad tsam zhig brjod pa dang :
sri rmi lam mkhan gyis lan btab pa :
sri mo las ngan tshur nyon dang :
de ring phan chad su dang 'phrad :
sri 'dul gcig dang ma 'phrad dam :
rmi lam mi bzang rmi lam ngan :
g.yas su thog gcig babs pa de :
rdo rje dril bu dkrol ba yin :
g.yon du 'brug gcig ldir pa de :
gsang ba'i rnga chung ldir ba yin :
bar du glog gcig 'khyugs pa de :
slob dpon lce ni glog ltar 'khyug :
sri zan kham gsum zos pa de :
sbang zan kham gsum zos pa yin :
skyo ma bal skyo bldags pa de :
thal skyo nur mo ldag pa yin :
'phrul gyi me long blta ba de :
ra sog skya mor blta ba yin :
'ja' tshon lus la shar pa de :
tshon skud sna lngas bcings pa yin :
rta nag gcig la zhon pa de :
mgal pa kha nag zhon pa yin :
dung khang nang du nyal pa de :
khyi thod skya mor bcug pa yin :
glu len bro rdung byed pa de :
sngags dang phyag rgyas bro brdung yin :
sri can pho mo 'gug pa yin :
de skad zer ba thos pa dang :
sri mo dam sri las ngan de :
la dgu lung dgu brgal nas bros :
slob dpon chen po pad+ma yis :
pho nya mgyogs byed bskul nas ni :
drag po'i stobs kyis myur du bkug :
thar sa med pa'i rgya gcig btab :
de nas sri mos 'di skad smras :
slob dpon chen po snyan gson dang :
sri can bros kyang 'gugs pa de :
dgos don ci zhig yod pa yin :
de skad tsam zhig smras pa dang :
slob dpon chen pos 'di skad gsung :
khyod sri can 'khor dang bcas pa yis :
'gro ba kun la gnod 'gal byas :
da ni dam sri gnon pa yin :
sangs rgyas bstan la gnod 'gal byas :
rdo rje slob dpon sku dgra byas :
bsgral ba'i zhing bcu khyod la tshang :
gsad cing gnan pa'i dus la babs :
de skad tsam zhig gsungs pa dang :
sri mos 'di skad lan btab bo :
kyai :
slob dpon chen po bdag la gson :
spyir mi rigs sum brgya drug cu la :
sri can 'khor bcas ma gtogs pa'i :
bgegs rigs stong phrag brgyad cu yod :
yang bgegs sum brgya drug cu yod :
byis pa'i gdon chen bco lnga yod :
tshe rabs bgrangs pa'i lha 'dre yod :
'phral la gnod pa'i rkyen bgegs yod :
las kyi dbang gis gnod 'gal byas :
de dag sri yis lan pa min :
bdag cag sri yis lan pa min :
dus kyi dbang gis gnon 'dod na :
thod pa'i thod rabs bshad kyang 'tshal :
mi rigs sum brgya drug cu la :
thod bsdus sum brgya drug cu yod :
de dag gang dang gang la zer :
btsal gyis mi rnyed thod gsum yod :
mnan pas mi non thod gsum yod :
gnan du mi rung thod gsum yod :
med thabs med pa'i thod gsum yod :
gnan mi dgos pa'i thod gsum yod :
mgo las ma byung thod gsum yod :
shing las ma byung mgal gsum yod :
de dag gang dang gang la zer :
lding gsum thod pa gang la zer :
'gros gsum thod pa gang la zer :
'dzul gsum thod pa gang la zer :
'phyo gsum thod pa gang la zer :
de skad tsam zhig zer ba dang :
slob dpon chen pos 'di skad gsungs :
btsal gyis mi rnyed thod gsum ni :
bya khyung ka ru'i thod pa dang :
seng ge dkar mo'i thod pa dang :
g.yu 'brug sngon mo'i thod pa yin :
mnan gyis mi non thod gsum ni :
btsad po dar ma'i thod pa dang :
ban bon dar ma'i thod pa dang :
bram ze dar ma'i thod pa yin :
gnan du mi rung thod gsum ni :
yongs kyi dge bshes thod pa dang :
dge slong khrims ldan thod pa dang :
rnal 'byor rtogs ldan thod pa yin :
med thabs med pa'i thod gsum ni :
du ru phag gi thod pa dang :
ku ku rA tsa'i thod pa dang :
tshe tshe ra yi thod pa yin :
gnan mi dgos pa'i thod gsum ni :
rgya mo sna ring thod pa dang :
hor mo spyi ring thod pa dang :
mon mo nag mo'i thod pa yin :
mgo las ma byung thod gsum ni :
phyag tshang ku ba'i thod pa dang :
bya mo nag mo'i sgo nga dang :
kham pa sa las grub pa gsum :
shing las ma byung mgal gsum ni :
ra ru gnyer ma can dang gcig :
lug ru khug pa de dang gnyis :
g.yag ru lding ba de dang gsum :
khyung rgod glag gi thod pa gsum :
lding gsum lding gi thod pa yin :
sha 'gros rna 'gros rkyang 'gros gsum :
'gros gsum 'gros kyi thod pa yin :
wa 'dzul phyi 'dzul grum 'dzul gsum :
'dzul gsum 'dzul gyi thod pa yin :
nya 'phyo sram 'phyo dung 'phyo gsum :
'phyo gsum 'phyo yi thod pa yin :
de skad tsam zhig gsungs pa dang :
yang gcig sri mos 'di skad zhus :
kyai :
slob dpon chen po tshur gson dang :
lding gsum lding gi thod pa ni :
dgos bya gang dang gang la yod :
med thabs med pa'i thod pa de :
med thabs gang dang gang la med :
tshwa dang bul tog ba tshwa gsum :
dgos bya gang dang ci la dgos :
bal tshon sna lnga ci la dgos :
ba ra rta yi 'o ma de :
dgos pa gang dang ci la dgos :
ro g.yam rdo rje rgya gram de :
med thabs gang dang ci la med :
gu gul dud pa ci la dgos :
skyer pa'i tsher ma ci la dgos :
de skad tsam zhig zer ba la :
de nas slob dpon 'di skad gsungs :
lding gsum thod pas lha sri 'dul :
'phyo gsum thod pas btsan sri 'dul :
'gros gsum thod pas god sri 'dul :
'dzul gsum thod pas 'thab sri 'dul :
'phyo gsum thod pas che sri 'dul :
ra khyi phag gsum thod pa ni :
dam sri 'dul na dgos pa yin :
se skyer 'om bu'i rtsang rnon de :
dam sri gsod pa'i mtshon cha yin :
dug chen du ba bul tog gsum :
rdzongs gsum 'debs pa'i rdzas yin no :
ba ra rta yi 'o ma de :
thal skyo byed pa'i khu ba yin :
bal mtshon sna lnga'i skud pa de :
sri can 'ching ba'i thag pa yin :
ro g.yam rdo rje rgya gram de :
sri can gnon pa'i g.yam pa yin :
slob dpon chen pos de skad gsungs :
sri mos yang gcig 'di skad zhus :
pho sri ldang na gang nas ldang :
pho sri brdzu na gang du brdzu :
dbyibs dang kha dog ji ltar 'byung :
gnon pa'i thod pa gang la byed :
pho sri gnon na gang du gnon :
mo sri ldang na gang nas ldang :
mo sri brdzu na gang du brdzu :
dbyibs dang kha dog ji lta bu :
gnon pa'i thod pa gang la byed :
gnon sa gang dang gang du byed :
dgra sri ldang na gang nas ldang :
dgra sri brdzu na gang du brdzu :
dbyibs dang kha dog ji ltar 'byung :
dgra sri gnon pa'i thod pa gang :
gnon sa gang dang gang du byed :
dur sri ldang na gang nas ldang :
dur sri brdzu na gang du brdzu :
dbyibs dang kha dog ji ltar 'byung :
dur sri gnon pa'i thod pa gang :
gnon sa gang dang gang du byed :
phung sri ldang na gang nas ldang :
phung sri brdzu na gang du brdzu :
dbyibs dang kha dog ji ltar 'byung :
phung sri gnon pa'i thod pa gang :
gnon sa gang dang gang du byed :
god sri ldang na gang nas ldang :
god sri brdzu na gang du brdzu :
dbyibs dang kha dog ji ltar 'byung :
god sri gnon pa'i thod pa gang :
gnon sa gang dang gang du byed :
chung sri ldang na gang nas ldang :
chung sri brdzu na gang du brdzu :
dbyibs dang kha dog ji ltar 'byung :
chung sri gnon pa'i thod pa gang :
gnon sa gang dang gang du byed :
de skad tsam zhig zhus pa dang :
slob dpon chen pos 'di ltar gsungs :
pho sri gangs dkar ltongs nas ldang :
brdzu na g.ya' dang gangs su brdzu :
dbyibs dang kha dog dkar la 'tsher :
gnon pa g.yag rog thod par gnon :
gnon sa gangs dkar ltongs su gnon :
mo sri rgya mtsho'i gting nas ldang :
brdzu ba khyi mo nag mor brdzu :
dbyibs dang kha dog mthing la nag :
khyi mo nag mo'i thod pa ru :
gnon sa rgya mtsho'i gting du gnon :
dgra sri la btsas 'og nas ldang :
brdzu ba lcags kyi spyang mor brdzu :
dbyibs dang kha dog sngo skya la :
spyang ki sngon mo'i thod par gnan :
gnon sa la btsas 'og tu gnon :
dur sri dur gyi sgab nas ldang :
brdzu ba wa mo dar mar brdzu :
dbyibs dang kha dog dmar la skya :
wa mo dar ma'i thod pa ru :
gnon sa dur gyi 'og tu gnon :
phung sri grog po'i nang nas ldang :
brdzu ba rnga mong gwa par brdzu :
rnga mong gwa pa'i thod par gnon :
gnon sa grog po'i nang du gnon :
god sri ra ba'i phugs nas ldang :
brdzu ba 'phar spyang gnyis su brdzu :
'phar spyang gnyis kyi thod par gnon :
gnon sa ra ba'i phugs su gnon :
chung sri mal gyi 'og nas ldang :
brdzu ba khyi gu phag gur brdzu :
res 'ga' re 'u lug gur brdzu :
dbyibs dang kha dog gang yang ston :
chung gsum thod pa'i nang du gnon :
gnon sa mal gyi 'og tu gnon :
de nas sri yis lan ma thebs :
de tshe slob dpon pad+ma yis :
sri rnams gnon pa'i dus la babs :
gnam gyi bya nag gshog chag de :
nyin mo pho brgya'i sha la za :
nub mo mo brgya'i khrag la 'thung :
nangs nub byis pa phyags mas 'debs :
mi rnams bu dga' zer ba la :
sri can rnams kyis za res babs :
bu dga' zer ba'i gnas su byung :
khyod kyi pha yang ngas kyang zos :
da yang khyod la za res babs :
de bas sring mo chung mar gnang :
zer ba thos par gyur ma thag :
ming pos sring mo'i rtsa ru phyin :
sring mos ci nyes dris pa la :
ming pos sngar gyi lo rgyus bshad :
de nas sring mos 'di skad smras :
ming po de la ma 'jigs shig :
ngas shig de ru phyin nas kyang :
pha yi mi sha blang zhig zer :
nang gros byas nas sring mo phyin :
bud med g.yo dang khram che bas :
chung mar byas nas kha bslu byas :
ci la 'jigs zhes dris pa las :
sde brgyad yongs la nga mi 'jigs :
thog rjes btsan la nga re 'jigs :
brngan pa byin nas gsod du bcug :
thog rjes btsan pos 'phrang la bsgug :
'gyur ba med pa sri dang 'phrad :
mda' rgyab dpral ba'i dbyings su thebs :
chung mas ngu brdzu byas nas dris :
khyod la sus brgyab mi 'chi 'am :
nga yi blo gtad su la 'chol :
zer zhing mtshang nas brus pa la :
sri yis bden snyam snying gtam smras :
ma ngu nga ni mi 'chi yi :
bla ru byis chung bdun yod pas :
byis chung de rnams ma shi na :
kho bo bsad kyang 'chi re kan :
de skad zer zhing snying gtam bshad :
chung mas yang cig kha bslu byas :
bla yi byis chung bdun po de :
gang za gang 'thung gang du nyal :
cir brdzu 'bod na gang nas 'bod :
'bod pa'i rdzas ni ci zhig yin :
de skad byas pas 'di skad zer :
bla yi byis chung bdun po de :
nyin mo gangs kyi ltongs su nyal :
nub mo rgya mtsho'i gting du nyal :
'bod na rgya mtsho'i gting nas 'bod :
lci ba ser ga'i dud pa dang :
mi rkang gling bu'i sgra dang bcas :
sri skad lan gsum bos na 'ong :
de ltar byas na nam phyed nas :
yong ngo zer te rtsol ba byas :
rin po che yi byi'u chung bdun :
rgya mtsho de yi 'gram du byung :
yas gzung de ni mgo nas bzung :
mas gzung de ni rkang nas bzung :
ra khyi phag gsum thod par bcug :
bal tshon sna lngas rgya chings byas :
rdo rje rgya gram 'og tu gnan :
de yis sri yi bla gcig bsad :
de byas de thub gnon pa yin :
zhes rta la bskyon nas btang /
de nas brub khung bskyed pa ni /
e las brub khung 'di nyid lcags sreg gi khang sgrom /
las kyi gshin rje'i btson khang /
rngams nag la gting ring ba /
dbang chen gser gyi sa gzhi'i 'og tu slebs pa /
'dod chags kyi khrag mtsho 'khyil ba /
zhe sdang gi me dpung 'bar ba /
gti mug gi mun pa gtibs pa /
nga rgyal gyi brag ris gtams pa /
phrag dog gi rlung dmar 'tshubs pa /
dug dang nad kyi na bun 'thibs pa /
de'i nang du tri las dam sri nag la ham pa /
sngo la rid pa /
shin tu nyam thag pa /
gan rkyal du bsgyel pa /
mig shi mig tu blta ba /
yan lag lcags sgrog gis bsdams pa gcig tu gyur /
lci ba ser ga'i dud pa /
ra sha ra tshil /
mi rkang rta rkang bsregs pa'i gsur dang bcas /
bden pas 'gugs pa ni /
na mo /
rtsa brgyud bla ma dkon mchog gsum //
dpal chen sri 'dul dkyil 'khor lha //
mkha' 'gro chos skyong srung mar bcas //
ma lus bka' yi bden pa dang //
chos nyid rnam dag rgyu 'bras zab //
phyag rgya lha sngags ting 'dzin mthus //
bstan 'gror gnod byed dgra bo dang //
dam sri 'byung po gdon gyi rigs /
khyad par bdud pho thod phreng dang //
ma bdud gar dbang gnyis tshogs bu //
rgyal blon yul khams phung ba'i sri //
dam sri dgra sri god sri dang //
sgos sri chung sri dur gyi sri //
g.yal mo'i god sri stang pho'i sri //
che chung zhang tsha rje khol sri //
ma bu phu nu lcam dral sri //
yod med sri sogs sri ngan gyi //
bla srog rnam shes rten 'di la /
khug cig sdom myos lha dang dbyes //
dbyer med ngo bo gcig tu gyur //
gnan gzer ltar /
che sri chung sri /
dgra sri god sri /
phung sri dur sri /
me sri chu sri /
mtshon sri dam sri la sogs pa'i sri rigs thams cad skad cig la dzaHdzaH
zhes lan gsum brjod /
bka' brgyad la 'gugs byang 'di ltar /
hU~M:
dpal chen sri 'dul chen po ni :
che mchog yongs rdzogs lha tshogs bzhengs :
sri ngan 'gugs pa'i las mdzod cig :
yang dag thugs kyi lha tshogs bzhengs :
sri ngan 'gugs pa'i las mdzod cig :
'jam dpal sku yi lha tshogs bzhengs :
sri ngan 'gugs pa'i las\u0f8e
pad+ma gsung gi lha tshogs bzhengs :
sri ngan 'gugs pa'i las\u0f8e
phur pa phrin las lha tshogs bzhengs :
sri ngan 'gugs pa'i las\u0f8e
ma mo rbod gtong lha tshogs bzhengs :
sri ngan 'gugs pa'i las\u0f8e
rig 'dzin slob dpon lha tshogs bzhengs :
sri ngan 'gugs pa'i las\u0f8e
'jig rten mchod bstod lha tshogs bzhengs :
sri ngan 'gugs pa'i las\u0f8e
dmod pa drag sngags lha tshogs bzhengs :
sri ngan 'gugs pa'i las mdzod cig :
ces bskul /
yi dam gzhan la rang gzhung skabs babs kyi 'gugs byang gtang /
phur pa'i rigs la /
hU~M/
bskul lo dpal chen sri 'dul che //
bskul lo khro rgyal he ru ka
/bskul lo bdud 'dul 'jigs byed che //
bskul lo rdo rje gzhon nu mchog
/bskul lo 'khor lo rgyas 'debs yum //
bskul lo khro bcu yab yum rnams //
bskul lo khra thabs pho nya'i tshogs //
bskul lo phur srung dregs pa rnams //
bka' 'khor srung ma sde brgyad bcas //
rang rang sder bcas mthu dpung skyed //
bskul lo dam can mthu ma chung //
snyigs dus bskal pa'i tha ma la //
thugs dam zhal bzhes mi dgongs sam //
bdag cag dpon slob yi yang chad //
thugs dam gnyan po'i dus la babs //
gnod par byed na lha yang rung //
dam las ldog na mched kyang rung //
mi byams sdang na nye ring med //
gzugs can dgra dang gzugs med bgegs //
srung skyob byed pa'i lha dang phrol //
sngo ljang rlung gi rta la skyon //
myur mgyogs glog dmar shugs kyis drongs //
thar med btson dong nang du khug
/gnon byed ri rab zhabs la gnon //
bcol pa'i phrin las 'grub par mdzod //
pho nya 'gyed pa ni /
hU~M:
dam tshig chen po'i dus la bab :
mthu rtsal dbyung ba'i dus la bab :
sprul pa 'gyed pa'i dus la bab :
dgra bgegs bsgral ba'i dus la bab :
sdang ba'i dgra dang gnod pa'i bgegs :
gang la bya ba khyod kyis shes :
bla srog rnam par shes pa kun :
ma shor ma gtang khug la shog :
btab pa'i dus las ma 'da' bar :
zhing bcu tshang ba'i dgra dang bgegs :
gnod byed dam sri gdug can tshogs :
thams cad ma lus myur du khug :
lcags kyu can gyis snying nas zungs :
zhags pa can gyis yan lag chings :
lcags sgrog can gyis drwa bar chugs :
dril bu can gyis myos su chugs :
las kyi rlung gis rgyab nas phul :
bskal pa'i mun pas mdun nas sus :
skad cig thang cig yud tsam la :
rang dbang med par khug la shog :
ces pho nya bskul /
gang la'ang rin chen kun 'dus ltar /
sri mo dga' yin dga' yin shog
/sri mo rgod kyin rgod kyin shog
/sri mo 'dur gyin 'dur gyin shog
/do nub tsam las dga' ba med do shog
/do nub tsam las gzha' ba med do shog
/dga' 'o gzha' 'o yod do shog
/bro brdung glu len byed du shog
/ri rab zas su za ru shog
/rgya mtsho skom du 'thung du shog
/'ja' tshon lus la gon du shog
/'phrul gyi me long blta ru shog
/dung khang nang du nyal du shog
/gzhal yas khang la blta ru shog
/spos bsur dud pa snom du shog
/sri sha kham gcig za ru shog
/sri zan sbang zan za ru shog
/sri chang hub gcig rngub tu shog
/sri yos sun gcig 'gam du shog
/de nas 'bod pa'i sngags ni /
sri mA ra ya mA ra ya shog shog
/sarba dza tri ni dzaHshog
/sri mo gung gung shog
/ka tri ni dzaHshog
/shan tri ni dzaHshog
/na tri ni dzaHshog
/su tri ni dzaHshog
/dan tri ni dzaHshog
/sri mo gung gung shog
/sri mA ra ya shog
/ces dang /
phur pa la 'gugs sngags thun mong ma yin pa /
oM badzra kI li kI la ya :
ma rak+mo yak+mo kA la rU pa :
dam sri dza dzaH
snying rtsa la yaM yaM:
dam sri dza dzaH
srog rtsa la yaM yaM:
snying rtsa la phril phril :
dam sri dza dzaH
srog la chum chum :
tsit+ta srog la dung dung :
snying khrag shad dza :
dam sri dza dzaH
thuM ri li li :
snying rtseg rtseg :
'ur 'ur :
shig shig :
'gul 'gul :
myags myags :
dam sri dza dzaH
sod sod d+ha d+hi ma ma karma :
shi g+h+raM ka ra ye :
ma ra sa ni :
pra mar d+ha na ye hU~M:
dam sri dza dzaHkhug
/ces dang /
bla 'gugs sngags /
oM badzra kI li kI la ya sri ngan dzaHhU~M baM hoH
sri ngan gyi bla sha re ma ti 'grim 'grim /
sha ma ru ti thuM thuM/
myogs myogs /
yed yed /
sha ma ru ti khug ling /
myogs ling /
shag ling /
thums dzaH
tsa mun+t+ri dzaHhU~M baM hoH
zhes pa rnams skabs su gang babs brgya stong sogs bungs bskyed la bzla /
dmigs pa ni /
dkyil 'khor lha tshogs rnams kyi sku las /
sprul pa'i khro bo khro mo /
pho nya dpag tu med pa 'phros /
pho sri g.yag dkar po'i rnam pa /
mo sri khyi mo nag mo'i tshul sogs gong gsal ltar la /
ri bo'i rtse /
rgya mtsho'i 'gram /
'jig rten khams gar gnas kyang sri ngan rnams bye'u khras 'ded pa ltar bkug nas gzugs la bstim /
!
yang /
dkyil 'khor lha tshogs rnams las khro bo 'dod rgyal lcags kyu dang /
sgo ma bzhi rang ming gi mtshon cha 'dzin pa dpag med spros te /
sri chung bcu gsum gtso bor gyur pa'i gdon bgegs gnod byed srid rtse nas mnar med kyi bar du gang du gnas sa nas /
lcags kyus snying phug
/zhags pas ske nas bcings /
lcags sgrog gi drwa bar bcug
/dril bus myos par byas /
mtshon cha sna tshogs kyi char phab nas /
las kyi rlung gi 'khor lo la bskyon te rang dbang med par myur stabs su bkug ste gzugs la dbang med du gyur nas /
byad thag gis gru gu ltar bcings /
lus ngag yid gsum shin tu nyam thag pa la rdo rje rgya gram shin tu lci bas mnan te /
bdag mdun gzi brjid kyi mthus 'gul ba tsam yang mi nus par bsam /
sngags tshan re dang gong 'og dmigs pa gang rigs re sbrags nas brgya 'gro bar bya /
sri rnams bred cing 'dar ham ham dkyil 'khor dang slob dpon la gsol ba btab par mos la /
sems dpa' sangs rgyas kun gyi gtso :
bde chen 'du 'bral med pa'i thugs :
dkyil 'khor lha dang slob dpon la :
lus ngag yid gsum phyag bgyid do :
de'i lan du /
dam sri bya ba'i sdig can khyod :
tshe rabs snga ma'i lan chags kyis :
dus 'di nyid du sri rnams byung :
rnal 'byor nga yi gshed mar byung :
khyod ni bsgral ba'i zhing yin gyis :
gsang ba'i gnas 'dir 'dus tshogs shig :
tri badzra ang+ku sha dzaHdza :
gnod par byed pa'i phung sri 'di :
tshe rabs snga ma'i lan chags kyis :
sangs rgyas bstan pa 'di yis bshig :
dkon mchog dbu 'phang khyod kyis phrogs :
yon mchod rnams la gnod pa'i bgegs :
sdang ba'i dgra dang gnod pa'i sri :
skad cig tsam gyis 'dul ba'i phyir :
gru gsum 'bar ba 'dir gsol cig :
da lta nyid du mchis par gyur :
nor gyis dogs nas ming rus bri :
brlag gis dogs nas ling+ga byas :
zag gis dogs nas thod par bcug :
khyod kyi rdzu 'phrul brlag bya'i phyir :
da lta nyid du 'dir song zhig :
na mo /
rtsa brgyud bla ma dkon mchog gsum //
dpal chen sri 'dul dkyil 'khor lha //
mkha' 'gro chos skyong srung mar bcas //
ma lus bka' yi bden pa dang //
chos nyid rnam dag rgyu 'bras zab //
phyag rgya lha sngags ting 'dzin mthus //
bstan 'gror gnod byed dgra bo dang //
dam sri 'byung po gdon gyi rigs /
khyad par bdud pho thod phreng dang //
ma bdud gar dbang gnyis tshogs bu //
rgyal blon yul khams phung ba'i sri //
dam sri dgra sri god sri dang //
sgos sri chung sri dur gyi sri //
g.yal mo'i god sri stang pho'i sri //
che chung zhang tsha rje khol sri //
ma bu phu nu lcam dral sri //
yod med sri sogs sri ngan dang :
phung sri bya ba'i sdig can khyod :
snying nas khug cig badzra aM ku sha dza :
phung sri bya ba'i sdig can khyod :
ske nas chings shig badzra pA sha hU~M:
phung sri bya ba'i sdig can khyod :
yan lag sdoms shig badzra s+pho Ta baM:
phung sri bya ba'i sdig can khyod :
myos par gyis shig badzra g+haN+De ho :
gu gul gyis bdug cing thun brab la /
dza :
gu gul sbyar bas sri bdugs pas :
gnod pa sri yi rdzu 'phrul nyams par shog :
chang dang dug khrag sna tshogs pa :
drag po'i dmar gtor mtshon dbal brdar :
lcags zangs 'khar sgong ske tshe dang :
dkar nag yungs dkar thun brab pas :
gnod pa sri yi rdzu 'phrul nyams par shog :
oM sarba dza tri ni hU~M dza :
na tri su tri ni hU~M dza :
shan tri ni hU~M dza :
ka tri ni dan+t+ri ni hU~M dza :
kuM kuM dzaHdzaHdzaHhU~M:
zhes bzlas pa 'di la gong gi dmigs pa bcas nan tan 'bad /
sngags 'di 'dra min mang yang byang gter phur pa ltar bkod pa yin /
gnan pa'i gzer kha ltar na /
oM sarba tri ni hU~M dza :
su tri ni hU~M dza :
shan tri ni hU~M dza :
ka tri ni hU~M dza :
ni tri ni hU~M dza :
grum grum grum dza dza dza :
zhes pa'ang gang 'grub bzla /
thun mthar gtor 'bul spyi 'gro'am mchod bstod bya /
khro bo 'bar ba'i tshogs rnams kyis //
dgra bgegs byad ma thams cad kyi //
lus ngag thal ba'i rdul bzhin rlogs //
rnam shes chos kyi dbyings su spor //
ces phrin bcol brjod /
de nas thun gzhan rnams mngon rtogs nyung ngu'i bdag bskyed bzlas pa brgya tsam bya /
gser skyems 'bul /
mkhyen gzu mi dgos /
sri rabs phyin sngar bzhin gtang la nyin mtshan thun drug gam bzhi'am gsum sogs khug rtags ma byung bar bya /
dgong mo chad brtan sogs las byang gi rjes rnams dkyus ltar bya'o //
!
/khug rtags byung nas 'gugs sngags rnams nyung tsam byas pa'i mthar gzir zhing gcun pa ni /
rang nyid yi dam du gsal ba'i thugs ka nas 'od zer dpag tu med pa 'phros /
dmigs bya rnams la phog
/ba mo la nyi zer phog pa'am /
me tog sad kyis khyer ba ltar bkrag mdangs nyams /
bdag mdun dang brub khung gi rtsang rnams bshan pa pho mo'i ngo bor gsal ba'i zhal nas sngags sgra dir ri ri bzlas pas /
drag sngags kyi 'od zer me lce rno ngar dang ldan pa'i mtshon cha'i rnam par 'phros te /
lus kyi yan lag nang khrol rnams gcad gtub byas te lo tog ser bas bcom pa ltar gyur /
yang dug gis 'tshub cing nad kyis gzir nas dbang po nyams shing rnam shes tri mar me 'chi kha'i 'od ltar nag kem kem pa de yang thums se bsad par bsam la /
bka' brgyad la drag sngags so lnga pas mtshon /
yi dam so so'i gsad thun gyi sngags bzla /
thun rdzas la'ang ngar gdags /
phur pa la sgos kyi sngags dmigs zab gnad ni /
rdo rje gzhon nu sku smad khro phur lcags sreg gi rang bzhin te /
dmigs bya'i spyi gtsug tu btab /
rkang mthil nas phyungs /
lce steng nas og mar phyungs /
snying gar thog brgyab pa ltar song bas srog rtsa thal bar btang /
yang dgra bo'i sgo gsum bya sgro me la bsregs pa'am /
gzhob brdzis pa ltar thal ba bun song nas /
phur pa'i char rgyun ma chad par babs /
rjes med rtsa lag phung thal du song bar bsam la /
lus ngag yid gsum sgrol ba'i dmigs pa bsgom la /
oM badzra kI li kI la ya :
ma rak+mo yak+mo kA la rU pa :
dam sri mA ra ya sod /
snying rtsa la yaM yaM:
dam sri mA ra ya sod /
srog rtsa la yaM yaM:
snying rtsa la phril phril :
dam sri mA ra ya sod /
srog la chum chum :
tsit+ta srog la dung dung :
snying khrag shad dza :
dam sri mA ra ya sod /
thum ri li li :
snying rtseg rtseg :
'ur 'ur :
shig shig :
'gul 'gul :
myags myags :
dam sri mA ra ya sod /
sod sod d+ha d+hi ma ma karma :
shi g+h+raM ka ra ye :
ma ra sa ni :
pra mar d+ha na ye hU~M:
dam sri mA ra ya sod phaTaH
ces bzlas la thun brdeg
/thugs dam drag tu bskul ba ni /
hU~M:
dpal chen rdo rje gzhon nu dang :
yum mchog 'khor lo rgyas 'debs ma :
khro bcu khra thabs sgo skyong tshogs :
sras dang srung ma dam can rnams :
sku ni 'jigs gzugs stong khams khyab :
gsung ni drag sngags 'brug stong ldir :
thugs ni chos dbyings skye ba med :
gtum chen dus mtha'i me ltar 'bar :
sprul pa'i pho nya rdul ltar 'tshubs :
ye shes mtshon cha skar ltar 'khrugs :
dam sri las ngan sdig can la :
rdo rje phur pa thog ltar 'beb :
yungs thun drag po rbab ltar 'gril :
khrag thun dug rlangs mtsho ltar khol :
mtshe dang mda' zor rlung ltar 'tshubs :
mtshon cha'i rno dbal me ltar 'bar :
gtor zor drag po thog ltar rgyob :
khro rgyal lha tshogs mthu ma chung :
las mkhan srung ma rtsal ma zhan :
thun dang mtshon cha dbal ma brtul :
dug khrag nad rlangs mtshon cha dang :
thun rdzas rdo rje'i me char phob :
dam sri'i lus ngag yid la gzir :
dmigs pa'i dgra bgegs rdul du rlogs :
bcol pa'i phrin las 'grub par mdzod :
mtshan ma rdzas kyi dkyil 'khor gyi dpal chen rdo rje gzhon nu'i lha tshogs mdun gyi nam mkhar byon nas mtshon cha thun rdzas sna tshogs char ltar phab nas dam sri de rdul phran bzhin du brlags par bsam /
bskul pa 'di yi dam gzhan la kha bsgyur na /
hU~M:
dpal chen khro bo'i rgyal po dang //
'khor tshogs bka' sdod pho nyar bcas //
sku ni 'jigs gzugs sogs bsgyur bas chog go
/de nas shags gdab 'di ltar bya /
hU~M/
dam sri bya ba'i sdig can khyod //
dug gsum nyon mongs dbang du song //
gsang ba'i dkyil 'khor gnyan po bshig
/dkon mchog gsum gyi sku dgrar gyur //
pho nya lcags kyus mi 'gugs rgyu //
ngan song gsum du 'khyam la dga'//
rgyab rten dbang du mi bsdu rgyu //
sdigs pa'i grogs por ltung ba phog
/phyag rgya'i drwa bas mi bcing rgyu /
khyod kyi lus sems sdod mi nyan //
ling ga'i rten la mi bstim rgyu //
bag chags ngan pa'i rten ma byung //
rnon po rtsang gis mi bskor rgyu //
dam sri phung sri 'gro la dga'//
ye shes phur pa mi 'debs rgyu //
ngan song gnas su gzhol la dga'//
shes rab ral gris mi gtub rgyu //
gti mug mun par 'khyam par 'gyur //
thun rdzas rnams kyis mi brab rgyu //
lus sems rdul du 'gror ma nyan //
dug chu khol mas mi sbyang rgyu //
ye nas nyon mongs dug gis gzir /
khro bo'i zhal du mi stob rgyu //
gzugs phung sha khrag rus pa'i rgyu //
de nas bka' las ma 'das rgyus //
phyin chad ngan song 'gags par byed //
ces brjod /
thun gtor ram mchod bstod sngar ltar 'gre /
de ltar zhag grangs ji tsam byed kyang dang po 'gugs pa'i sngags dmigs la 'bad /
khug rtags byung nas gzir ba la 'bad do //
!
//gsum pa rjes las kyi gzer kha gdab pa ni /
rtags rdzogs pa'am zhag grangs tshang ba'i dgong mo'i cha la babs pa na gnan pa'i las bya ste /
las byang bzlas pa /
srung ma'i gtor 'bul /
tshogs bstab pa bskang bshags yan grub pa dang /
gnan ling dang dmar byang spags nas bsham /
bskul pa gser skyems nas gzung yi dam so so'i gdab las zhal bstab yan rgyas par bya ba'i /
phur gdab kyi gong du 'og nas 'byung ba'i /
hU~M:
sri las sna 'dren che ba med :
ces pa nas /
pa tsa pa tsa hU~M phaT:kyi bar blangs la phur pa gdab /
gong du 'byung ba'i /
dza :
gu gul sbyar bas sri bdug pa :
sogs kyi bdug pa dang thun rdeg
/zhal bstab rang gzhung de'i 'phros su'am /
yang na 'di kho nas kyang chog ste /
hU~M:
sdang ba'i dgra dang gnod pa'i bgegs :
sri can gyi ni rdzu 'phrul dang :
log 'dren gdug pa'i ltas ngan rnams :
thams cad rdul du brlag bya'i phyir :
de dag ma lus bsgral nas kyang :
dpal chen 'bar ba'i zhal du bstab :
ma mo mkha' 'gro'i zhal du bstab :
chos skyong srung ma'i zhal du bstab :
bstan pa bsrung phyir bzhes su gsol :
zhes dang bstab pa'i sngags brjod /
de nas ling ga'i tri bcag la mgo pus mo'i bar du ltebs /
g.yas kyis g.yon mnan la /
mtha' nas dril la ci bder ltebs /
thun rdzas /
yos tshig
/thal chen /
gtang med kyi mun pa /
thar med kyi gting rdo dang bcas brubs la dug khrag gis khram btab /
zab gnad byed na tshon skud ser po la /
badzra ti ri bi ri phud /
dmar po la /
kha la rak+sha rbad /
sngon po la /
dan ti rbad su rbad /
dkar po la /
lo shi kha du 'byung ba tig na nan /
nag po la /
zla sri pra sha sod hU~M/
zhes tshon skud re la brgya rtsa re btab ste /
sde brgyad kyi byad thag tu bsam la gru gsum du bcings nas gnan thod gang yin der bcug la glad khung nang ba ra rta'i 'o ma'i thal skyo /
mi kha'i rdzas dang ba tshwa lan tshwa bul tog rnams kyis bkang /
sngon gyi phyag len du /
sman sna /
dar sna /
rin chen phye ma /
thun lhag
/mchod rten rnying pa'i rmang gi sa rnams kyis bskang ba'ang bshad /
sna tshogs rdo rje'i the'u'i rgyas gdab /
de rgyab phung re'am yugs sa'i sha gos kyis dril /
ro skra ra khyi'i spu'i skud pa /
tshon skud sna lngas phyin ka log tu bcings pa la ba tshwa bul tog bsres pa'i thal dkar la khro zhal lam rdo rje rgya gram gang rigs kyi rgyas gdab /
se skyer 'om gsum gyi rtsang bsnol mar gzug
/gnan chas de dag bya ba'i tshe dmigs pa ni /
phung sri de nyid dbang po nyams shing 'gyu ba bral nas 'gul ba tsam yang mi nus shing /
byad thag sna lngas gru gu ltar bsdams /
snying nang du 'khor lo rtsibs brgyad gnam lcags las grub pa rno ngar dang ldan pa /
oM badzra kI li kI la ya zhes pas mtshan pa g.yon skor du drag tu 'khor bas snying sogs nang khrol rnams bcad /
kho la zug gzer dang na tsha sdug bsngal mi skye bar bde ba'i ngang du dran med du brgyal bar bsam la /
yi dam so so'i drag sngags dang /
phur pa la d+hA ti'i gsham du /
oM badzra aM ku sha dzaH
badzra pA sha hU~M/
badzra s+pho Ta baM/
badzra g+haN+De hoH
oM sarba dza tri ni rbad nan /
na tri ni rbad nan /
su tri ni rbad nan /
shan tri ni rbad nan /
ka tri ni rbad nan /
dan tri ni rbad nan /
grum grum grum dza dza dzaH
rbad nan mA ra ya phaTaH
pa ra bi dan hU~M phaT:
tshin+d+ha tshin+d+ha hU~M phaT:
b+hin+d+ha b+hin+d+ha hU~M phaT:
gr-ih+Na gr-ih+Na hU~M phaT:
ha na ha na hU~M phaT:
da ha da ha hU~M phaT:
pa tsa pa tsa hU~M phaT:
ces drag tu bzla /
de ltar gnan chas zin nas thod pa de brub khung du bzhag
/mtha' mtshon chas bskor la 'di skad gyer ro //
kyai :
sngon gyi las ngan bsags pa yis :
da lta lus ngan blangs pa yin :
sri can 'khor dang bcas pa yi :
rigs ni yi dwags rdzu 'phrul can :
las ni ngan dgu dug bcu spyod :
thal ba'i mdog la skra gzeng skyes :
bongs chung mgo che bzhin mi sdug :
ltas ngan rtags su ya so rtol :
sngon nas sems la gdub rtsub 'chang :
las ngan byas pas grub pa yin :
khyod pha yi sri la bu yi sri :
che yi sri la chung gi sri :
nor gyi sri la phyugs kyi sri :
rgyal po'i sri la blon po'i sri :
bstan pa gnyan po khyod kyis bshig :
dkon mchog dbu 'phang khyod kyis smad :
rdo rje slob dpon sku la dgra :
theg chen chos la khyod kyis smad :
sems can yongs la gnod pa byas :
rnal 'byor pa yi tshe bdud byas :
bsgral ba'i zhing bcu khyod la tshang :
brjed kyi dogs nas ling ga byas :
nor gyi dogs nas ming rus bris :
bros kyi dogs nas lcags sgrog brgyabs :
mtshon cha rnams kyis bskor la bzhag :
pho nya rnams kyis 'gugs 'dren byas :
rak+ta khol ba'i rba la g.yengs :
yungs dkar sbyar ba'i thun gyis brab :
gu gul dud pa sbyar bas bdug :
skyer pa'i tsher mas snying la gzer :
re ba nag po'i thum gyis bstums :
tshon skud sna lngas rgya chings byas :
so so'i sri thod nang du bcug :
klad khung la cha'i rgyal yis btab :
snying rje med pa'i lag tu gtad :
sri khung gru gsum nang du brub :
'jig rten khams 'di ma zhig bar :
nam yang thar pa'i skal pa med :
zhe sdang sems kyis mi gnan te :
byams dang snying rjes gnan par bya :
nam zhig byang chub sems bskyed nas :
yi ge hU~M la brdzus la shog :
skabs 'dir thod dbang bskur ba'i dmigs pa bya ste /
bdag mdun gyi lha rnams dang /
rang bzhin dbyings na bzhugs pa'i zhi khro rab 'byams kyi lha tshogs rnams kyi sku dang phyag mtshan sogs las 'od zer dmar nag me rlung 'tshubs shing sra mkhreg mtshon cha'i rang bzhin thod pa la bstims pas thod pa shin tu sra zhing brtan pa /
dgra bgegs bskal pa'i bar du mi ldang ba'i btson khang srubs seng med par bsam zhing /
dril chas kyang bskal pa'i mun pa dang /
rtsang rnams dang thod gnon rnams kyang gshin rje las byed shan pa pho mos bskor nas ldang med du thub par bsrung bar bsam pa'i gsal 'debs nan tan bya'o //
de nas gnan pa'i sa ni /
srid pa gter khyi+im /
rdo rje gtsug lag
/king kang dug ri sogs las gsungs pa'i dgra 'dre rang gshed dbab pa /
gdug pa'i lce mdud rnams nges par gal che'ang /
'dir spyi tsam du lha khang dang mchod rten gyi 'og
/lam rgya gram rnams su gnan pa yin la /
bye brag dam sri lha khang them 'og gam mchod rten rmang /
phung sri grong dbus sam srang mdo /
dgra sri gong gsum ltongs dang lung gsum mdo /
dur sri dur khrod dbus /
pho sri la btsas 'og
/mo sri brag nag rming /
chung sri ma'i mal 'og
/god sri ra ba'i dbus su gnan pa'i sa dmigs gzhung rnams su so sor bshad pa ltar /
dpyid gsum nub /
dbyar gsum lho /
ston gsum shar /
rgun gsum byang du bltas la dong gru gsum brko /
de'ang khru gang yan chad sa ro yin pas dor /
de nas sor nyi shu brus pa'i sar gnan par bya'o //
de nas tshogs lhag
/chos srung gi gtor skyong /
las gzhung gi chad mdo rnams btang /
mdun gyi gtor ma'i ye shes pa mdun gyi nam mkhar btegs /
dam tshig pa bdag la bstims nas /
slar yang gtor chen zor rdzas dang bcas pa skad cig gi dpal he ru ka dregs pa lha srin sde brgyad kyi dmag tshogs khro gtum 'jigs pa'i gzugs can srid gsum gang ba /
na nad mtshon dug gi char 'beb pas dgra bo sgrol ba'i las la rngams par gyur /
gser skyems btegs la /
hU~M:
phyogs bzhi mtshams brgyad steng 'og na :
gnas pa'i snang srid lha 'dre'i tshogs :
gser skyems mchod pa 'di bzhes la :
rig 'dzin bdag gi bka' la nyon :
dmar chen drag po'i gtor zor 'di :
lha srin tshogs la 'phen snyam ste :
dkar po'i phyogs la mi 'phen no :
khyed rnams rang rang gnas la gshegs :
hU~M:
rnal 'byor zor 'phen gang du 'phen :
sdang dgra gnod bgegs phyogs su 'phen :
phyogs der gnas pa'i gzhi bdag rnams :
sku zur dbu smod zhabs sdus la :
do nub zor gyi zor lam phyes :
'khor bcas drag po'i dmag sna drongs :
sdang dgra gnod bgegs phyogs su khyer :
dpa' ba'i 'phrul 'khor der shoms shig
/ces gser skyems mchod cing /
thugs dam bskul ba'i mjug tu dkar gtor gyis sna drangs te /
gnan chas /
gtor chen sogs khyer la gnan dong rtsar phyin pa dang zor chen re zhig der bzhag
/yi dam kyi bskul pa dang /
gser skyems /
gzu dpang bcas gtang /
yi dam phur pa yin na phur bu dang /
gzhan la ral gri thogs pas sa la bsnun tshul byas te /
hU~M/
rang nyid dpal chen khro rgyal he ru ka
/stong gsum gang ba'i skur gyur phyag g.yas kyis //
phur bu'am ral gri 
bsnun pas sa gzhi rab tu gas //
chu me rlung gi dkyil 'khor bkas pa'i 'og
/las kyi gshin rje ma he glang gi mgo
/gnam sa tsam gyi kha gdangs 'o dod 'bod //
de tshe snang srid lha 'dre thams cad kyis //
bdag cag dpon slob rgyu sbyor 'khor bcas la //
gnod par byed pa'i sri ngan 'byung po rnams //
dbang med ded nas las gshin zhal du blugs //
yi dam rang gzhung gang 'brel gyi dgug gzhug dang /
yang na /
na mo /
rtsa brgyud bla ma dkon mchog gsum //
sogs 'gugs gzhug lan gsum bya /
'gugs sngags bzla /
hU~M:
sri las sna 'dren che ba med :
sri las skye ni ring ba med :
na ba'i gzer du che :
tsha ba'i dbal du che :
gson gyi bdud du che :
gshin gyi gshed du che :
che sri chung gi sri :
rgyal sri blon gyi sri :
zhang sri tsha bo'i sri :
rje sri khol gyi sri :
ma sri bu yi sri :
bu sri bu mo'i sri :
lcam dang dral gyi sri :
yod sri med kyi sri :
yul sri dur gyi sri :
god sri sgo yi sri :
sri rnams thams cad 'dul ba'i phyir :
dpal chen khro rgyal 'bar ba'i skur bsgom te :
drag por gyur pa'i phur pa yis :
sri rnams thams cad rdul du rlog :
phur pa'i las rnam 'grub par mdzod :
pa ra bi dan hU~M phaT:
tshin+d+ha tshin+d+ha hU~M phaT:
b+hin+d+ha b+hin+d+ha hU~M phaT:
grih+Na grih+Na hU~M phaT:
ha na ha na hU~M phaT:
da ha da ha hU~M phaT:
pa tsa pa tsa hU~M phaT:
ces dang /
slob dpon gyi zhabs 'og gzir la /
hU~M:
nga ni dpal chen khro bo'i rgyal //
dgra bgegs 'dul ba'i gnyen po yin :
las kyis mnar ba'i dam sri 'di :
skyon nam de ni ma skyon na :
'khor lo chen po'i rtsibs la bskyon :
mtshon cha stong gis bskor nas bzhag :
rgya mtsho chen po'i gting du bskyur :
rol pa'i mtsho bdun bskor nas bzhag :
ri rab chen po'i 'og tu mnan :
gser gyi ri bdun bskor nas bzhag :
re ba nag po'i gos kyis dril :
sngo dmar skud pas rgya gram bzhag :
khro rgyal chen po'i zhabs 'og gzir :
zhes brjod /
de nas /
hU~M/
phung sri bya ba'i las ngan 'dis //
rdo rje slob dpon sku la bsdos //
rdo rje mched la bar chad byas //
rnal 'byor bdag la rtag tu 'tshe //
dam sri sdig can las ngan 'dis //
rgyal khams yongs la gnod pa byas //
sbyor sgrol mang po'i sgo yang bkag
/bka' las 'da' byed sdig can 'di //
nam yang gtang bar ma byed cig
/'jigs rung gshin rje'i kha nang chugs //
mi 'gyur yangs pa'i mgrin par drongs //
thar med las kyi lto bar chugs //
gtad do 'chi bdag khyod la gtad //
'chi bdag nag po dam tshig can //
gal te byang chub sems ldan bar //
sri ngan gtad kyis slar ma gtang //
zhes gnan rdzas gshin rje la gtad par mos la dong nang du skyur /
ldog med kyi dmod pa brjod cing thal mo brdab /
ling+ga dam sri nyid dang dbyer med pa //
las gshin zhal du 'phangs pas rab tu mnyes //
zhal bsdams 'og phyogs gshin rje'i yul du song //
de steng rlung me chu yi dkyil 'khor chags //
ri rab gling bzhi rgyal po chen po bzhi //
yi dam lha tshogs kun gyis mnan par gyur //
gnan dmigs ni /
ling+ga phung sri dngos su gsal ba sa rim dgu'i 'og nas las gshin ma he'i mgo can kha gdangs pa'i nang du 'phangs pas lto bar song /
kha bsdams nas gshin rje'i yul du song ste /
de steng 'byung ba nam mkha' rlung me chu dang sa yi dkyil 'khor rim gyis chags /
de steng ri rab kyi steng dpal chen he ru ka'i lha tshogs rnams kyis mnan par bsam la /
so so'i drag sngags la /
dam sri satwaM b+ha ya nan /
ces btags pa dang /
dam sri nam mkha'i khams e nan /
rlung gi khams yaM nan /
me'i khams raM nan /
chu'i khams baM nan /
sa'i khams laM nan /
suM rnam par shes pa'i khams satwaM b+ha ya nan /
mnan pa'i steng ra khyi phag gsum ka'am gang 'dzom gyi thod gnon bzhag la thod pa de 'jigs rung sra mkhregs bskal pa'i rlung yang mi thar pa'i rnam pa la /
ngo bo las gshin sogs khro tshogs rnams kyis bsrung bar bsgom /
sri chang /
sri zan /
sri sha
/sri yos /
mi kha'i rdzas rnams blugs pa'i steng /
ro g.yam rdo rje rgya gram bris pa dang /
rang 'thag ya khebs la ri rab gling bzhi bris pa kha phyogs mi nor bas bkab la /
hU~M:
gnod par byed pa'i dam sri khyod :
nya mo rta ru song yang ma ldang zhig :
bong ba g.yag tu song yang ma ldang zhig :
dkar gong lug tu song yang ma ldang zhig :
g.ya' ma ra ru song yang ma ldang zhig :
ces brjod /
de steng sa rim re'i steng rdo rje rgya gram re bri zhing /
rdul tu ro b+hu saM sa nan :
zhes dang /
dang po chos kyi dbyings kyi rgya :
gnyis pa thabs dang shes rab rgya :
gsum pa sku gsung thugs kyi rgya :
bzhi pa tshad med bzhi yi rgya :
lnga pa sangs rgyas rigs lnga'i rgya :
drug pa thub pa drug gi rgya :
bdun pa ma mo bdun gyi rgya :
brgyad pa rnam thar brgyad kyi rgya :
dgu pa theg pa rim dgu'i rgya :
bcu pa khro bo bcu yi rgya :
bcu gcig kun tu 'od kyi rgya :
bcu gnyis ma chags pad+ma'i rgya :
bcu gsum rdo rje 'dzin pa'i rgya :
bcu gsum rgya las ma 'da' zhig :
gal te byang chub sems skyes na :
yi ge hU~M du rdzus nas shog :
ces pas sa rim dgu dang bstun nas slob dpon gyi rdzas re 'debs shing brjod dgos so //
de nas zor gtor mnan pa'i steng du spung ba'i phyag srol yod pa ltar byas na'ang chog
/gal te 'phen par 'dod na /
gtor ma'i dam tshig pa rang la bsdu /
gtor chen sprul pa'i dmag tshogs nam mkha' gang ba dpa' ba'i ngar sgra dang bcas te dgra'am bgegs kyi steng du chas nas /
mtshon cha'i char phab pas dgra bgegs rgyab rten dang bcas pa kha phung rjes med du brlags par gyur par mos la /
las byang rang rang gi chad mdo'i gsham nas 'byung ba'i zor bskul lam /
spyi khyab tsam du /
hU~M/
drag po zor gyi dpung tshogs dgra la b+h+yo //
sdang dgra gnod bgegs thal ba'i rdul du rlogs //
sdang ba'i dgra bo yid la brnags pa 'di'i //
mi sod khyim shigs nor phyugs thal bar rlogs //
dgra bgegs rtsad nas gcod pa'i phrin las mdzod //
b+h+yo b+h+yo sdang ba'i dgra la b+h+yo //
b+h+yo b+h+yo gnod pa'i bgegs la b+h+yo //
b+h+yo b+h+yo za ba'i 'dre la b+h+yo //
b+h+yo b+h+yo phung ba'i sri la b+h+yo //
zor zor dmigs pa'i yul du zor //
zhes dang zlog sngags dmod tshig bcas brjod la dgra phyogs sam thebs phyogs su rtse bstan la 'phang /
bshal chus bstan ma bskyang /
gtor snod mnan pa'i khar sbubs la 'gugs gzhug dang phyag rgya bzhis 'ching bsdam byas te /
so so'i gzhung ltar rta bro brdung /
dmigs bsal med na spyi tsam du /
hU~M/
stong gsum stong gi 'jig rten na //
zhing bcu bsgral pa'i gdan steng du //
dpal chen lha tshogs bro brdungs pas //
dgra ni thal bar rlog pa'i bro //
bgegs ni phye mar 'thag pa'i bro //
gnyis 'dzin ru dra sgrol ba'i bro //
bar chad med par brdung bar bya //
oM laM AHlaM hU~M laM satwaM b+ha ya laM nan /
zhes dpal chen he ru ka'i mthu stobs dang nus pas rgyas btab cing bden pa'i tshig gis gzir /
drag rtsal stobs kyis mnan pas nam yang ldang ba med par gyur par mos /
gtor snod bzed la 'bru 'thor zhing ye d+har dang shis brjod bya /
cung zad phyir spags nas las gzhung gi srung 'khor 'don bsgom bya /
sprul pa'i bya khyung mthing nag zhal phyir gzigs pa zhig gis rjes bcad par bsam /
tho brtsegs pa'am /
sgo la khroM bri /
khyim du log nas tshe 'gugs dang las gzhung gtang rag mchod bstod sogs rjes bsdu rnams so so'i dkyus su bstan pa ltar bya'o //
spyir mngon spyod kyi las rtsom pa la grangs bsnyen song ba tsam gyis mi 'thus /
rdo rje gtsug lag gi rgyud sogs las gsungs pa'i gnad don rnams dang ldan par dgos shing /
khyad par sri gnan ni gnan pa spyi tsam dang mi 'dra ba khe nyen shin tu che ba mngon sum gyis grub pas /
rnal 'byor pa lta ba'i gding dang sgom pa'i gsal snang ma bral ba /
spyi dang bye brag gi gnad la ma rmongs shing lag len tshul bzhin thebs pa shin tu gal che ba las /
dpe mthong bon gyer tsam gyis chog par mi 'dzin pa snying nas gdams so //
bstan 'gror 'tshe byed sri ngan lha min dpung /
khro rgyal stobs ldan mthu yis rim dgu'i 'og
/ldang med bcings nas bde skyid rdzogs ldan gyi //
dga' ston gsar pa'i dpal la rtag spyod shog
/ces byang gter sri chung bcu gsum dang nag rtsis sri gnon sngags pa rnams la grags che rung /
rig 'dzin pad+ma phrin las kyis mdzad pa'i sri gnon byang gter phur pa kho na la sbyor bar mdzad pas grong sngags thos chung rnams kyis 'dor len mi phyed pas phan mi thogs par mthong nas de nyid rtsa bar bzung /
yi dam drag po gang la'ang sbyar chog pa'i gsal byed kyis brgyan te /
sngags gzugs rgan po pad+ma gar dbang rtsal gyis dpal spungs yang khrod shrI de bI ko Ti rdo rje thugs kyi rdzong du bgyis pa dge legs 'phel ///
/
