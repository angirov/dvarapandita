\u0f88
mkha' 'gro gsang ba kun 'dus las :
rdo rje phag mo'i zab khrid bzhugs :
\u0f88\u0f88\u0f88\u0f88\u0f88\u0f88
rdo rje phag mo la phyag 'tshal lo :
mkha' 'gro 'dus pa'i zab mo'i khrid kyi rim pa 'di la gsum ste :rgyud sbyang ba :nyams su blang ba :
mthar dbyung ba'o :
dang po ni :
rdo rje slob dpon mtshan nyid dang ldan pas :
slob ma dad brtson dang ldan pa rjes su 'dzin pa la :
gsang sngags dbang gi mtha' can :
dbang khrid kyi mtha' can yin pas thog mar 'di ltar gdams par bya'o :
kye 
skal ba dang ldan pa rnams nyon cig :
dal 'byor gyi lus rten 'di ni rnyed dka' la phan yon chen po dang ldan pa yin pas chud ma zos par snying po len dgos :
snying po gang gi sgo nas len na dam pa'i chos rnam par dag pa la brten nas len dgos :
chos de yang le lo dang phyi bshol du ma song bar da lta lag len du btab dgos :
de ltar dgos pa'i rgyu mtshan gang yin snyam na :
skyes tshad thams cad 'chi ba'i chos can dang :
'chi ba'i chos nyid las ma 'das :
'chi ba de'ang nam 'ong cha med :
shi ba'i tshe lus longs spyod mdza' bshes sogs gang yang rjes su mi 'brang bar rang gcig pu las kyi phyi bzhin du 'gro bas da lta nyid du 'chi chos gsha' ma zhig bya dgos :
chos kyi rtsa ba'ang las 'bras la rag las pas mi dge ba'i las thams cad dug bzhin du spang :
dge ba'i las sman bzhin du bsten nas spang blang phyin ci ma log pa zhig bya dgos :
de thams cad kyang nges 'byung gi bsam pas zin pa thar lam gyi rtsa ba yin pas 'khor ba mtho dman gang du skyes kyang sdug bsngal gyi rang bzhin me yi 'obs lta bur mthong nas de las thar pa'i slad du lam la bslab par bgyi'o snyam pa'i bsam pa shugs drag tu skyed dgos :
de lta bu'i blo sbyong gi rim pas lam gyi gzhi things par gyis shig ces gdams nas nge+es 'byung gi rtogs pa khyad par can ma skyes kyi bar du bsgom mo :
sa ma ya :
de nas dbang gi gzhung nas ji ltar 'byung ba bzhin maN+Dal :
gsol 'debs sogs byas la skyabs su 'gro ba'i sdom pa phog pa'i rjes dmigs pa gsal gdab pa ni :
kye skal ldan rnams nyon cig :
'khor ba sdug bsngal gyi rgya mtsho chen po las thar bar byed pa la thog ma kho nar dkon mchog gsum la skyabs su 'gro dgos :
de la gsang sngags bla na med pa'i lugs kyi skyabs yul thams cad bla ma la tshang ba yin te :
rang nyid 'dug pa'i sa phyogs dag pa'i zhing khams chen por gsal ba'i mdun gyi nam mkhar pad+ma nyi ma baM ro'i steng du rtsa ba'i bla ma nyid bcom ldan 'das ma rdo rje khros ma nag mo'i sku zhal phyag rgyan cha lugs yongs su rdzogs pa ye shes kyi me phung 'bar zhing 'od zer bsam gyis mi khyab pa'i klong na bzhugs par lam gyis gsal gdab :
de nyid dkon mchog gsum gyi ngo bo rtsa gsum rgya mtsho'i bdag nyid :
sku gsum dbyer mi phyed pa skyabs gnas thams cad 'dus pa'i bdag nyid chen por yid ches mos gus kyi gdung bas bdag gzhan mkha' mnyam sems can thams cad kyis 'dun pa gcig tu dril te ci mdzad khyed kho na mkhyen snyam pa'i mos gus gdung shugs drag pos skyabs su 'gro ba lan brgya stong du ma'i bar du brjod :
slar yang mos 'dun shugs drag tu byas pas bla ma'i sku las 'od zer 'phros :
rang gzhan sems can thams cad la phog :
sdig sgrib bag chags dang bcas pa dag :
skyabs gnas ma lus pa'i byin rlabs rgyud la zhugs :
mthar 'od du zhu ba rang la thim par bsam la rnam par mi rtog pa'i ngang du blo bzhag :
de ni skyabs su 'gro ba'i dmigs pa'o :
de nas smon 'jug gi sems bzung ba'i rjes su gdams ngag 'bogs pa niH
kye 
skal ba dang ldan pa rnams nyon cig :
smon 'jug gi sems bzung nas de'i dmigs pa rgyun du yid la bya ba ni thams cad mkhyen pa'i lam gyi rtsa ba yin pas 'di ltar bsam par bya ste :
'jigs rung 'khor ba'i sdug bsngal las rang nyid gcig pu thar bas mi phan :
sems can thams cad pha ma drin can sha stag yin :
de thams cad bde ba 'dod kyang thabs la mi mkhas pas sdug bsngal kho na'i rgyu 'bras la longs spyod pa snying re rje :
'di thams cad sdug bsngal cha dang bcas pa las grol ba'i phan bde bla na med pa sangs rgyas kyi go 'phang la bdag kho nas dgod pa'i slad du bdag nyid sangs rgyas kyi go 'phang ci nas kyang thob par bya dgos snyam pa dang :
de lta bu'i sangs rgyas kyi go 'phang de'ang spyir theg pa chen po'i lam la brten dgos :
de'i nang nas kyang dus myur du tshegs chung ngus sangs rgyas kyi go 'phang thob par byed pa ni gsang chen bla na med pa'i lam mchog 'di kho na yin pas rdo rje theg pa'i myur lam zab mo 'di la brten nas tshe gcig lus gcig kho nas bdag gis rdzogs pa'i sangs rgyas kyi go 'phang thob par byas te sems can thams cad srid zhi'i mtha' gnyis ka la mi gnas pa'i byang chub mchog gi sa la dgod par bgyi'o snyam du yang nas yang du bsam zhing tshig gis gsal gdab :
ci byed gzhan don du 'gyur ba la bslab par bya'o :
de ni sems bskyed pa'i dmigs pa'o :
sa ma ya :
sdom pa bzung ba'i rjes su gdams ngag 'bogs pa ni :
kye 
skal ba dang ldan pa rnams nyon cig :
rdo rje theg pa'i lam la bslab pa rnams kyis sdom pa gsum po tshul bzhin du gzung zhing bsrung dgos :
gal te dam tshig nyams chag gi skyon cung zad byung yang bshags sdom bya ba dang :
spyir yang nyams rtogs skye ba'i 'gal rkyen sdig ltung sbyang ba dang :
mthun rkyen tshogs gsag pa'i thabs la sgo du ma nas 'bad dgos pas thog mar rdo rje sems dpa'i sgom bzlas la brten nas sdig ltung sbyong ba'i dmigs pa gsal btab pa ni :
A:
bdag gi spyi bor pad zla'i steng :
drin chen rtsa ba'i bla ma nyid :
rnam pa rdo rje sems dpa'i sku :
dkar gsal rdo rje dril bu 'dzin :
dar dang rin chen rus pas brgyan :
snyems ma gri thod 'dzin pas 'khyud :
rdo rje pad+ma'i skyil krung gis :
ye shes 'od zer klong na bzhugs :
thugs kar zla steng hU~M dkar gsal :
yi ge brgya pa'i sngags kyis bskor :
bde bar gshegs pa thams cad kyi :
gsung gi byin rlabs 'dus par bsam :
zhes sdig ltung bshags pa'i rten gsal btab nas :
sngar byas kyi nyes pa la gnong 'gyod dang :
phyin chad mi byed snyam pa'i sdom sems drag pos :
oM:
bla ma dpal ldan rdo rje sems :
mgon med bdag la dgongs su gsol :
bdag gis tshe rabs thog med nas :
tha ma da ltar thug gi bar :
sdig ltung las rnams ci bsags kun :
gnong 'gyod drag pos mthol lo bshags :
phyin chad mi bgyid dam bca' na :
dag tshangs chen po'i dngos grub stsol :
zhes gsol ba btab pas thugs ka'i sa bon sngags phreng dang bcas pa las bdud rtsi'i rgyun skya nar gyis babs :
sbyor mtshams nas byung :
rang gi tshangs bug nas zhugs :
lus kyi nang thams cad gang :
nad gdon sdig ltung thams cad lhag med du sbyangs par bsam la yi ge brgya pa ci nus su bzla :
mthar sdig sgrib dag pa'i gnang ba byin nas rdo rje sems dpa' yab yum rang nyid la thim par bsam la rig pa spro bsdu med pa'i ngang du mnyam par gzhag go :
de lta bu de thun du bcad la rtags ma byung bar nyams su blang :
rgyun du'ang ma chag par gyis shig :
de nas tshogs gsag pa'i slad maN+Dal dbul bar bya ste :
mdun gyi nam mkhar tshogs zhing bla ma rdo rje phag mor skyabs gnas kun 'dus su gsal btab pa'i spyan sngar rang gzhan sems can thams cad sgo gsum gus pas 'khod par mos :
mtshan nyid dang ldan pa'i maN+Dal byi dor legs par bya :
dri lngas chag chag gdab :
rin chen 'bru sman la sogs pa'i tshom bu dgod cing ngag tu :
oM AHhU~M:
ri rab gling bzhi mu khyud bcas :
stong gsum bye ba phrag brgya'i zhing :
'dod rgu'i 'byor tshogs bsam mi khyab :
bla ma sprul pa'i sku la 'bul :
phung po khams dang skye mched kun :
rang byung lhun grub yid bzhin gter :
bkod pa tshad med yon tan rgyan :
bla ma longs spyod rdzogs la 'bul :
dbyings nyid gdod nas rnam par dag :
rig pa mi 'gyur 'od lngar shar :
'khor 'das kun khyab mchod pa'i sprin :
bla ma chos kyi sku la 'bul :
bla ma sku gsum lha tshogs rnams :
zag med bde bas rab mnyes nas :
bdag dang sems can thams cad kun :
tshogs gnyis rdzogs pa'i dngos grub stsol :
oM gu ru sarba ta thA ga ta rat+na maN+Da la pU dza ho :
zhes phyi snod bcud kyi 'byor pa :
nang rang lus phung khams :
gsang ba dbyings rig dbyer med maN+Dal gyi tshul du phul pas bla ma skyabs gnas kun 'dus kyis dgyes pa chen pos bdag gir mdzad :
rang gzhan sems can thams cad sku gsum zhing khams rgya mtsho la longs spyod pa'i tshogs gnyis kyi sa bon thebs par bsam :
mthar tshogs zhing rang gzhan sems can thams cad la thim par mos :
don dam ye shes kyi ngang du mnyam par gzhag :
de ltar dus dang rgyun du nyams su blang ba la brtson par gyis shig :
de ni maN+Dal gyi dmigs khrid yin no :
sa ma ya :
'jug pa'i rjes su gdams ngag 'bogs pa ni :
kye 
skal ba dang ldan pa rnams nyon cig :
rdo rje theg pa'i lam gyi rtsa ba ni bla ma'i rnal 'byor kho na yin :
de'ang smin byed dbang gi skabs su bla ma'i byin rlabs la brten nas ye shes dbab cing byin gyis brlabs pas mtshon te sangs rgyas kyi mdzad pa dngos su sgrub pa'i ye shes kyi rgyun gsos btab pa'i slad du myur lam zab mo bsgom pa la thog mar rten bskyed pa ni :
hU~M:
rang lus der 'dzin med pa'i ngang :
snang srid rnam dag 'og min zhing :
bkod pa tshad med yon tan rdzogs :
mdun gyi nam mkha' 'ja' zer klong :
seng khri pad+ma nyi zla'i steng :
rtsa ba'i bla ma rdo rje 'chang :
he ru ka dpal pad+ma 'byung :
dmar smug rnal 'byor spyod pa'i tshul :
snang srid zil gnon gzi brjid 'bar :
phyag gnyis rdo rje thod zhal bsnams :
gru mo g.yon na kha T+wAM bsgrengs :
dar gyi na bza' rin chen rgyan :
rus rgyan stag sham dril g.yer 'khrol :
thod skam dbu rgyan ral pa'i rtser :
rdo rje phyed pa'i tog gis mtshan :
spyan gsum nyi zla lta bur 'khyil :
zhal ras khro 'dzum gzi brjid 'bar :
zhabs gnyis rgyal po rol stabs bzhugs :
rtsa gsum rgya mtsho'i sprin phung 'phro :
skyabs kun 'dus pa'i ngo bor gyur :
zhes gsal btab la :
rang gzhan sems can thams cad kyis kha tsam min pa'i mos gus gdung shugs drags pos yan lag bdun pa 'bul zhing gsol ba 'debs par bsam la ngag tu :
oM AHhU~M:
skyabs gnas kun 'dus o rgyan bla ma la :
sgo gsum rtse gcig gus pas phyag 'tshal lo :
lus dang longs spyod ltos med mchod sprin 'bul :
sdig ltung dam tshig nyams chag mthol zhing bshags :
zag bcas zag med dge la rjes yi rang :
snying po don gyi chos 'khor bskor bar bskul :
rtag par mya ngan mi 'da' bzhugs gsol 'debs :
dge ba 'di dang dge ba'i rtsa ba kun :
'gro rnams bla med byang chub thob phyir bsngo :
e ma ho :
ngo bo blo 'das 'od gsal chos kyi sku :
rang bzhin zung 'jug ye shes longs spyod rdzogs :
thugs rje 'gro 'dul sprul sku pad+ma 'byung :
sku gsum dbyer med drin chen bla ma la :
mos gus gdung shugs drags pos gsol ba 'debs :
mgon med bdag la re ltos khyed las med :
thugs rjes gzigs shig 'gal rkyen bar chod sol :
byin gyis rlobs shig mchog thun dngos grub stsol :
ces mos gus kyi gdung ba drags pos thugs rgyud bskul :
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
zhes rtse gcig tu bsnyen :
mthar dbang blang ba ni :
mkha' khyab sku gsum dbyer med rdo rje 'chang :
ye shes mchog gi thugs rje'i shugs phyungs la :
'od zer chen po'i cho 'phrul rmad byung bas :
dbang dang byin rlabs dngos grub bstsal du gsol :
zhes gsol ba btab pas bla ma'i gnas gsum 'bru gsum las 'od zer dkar dmar mthing gsum rim dang gcig car du byung ba rang gi gnas gsum du rim dang gcig car du zhugs shing thim :
dbang bzhi'i nus pa rgyud la smin :
mthar bla ma bde ba chen po'i ngo bor 'od du zhu :
rang la thim pas rang nyid skad cig gis rdo rje khros ma nag mo'i skur gyur par bsam la thugs yid bsres te bla ma chos sku'i rang zhal blta ba'i ngang du mnyam par gzhag :
'di ni lam thams cad kyi rtsa ba ste dus rtag tu nyams su len par gyis shig :
des byin rlabs btsan thabs su 'beb pa bla ma'i rnal 'byor gyi dmigs khrid tshar :
rgyud sbyong ba'i rim pa rdzogs pa yin no :
sa ma ya :
gnyis pa dngos gzhi nyams su blang ba la bzhi las :
dang po bum dbang gi lam sku rdo rje bskyed rim sprul pa'i sku'i nyams len ni :
bum pa'i dbang rdzogs pa'i rjes su :
kye 
rigs kyi bu rnams nyon cig :
gsang sngags rdo rje theg pa'i lam gyi rtsa ba ni dbang bskur ba yin la :
dbang don gyi ye shes gsos 'debs par byed pa ni so so'i lam khyer la bslab par bya dgos :
de la dang po bum dbang gi lam bskyed pa'i rim pa bsgom pa la gsum ste :
thun mong gi bskyed rim :
khyad par gyi bskyed rim :
zhar byung bzlas pa'i rim pa'o :
dang po ni :
phrin las nas ji ltar 'byung ba'i sbyor ba rnams tshul bzhin du bya :
dngos gzhi ting nge 'dzin gsum gyis gzhi gzung :
rten dang brten pa'i dkyil 'khor bsgom :
dam tshig ye shes dbyer med pa'i lha sku phyag rgya chen po'i gsal snang la rtse gcig tu sems gzung :
de'ang thog mar rang nyid gtso mo gcig pu'i gsal snang la blo gzhag :
cung zad sems zin pa na spyan dbus ma nas gzung sku'i cha shas re re nas gsal snang mthar 'don :
de bzhin du phyag mtshan gri gug :
thod khrag :
kha T+wAM ga :
rus pa'i phyag rgya :
thod skam gyi dbu rgyan :
thod rlon gyi do shal :
rdo rje'i phag zhal :
sku'i nyams 'gyur :
gsung gi gdangs skad :
thugs kyi dgongs pa :
ye shes kyi me 'od :
pad nyi ro gdan sogs rgyan gyi bye brag la sems gzung :
de'ang las dang po pas :
mdun du bris sku mtshan nyid dang ldan pa bsham :
de nyid lha dngos su bsam :
yid mig rlung gsum mdung tshugs su gtad :
gsal snang khyad par can shar ba na mdun gyi lha rang la bstim :
rang nyid de lta bu'i lha skur gsal btab cing sems gzung :
skabs rer rjod tshig gi sgo nas kyang gsal snang 'don :
skabs rer dmigs pa rtse gcig pas sems gzung ngo :
gtso mo'i sku la sems zin pa'am :
de tsam ma zin kyang rung ste :
skabs su rang nyid rdo rje phag mo dngos yin snyam pa'i nga rgyal brtan po bya :
res 'ga' rang gi lus ngag yid gsum rdo rje phag mo'i gsang ba gsum du shar ba de nyid kyang :
don dam par sangs rgyas chos kyi sku'i yon tan :
kun rdzob tu gzugs sku zhal phyag gi rnam par shar ba yin no snyam du dag pa dran :
gtso mo la sems zin nas :
rigs bzhi'i mkha' 'gro :
dpa' bo dang dpa' mo :
phrin las dang dam tshig gi mkha' 'gro :
rten gzhal yas khang me ri'i bar re re bzhin du sems gzung :
gsal snang skyes pa na :
rten dang brten pa phyi nas nang :
nang nas phyi :
rags pa phra ba :
nges pa :
ma nges pa sogs sna tshogs su rtsal sbyang :
mthar gyis snang ba thams cad lha'i 'khor lor 'char ba la bslab :
bying rgod kyi skyon bsal :
le lo'i 'phrang bcad :
rnam rtog gi rnyog mas ma bslad par rtse gcig tu bsgoms pas dang por yid kyi yul du rten dang brten pa'i gsal snang ma 'dres par skad cig gis 'char zhing yun ring du sems zin pa 'byung :
bar du rlung sems lha sku la zin pas stong gzugs kyi lha sku dbang po'i mngon sum du mthong :
mthar rlung sems lha skur smin pas res 'ga' rags pa'i lus rten lhar 'char ba 'byung :
de lta bu'i gsal ba gsum tshad du phyin nas ring por mi thogs par rnam par smin pa'i rig 'dzin thob par 'gyur ro :
gnyis pa khyad par gyi bskyed rim ni :
sngon 'gros rgyud sbyang ba ji ltar rigs pa'i rjes dngos gzhi brjod tshig gi sgo nas gsal gdab par bya ste :
a :
gdod nas rnam dag rang rig pa :
stong chen de bzhin nyid dbyings las :
rten cing 'brel 'byung sgyu ma'i tshul :
gsal ba'i ye shes kun tu snang :
dbyer med zung 'jug gnyug ma'i rtsal :
mkha' las 'ja' tshon shar ba bzhin :
me phung rdo rje'i srung 'khor dang :
dur khrod gzhal med khang chen dbus :
rang lus lhun grub pho brang che :
rang sems dag pa b+ha ra hi :
dus kyi mun pa lta bur gnag :
spyan gsum mche gtsigs bzhad 'dzum sogs :
khro chags sgeg pa'i gzi byin 'bar :
rna ltag rdo rje'i phag zhal ngur :
ral pa dmar nag sprin ltar gtib :
gri gug thod khrag kha T+wAM 'chang :
phyag rgya lnga dang mgo bos brgyan :
brkyang bskum gar stabs rol pa yis :
pad+ma nyi ma bam ro'i steng :
ye shes me phung klong na bzhugs :
phyi gsal nang gsal 'od kyi sku :
'ja' tshon lta bu'i lus dbus su :
rtsa gsum 'khor lo lnga ldan gyi :
spyi bor rtse mo rnam par bkod :
rtsa 'dab so gnyis lte ba ru :
sangs rgyas mkha' 'gro sku mdog dkar :
phyag g.yas 'khor lo'i gri gug 'phyar :
mgrin par ro rnams 'dus pa yi :
'khor lo rtsa 'dab bcu drug pa'i :
lte bar pad+ma mkha' 'gro dmar :
phyag g.yas pad+ma'i gri gug 'phyar :
snying gar dran pa rnam bkod kyi :
'khor lo rtsa 'dab brgyad pa yi :
lte bar rdo rje mkha' 'gro mthing :
phyag g.yas rdo rje'i gri gug 'phyar :
lte bar srid pa skyed byed kyi :
'khor lo rtsa 'dab re bzhi pa'i :
lte bar rin chen mkha' 'gro ser :
phyag g.yas rin chen gri gug 'phyar :
gsang gnas bde ba myong byed kyi :
'khor lo rtsa 'dab so gnyis dbus :
las kyi mkha' 'gro sku mdog ljang :
phyag g.yas ral gri'i gri gug 'phyar :
kun kyang g.yon pas thod khrag dang :
gru mo g.yon na kha T+wAM 'khyud :
rgyan dang cha lugs gtso mo ltar :
'od zer gzi brjid 'bar ba yi :
rtsa 'dab rnams su rang 'dra'i 'khor :
ma 'gags bde chen rol par shar :
smin mtshams pul+li ra ma sogs :
yul chen nyer bzhi'i rtsa mdud rnams :
zhing las skyes pa'i dpa' bo dang :
dpa' mo nyer bzhi snyoms 'jug sbyor :
yan lag bzhi dang tshigs chen bzhir :
phra men las kyi d+hA ki dang :
dam tshig 'byung ba'i mkha' 'gro rnams :
bde ba'i gar stabs cir yang sgyur :
kun kyang nyi dang 'od zer bzhin :
rigs kyi tshom bu 'bum sde spro :
gzhan yang phung khams skye mched kun :
rtsa gsum lha tshogs ngo bor bzhugs :
rdo rje gsum du gdod nas dag :
ye shes lnga ldan rang dbang rdzogs :
oM AHhU~M:
oM hU~M trAM hrIHA:
a b+hi Shiny+tsA At+ma ko\u0f85 haM:
lhun grub dam tshig dkyil 'khor cher :
ye shes 'khor lo dbyer med gshegs :
'du 'bral med pa'i ngang du bzhugs :
gnyis med brda yis phyag bgyi 'o :
oM dz+nyA na b+ha ra hi A be sha ya pheM pheM dzaHhU~M baM ho :
sa ma ya tiSh+Tha lhan :
a ti pU ho :
a la la ho :
oM AHhU~M:
yul kun stong gzugs mchod pa'i sprin :
dbang po sgyu ma'i bde bas rol :
bde stong dbyer med thig le'i sku :
rdo rje btsun mor phyag 'tshal bstod :
ces las kyi rim pa mdor bsdus pas gsal btab nas :
gtso mo dang lus dkyil gyi lha ngo bo stong pa :
rang bzhin bde ba :
rnam pa gsal ba :
bde stong gi lha sku phyag rgya chen por rtse gcig tu sems gzung :
che ba'i nga rgyal bskyed :
ye shes kyi dag pa dran pas cir snang lha sku bde ba chen po'i rol mor 'char ba la bslab par bya'o :
zhar byung bzlas pa bya bar 'dod na :
gnas lnga'i phag mo'i thugs ka ru :
nyi zla kha sbyor thugs srog   baM ni ha ri sa /srog mthar :
sngags kyi phreng bas bskor ba las :
bde ba chen po'i 'od zer 'phros :
tha mal snang zhen kun sbyangs te :
bde chen ye shes brtan par gyur :
ces gsal btab la :
oM baM badzra b+ha ra hi kro d+hI kA li ha ri ni sa A be sha ya gu h+ya dz+nyA na bo d+hi tsit+ta ma hA su kha hU~M hU~M:
zhes bzlas brjod chu bo'i rgyun ltar bya'o :
gsum pa bskyed pa'i bogs 'byin pa sogs kyi slad du bzlas pa sngags kyi rnal 'byor ni :
dzapa? kyi thugs dam bskul zhing dgongs pa phrin las ltar gsal gdabaH
sku gsung thugs :
ye shes kyi mkha' 'gro bzhi :
dpa' bo dang dpa' mo :
las dang dam tshig gi d+hA ki nI rnams kyi bzlas pa skyon bcu spangs la rtse gcig tu bsnyen :
lha sku'i gsal snang gzhir bzhag ste :
sngags kyi yig 'bru :
'od zer spro bsdu :
bde ba chen po'i ye shes stong nyid rang rig pa rnams la sems bzung ste bzlas brjod chu bo'i rgyun lta bu la bslab pas ye shes la cung zad dbang ba dang :
ches cher brtan pa dang :
brtan pa mthar phyin pa rnams rim gyis 'byung ba yin pas lha sngags kyi bsam gtan la rtse gcig tu brtson par gyis shig :
de lta bu'i rim pas thun bzhi la sogs par nyams su blang :
thun thams cad kyi mthar thugs kyi dgongs pa mi 'gyur ba'i gsal 'debs :
lha dang sems nyid dbyer med kyi ngang yun ring du mnyam par gzhag :
de las ldangs pa na mchod cing bstod pa sogs ci rigs pa byas te nongs pa bzod par gsol :
rtag chad kyi mtha' bsal :
bsngo ba dang smon lam bkra shis kyis mtshams sbyar :
thun mtshams thams cad du snod bcud ye shes kyi mkha' 'gro ma'i rdo rje gsum du rnam par dag pa'i ngang nas tshogs dang :
gtor ma dang :
mchod skong dang :
sbyin sreg sogs phyi nang gi mkha' 'gro ma rnams mnyes pa'i brtul zhugs la dus rtag tu bslab par bya'o :
sa ma ya :
bskyed bzlas zung du 'jug pas bsnyen sgrub bya bar 'dod na :
thog mar rten bca' bar bya ste :
dur khrod kyi ras sam :
gzhon nu ma'i rdul gyis gos pa'i ras la bla ma yab yum gyi byang sems kyis byug :
lha bzo dam tshig dang ldan pas bris sku mtshan nyid rdzogs pa sor bzhi pa bris pa'i rgyab tu sngags dang gsol byang dgod :
de ni sku'i rten no :
gzhi gong dang 'dra ba'am :
gro shog la 'khor lo lte ba mu khyud dang bcas pa'i dbus su baM:
mtha' skor du oM AHhU~M gu ru d+he ba d+hA ki nI badzra sa ma ya satwaM:
gong ras la sku gsung thugs sngags :
mu khyud dang po la 'dab ma bzhir mkha' 'gro rigs bzhi'i sngags :
de rgyab mu khyud gsum la 'khor lo rtsibs brgyad rer dpa' bo dpa' mo'i sngags :
de rgyab mu khyud lnga par 'dab ma brgyad la las dang dam tshig gi mkha' 'gro'i sngags rnams lha gnas ma 'chol bar dgod :
rtsibs mchan rnams su sarba DA ki nI badzra sa ma ya satwaM:
zhes bri :
mu khyud drug par dbyangs gsal :
gsol byang :
rten 'brel snying po rnams dgod :
de rgyab rdor rwa dang me ris mdzes par bya :
sngags thams cad yig mgo phyir bstan :
bla ma yab yum gyi byang sems gtso bor gyur pa'i bdud rtsi chen pos byug :
mtshan nyid dang ldan pa'i mkha' 'gro'i rigs can gyi skra dang sen mo :
gsang gos bcas lhan cig tu bzhag go :
de ni gsung gi rten no :
thod pa mtshan ldan dpyad legs pa rten 'brel bzang po can gyi nang du bdud rtsi lngas byug :
rang byung gi shel zur ma nyams pa :
dung srin med :
mgron bu bu ma :
me long g.ya' bral :
gri gug :
kha T+wAM:
rdo rje dril bu :
cang te'u rnams kyi gzugs brnyan :
cu gang :
sin+d+hu ra :
la phug sogs mkha' 'gro 'du ba'i rdzas dang :
khyad par sha lnga bdud rtsi lnga'i ril bu'am phur ma :
rin chen 'bru sman sogs kyis phyur bur gtams :
de ni thugs kyi rten no :
de'i nang du sku dang gsung gi rten bzhugs su gsol :
rab gnas legs par bya :
dar dmar pos dril te dkyil 'khor gyi dbus su gzhug :
bgegs bskrad :
ye shes kyi gzi byin legs par dbab bo :
de nas mtshams dam par bcad la bsnyen sgrub yan lag bzhi'i sgo nas 'jug par bya ste :
dang po bsnyen pa ni :
las kyi gzhung bsrangs la :
rang nyid gtso mo'i lha sku'i gsal snang la lhag par blo bzhag ste sku gsung thugs kyi bzlas pa mthar phyin par bya'o :
gnyis pa nye bsnyen ni :
dkyil 'khor yongs rdzogs la sems gzung :
rigs bzhi'i mkha' 'gro ma la dmigs te bzlas brjod 'bum phrag re bya'o :
gsum pa sgrub pa ni :
phrin las kyi gzhung bsrang :
bzlas pa'i skabs su bab pa na :
oM sarba dz+nyA na d+hA ki nI maN+Da la s+pha ra Na phaT:
ces pas rang 'dra'i dkyil 'khor gnyis pa spros :
saM ha ra Na hU~M:
zhes pas mdun rten dang dbyer med du bzhugs par bsam la :
mkha' 'gro lnga'i sngags ji ltar rigs pa dang :
gtso bor dpa' bo dang dpa' mo'i sngags 'bum phrag re bzla'o :
bzhi pa sgrub pa chen po ni :
las dang dam tshig gi mkha' 'gro la dmigs te phrin las bskul ba'i sngags 'bum phrag re bzlas pa sngon du 'gro bas tshogs dang gtor ma'i mchod pa rgya chen po dang bcas dngos grub blang ba'i cho ga tshul bzhin du bya'o :
de ltar brtson pas rab rlung sems kyi lha skur dngos su ldang nus :
'bring 'du ba gsum dang 'bar ba gsum ci rigs par 'byung :
tha ma'ang las gang brtsam thogs med du 'grub :
spyir bsnyen sgrub lan gcig bgyis pas kyang dbyings dang ye shes las kyi mkha' 'gro ma rnams lus dang grib ma ltar 'grogs nas rtsa khams byin gyis brlabs pa'i mthus :
tshe ring :
nad nyung :
rgas pa sra :
nyams rtogs khyad par can skye :
'brel tshad snang ba 'gyur zhing mkha' 'gro mas rjes su dgongs :
'chi kha'am :
bar dor ye shes kyi mkha' 'gro mas thugs rje'i phyag gis bzung ste mkha' la spyod pa'i gnas su 'khrid par 'gyur bas na the tshom med pa'i dad pa dang nges shes brtan pos gsang ba'i lam 'di la rtag tu brtson par bya'o :
sa ma ya :
gnyis pa gsung rdo rje rdzogs rim gyi sngon 'gro thabs kyi nyams len ni :
gsang dbang rdzogs par bskur ba'i rjes su :
kye 
rigs kyi bu rnams nyon cig :
gsang ba'i dbang bskur ba dang rjes su 'brel ba'i gdams ngag bsgom pa la drug las :
dang po gtum mos gzhi bca' ba ni :
gnas dben par bde ba'i stan la lus gnad drang por bsrang :
yan lag dang nying lag rnams 'phen cing bcud pa dang 'phur bshud la sogs pas mnyen btsal :
rlung ro sangs kyis bus :
rig pa ma bcos pa'i ngang nas sngon 'gro ji ltar rig pa'i rjes :
rang nyid phyi dbyibs kyi phag mo rtsa gsum 'khor lo lnga lha dang bcas pa zab mo lus kyi dkyil 'khor ltar gsal gdab :
sems gzung :
sems zin pa na thog mar 'og rlung cung zad bskum :
steng rlung dal bar mnan :
'og rlung gyen du drang :
lte 'og tu kha sbyar :
dgang zhing gzhil :
mi thub pa na dal bus lhag med du gtang :
bum pa can 'byongs par bya'o :
de ni rlung gi nyams len no :
de nas rlung gi reg byas lte ba'i mkha' 'gro rnams bskul :
de rnams kyi thugs ka nas 'od zer 'phros :
lte 'og sor bzhi rtsa gsum 'dzom pa'i dbus kyi a thung me 'bar la khad pa la reg pas dmar khyug gis 'bar :
bde gsal drod kyi rang bzhin can gyis lte ba'i lha tshogs rnams la reg pas 'bar 'dzag gi ye shes skyes :
khams snyigs ma bskams :
dwangs ma cher 'phel :
rim pa de nyid kyis snying ga :
mgrin pa :
spyi bo :
me lce mar 'phros pas gsang gnas rnams su zhugs :
de las cher 'bar bas rtsa khams thams cad dang :
ba spu'i bu ga tshun khyab :
drod kyi ye shes bsam gyis mi khyab pa skyes par bsam la rlung gzung :
de ni gtum mo'i nyams len no :
de nas me lce spyi bo'i rtsa 'khor steng gi haM thur bstan la reg pas bde ba'i rgyun babs :
spyi bo'i lha tshogs rnams kyi zhal du zhugs :
sku'i nang gang :
bde chen gyi ye shes bsam gyis mi khyab pa skyes :
bum pa'i dbang thob :
sku'i dam tshig nyams chag sbyangs :
byin rlabs zhugs par bsam :
de bzhin du mgrin pa nas gsang gnas kyi bar so sor babs pas :
dbang gong ma gsum dang rig pa rtsal gyi dbang chen thob :
gsung dang :
thugs dang :
yon tan dang :
phrin las kyi dam tshig nyams chag byang zhing byin rlabs zhugs par bsam :
so sor bum pa can gyis brtan par bya :
mthar byang chub sems kyis lus dkyil thams cad la khyab pas las dang ye shes kyi dngos grub kyang thob par bsam :
de ni thig le'i nyams len no :
de nas phrin las ltar dgongs pa gsal btab ste bde rlung sems dang lha sku dbyer med pa'i ngang dus gsum gyi spros pa bcad la sems gzung :
de ni mi rtog pa'i nyams len no :
gnyis pa sgyu lus kyi rtsal sbyang ba ni :
rlung bum can gyi sbyor ba dang bcas spyi bo'i lha tshogs la sems gtad pas :
de rnams las 'od zer 'ja' tshon lta bu me'i rang bzhin can byung :
zhu bde dang dbyer med pa'i lus dkyil gyi lha rnams la reg pa tsam gyis lcags la gser 'gyur gyi rtsis btab pa ltar lha sku sgyu ma 'ja' tshon lta bur gyur :
slar yang 'od zer des snod bcud thams cad la khyab pas :
brtan g.yo'i dngos po mtha' dag bde chen gyi rang bzhin :
sgyu ma'i gzugs brnyan :
mkha' 'gro ma'i dkyil 'khor du lam lam shar ba la sems gtad :
rlung yid sems gsum gcig tu dril :
mthar de thams cad me long la has btab pa yal ba ltar snod bcud gzhi lus dang bcas pa 'od gsal du bsdu :
yang sgyu ma'i skur ldang :
dgra gnyen bar ma'i snang ba dang chags sdang rmongs pa'i rtog pa gang shar yang sgyu ma lta bu'i lha sku :
rmi lam gyi rang gzugs :
snang stong dbyer med kyi ngang du rtsal sbyang zhing lam du bslang ngo :
de ni sgyu ma'i nyams len no :
gsum pa 'od gsal gyi snying po'i gnas lugs mngon du bya ba ni :
rlung sbyor dang bcas snying ga'i lha tshogs rnams la sems gtad pas 'khor rnams bde chen gyi ngo bor zhu :
gtso mo la thim :
gtso mo'i thugs kar a yig mthing ga shin tu phra ba la sems gtad :
rlung yig sems gsum brgyal thabs su bzhag pa la brten nas rtog pa rags pa :
phra ba :
shin tu phra ba'ang 'gags nas rig pa ma bcos pa'i ngo bo rjen lhang gis shar ba'i ngang du bzhag :
de ltar yang yang goms pas gnyid du 'gro khar lus gnad tsog pur byas la dmigs pa drag tu gcun pas nyams dang rtogs pa'i ye shes 'char bar 'gyur ro :
de ni 'od gsal gyi nyams len no :
bzhi pa rmi lam gyi tshad gzung ba ni :
snang ba thams cad rmi lam yin snyam pa'i 'dun pa drag tu bya :
nyams skyes pa na sgyu lus kyi rtsal sbyang :
khyad par gnyid du 'gro khar lus tsog pur byas la :
rlung sbyor dang bcas pas mgrin pa'i lha tshogs la sems gtad pas :
'khor rnams bde gsal gyi ngo bor 'od du zhu :
gtso mo la thim :
gtso mo'i mgrin par thig le dmar po shin tu phra ba bde gsal gyi rang bzhin can la sems gtad :
'di rmi lam rmi ba yin 'dug snyam du bsam :
mthar thig le kho na la sems gzung zhing :
'jam rlung bcas gnyid log pas dang po rmi lam nam 'dod du ngo shes pa 'byung :
de nas sgyu lus dang bsres te lha skur ldang :
'od gsal dang bsres te mi rtog pa'i ngang du bzhag :
sprul bsgyur dang bsres te zhing khams blta ba sogs la bslab par bya'oH
de ni rmi lam gyi nyams len no :
lnga pa 'pho ba'i nyams len ni :
dbu ma'i nang lte 'og sor bzhi'i thad smyug ma'i tshigs pa ltar zla dkyil gyis khrigs se bkag pa'i steng du rig pa'i ngo bo thig le dkar po :
rlung gi rang bzhin sngo mdangs chags pa 'phar ling ling byed pa la sems gtad :
zin pa na rlung sbyor gyis bskul bas gsang gnas kyi lha tshogs rlung 'od zer dang bcas pa shugs drag tu langasaH
zla dkyil gyi 'og la reg pas rkyen byas :
thig le spar te 'phar :
'khor lo bzhi'i gtso mo rnams la g.yon du bskor te spyi bo'i sangs rgyas mkha' 'gro'i thugs kar thim par bsam :
'og rlung bskyod :
steng rlung phyir gtang :
mig gyen du ldog :
phaT ces brjod :
rlung sems bsres te mnyam par gzhag :
yang a zhes brjod pas thig le mar byung lte bar lci thing nge gnas par mos :
de ltar yang dang yang du rtsal sbyang :
rtags ma byung gi bar 'bad :
las la sbyar ba'i tshe thig le spar ba dang lhan cig tu gzhi lus lha dang bcas pa sangs rgyas mkha' 'gro ma la thim :
de tshangs bug rgya mthongs kha bye ba ltar yod pa nas bya 'phur ba bzhin mkha' spyod dag pa'i zhing du gshegs par bsam la rig pa spro bsdu med pa'i ngang du mnyam par gzhag go :
de ni 'pho ba'i nyams len no :
drug pa bar do'i nyams len ni :
snang ba 'di thams cad bar do'i gnas skabs yin snyam du bsam :
de la nyams skyes pa na :
rang nyid bar do'i rlung sems tsam dang dbyer mi phyed pa'i rdo rje phag mo lus dkyil gyi lha dang bcas pa la sems gtad pas bde stong gi rang bzhin 'od zer bsam gyis mi khyab pa 'phros :
snod bcud thams cad la khyab :
chags sdang rmongs pa'i rtog pa sbyangs :
sems kyi ngo bo :
rlung gi rang bzhin :
bde ba'i rnam pa thams cad par 'char ba'i mkha' 'gro ma'i sku snang stong :
gsung grags stong :
thugs rig stong gi rang bzhin du lam gyis shar bar bsam la sems gzung :
rtog pa thams cad rdo rje gsum dang bsre zhing 'pho bas rtsal sbyang :
de lta bu bsgom mi dgos par shugs kyis 'char na bar do 'byongs pa yin no :
de ni bar do'i nyams len no :
de rnams kyi yan lag tu :
gtum mo'i skabs su nub mo nyal ba'i tshe tsog pu me thab drug gi 'ching dang ldan pas lte bar kha rlangs phog par byas te :
a thung la sems gtad cing gnyid log pas drod kyi rgyun brtan :
skabs su rlung bzung zhing lto ba rgal tshigs la brdab pa'i 'phrul 'khor bya :
des drod glo bur du 'bar :
skabs der lus gcer bur phyungs la 'dag rdzas dang chu grang gis bkru :
zhun chen gyi bku mnye bya :
zhun chen gyi dpal 'bar mdun du btsug :
pad+ma phag mo'i rang bzhin du bskyed bstim bya :
sku las ye shes kyi me 'bar bas lus kyi phyi nang thams cad la khyab :
bde drod bsam gyis mi khyab pa skyes par bsam la dpal 'bar lus la bskor zhing :
oM pad+ma b+ha ra hi dz+nyA na dz+wa la raM raM raM:
des drod kyi rtsal 'byong ngo :
dbang po tha ma rdzas kyi gtum mo ni :
g.yag rgod kyi mkhris pa drod ma yal bar sman tsha ba gsum :
sngo tsha ba gsum :
dzA ti :
rgya g.yer :
chang phabs rnams btab la bskam :
phye ma zhib mo tshil chen dang :
a rag gis ril bur dril :
gong ltar pad+ma mkha' 'gror bskyed cing sngags bzla :
lha 'od du zhu ba'i ril bu chang bzang po dang sbyar te btung :
rlung sbyor dang 'phrul 'khor bya :
dbang po'i sgo dang rmen bu ma gtogs par byugs shing bku mnye drag tu byas pas rtsol med du drod skye'o :
spyir gtum mo'i dam tshig tu me dang nyi ma la mi sdod :
gos srab tu bya :
grang ba'i snang ba mi byed :
dngos po thams cad gtum mo'i me'i rang bzhin du longs spyad do :
sgyu lus la bogs 'byin pa ni :
snga dro nyi ma shar ba'i tshe kha nub tu bltas :
rang gi mdun du me long dwangs pa zhig btsug :
rab tu dwangs pa bzhag :
phag mo'i sku 'gying log tu bris pa 'char du bcug :
'ja' shel mig la bkab :
ngo bo stong pa :
rnam pa gsal ba :
snang stong zung 'jug sgyu ma'i sku la sems rtse gcig tu gzung :
de la sems zin pa na de lta bu'i lha sku grangs med pa spros te rtsal sbyong ngo :
me long dang bris sku la dam ye dbyer med du byas te mi 'bral ba'i bla rdor 'chang :
dam tshig tu chags sdang rmongs gsum gyi yul gang skyes kyang bden zhen ma zhugs par sgyu ma lta bur bltas te phaT ces 'dzin pa rbad kyis gcad do :
'od gsal gyi nyams 'char sla ba'i phyir gnas dben par sgrub pa'i khang bu bya :
tshil chen gyi zhun mar gsal po sbar :
de nyid bla ma rdo rje mkha' 'gro mar bskyed bstim mchod bstod bya :
oM gu ru badzra d+hA ki nI dz+nyA na d+hA tu a a a :
zhes bzla :
dam tshig nyams chag bshags :
dbang blang :
gsang ba'i khrus chus 'thor 'thung nye reg bya :
me long shin tu dwangs pa lte bar a yig phra mos mtshan pa mar me'i snang bas mtshon par byas te yid mig rlung gsum rtse gcig tu gtad :
rig pa bzo med du 'jog :
gnyid du 'gro khar lhag par sems gzung :
dam tshig tu lus ngag yid gsum ci la'ang brel du mi gzhug :
dam tshig nyams chag can gyi mi dang mi 'grogs :
zas mi za :
bcud dang ldan pa'i bza' btung nyung ngu re khrigs su bcad la bya :
sha chen gyi spos dang tshogs gtor gyis mkha' 'gro lhag par mchod :
nyin mo gnyid mi log :
khams thig le cung zad kyang ma nyams par bya'o :
rmi lam rtsol med du zin pa'i gnad nyin par spyi dang :
'jigs skrag sogs glo bur du skyes pa'i skabs thams cad rmi lam yin snyam pa'i 'dun pa drag tu bya :
shel gyi me long la gzugs brnyan sna tshogs ma nges par 'char du gzhug cing rmi lam yin snyam du bsam :
snang stong bden med du rtsal sbyang :
mtshan dus kyi rmi lam gang rmis pa yid la gsal tshad dran du bcug la :
mdangs rmi lam de ltar rmis kyang ngo ma shes :
do nub nges par ngos zin par bya snyam pa'i 'dun pa yang yang btang :
dam tshig tu snang ba la bden zhen spang :
rtog pa'i rjes su mi 'brang :
gang shar ngos zin par byas la bden med du bun long nge'i ngang bskyang :
rmi lam zin pa na :
sprul bsgyur dang :
zhing khams lta ba'i 'dun pa sogs la nyin par yang rtsal sbyang ngo :
'pho ba'i skabs :
rlung gnad du chun pa :
sems dmigs pa rtse gcig pa :
lus stod sgrim pa rnams gnad yin :
dam tshig tu chags sdang rmongs gsum gyi rtog pa'i rjes su mi 'brang :
rtag tu skyo shas bsten :
cis kyang dgos med kyi blo sna bstung :
lus longs spyod mdza' bshes gang la'ang yid mi 'phreng :
dam tshig dang sdom pa shin tu dag par bya :
rang gang la mos pa'i zhing khams kyi bkod pa yid la byas te der 'pho ba'i 'dun pa dang spro ba rtse gcig tu bya :
dbang po tha ma rdzas kyi 'pho ba'i gdams pa ni :
sngo rtag ngu :
rdo khab len :
mgron bu bsregs pa'i thal ba :
sman dang sngo'i tsha ba gsum :
rgya g.yer :
shin kun :
rgya tshwa :
byang sems dkar dmar rnams dang :
khyad par skye bdun gyi gdung :
ring bsrel :
bdud rtsi chen po rnams sbrang rgod kyis ril bu dril ba'am phur ma bya :
gzhon nu ma'i thod pa mtshan ldan gyi nang du blugs :
las kyi mkha' 'gro ma bskyed bstim byas la :
oM sa karma d+hA ki nI dz+nyA na pra we sha ya phaT:
ces mang du bzlas pa'i 'od dang du ba 'thul ba sogs rtags byung na nges par 'grub pa yin :
gang ltar yang lha 'od du zhu ba'i rdzas su bsam :
dbugs chad pa'i skabs spyi bor chang bzang po dang sbyar nas byugs pas rnam shes tshangs bug nas thon te mkha' la spyod pa'am :
mtho ris kyi rten sogs skal ba dang mtshungs par 'pho bar 'gyur ro :
bar do'i skabs :
da lta'i snang ba'i bar dor 'char ba la rtsal sbyangs pas nyams skyes pa na gzugs snang lha sku dang bsre :
sgrar grags sngags dang bsre :
dran rtog 'od gsal dang bsre :
de bzhin du 'dod chags bde stong :
zhe sdang gsal stong :
gti mug rig stong :
nga rgyal mi rtog pa :
phrag dog dag snang dang bsre zhing go 'pho ba sogs rtsal sbyang :
rlung sems rtse gcig tu gcun :
mtshan mo zhun chen gyi mar me sbar ba rdo rje phag mo lus dkyil gyi lha dang bcas pa gsal gdab :
oM badzra b+ha ra hi dz+nyA na kA yA wA ka tsit+ta baM baM baM:
zhes bzlas pas de las sku dpag tu med pa 'phros :
rang dang phyi rol gyi snang ba thams cad bar do'i yid kyi bkod par gsal ba la thim pas de thams cad phag mo'i sku gsung thugs su lam lam gyur par bsam la rtsal sbyang ngo :
dam tshig tu tshe 'di'i snang shas la blo ldog :
zhen 'khris bskyung :
nam 'chi nges med dang :
bar do'i 'dun pa dung nge ba bya'o :
de ltar nyams su blang ba thams cad kyi mjug tu bsngo smon gyi rgyas gdab :
thun mtshams kun tu'ang dngos gzhi'i nyams myong lam du khyer :
rnam pa kun tu thabs lam gyi rtogs pa thams cad bla ma'i byin rlabs kho na las 'byung ba yin pas bzod med kyi mos gus drag po rgyun chags su gyis shig :
sa ma ya :
gsum pa thugs rdo rje rdzogs rim gyi dngos gzhi bde ba chen po'i nyams len ni :
sher dbang rdzogs par bskur ba'i rjes su :
kye 
rigs kyi bu rnams nyon cig :
shes rab ye shes kyi dbang bskur ba dang rjes su 'brel ba'i 'og sgo bde ba chen po'i lam nyams su len pa la bzhi ste :
dang po chos kyi phyag rgya'i nyams len ni :
sngon 'gro'i rgyud sbyang ji ltar rigs pa'i rjes :
rang nyid skad cig gis sems kyi ngo bo :
bde ba'i rang bzhin :
dwangs ma rlung gi rang rtsal dpal he ru ka rdo rje dang dril bu bsnams pa :
rjes su chags pa'i sku mdog pad+ma rA ga ltar dmar zhing :
khro chags sgeg pa'i gzi byin mchog tu rgyas pa :
dar dang rin po che dang rus pa'i phyag rgya sogs khrag 'thung rol pa'i chas can :
pad+ma dang nyi ma'i gdan la phyed skyil gyis bzhugs par gsal gdab :
de lta bu'i sku phyi gsal nang gsal 'od kyi rang bzhin can gyi dbus su :
rtsa dbu ma phyi dkar la nang dmar ba :
yar sna spyi bor zug pa :
g.yas g.yon du ro rkyang gnyis :
yar sna sna bug tu zug pa :
mar sna gsang gnas kyi 'khor lo'i 'og tu rtsa gsum sbubs gcig tu gyur te rdo rje nor bu'i rtse mor zug pa :
'khor lo lnga'i thad rnams su rtsa gsum sbubs gcig tu gyur pa las rtsa 'dab so so gdugs kyi rtsibs ma ltar gsal ba'i spyi bo'i rtsa 'khor gyi steng du haM mgo thur bstan byang chub sems kyi rang bzhin can :
dbus su haM mgo gyen bstan dkar po :
mgrin par oM dmar po :
snying gar hU~M sngon po :
lte bar AHdmar ser :
gsang gnas su hoHljang gu :
nor bu'i rtsa bar A:
sked par hU~M:
rtse mor oM yig 'od 'bar ba :
rtsa 'dab dang yul nyer bzhi'i rtsa :
rkang lag bzhi dang tshigs chen bzhi rnams la lha'i ngo bo bde ba'i rang bzhin baM yig dkar dmar 'bar ba res mtshan pa las rtsa khams thams cad bde ba'i rang bzhin du phril gyis song bar bsam la :
oM shrI badzra he ru ka dz+nyA na A be sha ya sarba sid+d+hi hU~M hU~M:
zhes drag tu bzla :
bde nyams sbar :
stong nyid la blo bzhag :
de ni bdag nyid byin gyis brlab pa'i rim pa'o :
gnyis pa dam tshig gi phyag rgya la bslab pa ni :
bdag byin rlabs la brten nas bde nyams khyad par can skyes pa na :
rang gi mdun du sngar 'dris pa lta bu'i yid du 'ong ba'i bu mo lang tsho dar la bab pa :
chags pa'i nyams rgyas pa :
dran pa tsam gyis bde ba bzod med du g.yo nus pa zhig gsal gdab :
gsal snang skyes pa na :
chags pa'i nyams 'gyur ci rigs ston par bsam :
sa ma ya satwaM:
zhes chags pa'i brdas bskul bar :
sa ma ya ho :
zhes lan gdab :
slar yang rA gA ya ho :
zhes sbyor ba'i brdas bskul bar :
rA gA ya mi :
zhes lan btab pas mchog tu dga' ba'i sgras mig zim bur lta ba :
sid dang ha la sogs pa'i sgra dbyung ba :
dri zhim pos khyab pa :
yan lag dang nying lag la reg cing 'o bya ba :
mchu dang lce 'jib pa sogs kyis chags pa ches cher bskul te chu skyes mchog tu rgyas pa'i gsang rtsa ngom zhing bdud rtsi zil pa dang bcas te pang du sleb pa dang skad cig gis rdo rje phag mo sku mdog dmar mo rjes chags kyi nyams 'gyur mchog tu rgyas shing :
rgyan thams cad kyis brgyan pa :
snang stong zung 'jug 'od kyi skur lam te gyur pa la rtsa 'khor yi ge dang bcas pa gsal gdab :
gsang ba'i pad+mo'i dbus su rtsa mdzes pa'i spyi bor a yig gis mtshan par mos :
dzaHzhes pas lus kyi cha shas rnams reg :
hU~M zhes pas lag pa dang brla 'khyud :
baM zhes pas mkha' gsang dam du sprad :
thabs 'di kho na la brten nas sems can thams cad kyi don du lhan cig skyes pa'i bde ba mngon du bya'o snyam pa'i byang chub kyi sems gsal btab la :
hoHzhes yab kyis gsor :
yum kyis bskyod pas spyi bo'i haM las bde ba cher g.yos te byang chub sems kyi chu rgyun babs :
rtsa khams gzhan gyi dwangs ma rnams kyang lhan cig tu 'dus :
smin mtshams yan chod kyi dbu ma'i nang gang bas dga' ba'i ye shes skyes :
de las cher 'phel te smin mtshams yan chod kyi rtsa khams thams cad khyab :
dga' ba mthar phyin par bsam :
spyi bo'i bum pa can drag tu gcun :
rnam par mi rtog pa'i ngang du bzhag go :
de bzhin du byang sems mgrin par babs pas mchog tu dga' ba :
snying gar babs pas khyad par gyi dga' ba :
lte gsang gi rtsa 'khor brgyud nas nor bu'i rtse mo'i bar son pas lhan skyes kyi dga' ba nyams su myangs :
khyab par brtan :
de'i tshe yab yum gyi rtsa dbu ma :
rlung ldang 'jug :
thig le dkar dmar :
dbyings dang ye shes zhal sbyor ba'i kha sbyor bzhi'i bde stong gi ye shes mngon du byas par bsam :
de ni yas babs kyi dga' ba'o :
mas brtan gyi dga' ba'i slad du :
hU~M gi gdangs dang :
gsang rlung gyen du drangs pa dang :
rkang lag gi nywa bzhi sgrim zhing sor tshigs bskum :
lto ba sgal par brdab :
lce rtse dang mig gyen du phyogs :
shes pa spyi bo'i haM la gtad pas sog sbubs nas chu drangs pa ltar thig le gyen du byung :
lte ba man chod du brtan pas dga' ba :
snying gar mchog dga':
mgrin par khyad par gyi dga' ba :
spyi bo'i haM yig gi bar du son pas lhan cig skyes pa'i dga' ba nyams su myang :
khyab cing brtan par bsam :
'khor lo so sor bum pa can drag tu gcun :
seng ge rnam rol gyi 'phrul 'khor gyis yur ba nas zhing sa la chu 'grems pa ltar rtsa khams thams cad la khyab par dgram :
bde ba'i nyams bskyang :
lte ba'i bum pa can la gnad du bsnun nas rlung sems bde ba gsum dbyer mi phyed pa'i de kho na nyid la yun ring du mnyam par gzhag go :
de ni dam tshig gi phyag rgya'i nyams len no :
de lta bu yun ring du goms pas snang ba thams cad bde bar 'char :
rtsol med kyi bde ba :
'dzag med kyi tshul khrims :
zag med kyi nyams myong khyad par can rgyud la skyes pa na de'i bogs dbyung ba la brten nas dpe'i ye shes mngon du bya ba'i phyir :
gsum pa las kyi phyag rgya la bslab pa ni :
thog mar rigs brtag par bya ste :
rab pad+ma can :
'bring dung can ma :
glang sna can :
ri dwags can :
ri mo can gang yang rung ba :
tha ma gzugs dang lang tsho dar la babs pa :
dme can gdol shan yugs grib sogs kyis ma gos pa :
lhag par dam tshig nyams pa'i mi dang ma 'phrad pa :
na tshod lo bcu gnyis nas nyer lnga man bsten du rung ba yin la :
khyad par sgrub pa po la gus pa :
gsang ba mchog gi kun spyod la mi skrag cing mos pa brtan pa :
sgo gsum 'chal bar ma shor zhing gsang thub pa :
mthong ba'am dran pa tsam gyis kyang bde ba rtsol med du skyed nus pa :
chags pa che zhing sbyor thabs la mkhas pa ste de rnams ni med du mi rung ba'i mtshan nyid yin no :
gang ltar yang rang nyid drod thob cing lha dang bla mas lung bstan pa gtso bor gzung ngo :
de ni brtag pa'o :
mtshan nyid dang ldan pa rnyed nas dgug pa'i rim pa ni :
rtswa ku sha ma nyams pa :
rdo khab len :
me tog glang sna :
bal po'i se'u :
bya thi ba'i brun :
khye'u mgo gtsang gi khams dang po :
sgrub pa po rang nyid kyi lte khung gi dreg pa bcas zangs gzhong du sbyar :
mngar gsum gyi skyobs dang bcas te bzhag :
sngags ni :
oM ni pad+ma d+hA ki nI i kyi ma d+ha ri tsak+Shu tser d+han gum swA hA:
zhes mi tshig gis bar ma chod cing sus kyang ma mthong bar rtse gcig tu bsgrubs pas rdzas las tshag sgra dang 'od dmar po 'khyil ba'am :
kha dog dmar shas can du 'gyur ba byung na nges par 'grub pa yin :
ting nge 'dzin ni :
rang pad+ma mkha' 'gror gsal ba'i lte ba nas srid pa 'gugs byed kyi lha mo dmar mo shin tu chags pa'i nyams can lcags kyu thogs pa dpag tu med pa 'phros :
'khor 'das thams cad la khyab :
brtan g.yo'i dwangs ma 'gugs byed kyi bcud mtha' dag 'od zer dmar ser bdud rtsi dang bcas pa'i rnam par spyan drangs :
rdzas la thim pas reg pa tsam gyis tshangs pa'i bu mo'ang yid sgul ba'i nus pa dang ldan par bsam mo :
de lta bu grub pa'i rdzas de nyid dbang gi las la shis pa'i gza' skar 'dzom pa'am :
rang gi bla gza' dar ba'i skabs su bsgrub bya la chang sogs myos byed kyi rdzas dang :
mngar gsum dang :
la du sogs la sbyar te sbyin pa'am :
lus la reg pa'am :
tha na dud pa bdug pas kyang dbang du 'gyur ba yin no :
de ni dgug pa'i rim pa'o :
de ltar dbang du 'dus nas phyi drang ba dang nges pa'i don gyi chos bshad :
nang zab mo'i dbang bskur zhing dam tshig la gnas par bya :
gsang ba bskyed rdzogs kyi man ngag phog ste nyams myong ci rigs ma skyes kyi bar du sgom du gzhug go :
de ni rgyud sbyong ba'i rim pa'o :
de nas skabs su bab pa na :
yab yum gnyis ka khrus byas :
bku mnye bya :
ro btsa' ba'i sman dang :
bcud len dang :
kha zas bzang pos khams spel :
'bol zhing bde ba'i gdan la 'khod :
gzugs la blta ba :
chags pa'i gtam mnyan pa :
lus kyi dri zhim po bsnom pa :
zas zhim mngar gyi lum bu ster ba :
lus kyi cha shas rnams dang gsang ba'i gnas la reg pa ste bslab pa lngas bde ba bslang bar byaH
de ni sta gon gyi rim pa'o :
de nas dngos gzhi chags pa'i brda dang lan gyis bskul te :
rang pad+ma he ru ka dang :
rig ma pad+ma d+hA ki nI'i skur bskyed :
tha mal gyi 'du shes bsgyur :
rtsa gnas rnams yi ges byin gyis brlab :
byang chub kyi sems gsum mngon du byas te :
dam tshig gi phyag rgya'i skabs ji skad bshad pa bzhin yas babs dang mas brtan gyi dga' ba'i 'gro ldog gis bde ba bskyed :
gong du spel :
khyab par dgram :
gnas su brtan :
mi rtog pa'i ngang du bzhag pa rnams yang nas yang du goms pas thabs shes kyi rtsa rlung thig le kha sbyar ba las byung ba'i bde bas sems rgyud mnyam rjes kun tu gang :
yul thams cad stong pa'i 'od gsal du shar :
bde stong zung 'jug gi ye shes mtshon brjod las 'das pa dpe'i tshul du 'char ba yin no :
de ni las kyi phyag rgya'i nyams len no :
bzhi pa phyag rgya chen po la bslab pa ni :
chos kyi phyag rgyas rang lus bde chen gyi lha sku sgyu ma lta bur shar :
dam tshig gi phyag rgyas gtum mo dang dbyer med pa'i chags pa'i mes rang lus thabs ldan gyi bde ba'i rtsal 'byongs :
las kyi phyag rgya'i nye rgyus mtshon byed dpe'i ye shes rgyud la shar ba na :
des mtshon te mtshon bya don gyi ye shes so so rang rig pa'i tshul gyis ngo 'phrod :
thag chod :
brtan pa thob par bya ba ni slob pa'i 'od gsal mthar thug pa ste :
zhib par dbang bzhi pa'i khrid kyi skabs su shes par gyis shig :
'di lta bu'i lam zab mo ni myur lam thams cad kyi mthar thug pa yin pas shin tu gsang nas nyams su blangs na dus myur ba nyid du mchog gi dngos grub mngon du 'gyur bas dbang po rnon po drod thob pa rnams kyis 'di kho na la brtson par bya'o :
sa ma ya :
bzhi pa ye shes rdo rje rdzogs rim gyi mthar thug pa ka dag gi nyams len ni :
tshig dbang rdzogs par bskur ba'i rjes su :
kye 
rigs kyi bu rnams nyon cig :
dbang bzhi pa dang rjes su 'brel ba'i gdams pa la gsum ste :
lta ba chos skur thag gcad :
sgom pa longs skur nyams su blang :
spyod pa sprul skur rtsal sbyang ba'o :
dang po thag gcad pa ni :
gnas dben par lus ngag yid gsum gyi bya ba gtang :
skyo shas dang nges 'byung tshad med pa'i nyams dang ma bral bar bya :
stan bde ba la lus gnad drang por bsrang :
rlung ro sangs kyis 'bud :
sems mi rtog pa'i ngang la dar gcig bzhag :
de nas sngon 'gro spyi dang bla ma'i rnal 'byor yid ches par bya :
bla ma sangs rgyas chos kyi skur thag bcad la thugs yid bsres te sems gzung :
de nas phyi rol gyi snang ba thams cad rmi lam gyi rang gzugs :
sgyu ma'i bkod pa :
lha sku bde ba chen po'i rang bzhin sems kyis btags pa'i snang cha tsam du thag bcad :
nang gi sems rig rig gyu gyu thol thol ba bdag dang bdag gir 'dzin pa'i rtog pa sna tshogs nam 'char ba na ngos gzung :
rtsad gcad :
mtshang btsal :
ci'ang ma rnyed pa'i sems byung gi khang bu rdib pa na de nyid du thag bcad :
de nas gzung 'dzin gnyis med sems kyi ngo bo :
rig pa'i gnas lugs :
phung po lnga dang bral ba :
tshogs brgyad kyis 'dus ma byas pa :
spros pa'i mtha' thams cad las 'das pa :
so so rang rig pa'i tshul gyis nyams su myong yang lkugs pa'i rmi lam ltar brjod mi shes pa :
gzhon nu ma'i bde ba ltar bsam gyis mi khyab pa :
tha mal gyi shes pa ma bcos pa'i rig pa skad cig ma 'di nyid ka dag rdzogs pa chen po'i gnas lugs su thag bcad :
nges shes bskyed :
nyams kyi shun pa dang phral la bzhag go :
gnyis pa nyams su blang ba ni :
de ltar rig pa dri med kyi ngo bo la gcig dang du ma med :
kha dog dang dbyibs med :
phyi dang nang med :
spros pa'i mtshan ma rdul tsam yang med pa'i stong pa chen po sangs rgyas sgam pos ma mdzad :
sems can sgrin pos ma bcos :
ye nas rang la gnas pa :
gdod ma'i gshis sam babs kyi gnas lugs yin no :
de'i ngang las gsal ba'i mdangs ma 'gags par shar ba lam du bya ste :
rnam rtog gang shar yang :
'das pa la blo mi 'phreng :
ma 'ongs pa blos mi bsu :
da lta'i shes pa la blos ma bcos par 'gyu ba rang thog tu bzhag :
nyams myong yid dpyod dang phral :
lta sgom gyi zhen pas ma bslad pa'i rang rig pa'i ngang bskyangs pas gnas lugs gding 'chos :
rnam rtog shar grol du dag :
nyon mongs rang sar grol :
snang sems ye shes su 'char :
de lta bu la chos nyid kyi dran pas gsal 'debs pa tsam las spros pa gzhan thams cad bcad de mnyam rjes kun tu bslab par bya'o :
gsum pa rtsal sbyang ba la gsum las :
dang po lha sku dang sems bsre ba ni :
rang dang snang ba thams cad lha sku sgyu ma lta bu lam gyis gsal gdab :
de sems su thag bcad :
sems dang lha sku dbyer med pa'i gnas lugs snang stong brjod med kyi ngang bskyang :
gnyis pa rlung dang bsre ba ni :
'jam rlung bum pa can bzung bas rlung ro rkyang gi lam brgyud :
'od zer lnga ldan shin tu phra ba dbu ma'i lam nas mdung tshugs su song :
snying ga'i a yig 'od gsal ba'i ngo bo la thim :
'byung 'jug gnas gsum gyi rlung a skye ba med pa'i rang bzhin du gyur par bsam la yid bzlas bya :
rlung sems dbyer med pa'i rang bzhin rdzogs pa chen po'i ngang du mnyam par gzhag go :
gsum pa bde ba dang bsre ba ni :
dngos sam yid kyi rig ma la bsten nas bde ba'i nyams skyes pa na :
de nyid sems kyi nyams 'gyur du thag bcad :
blo 'das brjod med du nges shes bskyed la :
ngo bo stong pa :
rang bzhin bde ba :
de gnyis dbyer mi phyed pa'i 'od gsal rdzogs pa chen po'i ngang du mnyam par gzhag :
mthar rten thig le bde ba'i brten pa dang bcas pa'i dwangs ma snying dbus mi shigs pa'i thig le a yig la bsdus te rig pa byar med du 'jog go :
'di rnams ni dbang snga ma gsum gyi lam mchog gi ye shes su sgyur ba'i gnad khyad par can yin la :
gzhan yang dus dang rnam pa thams cad du tshogs drug gi snang bar ci shar na'ang yul la mi 'dzin :
yul can la mi rtog :
snang shes dbyer med phyi nang zang thal chen por la bzlas pas :
yul gyi snang ba ma 'gags kyang :
snang bas shes pa la ma gos :
shes pa'i grwa zur ma nyams kyang :
shes pas ngo bo la ma bcings :
gzung 'dzin gyi spros pa ji ltar shar yang ngo bo spros bral gyi ngang las mi 'da' ba rang bzhin rdzogs pa chen po'i gsang lam mthil phyin pa yin pas dus gsum dus med thams cad du nyams su len par gyis shig :
de ltar nyams su blangs pas rags lus dwangs mar 'gyur :
rlung dbu mar thim :
thig le 'pho med du dag :
rdo rje gsum gyi de kho na nyid mngon du byas te ye shes bla ma'i sa mchog tshe 'di nyid la mngon du 'gyur ba yin no :
sa ma ya :
gsum pa rjes kyi rim pa la gsum ste :
thun so so'i rjes kyi rim pa dang :
nyams len spyi'i rjes kyi rim pa dang :
bka' srung la gnyer du gtad nas bka' rgyas gdab pa rnams bya ba la :
dbang bskur mtha' rten dang bcas pa rdzogs pa'i rjes su :
kye 
rigs kyi bu rnams nyon cig :
rdo rje theg pa'i smin grol gyi gdams ngag tshang sprugs su thob nas rjes kyi rim pa la gdams pa ni :
sngon 'gro dang dngos gzhi'i nyams len thams cad gang zag rim gyis pa'i dbang du byas te snga ma snga ma la nyams myong skyes nas phyi ma phyi ma la 'jug :
thod rgal ba'i dbang du byas te ci rigs pa nyams su blang :
gcig car ba'i dbang du byas te bla ma'i rnal 'byor gyi rjes su rig pa gcer mthong du ngo sprad nas rgyun bskyang :
gang yang thun gyi nges can nges med ci rigs su bsgom :
las dang po pas thun chung ba :
grangs mang ba :
dmigs pa gsal thebs pa khag che :
thun thams cad kyi mthar byang chub kyi sems bskyed pa mngon du byas la yongs su bsngo ba dang smon lam rnam par dag pa gdab :
nyams myong gi ngo bo ma shor bas spyod lam la 'jug :
de'i gnas skabs thams cad du nyams len gyi rtsi dang ma bral bar bya :
lta ba blo 'das su rtogs kyang rgyu 'bras kyi 'dor len phra zhing zhib par spyad :
des rgyu 'bras rten 'brel du 'char :
rten 'brel stong nyid du rtogs :
thabs shes zung du tshud pa yin no :
nyal ba'i tshe snying ga'i a yig la sems gzung :
ldang ba'i tshe la a skye ba med pa'i dbyings las lha sngags chos sku'i ye shes su bzhengs :
'gro 'dug rdo rje'i gar :
sgul skyod bde chen gyi rang gdangs :
bza' btung chos nyid gsal khyab chen por longs spyad de :
mdor na mnyam rjes thams cad du tha mal gyi snang ba lha sngags bde chen ye shes kyi rol par shar bar bya'o :
de ni thun so so'i rjes kyi rim pa'o :

de ltar nyams len zab mo la rtse gcig tu brtson pas phyi 'byung ba lus 'khrugs kyi gegs :
nang rtsa rlung thig le bsam gtan gyi gegs :
gsang ba'i ting nge 'dzin sems 'khrugs kyi gegs sogs nyams mtho dman ci byung yang dgag sgrub mi bya bar lam du bslang :
nyams myong dang bsre :
rig pa brjod med spro bsdu bral ba'i ngang tshugs bzung bas sbrul mdud zhig pa ltar gegs rang grol du 'gyur :
ye shes khong nas shar :
nyams myong na 'phar :
gnas lugs la brtan pa ci rigs thob pa na bu chung lta bu'i spyod pas snang ba la rtsis gdab mi bya :
smyon pa lta bu'i spyod pas re dogs kyi thag pa gcad :
seng ge lta bu'i spyod pas gang la'ang 'jigs pa dang bag tsha ba med par yul dang yul chen rnams su bgrod cing :
zhing dang las las skyes pa'i mkha' 'gro ma rnams dang 'dod rgur rol pas brtul zhugs kyi bogs mthar phyin par dbyung ngo :
mdor na gegs sel dang bogs 'don gyi rgyal po ni bla ma'i mos gus kho na yin pas tshad gzung med pa'i gdung shugs kyis mos gus bya :
zhen 'khris med pa'i 'o dod kyis gsol ba gdab :
re dogs med pa'i gnas lugs kyi ngang du thugs yid bsre :
gzhan yang 'khor ba la nges 'byung :
mi rtag pa'i 'du shes :
snying rje byang sems :
stong nyid kyi lta ba rnams gcig grogs gcig gis byas te bogs dbyung bar bya'o :
de ltar byas pas dang por shun pa lta bu'i lung rigs kyi go ba 'ol spyi 'char :
bar du na bun lta bu'i bde gsal mi rtog pa'i nyams sna tshogs pa 'byung :
tha mar ston ka'i nam mkha' sprin thag chad pa ltar nyams myong gi lhad ma zhugs pa'i rig pa rjen par mthong :
'khor 'das bar lag phyed :
re dogs kyi mdud pa zhig :
gnas lugs kyi mtshang brdol :
'khor 'das dbyer med 'od gsal rdzogs pa chen po'i sa la lhun gyis grub par 'gyur ro :
de ni nyams len spyi'i rjes kyi rim pa'o :

de lta bu'i gsang chen zab mo mthar thug pa 'di nyid tha mal pa'i skye bo :
log lta mu stegs :
nyan rang dman pa'i rigs can rnams la rlung phyogs tsam du'ang bsgrag par mi bya :
byang chub sems dpa' gsang ba bla na med pa'i myur lam la yid ches pa :
the tshom cung zad kyang med pa :
tshe gcig gis byang chub sgrub nus pa'i skal ldan rdo rje'i rigs can kho na la bstan par bya ba yin pas rang nyams su longs :
nyams myong mthar dbyung :
gzhan don tshod dang sbyar bar gyis shig ces bka' rgyas gdab pa'i slad du dam tshig gi srung ma :
chos 'di'i gnyer 'dzin :
rdo rje phag mo'i bran mo :
dur khrod drag po'i ma mo mched gsum 'khor sha za 'bum sde'i tshogs dang bcas pa bran du gtad cing dpang por gsol ba ni :
srung ma'i gtor ma ma mo mched gsum 'khor dang bcas mngon sum du gsal ba slob dpon he ru ka'i nga rgyal gyis slob ma khrag 'thung chen po'i lag tu gtad de :
hU~M b+h+yo :
rab 'jigs dur khrod chen po'i zhing :
thod mkhar 'bar ba'i gzhal yas nas :
rdo rje phag mo'i bka' srung che :
ma mo mched gsum dam la 'dus :
bcom ldan he ru ka dpal dang :
yum chen badzra b+ha ra hi :
rig 'dzin brgyud par bcas pa yi :
spyan sngar khas blangs dam bcas ltar :
skal ldan rdo rje slob ma 'di'i :
lus dang grib ma bzhin du 'grogs :
ji ltar bcol ba'i las kun sgrubs :
dam tshig 'das na gshed du phob :
ma :
dbyings kyi yum chen spyang zhon ma :
rab khros gri gug thod khrag bsnams :
ma mo 'bum sde'i tshogs dang bcas :
rig 'dzin 'di yi grogs su gtad :
skal ldan sogs /
ma ma traka rak+Sha hU~M badzra sa ma ya satwaM:
b+h+yo :
ye shes pho nya stag zhon ma :
dmar mo gri gug sbrul zhags 'dzin :
sha za 'bum gyi tshogs dang bcas :
rig 'dzin 'di yi bran du gtad :
skal ldan sogs /
b+h+yo rak+mo b+h+yo badzra sa ma ya satwaM:
dza :
las kyi mngag gzhug 'phar zhon ma :
sngon mo gri gug lcags kyu bsnams :
las byed 'bum gyi tshogs dang bcas :
rig 'dzin 'di yi 'bangs su gtad :
skal ldan sogs /
dzaHsma sha ni phaT badzra sa ma ya satwaM:
de ltar byas pas ma mo rnams kyis g.yon du lan gsum du bskor zhing mdun du 'khod de :
rig pa 'dzin pa khyod kyis rdo rje 'dzin pa'i bka' las mi 'da' bar bka' gsang gzhung bzhin du spyod na bdag cag gis srog gi snying po mdongs gsol du phul nas byang chub sgrub pa'i lam gyi bar chad thams cad sel ba dang :
ci 'dod pa'i grogs bgyid do zhes khas blangs te so so'i thugs srog las sngags phreng rang 'od dang ldan pa byung :
slob ma he ru kar gsal ba'i kha nas zhugs :
thugs srog gi gdan la zhugs pas srog dbang du 'dus par bsam la sngags kyi rjes zlos lan gsum re bya :
mthar gtor ma ma mo'i tshogs su gsal ba rjes chags chen po'i ngang 'od du zhu ste slob ma'i lte ba'i a thung la thim par bsam la 'khor 'das zil gnon dbyings rig dbyer med pa'i ngang du bzhag pa ni stong srog chos skur bcad pa yin no :
des ni dur khrod ma mo gsum gyi sku gsung thugs kyi srog gtad pa thob pa yin pas dam tshig tu mchod gtor mi bcag :
rdo rje phag mo'i bsnyen sgrub la brtson :
khyad par gsang lam zab mo 'di nyid shin tu gsang bas nyams len mthar dbyung bar gyis shig :
ces gdams :
dbang gi rjes kyi bya ba rnams tshul bzhin du bya'oH
sa ma ya :
sngon tshe 'og min gsang chen zhing :
ye shes rang snang pho brang du :
dbyings kyi yum chen kun bzang mo :
longs sku rdo rje phag mor bzhengs :
chos nyid rang sgras gsang chen rgyud :
dus gsum dus med rtag tu gsungs :
bar du mkha' 'gro 'du ba'i gling :
o rgyan rang byung dur khrod du :
bcom ldan badzra b+ha ra his :
pad+ma thod phreng bdag nyid la :
rgyud lung man ngag gsang ba'i mdzod :
smin grol yongs su rdzogs par bstsal :
da lta don gyi rnal 'byor ma :
bka' yi sdud po mtsho rgyal lcam :
d+hA ki 'bum gyi tshogs bcas la :
bod yul grub pa'i gnas kyi mthil :
dbang chen dgyes pa'i pho brang du :
bdag nyid mtsho skyes rdo rje yis :
rdo rje phag mo'i gsang ba che :
rgyud kyi dgongs pa snying por dril :
lung gi nges pas gtan la phab :
man ngag lag len dmar khrid du :
thugs kyi nying khu brnag pa byin :
rang rang nyams len mthar dbyung la :
rin chen sa yi snying por sbos :
nam zhig mkha' 'gros byin brlabs pa'i :
rigs ldan bu mo sprel lo ma :
sbas tshul jo mo'i ming can la :
mkha' 'gro rnams kyis chos 'di gtad :
byin rlabs rtogs pas rang bzhin grol :
dus der gzhan don cher mi 'byung :
'brel tshad bde chen sa la sbyor :
phung po lhag med byang chub thob :
slar yang bod khams sdug pa'i dus :
chos kyi rgyal po'i skye ba'i mtha':
mtsho rgyal khyod kyis byin brlabs pa :
sus kyang brtag par dka' ba yi :
ma nges 'gro 'dul rig pa 'dzin :
sgyu ma lta bu'i skyes bu zhig :
mdo khams shar nas 'byung dang 'phrad :
lo tsA chen po'i ye shes dang :
gnyis min gnyis su snang ba'i tshul :
sngags kyi gdung mtha' byang chub sems :
blo gros mi zad gter la gtad :
gnyis ka'i smon lam la brten nas :
skal ldan 'ga' yi nyams chag sbyong :
la la sngags kyi brtul zhugs spyod :
'ga' zhig bde chen ye shes rnyed :
dngos grub dga' ston rgyas par 'gyur :
s+ts+yaugs s+ts+yaugs s+ts+yaugs :
sa ma ya :
rgya rgya rgya :
gter rgya :
sbas rgya :
zab rgya :
gu h+ya sa ma ya :
ye shes kyi mkha' 'gro jo mo sman mo'i zab chos sprul pa'i gter chen 7pad+ma 'od gsal mdo sngags gling pa la yang gter du bka' babs te gtan la phab pa'i yi ge pa ni pad+ma gar dbang blo gros mtha' yas kyis gus pas bgyis pa dge legs 'phel ///
/
