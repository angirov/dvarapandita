grub thob chen po'i thugs thig las khrag 'thung bde gshegs 'dus pa'i dbang bskur bklag chog tu bkod pa byin rlabs bcud 'dus zhes bya ba bzhugs so //
na maHshrI maM gu ru he ru ka ya /
rab 'byams rgyal ba zhi dang khro //
dkyil 'khor gcig tu yongs rdzogs pa //
byin rlabs dngos grub kun 'byung don //
bde chen rdo rjer bdag sgrubs mdzod //
bka' brgyad sgrub thabs kun gyi phul //
grub thob chen po'i thugs tig la //
'jug 'dod skal bzang skye bo rnams //
smin byed bdud rtsi'i bcud 'di longs //
sangs rgyas gnyis pa gu ru pad+mas thugs dam kyi lha mchog yang nas yang du bsngags pa'i bde gshegs sgrub pa bka' brgyad kyi bka' srol gsar rnying mang du byon pa thams cad las kyang /
rgyud lung man ngag thams cad kyi snying po 'dus shing zab cing 'dril la byin rlabs kyi tshan kha rmad du byung bas khyad par du byas pa khrag 'thung bde gshegs 'dus pa'i dbang bskur ba'i rim pa la /
gzhung las tshom bu tshogs sgrub dang sbrel bar gsungs pa ni smin slob phyag len rgyas pa'i dbang du mdzad pa yin la /
'dir lag len dkyus ma tsam bkod pa la lnga /
lhag gnas /
gshom bkod /
sgrub mchod /
dbang bskur /
rjes kyi bya ba'o //
dang po la gsum /
lha /
bum pa /
slob ma lhag par gnas pa'o //
dang po la /
bdag bskyed mdor bsdus pa ni /
brgyud 'debs dang /
rdo rje slob dpon sogs rgyun bshags yan lag brgyad pa sngon du 'gro bas /
rang nyid dpal chen he ru ka :
phyag rgya gcig pa'i skur gsal ba'i :
phyi dbyibs lus ni gzhal med khang :
nang gi rtsa rlung thig le'i khams :
sems dang dbyer med dkyil 'khor te :
spyi gtsug bla ma rdo rje chos :
gnas lngar gshin rje rta mchog dpal :
yang dag che mchog kI la ya :
nor bur bla med brla g.yas g.yon :
dregs pa drag sngags lha tshogs gsal :
ces lus dkyil gsal gdab /
thugs srog hU~M la sems gtad de hU~M bzlas ci 'grub bya /
sngon gtor bsham /
byin rlabs dang bsngo ba las byang nas 'byung ba ltar bya /
bdag nyid he ru kar gsal ba'i :
thugs nas 'phros pa'i 'od zer gyis :
zhi khro bka' brgyad dkyil 'khor lha :
mdun gyi nam mkhar spyan drangs bsam :
oM:
zhi khro rab 'byams lha tshogs rnams :
sngon gyi thugs dam rjes dgongs la :
dkyil 'khor dgyes pa bskyed pa dang :
slob ma rnams la snying brtse bas :
gnas 'dir dpal chen he ru ka'i :
pho brang chen po 'debs 'tshal na :
thugs rjes dgongs te gnang ba dang :
snod bcud byin gyis brlab mdzad gsol :
zhes gsol ba lan gsum btab pas lha rnams dgyes pa chen pos /
rdo rje slob dpon snying rje che :
khyod kyis rang gzhan phan gdags phyir :
sgrub pa'i cho ga tshul bzhin gyis :
bde gshegs rgyal bas byin rlob 'gyur :
gnang ba bstsal nas 'od du zhu :
bdag dang gnas la thim pa yis :
tha mal snang zhen rab sbyangs te :
ye shes chen pos byin brlabs gyur :
ces mos /
gnyis pa ni /
stegs bur rnam bum so lnga'i bcud ldan kha rgyan mgul chings sngon pos spras pa /
gzungs rdor bcas /
las bum chings ljangs can /
phyi mchod sman gtor rak+ta bcas bkod /
las byang ltar byin brlabs /
bum pa bsang sbyang /
stong pa'i ngang las b+h+rU~M las phyi rin po che'i bum pa'i rnam pa la nang gzhal yas khang bdud rtsi'i rgya mtsho 'khyil ba'i dbus su dpal chen gtso dgu'i dkyil 'khor gyi lha tshogs mtsho rdzing dwangs par zla skar shar ba bzhin skad cig gis gsal bar gyur /
sngags tsam gyis mchod /
yang dag 'jam dpal gshin rje pad+ma dbang :
rdo rje gzhon nu bla med he ru ka :
che mchog rig 'dzin dregs 'dul drag sngags sogs :
bka' brgyad lha tshogs rnams la phyag 'tshal bstod :
ces bstod /
gzungs thag blangs la /
rang gi thugs ka nas sngags kyi 'od zer 'phros bum pa'i lha rnams la phog
snyoms par zhugs pa'i byang chub kyi sems ye shes kyi bcud du 'khyil bar bsam /
bsnyen sgrub kyi sngags bzla /
mthar /
oM AHhU~M gis bdud rtsi'i mchod yon phul bas lha rnams 'od du zhu ba bum pa'i chu dang ro gcig tu gyur /
las bum du bdud rtsi 'khyil pa'i bskyed bzlas spyi ltar bya'o //
gsum pa ni so shing sogs rdzas bzhi dang slob ma mchod pa 'du bya /
snod du gyur pa rnams phyi rol du khrus nas dbyung /
bgegs gtor btang /
las byang ltar bka' bsgo zhing mtshams bcad la srung 'khor bsgom /
me tog bkye bsdu dang sems bskyed gsal gdab chos bshad ji ltar 'os pa dang khyad par /
de'ang 'og min gsang ba mchog gi zhing khams su gdod ma'i mgon po kun tu bzang po nyid zhi ba dang khro bo'i dkyil 'khor 'khor lo'i dbang phyug tu bzhengs nas sgrub chen bka' brgyad kyi spyi rgyud lnga /
sgos rgyud bcu la sogs pa chos nyid kyi rang sgras rang snang dag pa'i 'khor rnams la bstan /
rig 'dzin gtso bo rdo rje chos kyis bka'i bsdu ba dang dgongs 'grel lung lnga'ang mdzad nas mkha' 'gro ma las kyi dbang mo che la gnyer du gtad /
de nyid kyis dur khrod bsil ba'i tshal gyi mchod rten bde byed brtsegs par gter du sbas pa bka' babs rig 'dzin brgyad kyis sgos bka' so so spyan drangs /
spyi rgyud slob dpon chen po pad+ma thod phreng rtsal la bka' babs te man ngag gi rim pa rgyas bsdus mtha' yas pa mdzad cing 'phags bod gnyis su chos kyi 'khor lo rgya chen po bskor /
khyad par bod yul bsam yas mchims phur rje 'bangs nyi shu rtsa lnga sgrub chen bka' brgyad kyi dkyil 'khor du smin cing grol bar mdzad /
mnga' bdag tshangs pa lha'i me tog la bde gshegs 'dus pa chen po'i bka' babs pa sogs rje 'bangs so so'i dbang skal sgrub sde'i chos skor rgyas bsdus du ma bod yul mtha' dbus kun du gter du sba bar mdzad pa rnams /
gter kha gong 'og gtsor gyur pa'i gter ston rnams kyis rim par spyan drangs te 'gro don bsam las 'das par mdzad pa las /
skabs su babs pa 'di ni o rgyan gyi slob dpon chen po nyid snyigs ma'i dus kyi mi dang mi ma yin shin tu gdul dka' ba rnams 'dul ba'i slad du mngal nas skyes pa'i tshul ston par mdzad pa grub pa'i dbang phyug thang stong rgyal po zhes mtshan mchog lnga ldan nyi zla ltar grags pa de nyid sku dngos kyis rnga yab pad+ma 'od du byon /
gu ru rin po che la sgrub pa chen po bka' brgyad kyi smin grol gdams ngag yongs su rdzogs pa gsan /
dpal chen klong dgu'i ye shes kyi dkyil 'khor yang mngon sum du mjal bas byin gyis brlabs pas sngags rgyud kyi bdag por gyur /
gzhung dang sgrub thabs kyi skor rgyas par mdzad cing 'ol ba lha rtse'i brag sogs la gter du sbas /
rgyud lung man ngag gi snying po gnad du dril pa 'di nyid dgongs pa'i gter du rgyas btab pa ste /
rdo rje'i gsung las /
de ltar zab rgyas rgyud kun dang :
khyad par snying po'i rgyud lung 'di :
dpal chen dgyes pas byin brlabs shing :
kun 'dus rig 'dzin pad+ma las :
bod kyi rnal 'byor bdag gis thob :
dpe rgyud rgyas par bris pa'i gzhung :
gzhan du spel bar blos ma thongs :
sgrub sde snying po'i bstan pa'i btsas :
lha rtse'i brag la gter du gtams :
snyan brgyud snying po'i man ngag 'di :
nga sprul sgyu ma'i skyes bu'i don :
klong gsal dbyings kyi sgrom bur sbas :
ye shes rig pa'i brdas mtshon te :
dgongs pas byin brlabs gter du brdol :
rtsol ba med par gtan phab nas :
rang gzhan don gnyis spyod par 'gyur :
ces lung gis bsngags pa ltar grub thob chen po nyid dang dgongs klong ro mnyam pa sprul pa'i rig 'dzin chen po 'od gsal sprul pa'i rdo rje nyid dgung grangs bco lnga bzhes pa'i tshe /
dngos nyams rmi lam rnams su grub thob chen po nyid kyis zhal bstan cing byin gyis brlabs /
gdams pa dang rjes su gdams pa bstsal pa las grub thob thugs tig gi chos skor rnams thugs las brdol /
gsang dam mthar phyin par mdzad nas slar yang lung gi bskul byang dang bcas te dus la babs nges pa'i ltas gzigs nas gtan la phab pa las /
rtsa ba bla ma'i sgrub thabs smin grol gyi gdams skor zab la rgya che ba /
yan lag rgyud sde dang 'brel ba'i sgrub thabs skor lnga /
sgrub sde khrag 'thung bde gshegs 'dus pa'i rgyud lung man ngag snying por dril ba ngo mtshar can rnams su bzhugs pa las phyi ma'i smin byed sgrub pa yin /
de la'ang sngon 'gro sta gon dang dngos gzhi dbang bskur ba'i rim pa gnyis su yod pa las thog mar sngon du 'gro ba slob ma lhag par gnas pa'i chos rnams zhu ba'i yon du dmigs te maN+Dal 'bul bar zhu /
zhes maN+Dal 'bul du gzhug
/me tog dang bcas pa'i thal mo sbyor la gsol ba 'debs pa 'di'i rjes zlos /
bla ma gsang sngags che ba'i mchog :
khyab bdag rdo rje slob dpon gyis :
khrag 'thung rol pa'i dkyil 'khor cher :
bdag cag rjes su gzung mdzad gsol :
lan gsum /
rgyud dag par bya ba'i slad du rgyun bshags yan lag brgyad pa tshul bzhin du bya ba'i tshig rnams kyi bsgom don re re bzhin gsal thob la rjes zlos /
rdo rje slob dpon sangs rgyas dpal :
sogs las byang ltar lan gsum /
smin byed kyi srog dang rtsa bar gyur pa spyi dang khyad par gyis bsdus pa'i sdom pa dang dam tshig mtha' dag legs par blangs nas tshul bzhin bsrung snyam pas 'di'i rjes zlos /
ho :
bla ma rdo rje slob dpon dang :
bde gshegs zhi khro dgongs su gsol :
sems can kun gyi don bgyid phyir :
bdag ni gus pas skyabs su mchi :
so so thar dang byang chub sems :
rig 'dzin sngags kyi 'dul ba spyi :
khyad par rtsa ba sku gsung thugs :
yan lag dam tshig nyi shu lnga :
sgrub pa lhag pa'i dam tshig rnams :
tshul bzhin bzung zhing bsrung bar bgyi :
lan gsum /
khyed rang rnams skad cig gis bcom ldan 'das rdo rje sems dpa' dkar po rdo rje dang dril bu 'dzin cing dar dang rin po che'i rgyan gyis brgyan pa /
zhabs skyil mo krung gis pad+ma dang zla ba'i gdan la bzhugs pa'i skur gsal ba'i dpral bar oM dkar po /
mgrin par AHdmar po /
thugs kar hU~M mthing gas mtshan pa /
sangs rgyas thams cad kyi sku gsung thugs rdo rje'i rang bzhin du byin gyis brlabs par gyur pa la me tog la sogs pas dbang po so sor mchod par mos shig
/nyer spyod btegs la /
oM badzra puSh+pe pra tIts+tsha swA hA/
nas /
nai bid+ya'i bar /
so shing 'di nyid thal mo sbyar ba'i bar du bzung la so drud pa'i tshul byas pas lus khams rtsa'i dri ma thams cad skyugs pa'i tshul gyis phyir don nas byang /
las kyi dngos grub gang thob pa'i pra ltas gsal bar bstan du gsol snyam pa'i 'dun pa dang ldan pas so shing dor la rdo rje bzhad pa'i sngags 'di'i rjes zlos /
so shing gtad la ra bar 'dor du gzhug ste /
oM badzra ha sa haM:
so shing gi rtse mo rang ngam bla ma la bstan na mchog gi dngos grub /
steng 'og tu mkha' spyod sa spyod /
phyogs bzhir phrin las bzhi /
mtshams bzhir bum pa la sogs pa'i dngos grub phran tshegs 'grub par gsungs so //
dung chu sbyin la /
ma mA ki'i sngags kyis byin gyis brlabs pa'i khyor chu zhal du bzhes pas ngag dang rlung gi sgrib pa byang /
rmi lam gyi rtags mtshan gsal bar 'char nus su byas par mos shig
/oM baM badzra mA ma ki a mr-ita bi shwa d+ha ya hU~M:
dpung skud dmar po /
oM badzra yak+Sha hU~M:
zhes dang las chus bsang /
rdo rje gnod sbyin gyi sngags kyis bsang ba'i srung ba'i skud pa dmar po tshad dang ldan pa rdo rje 'ching bas bcings shing rdo rje srung bas rgyas btab pas yid thig le'i sgrib pa sbyang /
rmi lam brtags pa'i bar du gcod pa thams cad bsrung bar mos shig
/oM badzra ban+d+ha baM:
zhes pho'i dpung pa g.yas /
mo'i g.yon du 'ching /
oM badzra rak+Sha haM:
zhes mdud steng rdo rje'i rgyas gdab /
ku sha'i chun po che chung gtad la /
dag byed mchog tu dge ba'i rtswa ku sha'i chun po gnyis sngas dang stan gyi don du byin pas kun gzhi dang ye shes kyi sgrib pa byang /
rmi lam mi 'khrugs shing dge bar mthong ba'i mthu can du gyur par mos shig
/oM badzra a tsa la sa ma ya satwaM/
phyir mi ldog pa'i phyir du zab mo'i chos bshad pa ni 'di la gsan pas khyab ste /
'jig rten du ni kun mkhyen dag :
u dum wA ra'i me tog bzhin :
brgya lam na ni res 'ga' zhig :
'byung 'gyur yang ni mi 'byung ngo :
gsang sngags spyod pa'i tshul 'dzin pa :
de bas kyang ni dkon pa ste :
gang gi sems can mnyam med don :
bla med byed par nus pa min :
bskal pa bye ba du ma ru :
sngon du sdig pa gang byas pa :
dkyil 'khor 'di 'dra mthong ma thag :
de dag zad par 'gyur yin na :
grags pa mtha' yas sngags spyod pa'i :
tshul la gnas na smos ci dgos :
skyob pa'i gsang sngags bzlas nas ni :
'jig rten thams cad mkhyen pa yi :
go 'phang bla na med par 'gyur :
gang zhig spyod pa mchog 'di la :
blo gros shin tu mi g.yo na :
gang zhig sdug bsngal kun 'byung ba'i :
ngan 'gro de yis gcod par 'gyur :
de phyir khyed rnams theg chen du :
sang ni rab tu skye bar 'gyur :
theg pa chen po cher 'byung ba'i :
lam mchog 'di ni dpal dang ldan :
khyed rnams de ni dang bas na :
rang byung bskal pa chen po la :
'jig rten thams cad mkhyen pa yi :
go 'phang bla na med par 'gyur :
ces rgyud nas gsungs pa ltar don chen po rnyed pa yin pas dga' ba dang spro ba skyed cig
/des sta gon gyi rim pa grub dngos gzhi slad nas 'byung ba lags /
zhes brjod dge bsngo byas la slob ma gyes /
gnyis pa gshom gyi rim pa ni //
gzhi stegs la ras bris kyi dkyil 'khor bkram pa'i dbus su many+dzi'i khar rnam bum so lnga'i bcud ldan mgul chings mthing ga kha rgyan bcas pa /
rdor sems dpal dgu bya khyung dpal mgon ma ning bcas kyi tsakli bcu gnyis kha rgyan gseb tu bkod pa yin kyang mi bde na mdun du bzhag
dbu rgyan /
rdo rje /
dril bu /
ming dbang rdor dril /
sngags byang /
gnam lcags rdo rje rnams dang /
g.yas phyogs su sman gyi pho brang /
g.yon phyogs su sgrub phur /
mdun ngos su thod pa'i nang du zan kong sdong bu dgu btsugs pa'i mar me /
de'i g.yas su khrus kyi bum pa nyer lnga'i bcud ldan chings dkar kha rgyan dang bcas pa /
g.yon du bam phyag len ltar bcas pa /
gang bder nus dbang chos pusti /
phreng ba /
dung dkar /
phyag shing /
khri gdugs sogs kyi tsakli
/bza' btung 'gyed bde /
rgyab mdun gang bder zangs lcags snod du dmar gtor gnyis la 'khor gtor chung ngam mtheb kyu sum bcu dang bco brgyad kyis bskor ba la 'dzom na dregs pa'i sde dpon dang dregs pa bco brgyad kyi gtso bo'i tsakli tsam btsugs la dar gdugs dang sha khrag gis brgyan pa dang /
srung ba'i 'khor lo /
las phur /
thun rdzas /
ri rab /
me hom /
zor gtor /
tshe 'brang /
tshe ril chang /
gsang thod bdud rtsi /
rig tsaka
/shel rdo rnams bkod legs su bkram /
sman gtor rak+ta /
'dzom na chu gnyis nyer spyod zhi drag tshar gnyis bshams /
las bum /
lcags hom ling+ga /
ral gri
/sngon gtor /
tshogs kyi yo byad sogs phrin las la nye bar mkho ba thams cad tshogs par bya'o //
gsum pa dbang don sgrub mchod ni /
tshig bdun dang brgyud 'debs /
sngon gtor nas brtsam las byang nyid mthar chags su gtang /
dngos gzhi dkyil 'khor bdag mdun dbyer med du bskyed /
bzlas pa'i mgor mdun dkyil gyi go sar dzapa? khang phyes la bsnyen sgrub kyi sngags ji ltar nus pa dang /
dpal dgu gang 'grub las sbyor nyung tsam dang tshe sgrub bcas bzla /
bum lha skad cig gis gsal gdab sogs spyi ltar byas la bsnyen sgrub kyi sngags brgya rtsa re bzlas /
khrus bum du rdor sems bskyed bzlas byas la mchod bstod 'bul zhing /
tshe 'gugs rgyas gdab bcas byas la /
bum lha 'od zhu bya /
de nas bka' gter srung ma spyi dang khyad par dregs pa'i sde dpon gyi gtor chog smin lugs rjes 'brang lta bu bya /
na raka skong bshags spyi 'gro'am grub thob thugs tig gi sgrub thabs skor lnga'i phag mo las 'byung ba ltar sbyar /
tshogs byin rlabs nas brtsam bsgral bstab skong ba yan grub pa dang rig pa'i me tog gis bdag nyid 'jug cing slob ma gzhug par gnang ba nod /
dkyil 'khor yol bas bsgrib bo //
bzhi pa dbang bskur ba la /
slob ma rnams las bum gyi chus phyi rol du khrus bya /
bgegs bskrad mtshams bcad las byang ltar bya /
sems bskyed gsal gdab /
chos bshad ji ltar 'os pa bya /
da lam 'dir gangs can grub pa yongs kyi rgyal po /
snyigs dus kyi bstan 'gro la bka' drin mtshungs zla ma mchis pa /
pad 'byung gnyis pa thang stong rgyal po'i thugs tig sgrub pa chen po bka' brgyad kyi rgyud lung man ngag snying por dril ba /
mkha' 'gro'i kha rlangs dang byin rlabs kyi ngad pa ma yal ba /
sngon chad ma byung zhing phyin chad 'byung bar dka' ba'i zab chos ngo mtshar rmad du byung ba khrag 'thung bde gshegs 'dus pa'i dkyil 'khor du dbang bskur ba bgyi ba la slob dpon gyis bya bar 'os pa rnams legs par grub /
da khyed rang slob ma rnams kyi ngo skal du gyur pa la /
dkyil 'khor du 'jug pa'i chos dang /
zhugs pa la mngon par dbang bskur ba gnyis su yod pa las thog mar 'jug pa'i chos rnams zhu ba'i yon du dmigs te maN+Dal 'bul bar zhu /
zhes 'bul gzhug
/mtshams sbyor dang sngags spyi 'gros gdong g.yogs la cod pan gtad /
slob dpon dang dkyil 'khor gyi gtso bo dbyer mi phyed pa la dad mos drag pos thal sbyar me tog bcas gsol ba 'debs pa 'di'i rjes zlos /
khrag 'thung gtso bo khyod la 'dud :
dpal chen dkyil 'khor 'jug pa dang :
dbang dang byin rlabs las kyi rim :
thugs rjes dgongs te bstsal du gsol :
lan gsum /
slob dpon gyis /
bde gshegs zhi khro'i dkyil 'khor du :
'jug pa'i skal ldan shin tu dkon :
dad brtson brtul zhugs spyod nus na :
snying po'i dbang bskur sbyin par bya :
zhes dris pa'i lan gsol bar mos la 'di'i rjes zlos /
bdag ni dngos grub mchog la dad :
rdo rje'i lam la brtson pa dang :
zab mo'i brtul zhugs spyod nus phyir :
nges par bka' drin bskyang bar 'tshal :
dam chu bdud rtsi sbyin la /
de ltar yin na he ru ka'i :
ye shes khyod la smin par bya :
dam tshig bdud rtsi 'di 'thungs la :
'da' ka'i g.yar dam tshul bzhin srungs :
oM badzra sa ma ya u da ka Tha :
dam tshig bdud rtsi'i chu nan de nyid snying gi thig ler zhugs nas khe nyen gyi dpang por 'gyur ba yin pas dam tshig gi tshul la nam yang 'da' bar mi bya'o snyam pas rdo rje'i bro bor ba 'di'i rjes zlos /
sa ma ya i daM na ra kan :
rgyud dag par bya ba'i slad du sogs rgyun bshags yan lag brgyad pa dang sdom bzung sta gon skabs ltar bya /
las kyi rdo rje'i phyag gi rdo rje la 'jus te yol ba'i nang du drangs par mos mdzod /
dzaHhU~M baM ho :
zhes yol ba bsal /
dkyil 'khor chen po'i shar sgo nas lha tshogs rnams kyi zhabs la phyag bya bar dmigs te thal mo gnas gsum du sbyor la sngags 'di+i'i rjes zlos /
oM na ma te hU~M/
na mA mi hU~M/
na mo na ma hU~M/
slar dkyil 'khor gyi phyi nas g.yas skor gyis phyin te lho'i sgo nas sogs sngar ltar des 'gres te /
nub kyi sgo nas dang byang gi sgo nas zhes bsgyur la phyogs bzhir phyag byar gzhug
/slar shar gyi sgo drung du 'khod pa la sku gsung thugs kyi dam tshig rim bzhin sbyin par mos shig
/rdo rje gnas gsum du 'don tshig dang mthun par bzhag
/oM:
bde gshegs khrag 'thung rab 'byams kyi :
sku yi dam tshig lus kyis srungs :
nyams pa thams cad yongs spangs nas :
snang stong phyag rgya 'grub par gyis :
kA ya sa ma ya rak+Shan+tu /
A:
bde gshegs khrag 'thung rab 'byams kyi :
gsung gi dam tshig ngag gis srungs :
nyams pa thams cad yongs spangs nas :
grags stong sngags su 'grub par gyis :
wA ka sa ma ya rak+Shan+tu :
hU~MH
bde gshegs\u0f8e
thugs kyi dam tshig yid kyis srungs :
nyams pa\u0f8e
rig stong zung 'jug 'grub par gyis :
tsit+ta sa ma ya rak+Shan+tu :
de nas dbang gi gzhi dgod cing ye shes lha'i gzi byin dbab pa'i slad du /
khyed rang lus gnad drang por bsrang /
ngag gi rlung kha sbyor chings /
yid rnam par mi rtog pa'i ngang la dar gcig zhog la dmigs pa 'di rtse gcig sgom mdzod /
slob dpon dpal chen he ru ka'i :
thugs srog hU~M las ye shes kyi :
'od zer me lce lta bur byung :
slob ma'i bdag rtog bag chags bsregs :
rnam shes dwangs ma hU~M du gyur :
bla ma'i zhal zhugs thugs kar zhu :
rdo rje'i lam nas yum gyi mkhar :
he ru ka dpal mthing sngon mdog :
zhal gcig phyag gnyis skur gyur pa :
sbyor mtshams nas thon gdan steng du :
'khod pa'i gnas gsum 'bru gsum mtshan :
slob dpon dkyil 'khor lha tshogs kyi :
thugs ka'i 'od dang bde ba'i sgras :
mkha' khyab bde gshegs zhi khro'i tshogs :
sku gsung thugs kyi phyag rgyar sad :
rgya mtshor char chen babs ltar thim :
ye shes gzi byin 'bar bar gyur :
slob dpon dgongs pa'i gding bskyed /
'beb pa'i rdzas bdug
/rol mo dang dbyangs kyis bskul la babs drug gam las byang gi byin 'beb gtang /
zhi khro'i sngags mthar /
dz+nyA na A be sha ya A be sha ya :
satwaM b+ha ya satwaM b+ha ya :
ra ra ra ra :
tsa lA ya tsa lA ya :
hU~M a ha dz+haiM:
zhes drag tu bzlas la dbab /
ye shes pa'i byin rlabs kyi rgyun byang chub ma thob kyi bar du sgo gsum la brtan par byas pa mos shig
tiSh+Tha badzra :
zhes rdo rje mgo bor rgya gram du bzhag
/'grim dkyil bstar la /
sngar byin pa'i me tog gi cod pan de nyid rang rang gi tshe rabs sngon nas 'brel pa'i rigs kyi lha gang yin pa la phog par shog cig snyam pas dkyil 'khor chen por dor ba'i mos pas tshig 'di'i rjes zlos dang bcas te 'dor bar zhu /
hU~M:
rin chen me tog yid 'phrog rdzas :
bde gshegs zhi khro'i dkyil 'khor lhar :
gus pas rigs kyi lha la 'bul :
thugs rjes dgongs te bzhes su gsol :
badzra puSh+pe pra tits+tsha ho :
de ltar phul ba nyid lhag pa'i lhas bzhes te slar yang dbang rtags cod pan gyi tshul du spyi bor bcings pa dang lhan cig dpal chen po'i ye shes kyi phyag rgya gnyis pa 'phros te spyi bor thim par mos shig
/cod pan slar mgor bzhag la /
hU~M:
me tog cod pan brdas mtshon te :
lhag pa'i phyag rgya spyi bor bstim :
byang chub bar du mi 'bral bas :
dngos grub rnam gnyis thob par shog :
puSh+pe dz+nyA na sid+d+hi hU~M:
me tog gang la phog pa'i rang rigs kyi ming so sor gdags pa'am /
spyi tsam du /
khyed rang rnams kyi me tog dkyil 'khor gyi gtso bo la phog pas gsang ba'i mtshan du bde gshegs 'dus pa rtsal bya bar zungs shig
/ces brjod /
slob dpon gyi thugs ka nas ye shes kyi 'od zer gser gyi thur ma lta bu byung /
khyed rang rnams kyi ma rig pa'i sgrib g.yogs mig dar dang lhan cig sangs kyis bsal bar mos shig
/mig thur thogs la /
ho :
sngon gyi mig mkhan rgyal po yis :
'gro ba'i ling tog bsal ba ltar :
de bzhin khyod kyi ma rig mig :
rig pa ye shes thur mas dbye :
badzra dz+nyA na tsak+ShuHpra be sha ya phaT:
ces gdong g.yogs bsal /
phyag shing gis mtshon la /
kye ho rdo rje'i slob ma mchog :
khyed rnams las sad skal par ldan :
ye shes chen po'i spyan thob pas :
dpal gyi dkyil 'khor blta bar gyis :
he badzra maN+Dal pA sh+ya ho :
dag pa ye shes kyi spyan thob pas mtshon byed rtags kyi dkyil 'khor sgrub chen tshom bu dgu'i lha tshogs rten dang brten par bcas pa bkra sa le mjal ba la brten nas mtshon bya don gyi dkyil 'khor ye shes klong dgu'i rang bzhin mngon du gyur te phyi nang gzhan gsum dbyer med ngo bo gcig tu rdzogs pa'i don rtogs par mos shig
/de dag rnams kyis 'jug pa'i chos grub ste lha dang skal pa mnyam pas ye shes smin pa'i snod du gyur pa yin no //
zhugs pa la mngon par dbang bskur ba zhu ba'i yon du dmigs te maN+Dal phul /
gsol ba 'debs pa 'di'i rjes zlos /
byang chub rdo rje 'chang chen pos :
rgyal ba rigs lngar dbugs dbyung ltar :
bdag kyang yongs su smin bya'i phyir :
khyab bdag chen pos bka' drin stsol :
lan gsum /
de ltar gsol ba btab cing snod rung du gyur pa la dngos gzhi'i dbang /
phyi phan pa /
nang nus pa /
gsang ba zab mo'i dbang rnams rim par bskur ba'i dang po phan byed rig pa'i dbang lnga bskur ba la dmigs pa 'di ltar mdzod /
khyed rang rnams rdo rje khrag 'thung mthing nag rdo rje dang dung khrag 'dzin cing dur khrod rol pa'i chas kyis brgyan pa /
zhabs brkyang bskum pad nyi'i gdan la 'gying ba'i skur gyur /
slob dpon gyi thugs ka nas 'od zer 'phros /
gdan gsum tshang ba'i dbang gi lha nam mkha' gang ba badzra sa mA dzaH
oM badzra ar+g+haM nas shab+da pra tIts+tsha swA hA'i bar gyis mchod /
rdo rje can gyis sangs rgyas la :
'gro ba skyob pa'i ched du dbang :
yon tan 'byung gnas ji ltar bstsal :
de ltar 'di la'ang bstsal du gsol :
ces gsol ba btab pas de bzhin gshegs pa rnams kyis dbang bskur ba'i dgongs pa mdzad /
byang chub sems dpa' rnams kyis bkra shis brjod /
sems ma rnams kyis rdo rje'i glu len /
khro bo khro mo rnams kyis bgegs bskrad /
rig pa'i lha mo rnams dang slob dpon lhan cig pas rnam rgyal bum pa'i chu mi bskyod pa'i ngo bo can gyis dbang bskur bar mos mdzod /
rnam bum mgor bzhag la /
hU~M:
mi bskyod rgyal po de bzhin gshegs :
bdud rtsi chu yis dbang bskur bas :
rnam shes zhe sdang gnas dag nas :
rdo rje'i rigs su 'grub par shog :
badzra u da ka a b+hi Shiny+tsa mi :
zhes bum chu sbyin /
spyi bor 'thor /
bum pa'i bdud rtsis lus gang /
dri ma dag
/chu'i lhag ma yar lud pa las mi bskyod pas dbu brgyan /
des mi bskyod pa'i sgo nas chu'i dbang thob /
nyon mongs pa zhe sdang dag
/rnam par shes pa'i phung po gnas gyur /
rdo rje'i rigs kyi sku dang ye shes mngon du 'grub pa'i skal pa can du byas pa'o /
khyed rang rnams rin chen khrag 'thung ser nag rin po che dang dung khrag 'dzin cing dur khrod rol pa'i chas kyis brgyan pa /
zhabs brkyang bskum pad nyi'i gdan la 'gying pa'i skur gyur pa la /
rig pa'i lha mo rnams dang slob dpon lhan cig pas rin chen 'byung ldan gyi ngo bo dbu rgyan thogs te dbang bskur bar mos mdzod /
dbu rgyan bcings la /
trAM:
'dod 'byung rgyal po de bzhin gshegs :
longs spyod dbu rgyan dbang bskur bas :
tshor ba nga rgyal gnas dag nas :
rin chen rigs su 'grub par shog :
rat+na mu kuT a b+hi Shiny+tsa mi :
badzra u da ka sogs gong ltar gyis bum chu 'thor /
bum pa'i bdud rtsis lus gang /
dri ma dag
/chu'i lhag ma yar lud pa las rin chen 'byung ldan gyis dbur brgyan /
des rin chen 'byung ldan gyi sgo nas dbu rgyan gyi dbang thob /
nyon mongs pa nga rgyal dag
/tshor ba'i phung po gnas gyur /
rin chen rigs kyi sku dang ye shes mngon du 'grub pa'i skal pa can du byas pa'o /
khyed rang rnams pad+ma khrag 'thung dmar nag pad+ma dang dung khrag sogs gong ltar la /
slob dpon lhan cig pas snang ba mtha' yas kyi ngo bo rdo rje thogs te dbang bskur bar mos shig
/rdo rje lag g.yas su gtad la /
hrI:
dpag med rgyal po de bzhin gshegs :
thabs kyi rdo rjes dbang bskur bas :
'du shes 'dod chags gnas dag nas :
pad+ma'i rigs su 'grub par shog :
badzra pad+ma a b+hi Shiny+tsa mi :
badzra u da ka sogs kyis chu dbang /
bum pa'i bdud rtsis sogs gong ltar la /
snang ba mtha' yas kyis dbur brgyan /
des 'od dpag med kyi sgo nas rdo rje'i dbang thob /
nyon mongs pa 'dod chags dag
/'du shes kyi phung po gnas gyur /
pad+ma rigs kyi sku dang ye shes sogs /
khyed rang rnams karma khrag 'thung ljang nag rgya gram dang dung khrag sogs gong ltar la /
slob dpon lhan cig pas don yod grub pa'i ngo bo dril bu thogs te dbang bskur bar mos shig
/dril bu lag g.yon du gtad la /
A:
don grub rgyal po de bzhin gshegs :
shes rab dril bus dbang bskur bas :
'du byed phrag dog gnas dag nas :
las kyi rigs su 'grub par shog :
badzra g+han+d+he a b+hi Shiny+tsa mi :
badzra u da ka sogs kyis chu dbang /
bum pa'i bdud rtsis sogs gong ltar la /
don yod grub pas dbur brgyan /
des don yod grub pa'i sgo nas dril bu'i dbang thob /
nyon mongs pa phrag dog dag
/'du byed kyi phung po gnas gyur /
las kyi rigs kyi sku dang ye shes sogs /
khyed rang rnams bud+d+ha khrag 'thung dkar nag 'khor lo dang dung khrag 'dzin cing dur khrod rol pa'i chas kyis brgyan pa /
zhabs brkyang bskum pad nyi'i gdan la 'gying pa'i skur gyur pa la /
rigs kyi lha mo rnams dang /
slob dpon lhan cig pas rnam par snang mdzad kyi ngo bo rdo rje'i ming gis dbang bskur bar mos shig
/rdor dril lhan cig spyi bor 'khrol la /
oM:
snang mdzad rgyal po de bzhin gshegs :
rdo rje'i ming gis dbang bskur bas :
gzugs snang gti mug gnas dag nas :
bde gshegs rigs su 'grub par shog :
bud+d+ha badzra nAm a b+hi Shiny+tsa mi :
badzra u da ka sogs kyis chu dbang /
bum pa'i bdud rtsis lus gang /
dri ma dag
/chu'i lhag ma yar lud pa las rnam par snang mdzad kyis dbur brgyan /
des rnam par snang mdzad kyi sgo nas ming gi dbang thob /
nyon mongs pa gti mug dag
/gzugs kyi phung po gnas gyur /
bde gshegs rigs kyi sku dang ye shes mngon du 'grub pa'i skal pa can du byas pa'o //
nam mkhar bzhugs pa'i dbang lha rnams kyang 'od phung gi rnam pas khyed rang rnams la thim par mos shig
/me tog 'thor la /
oM su pra tiSh+Tha badzra ya swA hA/
mchod pa'i bye brag rnams kyis mchod cing shis pa brjod pas mnga' gsol bar mos shig
/nyer spyod btegs la /
oM badzra puSh+pe nas shab+da pra tIts+tsha swA hA/
bkra shis kyi tshigs su bcad pa kha shas brjod /
gnyis pa nang nus pa 'jug pa'i dbang la nus byin skyed pa rtsa ba'i dbang lnga /
don gnyis spyod pa khyad par dbang lnga /
las kun sgrub byed nyams skong la sogs pa'i dbang lnga rnams su yod pa las /
dang po rtsa ba'i dbang lnga'i thog ma sku phyag rgya'i dbang bskur ba la /
dkyil 'khor lha'i dbu rgyan dang gtso bo dgu las ye shes kyi sku gnyis pa re 'phros khyed rang rnams kyi spyi bo la sogs pa'i gnas so sor thim pas lha dang gnyis su med pa'i dbang chen thob par mos shig
/tsaka li rnams gnas so sor bzhag la /
spyi bor /
hU~M:
shin tu rnam dag ye shes sku :
bcom ldan rdo rje sems dpa' yis :
rigs kyi bu la dbang bskur bas :
zhi ba yongs rdzogs dbang thob shog :
oM bo d+hi tsit+ta ma hA su kha dz+nyA na d+hA tu A:
kA ya dz+nyA na a b+hi Shiny+tsa oM:
lte bar /
hU~M:
chos kyi dbyings kyi ye shes sku :
dkyil 'khor khyab bdag dpal chen pos :
rigs kyi bu la dbang bskur bas :
che mchog yongs rdzogs dbang thob shog :
oM badzra ma hA kro d+ha shrI he ru ka hU~M phaT:
kA ya dz+nyA na a b+hi Shiny+tsa oM:
dpral bar /
hU~M:
mnyam pa nyid kyi ye shes sku :
'jam dpal ya mAn+ta ka yis :
rigs kyi bu la dbang bskur bas :
gshin rje yongs rdzogs dbang thob shog :
oM a kro te ka ya mAn+ta ka ha na ma tha b+hany+dza hU~M phaT:
kA ya dz+nyA na a b+hi Shiny+tsa oM:
mgrin par /
hU~M:
so sor kun rtog ye shes sku :
dpal chen ha ya gr-I wa yis :
rigs kyi bu la dbang bskur bas :
rta mgrin yongs rdzogs dbang thob shog :
oM pad+mAn+ta kr-ita badzra kro d+ha ha ya gr-I wa hU~M phaT:
kA ya dz+nyA na a b+hi Shiny+tsa oM:
snying gar /
hU~M:
me long lta bu'i ye shes sku :
bcom ldan badzra he ru kas :
rigs kyi bu la dbang bskur bas :
yang dag yongs rdzogs dbang thob shog :
oM ru lu ru lu hU~M b+h+yo hU~M phaT:
kA ya dz+nyA na a b+hi Shiny+tsa oM:
gsang bar /
hU~M:
bya ba nan tan ye shes sku :
phrin las badzra kI la yas :
rigs kyi bu la dbang bskur bas :
phur pa yongs rdzogs dbang thob shog :
oM badzra kI li kI la ya sarba big+h+nAn baM hU~M:
kA ya dz+nyA na a b+hi Shiny+tsa oM:
nor bur /
hU~M:
klong du gyur pa'i ye shes sku :
bcom ldan bla med he ru kas :
rigs kyi bu la dbang bskur bas :
ma mo yongs rdzogs dbang thob shog :
oM gu h+ya dz+nyA na kro d+ha kro d+hI ma ma yo gi nI ru lu ru lu hU~M b+h+yo hU~M phaT:
kA ya dz+nyA na a b+hi Shiny+tsa oM:
spyi gtsug
/hU~M:
'da' dka' 'od gsal ye shes sku :
bla ma rdo rje chos chen pos :
rigs kyi bu la dbang bskur bas :
rig 'dzin yongs rdzogs dbang thob shog :
oM ma hA gu ru sarba sid+d+hi hU~M phaT:
kA ya dz+nyA na a b+hi Shiny+tsa oM:
brla g.yas /
hU~M:
dbyings su sgrol ba'i ye shes sku :
dpal chen dregs pa kun 'dul gyis :
rigs kyi bu la dbang bskur bas :
dregs pa yongs rdzogs dbang thob shog :
oM badzra tsan+Da sarba duSh+TAn hU~M phaT:
kA ya dz+nyA na a b+hi Shiny+tsa oM:
brla g.yon /
hU~M:
mtha' grol gnyug ma'i ye shes sku :
dpal chen stobs ldan nag po yis :
rigs kyi bu la dbang bskur bas :
drag sngags yongs rdzogs dbang thob shog :
oM badzra sarba duSh+TAn hU~M phaT:
kA ya dz+nyA na a b+hi Shiny+tsa oM:
rdo rje mkha' lding gi sku 'phros te phrag pa gnyis la thim par mos /
phrag pa gnyis su /
hU~M:
thogs med rtsal chen ye shes sku :
rdo rje mkha' lding chen po yis :
rigs kyi bu la dbang bskur bas :
khyung chen yongs rdzogs dbang thob shog :
oM badzra ga ru Da he haM se tsa le tsa le hU~M phaT:
kA ya dz+nyA na a b+hi Shiny+tsa oM:
chos skyong yongs kyi rje btsan dpal mgon ma ning nag po'i sku lag tu gtad pas bka' sdod yongs rdzogs kyi dbang bskur thob par mos /
lag tu gtad /
hU~M:
'bar ba chen po'i ye shes sku :
gnyis med ma ning nag po yis :
rigs kyi bu la dbang bskur bas :
bka' sdod yongs rdzogs dbang thob shog :
oM shrI ma hA kA la ga Na gu h+ya hU~M phaT:
kA ya dz+nyA na a b+hi Shiny+tsa oM:
deng phyin chad snang srid snod bcud thams cad lha dang gzhal yas khang gi rang bzhin du shes pas tha mal gyi snang zhen kun la bskyed rim snang stong sgyu ma lta bu'i gzer gyis thebs par gyis shig
gsung bzlas pa'i lung sbyin pa yin pas dmigs pa 'di ltar mdzod /
dkyil 'khor gtso dgu'i dbu rgyan zhi ba rdo rje dbyings kyi lha tshogs rnams kyi thugs kar pad zlar hU~M mthar sngags kyis bskor ba las sngags phreng gnyis pa byung zhal nas thon /
khyed rang dpal chen por gsal ba'i dbu rgyan zhi ba'i lha tshogs kyi zhal du zhugs /
thugs kar pad zla'i steng hU~M yig gi mthar 'khor ba las sngags phreng gnyis pa byung /
yab yum gyi zhal nas gsang bar 'khor ba las 'od zer 'phros /
rgyal ba sras bcas mchod /
'gro ba rigs drug gi sdig sgrib sbyangs bde gshegs zhi khro rab 'byams kyi gsang ba gsum gyi nus stobs byin rlabs thams cad bsdus nas thim /
snod bcud snang grags rtogs tshogs lha sngags ye shes chen po'i 'khor lor dag par mos la bsnyen sngags kyi rjes zlos /
oM AHhU~M bo d+hi tsit+ta sogs lan gsum /
slar yang dpal chen gtso bo dgu'i thugs kar pad nyi rdo rje rtse lnga'i sbubs su thugs srog hU~M yig gi mthar sngags phreng rang sgra bcas 'khod pa las sngags phreng gnyis pa byung /
zhal nas thon /
khyed rang rnams kyi zhal du zhugs /
thugs kar pad nyi rdo rje rtse lnga'i sbubs su hU~M sngon po gsal ba'i mthar 'khod /
bzlas pa'i rkyen gyis sngags phreng gnyis pa yab yum gyi zhal dang gsang bar brgyud cing 'khor /
bde ba chen po'i gzi byin rab tu 'bar bas 'khor 'das thams cad du khyab /
bde gshegs zhi khro'i lha tshogs mchod pas mnyes /
khams gsum gyi nyon mongs pa'i dug chen sbyangs /
'od zer tshur 'dus rang la thim pas khrag 'thung rab 'byams kyi byin rlabs nus stobs rdzogs /
'od zer slar 'phros snod bcud tha mal gyi snang zhen sbyangs te dpal chen po'i sku gsung thugs kyi rang bzhin du sad par mos la sgrub sngags 'di'i rjes zlos /
oM ru lu sogs lan gsum /
lha tshogs rnams kyi zhal nas drag sngags 'brug sgra ltar bsgrag cing las mthun gyi 'od zer mkha' khyab tu spros pas phrin las chen po bzhi dang mngon spyod kyi las rab 'byams thogs med du sgrub par bsam la las sbyor sngags kyi rjes zlos /
drag sngags so lnga pa lan gsum /
sngags byang gis dbang bskur bas sngags kyi nus stobs 'phel rgyas brtan par byas par mos shig
/sngags byang mgrin par bzhag
/A:
bde gshegs zhi khro'i lha tshogs kyi :
snying po lung gi dbang bskur bas :
bsnyen dang sgrub dang las sbyor gyi :
bzlas pas dngos grub mchog thob shog :
oM sarba ta thA ga ta shrI he ru ka wA ka dz+nyA na a b+hi Shiny+tsa A:
deng phyin chad brtan g.yo'i sgra skad thams cad bde gshegs zhi khro'i gsung nA da'i rang sgrar shes pas bzlas pa chu bo'i rgyun bzhin du rtsol ba dang sgra grags kun la sngags dang 'phro 'du'i gzer gyis thebs par gyis shig
/thugs rang byung ye shes chen po'i dbang gi slad du /
lha tshogs rnams kyi thugs ka nas gnyis su med pa'i ye shes kyi rang bzhin rdo rje 'od 'bar ba'i rnam pa 'phros te khyed rang rnams kyi snying gar thim par mos shig
/rdo rje snying gar bzhag
/hU~M:
bde gshegs zhi khro yongs rdzogs kyi :
ye shes thugs kyis dbang bskur bas :
lha dang bdag nyid dbyer med pa'i :
dgongs pa mi 'gyur gding thob shog :
oM sarba ta thA ga ta shrI he ru ka tsit+ta dz+nyA na a b+hi Shiny+tsa hU~M:
deng phyin chad khams gsum gyi rnam par rtog pa'i 'jug ldang thams cad rang byung ye shes chen po'i rol par shes pas rtog tshogs thams cad la dgongs pa mi 'gyur ba'i gzer gyis thebs par gyis shig
/sman gyi pho brang thogs la /
yon tan bdud rtsi'i dbang bskur ba la /
sman gyi pho brang 'di nyid dpal chen klong dgu'i ye shes kyi dkyil 'khor dngos su gsal ba las gsang ba gsum gyi byin rlabs thams cad 'od zer dang bdud rtsi'i rnam par byon te khyod rang rnams kyi gnas gsum du thim pas spang bya'i nyes pa las grol /
rtogs bya rnam par grol ba'i yon tan yongs su rdzogs pa'i nges shes skyed mdzod /
swA:
snod ni rang byung gzhal med khang :
bcud ni zhi khro yongs rdzogs lhas :
rigs kyi bu la dbang bskur bas :
rnam grol yon tan dbang bsgyur shog :
oM badzra a mr-ita hU~M hrIHTha :
gu Na dz+nyA na a b+hi Shiny+tsa swA:
sman thod spyi bor bzhag la zhal phye /
sman phye nang mchod du btab pa bkye /
dkyil 'khor gyi lha tshogs 'od du zhu nas ye shes bdud rtsi'i rgya mtsho chen por 'khyil ba'i phud kyis rtsa gsum chos srung bcas mchod par mos la sman mchod lhan cig gsung bar zhu /
hU~M:
rang byung gdod nas sogs las byang ltar brgyud mchod bcas bya /
de ltar mchod pas lha tshogs rnams mnyes te sku gsung thugs kyi dngos grub 'bru gsum gyi rnam par byon te bdud rtsir 'khyil pa de nyid nyi zla'i gwa'us blangs te lce rdo rje rtse gsum pa nas brgyud de gnas gsum du thim pas gsang ba gsum gyi byin rlabs dngos grub ma lus pa thob par mos shig
oM AHhU~M:
dam tshig rdzas kyi sogs brjod la thig le gnas gsum du bkod cing myang gzhug
/deng nas bzung te bsgrubs pa'i bdud rtsi chen po rang nyid dam tshig gi rdzas su bsten cing gzhan la myang grol du sbyin pa sogs gyis shig dang mthong thos myang reg thams cad rnam grol byang chub mchog gi go 'phang bde blag tu 'thob par 'gyur ro //
phrin las sgrub pa'i phur bu gtad pas las rab 'byams sgrub pa la thogs pa med pa'i dbang thob par mos shig
/sgrub phur gtad la /
hA:
bde gshegs zhi khro yongs rdzogs kyi :
'dul thabs rnam pa thams cad pas :
rigs kyi bu la dbang bskur bas :
thogs med phrin las kun 'grub shog :
oM sarba ta thA ga ta shrI he ru ka bi shwa karma a b+hi Shiny+tsa hA:
deng nas bzung ste byed spyod thams cad zhi rgyas dbang drag gi phrin las rnam bzhi'i sgo nas 'gro ba gang la gang 'dul gyi don sgrub par mdzod cig
/gnyis pa khyad par gyi dbang lnga las rang don du 'chad nyan sgom sgrub kyi dbang bskur ba la rgyud kyi glegs bam rna bar bzhag pa 'od du zhu nas sgra gsal bar byed pa'i thig le la thim pas gsang rgyud mtha' dag nyan cing 'dzin nus pa'i dbang thob par mos shig
/glegs bam rna ba gnyis su gzhag la /
oM:
sgra gsal thig le'i dkyil 'khor du :
sngags rgyud rab 'byams dbang bskur bas :
gsang ba gsang chen bla med chos :
nyan cing 'dzin pa'i dbang thob shog :
oM sarba ta thA ga ta shrI he ru ka sarba d+harma a b+hi Shiny+tsa hrI:
phreng ba lag tu gtad pa 'od du zhu nas dran pa gsal bar byed pa'i thig le la thim pas bsnyen sgrub yan lag bzhi dang ldan pa'i sgom sgrub bzlas pa'i rim pa la dbang thob par mos shig
/phreng ba gtad cing snying gar bzhag la /
oM:
dran gsal thig le'i dkyil 'khor du :
thugs rje gzungs kyi dbang bskur bas :
bsnyen sgrub yan lag rnam pa bzhi :
sgom sgrub bzlas pa'i dbang thob shog :
oM sarba ta thA ga ta shrI he ru ka sarba b+hA wa a b+hi Shiny+tsa ho :
gzhan don du 'chad pa dang phrin las kyi dbang bskur ba la chos dung ljags la bzhag pa smra bar byed pa'i thig le la thim pas chos sgo rab 'byams 'chad pa la thogs pa med pa'i dbang thob par mos shig
/dung dkar gtad la /
oM:
smra byed thig le'i dkyil 'khor du :
'chad pa lung gi dbang bskur bas :
chos kyi dung ni bla med pas :
'gro 'dul mchog gi dbang thob shog :
oM sarba ta thA ga ta shrI he ru ka sarba b+hA Sha a b+hi Shiny+tsa hrI:
phyag shing lag tu gtad pa skyod byed kyi thig le la thim pas gsang ba sngags kyi spyod pa'i brtul zhugs chen pos phrin las rab 'byams sgrub par nus pa'i dbang thob par mos shig
/phyag shing gtad la /
oM:
skyod byed thig le'i dkyil 'khor du :
rdo rje'i phyag shing dbang bskur bas :
sngags kyi spyod pa'i tshul chen po'i :
las rnams grub pa'i dbang thob shog :
oM sarba ta thA ga ta shrI he ru ka sarba karma a b+hi Shiny+tsa ho :
de nas khyed rang rnams dkyil 'khor gtso bo mchog gi skur gsal ba seng ge'i khri chen po la bkod /
steng du rin po che'i gdugs phub /
g.yas g.yon rgyal mtshan dang ba dan sgreng /
phyag tu rdo rje dang dril bu gtad /
mchod pa'i bye brag sna tshogs pas mdun bdar /
shis pa brjod cing rdo rje slob dpon chen por mnga' gsol bar mos shig
/de dag slob ma'i go rim dang mtshungs par dngos sam gzugs brnyan dmigs pas khyab par byas /
rdor dril gtad la /
oM AHhU~M:
sgo gsum thig le'i dkyil 'khor du :
thabs shes zung 'jug dbang bskur bas :
dkyil 'khor khyab bdag chen po dang :
dbyer med grub pa'i dbang thob shog :
oM sarba ta thA ga ta shrI he ru ka kA ya wA ka tsit+ta a b+hi Shiny+tsa oM AHhU~M:
mchod pa btegs la /
oM badzra ar+g+haM nas shab+da pra tIts+tsha swA hAH'i bar gyis mchod /
me tog 'thor la bkra shis brjod /
gsum pa phrin las sna tshogs sgrub pa'i dbang bskur ba'i thog ma nyams chag zhi ba'i dbang bskur ba la bshags skong 'di nyid lhan cig tu gsung bar zhu /
spro na na raka skong bshags gzhan nas 'byung ba ltar ram /
bsdu na spyi bshags /
ye shes sku mchog tsam bya /
bdag mdun thugs nas 'od 'phros pas :
'og min zhing nas rdo rje sems :
bde gshegs rgyal ba'i 'khor dang bcas :
skad cig bar snang glog 'gyu ltar :
mdun gyi nam mkhar byon nas kyang :
nyams chag zhi ba'i dbang bskur bsam :
khrus bum thogs la /
oM:
til gyi gang bu bzhin gang ba'i :
rgyal bas bum pa bzung nas ni :
'di nyid du ni blugs mdzad pas :
sdig ltung nyams chag dag par shog :
yi ge brgya pa'i mthar /
sarba pa paM kle sha ma la bi shwa d+ha ya shIn+taM ku ru swA hA:
khrus bya /
'thor 'thung nye reg byar gzhug
/des ni rgyu nyes ltung thams cad byang zhing 'bras bu lus sems kyi nad gdon sdug bsngal thams cad las grol bar 'gyur ro //
dngos grub bam gyi dbang bskur ba la /
gsang ba'i bam chen 'di nyid dpal chen po che mchog he ru ka lus dkyil gyi lha dang bcas par gsal ba spyi bor spyan drangs te dngos grub mchog gi byin rlabs stsol bar mos shig
/bam spyi bor bzhag la /
hU~M:
bam chen brjid pa'i pho brang du :
khyab bdag khrag 'thung dkyil 'khor rdzogs :
rigs kyi bu la dbang bskur bas :
dngos grub mchog la dbang sgyur shog :
oM sarba ta thA ga ta shrI he ru ka ma hA ti ra maN+Dal sid+d+hi a b+hi Shiny+tsa hU~M:
bam gyi lha las 'od 'phros pas :
'khor 'das nus byin bsdus shing thim :
dgyes pas 'od zhu bdud rtsi dmar :
kha dog lnga ldan dbyig tu 'khyil :
zhes dmigs la baM chen dum bur bsil /
khyed rang rnams dpal chen po'i gsal snang dang nga rgyal brtan pos rol cig
/bkye zhing myang du gzhug
/'jig rten 'jig rten 'das pa yi :
dngos grub ye shes dbang gyur bsam :
de'i rjes 'brel du tshogs rdzas bza' btung sbyin la /
ho :
rdo rje'i slob ma rnams kyis rdo rje'i tshe gsol bas tshe'i dngos grub dbang du gyur cig :
thabs kyi mAM sa gsol bas 'khor 'das kyi nus stobs dbang du gyur cig :
shes rab dza gad gsol bas bde ba chen po'i ye shes dbang du gyur cig :
zhal zas kyi bye brag mang po gsol bas zhi khro phrin las kyi dngos grub thams cad dbang du gyur cig :
'dod yon gyi rnam pa thams cad longs spyod pas 'khor 'das kyi legs tshogs thams cad dbang du gyur cig :
sarba karma wa shaM ma no ha ra sid+d+hi sid+d+hi hU~M:
mngon spyod drag po'i phrin las sgrub nus pa'i dbang gi thog mar dregs pa'i mthu dbang bskur ba la dmigs pa 'di ltar mdzod /
mdun du bshams pa'i gtor chen 'di nyid dbang phyug ma hA de ba yab yum gtso bor gyur pa'i dregs pa'i sde dpon sum cu dang /
sngags bdag dregs chen bco brgyad /
las kyi bka' sdod dam can tshogs 'khor dang bcas pa mngon sum bzhin du gsal bar gyur /
slob dpon gyis lta ba'i gding bskyed /
dpal chen po'i gsal snang brtan pos phur pa 'dril la /
hU~M:
nga ni za byed chen po ste :
khams gsum ma lus bsgral ba dang :
gdug pa ma lus 'dul ba'i phyir :
dregs pa'i tshogs rnams bsgral bar bya :
e hur thum trig nan badzra kI la ya mA ra ya rbad nan :
de yis dug lnga'i phung po zhig :
chos kyi dbyings su bsgral par gyur :
ces dmigs /
nang mchod 'thor la /
slar yang bdud rtsis gsos btab pas :
mthu rtsal thogs med dngos ltar bsam :
oM AHhU~M badzra a mr-ita ho :
gtor chen gtad la /
dregs pa can 'khor dang bcas pa khyed rang rnams dpal chen gsang bdag dregs pa kun 'dul du gsal ba'i zhabs 'og nas drangs shing bran gyi tshul du gtad pas /ji ltar bka' bsgos pa'i phrin las thams cad thogs pa med par sgrub par zhal gyis bzhes par mos shig
/hU~M:
dregs pa'i sde dpon sum cu dang :
sngags bdag dregs chen bco brgyad sogs :
'jig rten dregs pa'i tshogs rnams kun :
dam ldan rdo rje'i rig pa 'dzin :
he ru ka yi gdung 'tshob pa'i :
bran dang khol po yang khol dang :
'bangs kyi tshul du bka' gtad na :
bde gshegs khrag 'thung rab 'byams dang :
rig 'dzin brgyud par bcas pa yi :
dam las ma 'da' bka' bzhin sgrubs :
byin pa'i dgra bgegs sha khrag zo :
bcol pa'i mngon spyod las kun mdzod :
mthu dbang drag po'i stobs skyed la :
byang chub lam gyi bar chad choms :
phrin las thams cad sgrub par gyis :
badzra sarba duSh+TAn trig nan :
e hur thum mA ra ya rbad :
aHyaHmaHduHruHtsaHshaHnaHdzaHdza :
pA shaM ku ru hU~M phaT:
badzra sa ma ya rak+Shan+tu :
zhes lag tu gtad pa dang zhabs 'og nas drangs pa'i tshul byas la mdun stegs su bzhag
/gtor chung dang sha khrag bsham /
gtor ma dgra bgegs bsgral pa'i sha khrag rus pa'i phung po chen por gyur pa dregs pa 'khor dang bcas pa la phul bas dgyes pa chen pos rol par gyur /
oM badzra sarba duSh+TAn sarba big+h+nAn sha trun mA ra ya ma hA mAM sa rak+ta kiM ni ri ti ba liM ta khA hi :
lan gsum /
hU~M:
dregs pa rgyud gsum 'khor dang bcas :
dam las ma 'da' rjes su dgongs :
rig 'dzin srung mar mnga' gsol na :
dkon mchog gsum gyi dbu 'phang bstod :
sangs rgyas bstan pa gnyan po srungs :
rig 'dzin 'dus pa'i sku dgra sgrol :
mngon spyod phrin las mthar phyin pa'i :
las kyi 'bras bu mchis par mdzod :
phrin las bcol /
slob mas gtor ma la bdud rtsi 'bul ba dang /
zham chu'i bdud rtsi sbyin pa spyi ltar byas la /
oM AHhU~M sarba sa ma ya a mr-ita khA hi :
zhes brjod /
gdab phur rngams stabs kyis blangs shing gtad la /
drag po'i gdab phur lag tu gtad pas mngon spyod las kyis dgra bgegs gdug pa can thams cad tshar gcod pa'i dbang thob par mos shig
/hU~M:
drag po las kyi phur pa la :
dpal chen khrag 'thung nus stobs rdzogs :
rigs kyi bu la dbang bskur bas :
mngon spyod las kun 'grub par shog :
oM sarba ta thA ga ta shrI he ru ka badzra kI la ya a b+hi Shiny+tsa hU~M:
de ltar drag po'i phrin las kyis dgra bgegs sgrol nus pa'i dbang thob nas gdab pa'i las la 'jug dgos pas dmigs bya'i rten bskyed pa dang phyag rgya bzhis 'gugs 'ching sdom myos byed pa'i dmigs pa gsal thob cig
/lcags hom ling ga mdun du bzhag
/phyag rgya bzhi /
sgrol phur /
ral gri
/hom gzar rnams bkod la /
las byang /
e yi tshogs kyi sogs kyis rten bskyed /
hU~M:
chos kyi dbyings las sogs kyis 'gug 'ching sdom myos bya /
gsal ba gsum dang tshe lung khrus lung gi ting nge 'dzin dang ldan pas gdab pa'i las la 'jug par mdzod cig
/hU~M:
bdag nyid dpal chen sogs kyis phur pa gdab tu gzhug
/sarba duSh+TAn sogs kyis sgrol gris gtub /
ling ro hom gzar du blangs la /
bsgral pa'i sha khrag bdud rtsi'i dwangs mar sbar pa dkyil 'khor lha tshogs rnams dang khyed rang rnams lhar gsal ba'i zhal du bstab par mos shig
/hU~M:
dgra bgegs bsgral pa'i sogs kyis mchod bstab bya /
de nas srung ba'i 'khor lo /
las phur /
thun rdzas /
ri rab /
me hom /
zor gtor rnams snod gcig tu bsdus pa'am /
slob ma nyung na 'don tshig dang bstun rim bzhin gtad la /
slar yang las drug gi rjes gnang byin pas mi mthun bsrung ba dang /
gdug pa can sgrol ba dang /
'gal rkyen thams cad zlog pa dang /
bar du gcod pa mnan pa dang /
dgra bgegs rnams sreg pa dang /
rlag byed zor gyi las sgrub pa'i mthu dbang thob par mos shig
/hU~M:
slob ma dpal chen stobs ldan nag :
drag po'i sngags bdag chen po la :
phas rgol mi mthun kun bsrung phyir :
mi phyed rdo rje'i tsakra gtad :
khams gsum gdug pa bsgral ba'i phyir :
phur pa bsad pa'i mtshon rnon gtad :
'gal rkyen thams cad bzlog pa'i phyir :
nyungs kar la sogs thun rdzas gtad :
bar chad ldang med mnan pa'i phyir :
rdo rje ri rab lhun po gtad :
dgra bgegs rjes med bsreg pa'i phyir :
'bar ba zhal gyi me hom gtad :
'phang bas gdug can brlag pa'i phyir :
drag po zor gyi gtor ma gtad :
srung bsad zlog mnan sreg pa dang :
'phang ba'i las kun mthar phyin shog :
badzra rak+Sha mA ra pra t+yaM gi ra hU~M phaT:
badzra satwam+b+ha da ha b+hin+d+ha hU~M phaT:
de rnams kyis mngon spyod drag po'i phrin las mtha' dag sgrub pa'i dbang thob pa yin no //
thod pa'i mar me sbar ba mgor bzhag la /
klong dgu'i ye shes kyi rang bzhin mar me dgu pos byin gyis brlabs pas 'od gsal mchog gi ye shes mngon du gyur par mos shig
/hU~M:
bde gshegs zhi khro'i 'od gsal dbyings :
ye shes mar me dgu ru shar :
rigs kyi bu la dbang bskur bas :
rig 'dzin rol pa'i dbang thob shog :
oM sarba ta thA ga ta shrI he ru ka dz+nyA na dI pa a b+hi Shiny+tsa hU~M:
b+han+d+ha gcig tu zlum pa dbyings :
me dgus ye shes rig pa dgu :
rang shar zung 'jug brdas mtshon te :
mchog gi 'od gsal mngon gyur bsam :
dad mos gdung shugs drag po dang ldan pa'i yid rtse gcig pas mar me smon lam lhan cig tu mdzad par zhu /
hU~M:
bla med gsang ba mchog gi dkyil 'khor du :
snying po byang chub lam la zhugs pa yis :
'khor ba'i g.yang sa chen por mi ltung zhing :
chags sdang gcong rong gnas su mi skye dang :
'og lta dmyal ba'i zangs khar rbab mi 'gril :
'khon 'dzin gcan gzan gdug pa'i skad mi thos :
nyon mongs mtshon rtse gdug pa'i zer mi 'phog
/dge ba'i bshes gnyen bka' drin che ba dang :
srog gis sbrel ba'i mched dang lcam dral dang :
gsum pa'i dbang gis sbrel ba'i rig ma gsum :
skye ba 'di dang tshe rabs thams cad du :
mi 'bral rtse gcig 'grogs pa'i ting 'dzin gyis :
sa bcu khyad par rim gyis bgrod par shog
/nam zhig tshe 'phos lus brje'i dus byung nas :
'khor ba'i g.yang sar lan gcig ltung srid kyang :
snang ba'i go 'byed zhun mar mdangs gsal 'dis :
rig 'dzin sgrub pa po yi shul mtshon cing /
kun tu 'od kyi sa la rgyud sbyangs nas :
pad+ma chen po'i sa la lhun gyis grub :
'khor lo tshogs chen sa la gshegs pa'i tshe :
sngon gyi rgyal ba rnams kyis mdun bsus shig
/yi dam lha yis rgyab nas srog rten cig
/byang chub sems dpa' rnams kyis mtha' skyor cig
/mchod pa'i lha mo rnams kyis sna drongs shig
/ma tshogs dbang mo rnams kyis rjes skyongs shig
/lcang lo can gyi sa la phyin pa'i tshe :
mi ldog pa yi sa la gnas nas kyang :
rdo rje khro rgyal khyod kyi zhal mthong nas :
rig 'dzin rnams dang dbyer med gyur nas kyang :
bla med sku gsung thugs su 'grub par shog :
zhes bka' brgyad gsang rdzogs las 'byung ba smin lugs bder 'dus sgrub khog tu bkod pa ltar ro //
de nas tshe dang ye shes kyi snang ba rgyas par byed pa'i slad du 'chi med tshe'i dbang bskur ba la dmigs pa 'di ltar mdzod /
slob dpon dang dkyil 'khor pa'i lha tshogs rnams kyi sku las 'bar ba'i 'od zer dang pho nya nyi zer gyi rdul lta bu phyogs bcu kun tu 'phros pas khyed rang rnams kyi bla tshe chad nyams brkus phrogs yar bar gyur pa rnams dang /
'khor 'das gnyis kyi snod kyi 'byung bzhi'i dwangs ma /
bcud kyi skye 'gro'i tshe bsod /
rtsa gsum rgyal ba'i gsang ba gsum gyi byin rlabs ma lus pa bdud rtsi 'od zer gyi rnam par bsdus te dbang rdzas dang khyed rang rnams la thim par sgoms shig
/mda' dar g.yab la las byang ltar /
hU~M:
ye shes klong dgu'i sogs kyi tshe 'gugs /
tshe 'brang spyi bor bzhag la /
hU~M:
tshe yi dngos grub rgyud gsum po :
rtsa srog tsit+ta'i thig ler stims :
mi phyed sku gsung thugs rdo rje'i :
dbang dang byin rlabs dngos grub stsol :
kA ya wA ka tsit+ta A yur+dz+nyA na sid+d+hi+i hU~M b+h+rU~M:
zhes dang tshe sngags brjod la tshe ril chang sbyin /
tshe'i bcud kyis lus kyi nang thams cad gang /
dwangs ma snying dbus mi shigs pa'i thig le la thim /
ye shes rdo rje'i phyag rgya'i rgyas btab pas mi 'gyur rtag pa dam pa'i sku thob par mos shig
/rdo rje snying gar bzhag la /
hU~M:
tshe bcud snying dbus sogs brjod la rgyas gdab /
slar yang rnam rgyal bum pa spyi bor bzhag pas phan nus kyi dbang gi ye shes dang byin rlabs mtha' dag brtan par byas par mos shig
/rnam bum gyis dbang bskur la /
hU~M:
bkra shis chen po'i bum pa ni :
dpal chen bzhugs pa'i pho brang ste :
rigs kyi bu la dbang bskur bas :
byin rlabs nus pa brtan par shog :
badzra ka la sha oM hU~M trAM hrIHA a b+hi Shiny+tsa mi :
su ra tA satwaM:
bum chu sbyin cing 'thor /
de ltar dbang bskur pas byang chub sems kyi chu rgyun gyis lus kyi nang gang /
sgrib pa bzhi dag
/dbang bzhi thob /
dbang bskur pa thams cad brtan cing mchog tu gyur /
chu zhabs spyi bor brtan pa khrag 'thung rigs lngas dbu brgyan par gyur pa la mchod cing shis pa brjod pas mnga' gsol bar mos shig
/mchod pa btegs la /
oM badzra puSh+pe sogs dang /
me tog 'thor la shis pa brjod /
de ltar phyi yi dkyil 'khor du :
sgrub pa'i rdzas la brten nas kyang :
bum pa'i dbang thob lus sgrib dag :
bskyed bzlas phrin las sgrub la dbang :
'bras bu sprul sku thob pa 'o :
zhes rtogs pa brjod /
gsum pa zab mo'i dbang bskur ba la'ang gsum las dang po rdzas gsang ba byang chub sems kyis dbang bskur ba zhu ba'i yon du maN+Dal phul /
gsol ba 'debs pa 'di'i rjes zlos /
dkyil 'khor chen po'i khyab bdag kye :
bum pa'i dbang bskur bstsal lags na :
byang chub sems kyi dkyil 'khor du :
gsang ba'i dbang bskur bka' drin gsol :
lan gsum /
sngon chad lus kyi dkyil 'khor ma mthong ba'i brdar gdong g.yogs chings /
'bru gsum /
bla ma he ru ka yab yum :
snyoms zhugs bde ba'i 'od dang sgras :
sangs rgyas thams cad zhal du zhugs :
thugs kar zhu ba'i byang chub sems :
yum gyi mkha' las byin par mos :
thod pa'i bdud rtsi sbyin la /
A:
mu tig ltar dag byang chub sems :
chags med rak+ta lhan cig pa :
dkar dmar lhag pa'i byang chub sems :
bde gshegs khrag 'thung 'dus pa'i bcud :
sangs rgyas kun gyi dam tshig gis :
rigs kyi bu la dbang bskur bas :
rtsa khams rlung la nus pa smin :
gsang ba'i dbang mchog thob par shog :
oM sarba ta thA ga ta shrI he ru ka ma hA bo d+hi tsit+ta a b+hi Shiny+tsa A:
byang chub sems kyi bdud rtsi rnam par rtog pa med pas rol la sngags 'di'i rjes zlos /
a ho ma hA su kha :
rtsa khams kun la thim pa yis :
gsal stong bde ba skyes par mos shing rang ngor ltos la mnyam par zhog cig
/lus dkyil mthong ba'i brdar mig dar sol /
byang chub sems kyi dkyil 'khor du :
zhu bde'i rdzas la brten nas kyang :
gsang ba'i dbang thob ngag sgrib dag :
rlung sems sgyu ma sgom la dbang :
'bras bu longs sku thob pa 'o :
gnyis pa lam gsang ba ye shes kyi dbang bskur zhu ba'i don du gsol ba 'debs pa 'di'i rjes zlos /
dga' chen ston pa mchog gcig pus :
gsang ba'i dbang bskur bstsal lags na :
bde mchog gsang chen dkyil 'khor du :
shes rab ye shes dbang bskur stsol :
lan gsum /
b+ha ga'i dkyil 'khor ma mthong ba'i brdar gdong g.yogs chings /
gzugs dang lang tsho'i mdzes sdug phul du byung zhing mtshan nyid yongs su rdzogs pa'i rig ma dbyings phyug ma'i ngo bor byin gyis brlabs te phyag rgya'i dngos grub kyi don du byin par mos shig
/rig tsaka gtad la /
hU~M:
'di de sangs rgyas thams cad kyi :
bla med gsang ba'i yum mchog ste :
bde gshegs khrag 'thung za ma tog :
e yi cha byad bzang pos brgyan :
lhan cig skyes pa'i bde ster mas :
rigs kyi bu la dbang bskur bas :
lugs 'byung lugs ldog dga' bzhi smin :
shes rab ye shes dbang thob shog :
oM sarba ta thA ga ta shrI he ru ka ma hA mu dra a b+hi Shiny+tsa hU~M:
de ltar byin pa'i rig ma dang 'du shes gsum ldan gyis mnyam par sbyor bas yas babs dang mas brtan gyi dga' ba bcu drug gi mthar zag bral lhan cig skyes pa'i ye shes nyams su myong bar mos la rang ngo skyongs shig
/b+ha ga'i dkyil 'khor mthong ba'i brdar gdong g.yogs sol /
phyag rgya'i b+ha ga'i dkyil 'khor du :
kha sbyor bde ba la brten nas :
gsum pa'i dbang thob yid sgrib dag :
'od gsal bde ba sgom la dbang :
'bras bu chos sku thob pa 'o :
gsum pa don gsang ba bzhi pa'i dbang bskur zhu ba'i don du gsol ba 'debs pa 'di'i rjes zlos /
khyab bdag bde chen he ru kas :
gsum pa'i dbang bskur bka' drin thob :
da ni mthar thug don gyi dbang :
mngon sum ye shes ngo sprad gsol :
lan gsum /
'ja' shel gyis mtshon par byas te /
khyed rang rnams lus gnad bsrangs la lta stangs dang ldan pas rdo rje sems dpa'i me long la mig gtad pas /
dbyings stong pa shel gyi ngo bo lta bu /
rig gdangs ma 'gags pa 'ja' tshon sna tshogs su snang ba lta bu /
de gnyis gdod nas dbyer med zung 'jug tu gnas pa'i brda don ngo sprod kyi tshul go bas gnas lugs kyi rang ngor mnyam par 'jog par zhu /
ho :
thog mtha' med pa'i byang chub sems :
rdo rje snying po mkha' ltar khyab :
ngo bo ka dag shel lta bu :
rang bzhin lhun grub 'ja' ltar snang :
dbyer med zung 'jug ye shes kyis :
rigs kyi bu la dbang bskur bas :
don gyi dpal chen mngon du gyur :
bzhi pa'i dbang mchog thob par shog :
oM sarba ta thA ga ta shrI he ru ka dz+nyA na d+hA tu a b+hi Shiny+tsa a a :
dbyings rig zung 'jug gnyug ma'i gshis :
bsam gyis mi khyab ngang bskyang ngo :
zhes cung zad 'jog tu gzhug
/don dam byang sems dkyil 'khor du :
brda dang thabs la brten nas kyang :
bzhi pa'i dbang thob shes sgrib dag :
zung 'jug mthar thug sgom la dbang :
'bras bu bde chen sku 'grub bo :
zhes rtogs pa brjod /
de nas mtshams sbyor spyi ltar byas la /
me tog 'thor zhing shis brjod rgyas par spel /
de ltar na bya ba'i rim pa de dag gis grub thob chen po'i thugs thig las khrag 'thung bde gshegs 'dus pa'i dbang bskur rgyas par grub pa lags /
de lta bu'i dbang bskur ma thob pa'i skyon yang gzhung las /
slob dpon ma mnyes dbang ma rdzogs :
dam tshig dag par ma byas pas :
rig sngags bsgrubs kyang log pa ste :
'bras bu med cing ngan song ltung :
zhes 'byung ba ltar yin la /
dbang bskur tshul bzhin thob pa'i phan yon ni /
dbang thob dam tshig dag pa'i bu :
rgyal ba rnams kyi sras su 'gyur :
rig 'dzin bla mas byin gyis rlob :
yi dam mkha' 'gros dngos grub ster :
chos skyong dregs pa bka' bzhin nyan :
mchog thun dngos grub myur du 'grub :
de phyir lam gyi rtsa ba ste :
rnal 'byor rnams kyis tshul bzhin spyod :
ces gsungs pa ltar lags pas dad mos spro dga' bskyed pa dang /
rdo rje theg pa'i lam gyi rtsa ba dbang /
dbang gi rtsa ba dam tshig rnam par dag pa kho na yin pas deng phyin chad spyi dang khyad par lhag pa'i dam tshig chen po gsum gyis bsdus pa'i bsrung sdom mtha' dag nyams pa med par tshul bzhin bsrung dgos pas de ltar bgyi'o snyam pa'i blos 'di'i rjes zlos /
gtso bos ji ltar sogs lan gsum /
gtor rag maN+Dal /
lus longs spyod 'bul ba /
dge bsngo byas la slob ma rang gnas su btang /
lnga pa rjes kyi bya ba ni /
slob dpon gyis tshogs la rol zhing lhag ma gtor skyong nas shis brjod kyi bar las byang ltar tshang bar bya'o //
yon tan rdo rje'i lam gyi rtsa ba tshugs //
sku gsung thugs kyi rdo rje'i lam mthar phyin //
phrin las rdo rje'i stobs grub lam gyur gyi //
rig 'dzin sa bgrod dpal gyi mchog 'grub shog
/ces pa'ang rigs kun khyab bdag gter chen bla ma rin po ches bka' yis rjes su gnang ba dang rang gzhan la nye bar mkho ba'i phan bde'i btsas su dmigs te pad+ma gar dbang blo gros mtha' yas kyis tsa 'dra rin chen brag gi sgrub gnas kun bzang bde chen 'od gsal gling du bgyis pa dge legs 'phel ///
/
