@#//
rdo rje phur pa gnam lcags spu gri'i dbang gi cho ga lag len gyis brgyan pa gnam lcags zhun 'dril zhes bya ba bzhugs so //
gu ru badzra ku mA ra ya na ma mI/
rtag tu zhi yang 'bar ba chen po'i tshul //
'gyur med dbyings las cir yang 'gyur ba'i sku
/stobs bcu'i mthu dpal gcig bsdus he ru ka
/phrin las 'khor lo'i mgon pos bdag skyongs shig
/gter ston grub brgya'i tshogs rje bdud 'dul gling //
gter chos bye ba'i yang bcud mkha' 'gro'i snying //
byin nus zla bral gnam lcags spu gri yi //
smin byed mtshams sbyor shin tu mdor bsdus dgod //
rdo rje phur pa gnam lcags spu gri'i dbang gis slob ma smin par bya ba la gsum /
sbyor ba yo byad kyi gshom /
dngos bzhi bsnyen sgrub dbang bskur /
rjes mtha' rgyas kyi rim pa'o //
dang po ni /
bkra shis shing byin chags pa'i gnas su dus bzang po la gnas khang rgyan gyis brgyan /
sku gsung thugs kyi rten bkram pa'i mdun du stegs bzang po'i steng ras bris kyi dkyil 'khor mtshan nyid ldan pa bkram /
dbus su many+dzi'i khar bum pa mgul chings mthing ga can /
shar du dkar po /
lhor ser po /
nub tu dmar po /
byang du ljang gu can /
bum pa lnga ka so lnga'i bcud dang kha rgyan ldan pa /
de re re'i mdun drung du b+han+d+ha a mr-itas bkang ba re re /
de dag dang mnyam du dbus su 'khor lo /
shar du rdo rje /
lhor pad+ma dmar ser /
nub tu dpal be'u /
byang du rgya gram gyi tsaka li bkod /
gtso bo dang khro bcu yab yum /
za gsod nyi shu ste lha tsaka so gcig lha gnas so so'am dbus su sbams pa dang gtso bo'i phyag mtshan bzhag
/lhor gsang thod /
sgrub pod /
rdo rje kha T+wAM/
nub tu sngags byang dang rak+sha'am thod phreng /
dpal chas /
rig tsaka
/byang du dpal gtor sku tsaka dar gdugs kyis brgyan pa /
mtshams su las bzhi dang sras bzhi'i phur pa dngos sam bris pa /
gang bder dbu rgyan sgrub pod tshe gtor g.yang rdzas rgyal srid dang bkra shis rdzas rtags kyi tsaka li rnams bkod /
byang ngos stegs bur phur dkyil e khrom dbus kyi gru gsum la gtso phur /
de'i drung du gsod phur /
zla gam gsum la sras mchog nyer gcig bdun re /
de rgyab drag 'khor rtsibs brgyad kyi phyogs bzhir kro d+ha bzhi /
mtshams bzhir kI la ya bzhi /
de rgyab rtsibs bcu'i dbus su khro bcu yab yum /
g.yas g.yon du za gsod /
de rgyab phyogs bzhir sgo ma bzhi bcas kyi phur pa bkod /
de rgyab rim bzhin phur srung bcu gnyis /
dge bsnyen nyer gcig
/ging bzhi /
dbang phyug nyer brgyad rnams phur pa dngos sam rtsang phur grangs de mtshungs bkod /
de'i mthar yang sman raka gtor ma dang drag mchod kyis bskor /
gal srid phur khrom ma 'dzom na rtsa dkyil gyi dbus su gtso phur dang las phur dngos su bkod /
gzhan rnams tshan bsdus pa'i re re tsam mam tsaka li la ri mo grangs tshang bris pa bzhag
/drag po'i nyer spyod /
sman gtor rak+ta sogs mchod pa spyi ltar bshams pas mtha' bskor /
kaHthog phyag bzhes ltar bsgral dbang sbyor na /
rdzas dkyil kyi byang du /
dgra ling /
gdab phur /
bya 'ug gi sgro /
lcags kyu sogs mtshon chas /
thun chas /
dbye rdzas /
gu gul /
gser skyems /
'o mtsho /
khrag mtsho rnams bkod dgos pa yin kyang dkyus la ma grub kyang chog
/gzhan yang las bum /
smug nag dang rang byung ma sogs srung ma'i gtor 'bul /
sngon gtor tshogs kyi yo byad sogs nyer mkho'i yo byad rnams tshogs par bya'o //
gnyis pa dngos gzhi bsnyen sgrub dbang skur la gnyis /
dbang don sgrub mchod dang /
dbang bskur ba'i rim pa'o //
dang po ni /
tshig bdun dang brgyud pa'i gsol 'debs sngon du 'gro bas phrin las la 'jug ste /
de'ang brgyud pa 'di'i rang lugs ltar na thog mar byin 'beb /
skyabs sems /
gzhi bgegs gtor ma rnams zur gsal sbyar /
las byang gi bka' bsgo nas brtsam rim par gtang ba las byin 'beb skabs myur mgyogs 'od 'phro /
bdag bskyed grub mtshams bum bskyed /
de nas gsang sgrub kyis mdun bskyed byas la dbang bskur phyin lhan gcig tu byas ste bstod pa rdzogs kyi bar gtang /
gsang sgrub ltar bzlas dmigs byas la bzlas pa dang /
mthar bum dzapa? gtang ba'i bum bsnyen grub mthar mchod pa mdor bsdus dang /
gsang sgrub bstod pas bstod /
bum lha 'od zhu bya /
las bum bsgrub /
tshogs skong dang srung ma'i gtor chog gtang /
lhag ma'i mgor bzhag nas dbang bskur mdzad pa ltar grub na legs /
spyi 'gro byed na'ang don dang ni mi 'ga' bas brgyud 'debs 'phros dkar bgegs spyi ltar gtang /
las byang bka' bsgo mtshams gcod nas gzung mthar chags su gtang /
dkyil 'khor rnam gsum bskyed tshul phur gzhung spyi ltar la /
bzlas dmigs gsal btab nas gtso bsnyen ci 'grub /
dzaHhU~M AHbtags pa'i sgrub pa brgya rtsa /
kro d+hi rigs bzhi'i bzlas pa nyer lnga re bya /
gtso 'khor yongs rdzogs kyi gzhi snying gcig dril ni /
oM badzra kI li kI la ya dzaHhU~M baM ho :
su ru su ru :
mu ru mu ru :
dz+wa la dz+wa la :
ma tha ma tha :
d+ha ti ma ma karma i daM ma taM nya na ka ra dza ye bi dza ye :
a tsi te a pa ra tsi te ma ra se na pra marta na ye sarba big+h+nAn baM hU~M phaT:
ces pa'ang brgya rtsa tsam grub na legs /
de nas bum lha gsal 'debs spro bsdu spyi mthun gyis bum bzlas gong smros kyis 'gres sbyar la bzla /
mthar mchod bstod phul /
bum par mchod yon phul nas 'od zhu bya /
las bum du bdud rtsi 'khyil pa bskyed bzlas dang srung ma'i gtor chog gtang /
tshogs byin rlabs nas bsgral bstab yan /
spro na bshags pa'i dbur spyi bstod sbyar /
rig pa'i me tog dor bas /
bdag nyid 'jug cing slob ma gzhug par gnang ba nod /
dkyil 'khor la yol ba btang ngo //
gnyis pa dbang bskur ba'i rim pa la'ang gnyis /
'jug pa'i chos dang /
dbang dngos so //
dang po ni /
slob ma rnams sgo drung du khrus byas la 'khod /
slob dpon sgo nang ngam rang mal bzhugs pa gang bdes /
khyed rang rnams dkyil 'khor gnyan po'i sgo drung du 'khod de dad mos rtse gcig pas gsol ba 'debs pa 'di'i rjes zlos mdzod /
hU~M:
yang gsang dkyil 'khor bla na med :
dngos grub ma lus kun 'byung phyir :
yang gsang rdo rje'i dkyil 'khor 'dir :
bla ma kun bzang he ru kas :
bdag cag smin par mdzad pa dang :
srid pa'i rdo rje bdag la bstsal du gsol :
lan gsum /
de ltar gsol ba btab pa'i lan sbyin pa la yid gtod cig
/khro mchog rdo rje'i bka' las ni :
sdig can gang zhig 'da' byed pa :
nyams na las byed khro bo yis :
mgo bo tshal pa brgya ru khos :
ma nyams na ni dngos grub mchog :
yang gsang dkyil 'khor 'di mthong bas :
tshe 'dir dngos grub ma lus thob :
phrin las gang brtsam myur du 'grub :
ces pa la lan gsol ba 'di'i rjes zlos /
bdag ni skal ldan rigs kyi bu :
sngon sbyangs las 'phro can yin no :
dam tshig ma lus bdag gis bsrung :
thugs rjes brtser dgongs dbang bskur stsol :
ces gsum zhu /
de nas bgegs gtor byin brlabs /
mgron bkug
/sngags rgya lan gsum gyis bsngo ba rnams spyi ltar byas la las byang gi bka' bsgo dang spro na bden stobs brjod pa dang /
gu gul yungs thun rol mo bcas pas bskrad /
slob ma rnams nang du zhugs la rang gral du 'khod /
las gzhung gi mtshams gcad btang la srung 'khor brtan po bsgom /
me tog bkye bsdu dang sems bskyed gsal btab /
chos bshad ji ltar rigs pa dang khyad par /
de la 'dir snga 'gyur rdo rje theg pa'i rnying ma la sgrub sde chen po brgyad du grags pa'i nang tshan phrin las phur pa rol pa'i tan+t+ra bye ba phrag brgya'i nyams len gnad kyi snying por dril ba /
rdo rje phur pa gnam lcags spu gri'i chos skor 'di nyid /
dpal he ru ka dang tha mi dad cing dus gsum sangs rgyas thams cad kyi phrin las nus stobs gcig tu bsdus pa rig 'dzin pad+ma thod phreng rdo rje gshog rgod rtsal gyis gangs can bod kyi yul mtha' mon kha ne ring seng ge'i rdzong du /
mkha' 'gro ye shes mtsho rgyal dang grub chen 'brog ban lo tsA sogs skal ldan rje 'bangs 'dus pa thun mong ma yin pa rnams kyis gsol ba btab pa'i ngor /
dpal chen rdo rje srin po'i dkyil 'khor nam mkha' khyab par sprul te dbang bskur rgyud bshad man ngag rnams gnang ste /
ji skad du /
khro bo'i rigs ni brjod kyis mi langs kyang :
snyigs dus dam sri mtha' dmag 'dul ba yi :
khro mchog rdo rje gzhon nu 'gran zla bral :
zhes dang /
yang /
bdag 'dra pad+ma rdo rje gshog rgod kyis :
bod yul kha ba'i ri yi ljongs ngos su :
phur pa'i 'gyur byang bzhi bcu tsam zhig sbas :
kun gyi snying po snying bcud dam pa 'di :
da lta spel ba'i gnas med rat+na'i sar :
'jig med gter sbos ma 'ongs dus kyi mthar :
sgo bzhi'i dam sri mtha' dmag lhung nye dus :
nga sprul nus ldan rdo rjes 'di rnyed nas :
stod hor gdug pa'i dmag dpung bzlog pa dang :
bod khams nyi zhur tsam zhig bde bar 'gyur :
zhes ma 'ongs bod khams thams cad mtha'i dmag gis 'joms pa'i tshe de 'dul byed kyi gnyen po thun mong ma yin par 'gyur ba'i tha tshig dang smon lam gyi gzer btab ste /
'brog ban khye'u chung lo tsA la gnyer gtad nas spu ri shel gyi yang sgrom du sbas shing gter srung smug nag 'od 'phro dang rang byung rgyal mo la bcol bar mdzad pa nyid 'don pa'i skyes mchog ni gter ston gru gu yang dbang gi lung byang las :
dus ngan tha ma bstan pa mar 'grib dus :
bod khams bde ba mtha' mi'i dpung gis 'joms :
ri bo re la sngar med btsan rdzong brtsigs :
de tshe sangs rgyas nus ldan rdo rje ni :
shar gyi phyogs nas bdud 'dul rdo rje yis :
gangs can bde ba'i bya bzhag sna tshogs sgrub :
ces sogs gter kha gsar rnying mang po nas lung bstan cing 'gran zla dang bral ba'i gter ston grub thob kun gyi rgyal po khrag 'thung bdud 'dul rdo rjes spyan drangs te lo bcu bdun gyi bar du gsang ba'i rgyas btab /
rim bzhin shog ser bla dpe las zhal bshus nas bka' babs chos kyi bdag po rnams la spel bar mdzad pa de nyid kyi dkyil 'khor du dbang bskur ba bsgrub pa la bdag nyid kyis bya ba'i rim pa rnams grub /
khyed rang slob ma rnams kyi ngo skal du gyur pa la dkyil 'khor du 'jug pa'i rim pa dang zhugs nas mngon par dbang bskur ba gnyis su yod pa las thog mar 'ju+ug pa'i chos rnams zhu ba'i yon du dmigs te maN+Dal 'bul bar zhu /
bla ma dang dkyil 'khor gyi gtso bo dbyer mi phyed pa la dad mos drag pos gsol ba 'debs pa 'di'i rjes zlos /
e ma :
bla ma rtsa gsum ma lus 'dus pa'i sku :
bdag sogs 'gro rnams 'khor ba las sgrol dang :
bla med byang chub lam la 'god pa'i phyir :
'gro ba'i don du bskul zhing gsol ba 'debs :
thugs rje chen po'i brtse bas gzung du gsol :
lan gsum /
de ltar gsol ba btab pa la bka'i gnang ba bstsal ba'i mos pa mdzod /
kye ma :
skal ldan bu rnams tshur gson dang :
srid mtsho sdug bsngal mthong tsa na :
rnam dag byang chen sems sbyong dgos :
skyabs su 'gro zhing sems bskyed sdom bzung nas :
sdom pa gsum la legs par brten byas sam :
sngon chad ma sbyin bdag gis sbyin :
slar yang khyad par gyi gsol ba 'debs pa 'di'i rjes zlos /
e ma :
bla ma sangs rgyas skyabs mgon dam pa'i chos :
theg pa'i 'jug sgo rim bzhin du :
bdag cag rnams la legs gnang sgrub la spro :
thugs rje brtse ba chen pos gzung du gsol :
de la thog mar rgyud rnam par dag par bya ba'i slad du /
mdun gyi dkyil 'khor dpal chen rdo rje gzhon nu rten dang brten par bcas pa la brgyud pa drug ldan gyi bla ma rig 'dzin rgyal ba zhi khro mkha' 'gro chos skyong srung ma'i tshogs kyis bskor te /
mngon sum bzhin du bzhugs pa'i spyan sngar bdag gzhan mkha' khyab kyi 'gro ba mtha' dag sgo gsum 'jug pa gcig pas /
gsag sbyong gi snying po yan lag brgyad pa tshul bzhin bya ba'i blos tshig don re re bzhin gsal thobs la 'di'i rjes zlos /
rdo rje slob dpon sangs rgyas dpal :
sogs lan gsum /
slar yang khyad par gyi mchog gsum rtsa ba gsum gyi dkyil 'khor la byang chub ma thob kyi bar du skyabs su 'gro ba'i 'dun pas 'di'i rjes zlos /
na mo bla ma rig 'dzin yi dam lha :
sangs rgyas chos mchog 'phags pa'i dge 'dun la :
'di bzung byang chub snying po ma thob bar :
bdag ni gus pas phyag 'tshal skyabs su mchi :
zhes dang /
mkha' khyab kyi 'gro ba ma lus pa dpal chen sku gsum gyi go 'phang la 'god pa'i phyir dpal chen po rdo rje gzhon nu'i rim pa gnyis la 'jug ste /
sgrol byed kyi phrin las khyad par ba thams cad dang du blang snyam pas 'di'i rjes zlos /
bdag gis 'gro ba kun don du :
dpal chen lha tshogs bsgrubs nas ni :
drag pos dgra bgegs tshar bcad nas :
sku gsum thob par sems bskyed do :
lan gsum /
dbang gi rten dam tshig dang sdom pa la rag las pas /
phyi nang gsang ba khyad par gyis bsdus pa'i dam tshig dang sdom pa'i gnas mtha' dag sngon gyi rgyal ba sras dang bcas pas ji ltar bsrungs pa bzhin du bdag gis kyang legs par blangs nas tshul bzhin bsrung bar bgyi'o snyam pas 'di'i rjes zlos /
ji ltar sngon gyi rgyal ba sras bcas dang :
rig 'dzin mkha' 'gro rgya mtsho'i tshogs rnams kyis :
phyi nang gsang ba mchog gi dam tshig dang :
sdom pa rgya mtsho mtha' yas bzung ba ltar :
deng nas bdag kyang lam chen der zhugs te :
'gro la phan phyir de dag gzung bar bgyi :
lan gsum /
dam chu sbyin la /
hU~M:
'di ni khyod kyi dam tshig bdud rtsi'i chu :
nyams na sreg cing rdo rje dmyal bar ltung :
nyams med bsrungs na tshe 'dir dngos grub thob :
de phyir snying la gnas mdzod rigs kyi bu :
badzra sa ma ya u da ka na ra ka Tha Tha :
de nas dam tshig rdo rje snying khar bzhag
dri yi thig le byas la /
hU~M:
'di nas bzung ste skal ldan bu khyod kyi :
ston pa rgyal ba kun bzang nga yin gyis :
nga yis khyod la ji ltar bsgo ba bzhin :
khyod kyis de ltar ma lus bya dgos so :
brnyas par byas na 'chi ba'i dus byas nas :
rdo rje dmyal ltung sdug bsngal bzod med myong :
de phyir snying la chongs shig rigs kyi bu :
badzra sa ma ya tiSh+Tha rak+Sha rak+Sha hU~M:
de nas mig dar gtad la /
'o na khyed rang rnams sngon chad yang gsang bla na med pa rdo rje gzhon nu'i dkyil 'khor du ma zhugs pa zhugs par byed pa mtshon byed kyi brdar ras yug dmar po re res gdong bcings pa'i mos pa mdzod cig
/oM tsak+Shur b+han+d+ha wA ra ma Na ya hU~M:
de nas me tog gi phreng ba lag tu gtad la /
khyod rnams kyis yi dam lha rdo rje gzhon nu'i lha tshogs rnams dang mjal ba de'i tshe phyag stong du mjal mi rung bas /
u dum wA ra la sogs pa'i me tog gi chun 'phyang re phyag tu gtad pa'i mos pa mdzod cig
/AHkhaM wI ra hU~M:
de nas dbang gi gzhi dgod pa la ye shes pa dbab pa yin pas khyed rang rnams lus gnad drang por srongs /
ngag gnad srog rtsol kha sbyor du chings /
sems kyi gnad gzhan du ma yengs par dmigs pa 'di rtse gcig tu sgoms shig
/phyi nang snod bcud kyis bsdus pa'i chos thams cad gdod nas srid pa phur bu'i dkyil 'khor du lhun gyis grub par rdzogs pa la /
khyed rang rnams gang du gnas pa'i go sar pad+ma 'dab ma stong dang ldan pa'i steng du zla ba dang nyi ma'i dkyil 'khor la bdud bzhi bsnol ba'i gdan gyi steng du /
dpal chen po rdo rje gzhon nu nyi ma bye ba'i 'od ltar 'bar ba'i gzi byin can /
sku mdog mthing nag zhal gsum phyag drug pa /
g.yas zhal dkar po bzhad pa /
g.yon zhal dmar la rngams pa /
dbus zhal sku mdog dang mthun pa khros pa /
spyan dgu sdang mig phyogs bcur gzigs pa /
zhal gdangs shing ljags 'dril ba /
rno dkar gyi mche ba gangs ri ltar bzhi bzhi gtsigs shing /
ha ha dang hi hi hU~M phaTaHkyi sgra skad 'brug stong ldir ba /
phyag g.yas gnyis na rdo rje rtse dgu pa dang rtse lnga pa /
g.yon gnyis na kha T+wAM rtse gsum pa dang bskal pa'i me dpung 'bar ba bsnams pa /
mtha' gnyis kyis ri rab kyi phur bu bsgril bas nyams pa'i dgra gdon gyi srog snying 'byin pa /
rdo rje'i gshog pa dang bse khrab sogs dpal gyi chas dang /
zhing glang stag gi g.yang gzhi sogs dur khrod rol pa'i chas thams cad kyis brgyan pa /
dbu skra dang sma ra smin ma dmar ser 'bar ba /
thod pa skam po lnga'i rtse bran gyi khongs su drag po rigs lnga bzhugs shing /
zhabs bzhi g.yon brkyang ba'i 'dor stabs su bsgrad pa /
yum 'khor lo rgyas 'debs sngon mo kha T+wAM dang thod khrag bsnams pa /
gzig sham rus rgyan mgo phreng sogs khro mo'i chas thams cad rdzogs pa dang mnyam par sbyor zhing bskal pa'i me'i phung po chen po'i klong du brjid pa'i spyi bor 'khor lo dkar po rtsibs brgyad pa'i lte bar oM dkar po /
mgrin par pad+ma dmar po 'dab ma brgyad pa'i ze'u 'brur AHdmar po /
thugs kar rdo rje sngon po rtse lnga pa'i lte ba khong seng gi nang du hU~M sngon pos mtshan par gyur pa dang /
slob dpon yang dpal chen rdo rje gzhon nur gsal ba'i bdag mdun gyi lha rnams kyi thugs ka nas 'od zer nam mkha' gang bar 'phros pas /
'og min gyi dbyings na bzhugs pa'i dpal chen rdo rje phur pa'i lha tshogs rig 'dzin brgyud pa'i tshogs dang bcas pa thams cad 'od chem chem khra khyug khyug hU~M glu dang phaT sgra ldir zhing /
rdo rje gar gyi rol pas stong gsum thams cad shig shig yam yam du byon nas khyed rang rnams kyi sgo gsum la thim pas rgyud byin gyis brlabs pa'i mos pa mdzod cig
/dbyangs rol bcas pas byin 'beb brjod /
'beb pa'i rdzas bdug
/bshugs pa rkang gling sogs zil chags par byas la dbab /
de nas spyi bor me tog dang rdo rje bzhag la /
de ltar dbab pa'i ye shes pa'i byin rlabs sgo gsum la rab tu gnas par byas pa mos mdzod /
tiSh+Tha badzra /
'grim dkyil bkod la /
khyed rang rnams la sngar byin pa'i me tog de nyid so so'i tshe rabs nas 'brel ba'i rigs kyi lha gang yin pa la phog par shog cig snyams pas dkyil 'khor du 'dor ba'i mos pa dang bcas te 'di'i rjes zlos /
e ma :
srid pa'i phur pa bsgrub pa dang :
dbang dang dngos grub blang ba'i phyir :
yang gsang rigs brgya'i bdag nyid dkyil 'khor 'dir :
ye shes snang ba'i me tog 'di dor bas :
tshe rabs sngon nas las 'brel ldan pa'i lha :
rang byung rig pa'i lha la phog par shog :
A+oM g+hu ru d+he wa d+hA ki nI badzra puSh+pe pra tIts+tsha ho :
zhes 'dor du gzhug
/me tog dbus su bab na /
khyed rang gi me tog dbus su babs pas /
rigs kun 'dus pa badzra ku mA ra nyid sgom pa'i skal ldan du shes par gyis /
gsang mtshan ni /
rang byung rdo rje bdud 'dul rtsal yin no //
zhes dang /
de bzhin shar du /
rdo rje'i rigs khro mchog badzra kro ta nyid bsgom pa'i\u0f8e
rdo rje 'dus pa rtsal /
lhor /
rin chen rigs khro mchog rat+na kro ta nyid\u0f8e
rat+na 'dus pa rtsal /
nub tu /
pad+ma'i rigs khro mchog pad+ma kro ta nyid\u0f8e
pad+ma 'dus pa rtsal /
byang du /
las kyi rigs khro mchog karma kro ta nyid\u0f8e
karma 'dus pa rtsal yin no //
zhes brjod /
ma rig pa'i sgrib g.yogs mig dar dang lhan cig tu bsal bar mos shig
/e ma :
ji ltar mig mkhan mig 'byed ltar :
bu khyod ma rig ling tog ni :
rig pa'i ngang du da dbye bas :
dkyil 'khor lha la legs par ltos :
oM badzra pra be sha ya phaT:
yol ba bsal /
mdun gyi dkyil 'khor dur khrod gsang chen rol pa'i gzhal yas khang mtshan nyid yongs su rdzogs pa'i dbus su dpal chen rdo rje gzhon nu khrag 'thung rigs lnga /
kI la ya rigs bzhi /
ye shes kyi khro bcu yab yum za gsod nyi shu
/sgo ma bzhi /
dam can bcu drug
/ging dang dbang phyug bka' sdod srung ma'i 'khor dang bcas pa mngon sum du mjal bar mos shig
/'di lta bu'i dkyil 'khor 'di nyid ma dag pa sems can gyi skabs su phung khams skye mched kyi rnam par shar ba 'di kun /
lam bsgoms pas de'i dri ma thams cad sel rim bzhin yon tan mngon du gyur nas /
dag pa sangs rgyas pa'i tshe rang snang gi 'og min chen po sku dang ye shes kyi rol pa cir yang snang bar 'gyur ba /
de dag mtshon bya mtshon byed kyi brda dang rtags yin pas shes par mdzod cig
/de dag gis dkyil 'khor du 'jug pa'i bya ba rnams grub pa lags /
gnyis pa zhugs nas mngon par dbang bskur ba zhu ba'i yon du dmigs te maN+Dal phul /
gsol ba 'debs pa 'di'i rjes zlos /
e ma :
bla ma kun bzang che ba'i mchog :
rdo rje 'dzin rgyal dkyil 'khor 'dir :
bdag cag skal ldan bu mchog la :
dbang mchog dam pa bskur du gsol :
zhes lan gsum /
sngar phul pa'i me tog de nyid rigs kyi lhas dbang rtags cod pan gyi tshul du spyi bor bcings par mos shig
/hU~M:
cod pan 'di ni che btsan 'gran bral rtags :
rgyal ba yi dam lha dang skal pa mnyam :
'khor los sgyur ba'i rgyal po ji bzhin du :
chos kyi rgyal srid zin pa'i dbang rdzogs shog :
A+oM pany+tsa a lang+ka ra a b+hi Shiny+tsa hU~M:
zhes sngar phul pa'i me tog spyi bor bzhag
/slar yang dam chu sbyin la /
hU~M:
yang gsang rdo rje 'dzin rgyal las byung ba :
'di ni khyod kyi dam tshig srog chu ste :
khyod kyi snying la yang dag zhugs par bgyi :
gal te nyams par gyur na rab sreg cing :
ma nyams pas ni ye shes mchog chen po :
ye shes rdo rje las kyi chu 'dis 'grub :
A+oM badzra u da tra tha ya hU~M:
rigs lnga'i rgyal ba bzhugs pa'i dbu rgyan spyi bor bcing bar mos shig
/dbu rgyan bskon la /
hU~M:
skal ldan rigs kyi bu khyod la :
rgyal ba rigs lngas dbang bskur bas :
nyon mongs 'khrul rtog dbyings grol nas :
rgyal ba kun bzang myur 'grub shog :
oM ma hA sa man+ta bi dza ya a b+hi Shiny+tsa hU~M:
de nas thog mar dpal chen rdo rje gzhon nu rigs lnga'i sku gsung thugs kyi rtsa ba'i dbang bskur ba la /
bum pa lnga po dpal chen khrag 'thung rigs lnga rten dang brten par bcas pa yongs su rdzogs pa'i sku las rdo rje bdud rtsi'i rgyun byung /
spyi bo nas zhugs lus kyi nang thams cad gang bas phung po lnga sgrib bral du byas /
'gyur med sku lnga'i dbang thob /
b+han+d+ha rnams shes rab stong nyid yum gyi mkha' klong du thabs bdud rtsi bde ba chen po 'khyil ba mgrin par myang bas rlung lnga sgrib bral du byas /
'gag med gsung lnga'i dbang thob /
dpal chen rigs lnga'i thugs ka nas phyag mtshan rnam lnga rim bzhin spros te khyed rang rnams kyi snying gar thim pas nyon mongs pa lnga sgrib bral du byas /
spros bral thugs lnga'i dbang thob par mos shig
/dbus kyi bum pa mgor bzhag la /
hU~M:
rnam dag bum pa bde chen 'od lnga'i klong :
ngang nyid rdo rje chos dbyings ye shes las :
'bar ba'i khro rgyal chen po mi bzad pa :
'gyur med sku yi rdo rje'i dbang thob shog :
oM badzra kI li kI la ya b+h+rU~M rat+na a b+hi Shiny+tsa A+oM oM:
'o na skal ldan rigs kyi bu mchog la :
dbus kyi bum pas dbang bskur pas :
nyon mongs pa gti mug gi phung po gnas su dag nas :
'bras bu rnam dag bde ba chen po'i sku mchog rin po che thob pa'i skal ba dang ldan par gyur cig :
b+han+d+ha mgrin par bzhag la /
hU~M:
b+han+d+ha stong gsal 'od lnga'i klong :
chos nyid zag bral bdud rtsir 'khyil :
grags stong brjod bral chos kyi dbang :
skal ldan bu la dbang rdzogs shog :
oM badzra kI li kI la ya wA ka a b+hi Shiny+tsa hU~M:
'o na skal ldan bu mchog khyod la 'chad nyan gyi dbang bskur pas :
bla na med pa chos kyi 'khor lo rgya chen po bskor ba'i dbang mchog dam pa dang ldan par gyur cig :
'khor lo snying khar bzhag la /
hU~M:
dus gsum rgyal ba kun gyi 'khor lo'i dbang :
rgyal ba kun gyi sku ni myur 'grub phyir :
dus gsum rgyal ba'i phyag mtshan 'di gtad pas :
dpal ldan sku yi dbang bzhi yongs rdzogs shog :
oM badzra kI li kI la ya tsit+ta a b+hi Shiny+tsa hU~M:
'o na skal ldan rigs kyi bu mchog khyod la :
dpal chen rdo rje gzhon nu'i thugs kyi dbang bskur pas :
yid dpyod kyi der 'dzin thams cad dag nas :
'bras bu chos kyi sku thob pa'i dbang mchog dam pa dang ldan par gyur cig :
de nas shar gyi bum pa thogs la /
hU~M:
me long ye shes lnga ldan bum pa'i klong :
'bar ba'i khro rgyal chen po mi bzad pa'i :
zhe sdang bdud 'dul khro rgyal thugs kyi lhas :
skal ldan rigs kyi bu la dbang rdzogs shog :
oM badzra kro ta kI li kI la ya kA ya a b+hi Shiny+tsa hU~M:
'o na skal ldan rigs kyi bu khyod la :
shar gyi bum pas dbang bskur pas :
nyon mongs pa zhe sdang gi phung po gnas su dag :
phrin las thugs kyi lha tshogs thams cad lus la rdzogs :
'bras bu thugs kyi rdo rje thob pa'i dbang mchog dam pa dang ldan par gyur cig :
b+han+d+ha mgrin par bzhag la /
hU~M:
rang byung b+han+d+ha gsal stong 'od lnga'i klong :
bde chen zag bral 'chi med bdud rtsir 'khyil :
grags stong brjod bral don gyi dbang mchog 'di :
skal ldan rigs kyi bu la dbang rdzogs shog :
oM badzra kI li kI la ya wA ka a b+hi Shiny+tsa hU~M:
'o na skal ldan rigs kyi bu mchog la :
thugs kyi gsung dbang ngag la bskur pas :
yid kyi 'dzin rtog thams cad dag nas :
'bras bu thugs kyi gsung rdo rje thob pa'i skal ba dang ldan par gyur cig :
rdo rje thugs kar bzhag la /
hU~M:
dus gsum rgyal ba kun gyi gsang ba 'dzin :
khro mchog badzra kro ta yab dang yum :
rnam dag lhun grub 'gag med thugs kyi dbang :
skal ldan rigs kyi bu la dbang rdzogs shog :
oM badzra kro ta kI li kI la ya tsit+ta a b+hi Shiny+tsa hU~M:
'o na skal ldan rigs kyi bu mchog khyod rnams la :
phrin las thugs kyi lha mchog gi thugs dbang sems la bskur pas :
yid kyi 'dzin rtog gnas nas dag nas :
'bras bu thugs kyi rdo rje thob pa'i skal ba dang ldan par gyur cig :
lho'i bum pa spyi bor bzhag la /
hU~M:
nga rgyal rnam dag chos dbyings bum pa ru :
rang byung khro rgyal gar dgu'i nyams ldan pa :
khro mchog rat+na ku mAr yab yum gyis :
skal ldan bu la sku yi dbang rdzogs shog :
oM rat+na kro ta kI li kI la ya kA ya a b+hi Shiny+tsa hU~M:
'o na skal ldan rigs kyi bu mchog khyod la :
lho yi bum pas dbang bskur pas :
nyon mongs pa nga rgyal gyi phung po gnas su dag :
khro rgyal yon tan gyi lha tshogs thams cad khyod rang rnams kyi lus la rdzogs :
'bras bu yon tan gyi sku rdo rje thob pa'i skal ba dang ldan par gyur cig :
de nas b+han d+ha mgrin par bzhag la /
hU~M:
b+han+d+ha stong nyid zlum po'i gzhal yas su :
rgyal kun ma lus zag bral bde ba'i rgyun :
reg myong tsam gyis bde chen thar gling bgrod :
skal ldan bu la gsang ba'i dbang rdzogs shog :
oM rat+na kro ta kI li kI la ya wA ka a b+hi Shiny+tsa hU~M:
'o na skal ldan rigs kyi bu mchog khyod la :
gsang ba'i dbang mchog ngag la bskur pas :
ngag gi 'dzin rtog thams cad dag nas :
'bras bu yon tan gyi gsung rdo rje thob pa'i skal ba dang ldan par gyur cig :
pad+ma dmar ser snying gar bzhag la /
hU~M:
dri med skyon bral pad+ma 'od lnga'i klong :
yon tan rgyal kun lha tshogs tshom bur gsal :
'ub chub blo 'das lnga ldan thig le'i dbang :
skal ldan bu la thugs kyi dbang rdzogs shog :
oM rat+na kro ta kI li kI la ya tsit+ta a b+hi Shiny+tsa hU~M:
'o na skal ldan rigs kyi bu mchog khyod la :
yon tan gyi thugs dbang sems la bskur pas :
nyon mongs pa'i phreng thag thams cad rang sar dag nas :
shes rab rig rtsal gyi dbang thob :
'bras bu yon tan gyi thugs rdo rje thob pa'i skal pa dang ldan par gyur cig :
de nas nub kyi bum pa spyi bor bzhag la /
hU~M:
'dod chags rnam dag chos dbyings bum pa ru :
sgyu 'phrul zhi khro'i lha tshogs 'od phung 'bar :
khro rgyal pad+ma kro ta yab yum gyis :
skal ldan bu la sku yi dbang rdzogs shog :
A+oM pad+ma kro ta kI li kI la ya kA ya a b+hi Shiny+tsa hU~M:
'o na skal ldan rigs kyi bu mchog khyod la :
nub kyi bum pas dbang bskur pas :
nyon mongs pa 'dod chags kyi phung po gnas su dag :
'bras bu gsung gi rdo rje thob pa'i skal pa dang ldan par gyur cig :
b+han+d+ha mgrin par bzhag la /
hU~M:
rang byung b+han+d+ha lhun grub gzhal yas su :
grags stong zag bral 'chi med bdud rtsir 'khyil :
'gag med brjod bral rang byung bde ba'i dbang :
skal ldan bu la gsung gi dbang rdzogs shog :
oM pad+ma kro ta kI li kI la ya wA ka a b+hi Shiny+tsa hU~M:
'o na skal ldan rigs kyi bu mchog khyod la :
gsung gi gsang dbang ngag la bskur pas :
ngag 'chal tshig gi dri ma thams cad dag nas :
'bras bu ngag gi gsung rdo rje thob pa'i skal ba dang ldan par gyur cig :
dpal be'u snying khar bzhag la /
hU~M:
rgyal kun gsung gi dbang phyug thugs kyi dbang :
'gyur med dpal gyi be'u 'di gtad pas :
'jigs bral thugs kyi rdo rje myur 'grub pa'i :
skal ldan bu la thugs dbang rdzogs par shog :
oM pad+ma kro ta kI li kI la ya tsit+ta a b+hi Shiny+tsa hU~M:
'o na skal ldan bu mchog khyod la :
gsung gi thugs dbang sems la bskur pas :
yid kyi 'khrul rtog thams cad rang sar dag nas :
'bras bu gsung gi rdo rje thob pa'i dbang mchog dam pa thob par gyur cig :
de nas byang gi bum pa spyi bor bzhag la /
hU~M:
phrag dog rnam dag chos dbyings bum pa ru :
phrin las mnga' bdag khro rgyal gar dgur ldan :
khro rgyal karma kro ta yab yum gyis :
skal ldan bu la sku yi dbang rdzogs shog :
A+oM karma kro ta kI li kI la ya a b+hi Shiny+tsa hU~M:
'o na skal ldan bu mchog khyod la :
byang gi bum pas dbang bskur pas :
nyon mongs pa phrag dog gi phung po gnas su dag :
'bras bu phrin las kyi rdo rje thob pa'i skal ba dang ldan par gyur cig :
b+han+d+ha mgrin par bzhag la /
hU~M:
mtshan ldan b+han+d+ha lhun grub gzhal yas su :
zag med zag bral bdud rtsi 'od du 'khyil :
rang grol zag med bde ba chen po yis :
skal ldan bu la gsung gi dbang rdzogs shog :
A+oM karma kro ta kI li kI la ya wA ka a b+hi Shiny+tsa hU~M:
'o na skal ldan bu mchog khyod la :
gsang ba'i dbang mchog ngag la bskur pas :
ngag gi brjod tshig thams cad rang sar dag nas :
'bras bu phrin las kyi gsung rdo rje thob pa'i skal ba dang ldan par gyur cig :
rgya gram snying gar bzhag la /
hU~M:
rgyal kun phrin las dbang phyug stobs po che :
sra brtan sna tshogs rdo rje 'di gtad pas :
gdod ma'i gzhi la ka dag lhun rdzogs pa'i :
rnam grol bde chen thugs kyi dbang rdzogs shog :
A+oM karma kro ta kI li kI la ya tsit+ta a b+hi Shiny+tsa hU~M:
'o na skal ldan bu mchog khyod la :
phrin las thugs kyi dbang mchog sems la bskur pas :
rang 'khrul sems kyi sdig sgrib thams cad dag nas :
'bras bu phrin las kyi thugs rdo rje thob pa'i skal ba dang ldan par gyur cig :
des rtsa ba'i dbang lnga grub /
de nas phur pa rdzas kyi dkyil 'khor gyi dbang bskur ba la /
phur bu rnams dpal chen rdo rje gzhon nu gtso 'khor dngos su gsal bas khyed rang rnams kyi gnas so sor dbang bskur bas sku gsung thugs kyi byin rlabs nus stobs thams cad gcig char du thob par mos shig
/dbus kyi gtso phur dpral bar bzhag
/gsod phur lag tu gtad la /
hU~M:
dkyil 'khor chen po'i dbus kyi pad zla'i steng :
dus gsum bde gshegs phrin las 'dus pa'i sku :
dpal chen rdo rje gzhon nu yab yum gyi :
sku gsung thugs yon phrin las ma lus pa'i :
gzi byin dpal 'bar nus stobs bde ba'i dbang :
skal ldan bu mchog rnams la dbang rdzogs shog :
oM badzra kI li kI la ya hU~M phaT:
a b+hi Shiny+tsa hU~M:
'o na skal ldan rigs kyi bu mchog khyed rnams la :
dpal chen rdo rje gzhon nu yab yum gyi dbang bskur pas :
sku gsung thugs yon tan phrin las thams cad yongs su rdzogs pa'i dbang mchog dam pa dang ldan par gyur cig :
shar gyi gtso phur snying khar bzhag la /
hU~M:
dkyil 'khor dbus kyi shar phyogs rtsibs steng na :
dpal chen phrin las 'dus pa'i thugs kyi lha :
ma hA badzra kro ta kI la ya :
yab yum 'khor dang bcas pa thams cad kyi :
sku gsung thugs yon phrin las gzi byin gyis :
skal ldan bu mchog rnams la dbang rdzogs shog :
A+oM ma hA badzra kro ta ku mA ra kI la ya hU~M phaT:
kA ya wA ka tsit+ta a b+hi Shiny+tsa hU~M:
'o na skal ldan rigs kyi bu mchog rnams la :
badzra kro ta ku mA ra yab yum gyis dbang bskur pas :
sku gsung thugs yon tan phrin las thams cad yongs su rdzogs pa'i dbang mchog dam pa dang ldan par gyur cig :
lho'i gtso phur lte bar bzhag la /
hU~M:
dkyil 'khor dbus kyi lho phyogs rtsibs steng na :
dpal chen phrin las 'dus pa'i yon tan lha :
ma hA rat+na kro ta kI la ya :
yab yum 'khor dang bcas pa thams cad kyi :
sku gsung thugs yon phrin las gzi byin gyis :
skal ldan bu mchog rnams la dbang rdzogs shog :
A+oM ma hA rat+na kro ta ku mA ra kI la ya hU~M phaT:
kA ya wA ka tsit+ta a b+hi Shiny+tsa hU~M:
'o na skal ldan rigs kyi bu mchog rnams la :
khro mchog rat+na kro ta kI la ya yab yum gyi dbang bskur pas :
sku gsung thugs yon tan phrin las kyi ye shes byin rlabs thams cad yongs su rdzogs pa'i dbang mchog dam pa dang ldan par gyur cig :
nub kyi gtso phur mgrin par bzhag la /
hU~M:
dkyil 'khor dbus kyi nub phyogs rtsibs steng na :
dpal chen phrin las kun 'dus gsung gi lha :
ma hA pad+ma kro ta kI la ya :
yab yum 'khor dang bcas pa thams cad kyi :
sku gsung thugs yon phrin las gzi byin gyis :
skal ldan bu mchog rnams la dbang rdzogs shog :
A+oM ma hA pad+ma kro ta ku mA ra kI la ya hU~M phaT:
kA ya wA ka tsit+ta a b+hi Shiny+tsa hU~M:
'o na skal ldan rigs kyi bu mchog khyod rnams la :
khro mchog pad+ma kro ta kI la ya yab yum gyi dbang bskur pas :
sku gsung thugs yon tan phrin las kyi gzi byin thams cad yongs su rdzogs pa'i dbang mchog dam pa dang ldan par gyur cig :
byang gi gtso phur gsang gnas su bzhag la /
hU~M:
dkyil 'khor dbus kyi byang phyogs rtsibs steng na :
dpal chen phrin las 'dus pa'i lhun grub lha :
ma hA karma kro ta kI la ya :
yab yum 'khor dang bcas pa thams cad kyi :
sku gsung thugs yon phrin las gzi byin gyis :
skal ldan bu mchog rnams la dbang rdzogs shog :
oM ma hA karma kro ta ku mA ra kI la ya hU~M phaT:
kA ya wA ka tsit+ta a b+hi Shiny+tsa hU~M:
'o na skal ldan rigs kyi bu mchog khyod rnams la :
dpal chen karma kro ta kI la ya yab yum gyi dbang bskur pas :
sku gsung thugs yon tan phrin las kyi ye shes kyi gzi byin yongs su rdzogs pa'i dbang mchog dam pa dang ldan par gyur cig :
de nas kI la ya mched bzhi'i dbang ni /
dang po badzra kI la ya'i phur bu gtad la /
hU~M:
dkyil 'khor chen po'i shar lho'i rtsibs steng na :
thugs kyi sras mchog badzra kI la yas :
skal ldan rigs kyi bu la dbang bskur bas :
mi mthun phyogs kun zhi ba'i dbang rdzogs shog :
oM badzra kI li kI la ya shAn+tiM ku ru a b+hi Shiny+tsa hU~M:
'o na skal ldan rigs kyi bu mchog khyod rnams la :
badzra kI la ya'i dbang bskur pas :
zhi ba'i las kun thogs med 'grub pa'i dbang mchog dam pa dang ldan par gyur cig :
rat+na kI la ya'i phur bu gtad la /
hU~M:
dkyil 'khor chen po'i lho nub rtsibs steng na :
thugs kyi sras mchog rat+na kI la yas :
skal ldan rigs kyi bu la dbang bskur bas :
tshe bsod dpal 'byor rgyas pa'i dbang rdzogs shog :
oM rat+na kI li kI la ya puSh+TiM ku ru a b+hi Shiny+tsa hU~M:
'o na skal ldan rigs kyi bu mchog khyod rnams la :
rat+na kI la ya yi dbang bskur pas :
tshe bsod dpal 'byor thams cad rgyas pa'i dbang mchog dam pa dang ldan par gyur cig :
pad+ma kI la ya'i phur pa gtad la /
hU~M:
dkyil 'khor chen po'i nub byang rtsibs steng na :
thugs kyi sras mchog pad+ma kI la yas :
skal ldan rigs kyi bu la dbang bskur bas :
snang grags dbang du 'dus pa'i dbang rdzogs shog :
oM pad+ma kI li kI la ya wa shaM ku ru a b+hi Shiny+tsa hU~M:
'o na skal ldan rigs kyi bu mchog khyed rnams la :
pad+ma kI la ya yi dbang bskur pas :
khams gsum srid gsum dbang du 'dus pa'i dbang mchog dam pa dang ldan par gyur cig :
karma kI la ya yi phur bu gtad la /
hU~M:
dkyil 'khor chen po'i byang shar rtsibs steng na :
thugs kyi sras mchog karma kI la yas :
skal ldan rigs kyi bu la dbang bskur bas :
dgra bgegs bdud dpung bsgral ba'i dbang rdzogs shog :
oM karma kI li kI la ya sha truM mA ra ya a b+hi Shiny+tsa hU~M:
'o na skal ldan rigs kyi bu mchog khyod rnams la :
karma kI la ya'i dbang bskur pas :
drag po mngon spyod kyi las thams cad thogs pa med par 'grub pa'i dbang mchog dam pa dang ldan par gyur cig :
de nas phyag mtshan gyi dbang ni /
g.yas su rdo rje rtse dgu rtse lnga rtse gsum phur pa dang /
g.yon du nyi ma zla ba kha T+wAM me dpung gtad la /
hU~M:
dus gsum rgyal ba'i phrin las kun 'dus pa :
khro bo'i rgyal po rdo rje gzhon nu yi :
dpal chen sku yi phyag mtshan rtags kyi rgyas :
skal ldan rigs kyi bu la dbang bskur bas :
byams dang snying rje'i thabs kyis gang 'dul ba :
bder gshegs kun gyi phrin las rdzogs pa yi :
dbang dang dngos grub dam pa myur stsol phyir :
phrin las kun la thogs med dbang rdzogs shog :
oM badzra kI li kI la ya :
badzra sUr+ya tsan+d+ra dz+wa la raM tri shU la sarba a b+hi Shiny+tsa hU~M:
'o na skal ldan rigs kyi bu mchog khyod rnams la :
dpal chen gyi chas phyag mtshan gyi dbang bskur pas :
khams gsum 'khor los sgyur ba'i rgyal po ltar :
'jig rten dang 'jig rten las 'das pa'i phrin las thams cad 'bad med lhun gyis grub pa'i dbang mchog dam pa thob par gyur cig :
skabs 'dir gsang dbang 'byung ba gter gzhung gab dkrugs su mngon kyang /
phyag rgyun ltar 'dir bskur na /
bla ma rdo rje gzhon nu yab yum snyoms par zhugs pa'i byang chub kyi sems sangs rgyas thams cad 'dus pa'i ngo bo thod pa'i bdud rtsi dang ro gcig tu byas te ljags thog tu byin par mos shig
/thod pa'i bdud rtsi sbyin la /
hU~M hrI:
nga ni dus gsum rgyal ba'i phrin las bdag :
dpal chen rdo rje gzhon nu khro bo'i rgyal :
rgyu drug 'khor ba ka dag dbyings bsgral phyir :
yab yum snyoms 'jug byang chub sems kyi rgyun :
skal ldan rigs kyi bu la dbang bskur bas :
rang grol bde ba chen po'i dbang rdzogs shog :
oM AHhU~M:
b+ho d+hi tsit+ta ma hA su kha dz+nyA na sarba sid+d+hi pha la a b+hi Shiny+tsa hU~M:
'o na skal ldan rigs kyi bu mchog khyed rnams la :
rtog med byang chub sems kyi dbang bskur pas :
ngo bo ka nas dag pa gdod ma'i kun tu bzang po yab yum du 'grub pa'i dbang mchog thob par gyur cig :
de nas khro bo bcu'i phur pa gtad la /
hU~M:
bskal pa me ltar 'bar ba'i klong dkyil du :
dkyil 'khor chen po'i steng 'og phyogs bcu yi :
pad+ma nyi zla baM gyi gdan steng na :
rang byung 'bar khro rngam brjid khro rgyal bcu :
yab yum sprul pa mgo brnyan khra thabs kyi :
sku gsung thugs dang yon tan phrin las kyis :
skal ldan bu la byin rlabs yongs rdzogs shog :
A+oM badzra kI li kI la ya badzra sarba ma hA kro ta shrI he ru ka sarba ma hA kro tI shwa rI satwaM:
kA ya wA ka tsit+ta a b+hi Shiny+tsa hU~M hU~M:
'o na skal ldan rigs kyi bu mchog khyod rnams la :
khro rgyal chen po bcu yab yum gtso 'khor dang bcas pa'i dbang bskur pas :
khro rgyal thams cad kyi mthu stobs yon tan phun sum tshogs pa'i dbang mchog dam pa thob par gyur cig :
de nas sras phur nyer gcig gtad la /
hU~M:
dmar nag gru gsum 'bar ba'i dkyil 'khor du :
dgra bgegs pho mo bcal bkram gdan steng na :
gtso bo'i bka' bzhin rang rang las byed pa :
dgra bgegs shan pa sras sprul bye ba 'bum :
bka' sdod rab 'jigs pho nyar bcas pa yi :
mthu stobs drag rtsal dngos grub ma lus pa :
skal ldan bu mchog 'di la myur stsol la :
khams gsum yongs sgrol dbang mchog thob par shog :
oM badzra kI li kI la ya ma hA kA la rU pa kA ya wA ka tsit+ta a b+hi Shiny+tsa hU~M:
'o na skal ldan rigs kyi bu mchog khyod rnams la :
phur pa rdzas kyi dkyil 'khor gyis dbang bskur pas :
sku gsung thugs yon tan phrin las kyi nus stobs thams cad yongs su rdzogs nas :
khams gsum srid gsum thams cad chos nyid zag pa med pa'i dbyings su sgrol nus pa'i dbang mchog dam pa thob par gyur cig :
de rnams kyis phur pa rdzas kyi dkyil 'khor la brten pa'i dbang bskur ba grub /
de nas sku gsung thugs yongs rdzogs chen po'i dbang bskur ba la /
dkyil 'khor gyi gtso bo'i sku las ye shes kyi sku gnyis pa /
gsung las sngags kyi phreng ba /
thugs las phyag mtshan gyi tshogs dpag tu med pa byon nas khyed rang rnams kyi gnas gsum du thim pas /
dpal chen rdo rje gzhon nu'i sku gsung thugs mi zad pa rgyan gyi 'khor lo yongs su rdzogs par mos shig
/gtso bo'i sku spyi bor bzhag la /
hU~M:
khyab brdal dbyings nas rang byung sprul pa'i lha :
rdo rje gzhon nu yab yum sras 'khor gyis :
skal ldan rigs kyi bu la dbang bskur bas :
lha dbang lus la rdzogs pa'i dbang thob shog :
oM badzra sarba ma hA kro ta badzra kI li kI la ya kA ya wA ka tsit+ta a b+hi Shiny+tsa hU~M:
sgrub yig snying gar bzhag la /
hU~M:
bcom ldan dpal chen rdo rje gzhon nu yi :
rmad byung grags stong 'gag med kI la ya :
bsnyen sgrub las sbyor ma lus mthar son nas :
rtags dang mtshan ma bzang po myur ston cing :
phrin las rnam bzhi lhun grub dbang thob shog :
oM badzra kI li kI la ya sarba d+harma wA ka a b+hi Shiny+tsa hU~M:
rdo rje dang kha T+wAM lag tu gtad nas /
hU~M:
bcom ldan dpal chen rdo rje gzhon nu yi :
thugs ni g.yo med rang byung thugs srog bcas :
ye nas rang byung ye shes snying po'i ngang :
brjod bral stong gsal bya rdzogs rdzogs pa che :
'ub chub blo 'das chen po'i dbang rdzogs shog :
oM badzra kI li kI la ya sarba d+harma tsit+ta a b+hi Shiny+tsa hU~M:
'o na skal ldan rigs gyi bu mchog khyod rnams :
sku gsung thugs ye shes kyi byin rlabs khyad par can yongs su rdzogs pa'i dbang mchog dam pa dang ldan par gyur cig :
ye shes khro bcu yab yum za gsod dang bcas pa las ye shes kyi phyag rgya gnyis pa re 'phros te khyed rang rnams kyi gnas so sor thim pas so so'i mthu stobs nus byin yongs su rdzogs par mos shig
/hU~M kA ra'i sku gtad la /
hU~M:
bskal pa me ltar 'bar ba'i dkyil 'khor nas :
steng gi phyogs nas rngams brjid skur bzhengs pa :
khro bo'i rgyal po rdo rje hU~M kA ra :
yum chen khro mo rdo rje sgra 'byin mas :
steng phyogs dgra bgegs thams cad zlog pa dang :
sku gsung thugs kyi byin rlabs ma lus pa :
skal ldan bu mchog 'di la dbang rdzogs shog :
oM badzra kro ta kro tI hU~M kA ra badzra kI li kI la ya kA ya wA ka tsit+ta a b+hi Shiny+tsa hU~M/
rnam par rgyal ba'i sku gtad la /
hU~M:
shar gyi phyogs nas rngams brjid skur bzhengs pa :
khro bo'i rgyal po rnam par rgyal ba dang :
yum chen khro mo rdo rje snyems ma yis :
shar phyogs dgra bgegs thams cad zlog pa dang :
sku gsung thugs kyi byin rlabs ma lus pa :
skal ldan bu mchog 'di la dbang rdzogs shog :
oM badzra kro ta kro tI bi dza ya badzra kI li kI la\u0f8e
dbyug sngon gyi sku gtad la /
hU~M:
shar lho'i phyogs nas 'bar khro'i skur bzhengs pa :
khro bo'i rgyal po dbyug pa sngon po dang :
yum chen khro mo rdo rje sder mo yis :
shar lho'i dgra bgegs thams cad zlog pa dang :
rtsal ldan nus stobs byin rlabs ma lus pa :
skal ldan rigs kyi bu la dbang rdzogs shog :
oM badzra kro ta kro tI nI laM daN+Da badzra kI li\u0f8e
gshin rje gshed po'i sku gtad la /
hU~M:
lho yi phyogs nas dpal brjid skur bzhengs pa :
khro bo'i rgyal po gshin rje gshed po dang :
yum chen khro mo dur khrod bdag mo yis :
lho phyogs dgra bgegs thams cad zlog pa dang :
deng 'dir skal ldan rigs kyi bu mchog la :
sku gsung thugs kyi byin rlabs rab zhugs nas :
dregs pa'i dgra bgegs tshar gcod dbang thob shog :
oM badzra kro ta kro tI a kro te ka badzra kI li\u0f8e
mi g.yo mgon po'i sku gtad la /
hU~M:
lho nub phyogs nas khro gtum sku bzhengs pa :
khro bo'i rgyal po mi g.yo mgon po dang :
yum chen khro mo rdo rje gtun khung mas :
lho nub dgra bgegs thams cad zlog pa dang :
deng 'dir skal ldan rigs kyi bu mchog la :
sku gsung thugs kyi byin rlabs rab zhugs nas :
dregs pa'i dgra bgegs tshar gcod dbang thob shog :
oM badzra kro ta kro tI Ar+ya a tsa la badzra kI li\u0f8e
rta mgrin gyi sku gtad la /
hU~M:
nub kyi phyogs nas rab 'jigs skur bzhengs pa :
khro bo'i rgyal po rdo rje rta mchog dpal :
yum chen khro mo rdo rje gtum mo yis :
nub phyogs dgra bgegs thams cad zlog pa dang :
deng 'dir skal ldan rigs kyi bu mchog la :
sku gsung thugs kyi byin rlabs rab zhugs nas :
dregs pa'i dgra bgegs tshar gcod dbang thob shog :
oM badzra kro ta kro tI h+ya gr-I wa badzra kI li\u0f8e
'dod rgyal gyi sku gtad la /
hU~M:
nub byang phyogs nas gtum drag skur bzhengs pa :
khro bo'i rgyal po rdo rje 'dod pa'i rgyal :
yum chen khro mo rdo rje mda' snyems mas :
nub byang dgra bgegs thams cad zlog pa dang :
deng 'dir skal ldan rigs kyi bu mchog la :
sku gsung thugs kyi byin rlabs rab zhugs nas :
dregs pa'i dgra bgegs tshar gcod dbang thob shog :
oM badzra kro ta kro tI a pa ra dzi ta badzra kI li\u0f8e
bdud rtsi 'khyil pa'i sku gtad la /
hU~M:
byang gi phyogs nas rab 'jigs skur bzhengs pa :
khro bo'i rgyal po bdud rtsi 'khyil pa dang :
yum chen khro mo rdo rje rlung 'byin mas :
byang phyogs dgra bgegs thams cad zlog pa dang :
deng 'dir skal ldan rigs kyi bu mchog la :
sku gsung thugs kyi byin rlabs rab zhugs nas :
dregs pa'i dgra bgegs tshar gcod dbang thob shog :
oM badzra kro ta kro tI a mr-ita kuN+Da lI badzra kI li\u0f8e
khams gsum rnam rgyal gyi sku gtad la /
hU~M:
byang shar mtshams nas drag po'i skur bzhengs pa :
khro rgyal chen po khams gsum rnam rgyal dang :
yum chen khro mo rdo rje gsod byed mas :
byang shar dgra bgegs thams cad zlog pa dang :
deng 'dir skal ldan rigs kyi bu mchog la :
sku gsung thugs kyi byin rlabs rab zhugs nas :
dregs pa'i dgra bgegs tshar gcod dbang thob shog :
oM badzra kro ta kro tI trai lokya bi dza ya badzra kI li\u0f8e
stobs po che'i sku gtad la /
hU~M:
'og gi phyogs nas drag po'i skur bzhengs pa :
khro bo'i rgyal po chen po stobs po che :
yum chen khro mo rdo rje skyod byed mas :
'og phyogs dgra bgegs thams cad zlog pa dang :
deng 'dir skal ldan rigs kyi bu mchog la :
mthu stobs drag rtsal nus pa'i dbang thob shog :
oM badzra kro ta kro tI ma hA ba la badzra kI li\u0f8e
de nas za byed bcu'i tsaka li rnams rim par gnas gsum dang lag tu gtad la /
dang po phag gi mgo can ni /
hU~M:
bskal pa me ltar 'bar ba'i dkyil 'khor nas :
dpal chen khro rgyal chen po'i bka' nyan pa :
za byed khro bo phag gi mgo bo can :
steng nas rdo rje'i thog chen 'beb mdzad pa :
rtog tshogs rang grol chos kyi dbyings dang sbyor :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li kI la ya ma ra se na pra mar d+ha na ye kA ya wA ka tsit+ta a b+hi Shiny+tsa hU~M:
stag gi mgo can gtad la /
hU~M:
bskal pa me ltar 'bar ba'i klong dkyil nas :
dpal chen rnam par rgyal ba'i bka' nyan pa :
za byed khro bo stag gi mgo bo can :
shar gyi phyogs nas gzir bar mdzad pa po :
'jigs pa brgyad sogs ma lus zhi mdzad pa :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li\u0f8e
sogs gong ltar 'gre
/g.yag mgo can gtad la /
hU~M:
bskal pa me ltar 'bar ba'i klong dkyil nas :
khro rgyal dbyug pa sngon po'i bka' nyan pa :
za byed khro bo g.yag gi mgo bo can :
shar lho'i phyogs nas 'joms par mdzad pa yi :
thogs med rdzu 'phrul stobs dang ldan pa po :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li\u0f8e
sha ba'i mgo can gtad /
hU~M:
bskal pa me ltar 'bar ba'i klong dkyil nas :
khro rgyal gshin rje gshed po'i bka' nyan pa :
za byed khro bo sha ba'i mgo bo can :
lho phyogs dgra bgegs ma lus gsod mdzad pa :
'byor pa drug ldan ma lus rgyas par mdzod :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li\u0f8e
gzig gi mgo can gtad la /
hU~M:
bskal pa me ltar 'bar ba'i klong dkyil nas :
khro rgyal mi g.yo mgon po'i bka' nyan pa :
za byed khro bo gzig gi mgo bo can :
lho nub dgra bgegs ma lus sgrol mdzad pa :
rdzu 'phrul sna tshogs thogs med stobs ldan pa :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li\u0f8e
byi la'i mgo can gtad la /
hU~M:
bskal pa me ltar 'bar ba'i klong dkyil nas :
khro rgyal rta mgo can gyi bka' nyan pa :
za byed khro bo byi la'i mgo bo can :
nub phyogs dgra bgegs thams cad 'ching mdzad pa :
rdzu 'phrul stobs kyis stong gsum skad cig nyul :
khams gsum ma lus dbang du sdud par byed :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li\u0f8e
spyang ki'i mgo can gtad la /
hU~M:
bskal pa me ltar 'bar ba'i klong dkyil nas :
khro rgyal 'dod pa'i rgyal po'i bka' nyan pa :
za byed khro bo spyang ki'i mgo bo can :
nub byang mtshams nas dgra bgegs 'gugs mdzad cing :
brnags pa'i dgra bgegs bsgral ba'i las la brtson :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li\u0f8e
seng ge'i mgo can gtad nas /
hU~M:
bskal pa me ltar 'bar ba'i klong dkyil nas :
khro rgyal bdud rtsi 'khyil pa'i bka' nyan pa :
za byed khro bo seng ge'i mgo bo can :
byang phyogs dgra bgegs ma lus gnon mdzad pa :
rdzu 'phrul stobs kyi dgra bgegs gnon cing sgrol :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li\u0f8e
dom gyi mgo can gtad la /
hU~M:
bskal pa'i me ltar 'bar ba'i klong dkyil nas :
khro rgyal khams gsum rnam rgyal bka' nyan pa :
za byed khro bo dom gyi mgo bo can :
byang shar mtshams nas stob par byed pa yi :
dgra bgegs ma lus kun gyi gnyen por che :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
oM badzra kI li\u0f8e
dred kyi mgo bo can gtad la /
hU~M:
bskal pa'i me ltar 'bar ba'i klong dkyil nas :
khro bo'i rgyal po stobs po chen po yi :
bka' nyan za byed dred kyi mgo bo can :
'og phyogs dgra bgegs ma lus spor mdzad cing :
dug gsum khams gsum ma lus thams cad sgrol :
mi ldog chos dbyings ye shes dbyings su sgrol :
mthu stobs mngon spyod drag po'i phrin las kyis :
dgra bgegs ma lus tshar gcod dbang thob shog :
sngags gong ltar brjod /
de nas gsod byed bcu'i tsaka lis sngar ltar dbang bskur ba las /
dang po rmigs bu'i mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad rmigs bu'i mgo :
tshangs pa lha yi gdon tshogs rdul du rlog :
mngon spyod las mdzad khro mo chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra kI li kI la ya ma raka mo yag mo kA ya wA ka tsit+ta a b+hi Shiny+tsa hU~M phaT:
bya rgod mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad bya rgod mgo :
dri za'i gdon tshogs ma lus rdul du rlog :
gsod byed las mdzad khro mo chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
sngags gong ltar brjod /
bya rog mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad bya rog mgo :
me lha'i gdon tshogs ma lus rdul du rlog :
srog gcod khro mo las mkhan chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
'ug pa'i mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad 'ug pa'i mgo :
gshin rje'i gdon tshogs ma lus rdul du rlog :
khams gsum sgrol byed khro mo chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
khwa ta'i mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad khwa ta'i mgo :
srin po'i gdon tshogs ma lus rdul du rlog :
dregs pa ma lus 'joms mdzad chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
pu shud mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad pu shud mgo :
klu yi gdon tshogs ma lus rdul du rlog :
khams gsum sgrol byed khro mo chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
khra yi mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad khra yi mgo :
rlung lha'i gdon tshogs ma lus rdul du rlog :
khams gsum sgrol byed khro mo chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
pha wang mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad pha wang mgo :
gnod sbyin gdon tshogs ma lus rdul du rlog :
srid gsum khrom 'debs khro mo chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
sre mong mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed mi bzad khro mo sre mong mgo :
bgegs kyi gdon tshogs ma lus rdul du rlog :
dgra srog rngams mdzad khro mo chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
byi ba'i mgo can gtad la /
hU~M:
dur khrod me ri 'bar ba'i klong dkyil nas :
dpal chen khro rgyal dbang gi bka' nyan pa :
gsod byed khro mo mi bzad byi ba'i mgo :
sa bdag gdon tshogs ma lus rdul du rlog :
dgra bo'i bdun rgyud rtsad gcod khro mo chen mo yis :
skal ldan rigs kyi bu la dbang bskur bas :
phrin las rnam bzhi ma lus myur 'grub shog :
oM badzra\u0f8e
de ltar sprul pa'i khra thabs za gsod nyi shu'i dbang bskur pas drag po'i phrin las thams cad thogs pa med par 'grub par 'gyur ro //
de nas las bzhi lhun grub kyi dbang ni /
gru chad kyi phur pa bzhi gtad la /
hU~M:
lhag pa'i lha mchog rdo rje gzhon nu yi :
mi 'gyur sku yi phyag mtshan rtags kyi rgya :
dus gsum rgyal ba'i phrin las yongs rdzogs dpal :
zhi rgyas dbang dang drag po mngon spyod sogs :
phrin las rnam bzhi 'gro 'dul dbang rdzogs shog :
oM badzra kI li kI la ya dzaHhU~M baM ho :
shAn+tiM puSh+TiM ba shaM mA ra ya ru tra pra be sha ya phaT:
sarba a b+hi Shiny+tsa hU~M:
'o na skal ldan rigs kyi bu mchog khyod rnams la :
zhi rgyas dbang drag bzhi'i dbang bskur pas :
phrin las rnam bzhi gang brtsam thams cad thogs pa med par 'grub pa'i dbang mchog dam pa dang ldan par gyur cig :
de nas sgom sgrub kyi dbang ni /
sras bzhi'i phur pa gtad la /
hU~M:
phung khams rnam dag bde chen chos kyi dbyings :
dus gsum bde gshegs rgyal ba ma lus bzhugs :
snang srid ma lus rdo rje phur pa'i lha :
gtso 'khor ma lus 'od sku'i tshom bu ru :
rtag tu g.yo med lha yi ting 'dzin bsgom :
rgyal kun thugs snying me yi spu gri mchog :
sngags bzlas chu rgyun ji bzhin grags stong sgrog :
thugs mchog 'gyur med lham mer hU~M du gsal :
deng 'dir skal ldan rigs kyi bu khyod kyi :
sgrub pa'i phrin las nus mthu'i dbang rdzogs shog :
oM badzra kI li kI la ya sarba saM b+ho nir ma tsit+ta a b+hi Shiny+tsa hU~M:
'o na skal ldan rigs kyi bu mchog rnams la :
phrin las bzhi sgrub kyi sgrub phur chen po 'di gtad pas :
dpal chen rdo rje gzhon nu yab yum gyi sku gsung thugs yon tan phrin las thams cad yongs su rdzogs pa'i dbang mchog dam pa dang ldan par gyur cig :
de rnams kyis lha dbang rjes 'brel dang bcas pa grub /
de nas bsnyen sgrub dzapa? bzlas kyi dbang bskur ba la /
dkyil 'khor gtso bo'i thugs ka nas sngags kyi phreng ba byung /
zhal nas thon /
khyed rang rnams lhar gsal ba'i zhal du zhugs /
thugs srog hU~M yig gi mthar 'khod pa las 'od zer spro bsdus don gnyis sgrub par mos la sngags rnams kyi rjes zlos mdzod /
phreng ba sbrel la bsnyen sgrub kyi sngags lan gsum rjes zlos byar gzhug
/de nas phreng ba dang sngags byang mgrin par bzhag la /
hU~M:
chos kyi dbyings nas 'bar ba'i skur ston pa :
bde gshegs phrin las ma lus rdzogs pa'i dpal :
sgrub pa'i ye shes lha mchog tshon gang ba :
chu zla 'ja' tshon lta bur rtags thob kyis :
bskyed pa'i lha bsgom sngags bzlas chu rgyun bzhin :
deng 'dir skal ldan rigs kyi bu mchog la :
dzapa? dbyangs snying po sngags kyi dbang thob shog :
oM badzra kI li kI la ya sarba big nAn baM hU~M phaT:
dzaHhU~M A:
sarba d+harma tsit+ta a b+hi Shiny+tsa hU~M hU~M:
'o na skal ldan rigs kyi bu mchog khyod rnams la :
man ngag snying po lung gi byin rlabs kyi bka' dbang 'di gtad pas :
dpal chen rdo rje gzhon nu yab yum gtso 'khor bka' sdod bran g.yog dang bcas pa'i las rab 'byams rgya mtsho'i dbang mchog dam pa thob par gyur cig
/de nas skabs 'dir kaHthog pa'i phyag bzhes su drag po'i bsgral dbang sbyor bar mdzad cing de ltar na gter gzhung bsgral las kyi dbu nas rim par gtang /
lha dbye'i 'phros su phur dbang bskur /
gdab las zhal bstab yan song nas sher dbang la 'jug pa khro bo'i dbang spyi dang bstun par snang mod /
chos bdag brag dmar pa'i lugs la ma byung zhing chos dbang sangs gling rat+na sogs kyi phur pa la'ang bsgral dbang zur du med la /
rat+na'i phur pa dang 'di'i 'gros mthun pa dang /
'don bya yig tshogs ha cang mang bar 'gyur bas ma spros so //
de nas sras phur lag tu gtad /
dpal chas lus la bkon pa'i tshul byas la /
hU~M:
chos kyi dbyings nas rang byung grub pa'i lha :
rdo rje phur pa 'bar ba'i kI la ya :
yab yum phyag rgya gar gyis byin gyis brlabs :
bde gshegs yongs rdzogs phrin las 'dus pa'i rdzas :
skal ldan bu la phyag mtshan 'di gtad pas :
gzi byin nus stobs dpal 'bar dbang thob shog :
oM AHhU~M:
sarba ma hA gu ru d+he wa d+hA ki nI badzra kI li kI la ya hU~M phaT:
kA ya wA ka tsit+ta a b+hi Shiny+tsa hU~M:
'o na skal ldan rigs kyi bu mchog khyod rnams la :
dpal gyi chas bcu lus la bkon zhing :
rdo rje phur pa lag tu gtad pas :
phur pa ye shes kyi khro bo'i rang bzhin du byin gyis brlabs nas :
mdor na dgra bgegs 'byung po la sogs pa gang la reg pa thams cad rdul phran bzhin du brlag nus pa'i dbang mchog dam pa thob par gyur cig :
de dag rnams kyis bum pa'i dbang bskur ba yongs su rdzogs pa dang /
gsang ba'i dbang bskur ba rnams song nas shes rab ye shes kyi dbang gi slad du /
mtshan nyid dang ldan pa'i rig ma lag tu gtad pa dang 'du shes gsum ldan gyis snyoms par zhugs pas yas babs dang mas brtan gyi dga' bzhis drangs pa'i lhan skyes dpe'i ye shes mngon du byas par mos shig
/rig tsaka gtad la /
e ma :
theg chen snod gyur skal ldan bu mchog rnams :
dga' bzhi'i gnas ster shes rab ma bral ba'i :
gsang sngags bsgrub pas grub pa ga la thob :
snang grags pad+ma mkha' 'gro'i rig rtsal dbang :
shes rab rang bzhin bud med brnyas mi rung :
lam mchog dga' bzhi'i ye shes ma brten pa'i :
'bras bu sku bzhi'i ye shes thob mi 'gyur :
de phyir thabs lam gzungs ma rtag tu bsten :
bde stong zung 'jug rang grol bde chen ngang :
dga' bzhi'i ye shes rtse mor lhun gyis grub :
tshe 'dir rdo rje 'chang dbang 'grub par 'gyur :
oM ma hA b+ho d+hi dz+nyA na mu dra a b+hi Shiny+tsa hU~M:
de nas dbang bzhi pa rig pa'i rtsal dbang bskur ba yin pas khyed rang rnams lus gnad rnam snang gi chos bdun dang ldan pa'i ngang nas /
snying gar ye shes sems dpa' tshon gang ba mar me ltar 'bar ba la shes pa rtse gcig tu gtod cig
/e ma :
skal ldan rigs kyi bu mchog rnams :
dbang gi rigs rnams gang bskur ba :
thabs dang shes rab yang dag 'brel ba'i lam :
rang byung ye shes don gyi dbang mchog la :
bskur bya skur byed gnyis med ye grol klong :
thams cad mnyam rdzogs 'ub chub blo las 'das :
ye nas 'pho 'gyur med pa rdo rje la :
bgres rgud gzhom gzhig mi mnga' gzhon nu'i tshul :
phur ni chos dbyings khyab brdal chen po la :
pa ni rang byung rig pa'i ye shes te :
yang dag don gyi phur pa de yin no :
thugs kar rang rig rang byung srog dang bcas :
ngo bo stong zhing rang bzhin gsal ba la :
thugs rje'i rtsal snang ma 'gags hu re ba :
rang byung don gyi rdo rje gzhon nu yin :
ye grol chen po'i ngang du hrig ge ba :
klong grol chen po'i ngang du chu re ba :
rang grol chen po'i ngang du khro le ba :
'di ni rang byung ye shes chen po yin :
yang dag don gyi rdo rje gzhon nu yin :
e ma :
skal ldan rigs kyi bu mchog rnams :
rtag tu de nyid ngang la gnas par mdzod :
de la yengs 'dzin med pa'i gzer gyis thobs :
tshe 'dir kun bzang rgyal ba 'grub par nges :
phaT:
phaT:
phaT:
rang babs kyi gnas lugs blo 'das ka dag chen po'i ngang du zhog cig :
ces yun gcig 'jog
/de nas brtul zhugs nus pa'i dbang bskur ba yin pas mched lcam thams cad DA dril dkrol bzhin pas dkyil 'khor la bskor ba byed cing bro 'khrab par mos la rig pa gtad med kyi ngang du skyongs shig
/slob ma'i gtso bo zhig la DA dril gtad /
slob dpon gyis kyang gar gyi stabs dang DA dril dang hrol spel zhing dbyangs dang bcas /
oM badzra kI li kI la ya sarba b+hig nAn baM hU~M hU~M phaT:
gnas yul 'di ni 'og min chos kyi dbyings :
ye nas 'dzin pa med do gtad med zang thal ngang :
hU~M hU~M hU~M:
snang grags thams cad kun bzang rgyal ba'i sku :
ye nas gtad med brjod med ka dag klong yangs ngang :
hU~M hU~M hU~M:
gnas yul 'di ni 'og min bde chen zhing :
ye nas bsam brjod med do stong nyid bde chen mkha':
hU~M hU~M hU~M:
snang grags thams cad rdo rje gzhon nu'i sku :
gtad med 'dzin med rang byung rang gsal chen po'i ngang :
hU~M hU~M hU~M:
gnas yul 'di ni 'og min pad 'od zhing :
ye nas rang byung khyab brdal chen por lhun gyis grub :
hU~M hU~M hU~M:
snang grags thams cad rig 'dzin rgyal ba'i sku :
rang rig rang byung lhun grub rjen pa zang thal gshis :
hU~M hU~M hU~M:
gnas yul 'di ni 'og min mkha' 'gro'i zhing :
rig 'dzin dpa' bo mkha' 'gro rgya mtsho'i 'od phung 'bar :
hU~M hU~M hU~M:
gnas yul 'di ni spros bral sgyu ma'i gling :
snang grags bstan srung rgya mtsho'i tshogs rnams sprin phung 'khrigs :
gang shar chos nyid rang rtsal bde chen klong :
gza' gtad phyogs 'dzin kun bral rang rig gshis :
hU~M hU~M hU~M:
de nas dpal gtor sku tsaka dang bcas pa thogs la /
dpal gyi gtor chen 'di nyid bcom ldan 'das rdo rje gzhon nu'i dkyil 'khor rten dang brten par bcas par gsal ba spyi bor bzhag pas /
gsang ba gsum gyi byin rlabs thams cad 'od zer bdud rtsi'i rnam par byon nas khyed rang rnams la thim pas sku gsung thugs kyi dbang dang byin rlabs dngos grub ma lus pa thob par mos shig
/hU~M:
rdo rje gzhon nu'i rig 'dzin chen po rnams :
ye yin srid pa rdo rje bsgrub par mdzod :
snang grags thams cad rdo rje phur pa'i lha :
rang byung khro rgyal chen por 'grub par mdzod :
dpal gtor yi dam lha dang gnyis su med :
dngos grub kun gter dam rdzas ba ling ta :
skal ldan rigs kyi bu la dbang bskur bas :
sku bzhi ye shes lnga yi dbang rdzogs shog :
oM badzra kI li kI la ya :
sarba ma hA b+ha ling ta shrI dz+nyA na a b+hi Shiny+tsa a a :
'o na skal ldan rigs kyi bu mchog khyod la :
dpal gtor ye shes kyi me 'bar ba phyag rgya chen po'i dbang 'di bskur pas :
dus gsum gyi bde gshegs rgyal ba rgya mtsho thams cad kyi thugs dam bskang zhing mi mthun pa'i bar chad thams cad zhi ba'i dbang mchog dam pa thob par gyur cig :
de nas las rdor gyis phur srung bcu gnyis /
dge bsnyen nyer gcig dang ging bzhi /
sgo ma bzhi /
dbang phyug nyer brgyad bcas tsho bzhir sbom nas dar gyis bcings la slob dpon gyi mdun du 'bru snod la btsugs /
g.yas g.yon 'o ma dang rak+ta'i mtsho bshams /
mdun du zhun chen gyi mar me sbar /
slob dpon gyis lcags kyu'i rgyas /
na mo /
rig 'dzin rtsa brgyud kyi dpal ldan bla ma dam pa rnams kyi bka' bden pa dang /
dkon mchog gsum dang yi dam rgyal ba zhi khro'i lha tshogs rnams kyi bka' bden pa dang /
dpal chen po rdo rje gzhon nu bdag nyid rtsa ba'i dkyil 'khor /
phur pa sras kyi dkyil 'khor /
phyogs bcu khro bo'i dkyil 'khor gyi lha tshogs rnams kyi bden pa'i stobs kyis /
bka' yi phur srung chen mo bcu gnyis ming po dang bcas pa rnams dur khrod chen po brgyad dang /
bal yul mthil /
tsha ba rong /
mon gyi yul /
bse lung snye nam la sogs gang na bzhugs pa'i gnas nas skad cig la 'dir mchis par gyur cig
/badzra sa ma ya ang+gu sha dzaH
zhes bshugs rkang bsgrags /
de nas phur bu rnams la las rdor nas gu gul dang sha chen bdug
/slob dpon nas yungs thun brab bzhin /
oM badzra kI li kI la ya dzaHhU~M baM ho :
ka taM ka ye :
dza ye bi dza ye :
a dzi te :
a pa ra dzi te :
ma ra se na pra marta na ye sarba big+h+nAn baM hU~M phaT:
ces bzla'o //
slob bu rnams stobs chen du bskyed pa ni /
khyed rang rnams dpa' bo go brjes pa'i tshul du khro bo'i rgyal po stobs po che dud kha zhal g.yas sngo /
g.yon dmar ba /
dbus zhal sku mdog dang mthun pa /
phyag g.yas gnyis na rdo rje dang ral gri g.yon gnyis na b+han d+ha dang sbrul zhags /
tha ma gnyis kyis ri rab phur bu bsgril ba /
zhabs bzhi rnam par bsgrad cing /
yum skul byed ma dang mnyam par sbyor bas dregs tshogs zil gyis gnon pa'i bdag nyid chen por gyur par mos shig
/ces brjod la rgyas par spro na gter gzhung gi bskul byang dmar nag glog phreng nang bzhi rdzogs kyi bar btang ba'am bsdu na dbang gzhung rang gis chog pas /
slob dpon badzra ku mA ra'i nga rgyal dang ldan pas /
hU~M:
bran dang bka' nyan khas blangs pho nya'i tshogs :
sngon tshe dpal chen rdo rje gzhon nu yi :
spyan sngar ji ltar khas blangs dam bcas ltar :
dam tshig gnyan po de las ma 'da' bar :
rig 'dzin bdag gis gzhung bzhin sgrub lags kyis :
dam can srung ma ma g.yel dam la 'dus :
mngon spyod drag po'i phrin las grub par mdzod :
phur srung dam can bcu gnyis /
ging dang dge bsnyen /
sgo ma bzhi rnams rim par khyed rang la ci bgyi'i bran dang 'bangs su gtad par mos shig
/phur srung bcu gnyis kyi phur bu slob dpon gyi phyag gis 'dril cing slob ma'i snying ga lte ba lag mthil du gtad la /
hU~M:
nga ni dpal chen rdo rje gzhon nu ste :
khyed rnams dam tshig ma g.yel dus la bab :
shwa na chen mo mched bzhi'i dus la bab :
bdag nyid chen mo mched bzhi'i dus la\u0f8e
sa bdag chen mo mched bzhi'i dus la\u0f8e
dam nyams las ngan bstan pa'i dgra bgegs rnams :
skye rgyud lnga phung rdul du brlag pa'i phyir :
bstan 'dzin skal ldan rigs kyi bu khyod la :
bran dang bka' nyan pho nyar gnyer du gtad :
skal ldan 'di la tshe rabs thams cad du :
lus dang grib ltar mi 'bral 'grogs pa dang :
pha mas bu tsha ji bzhin brtse bar mdzod :
gang bcol phrin las ma lus bsgrub pa dang :
log 'dren dgra bgegs ma lus tshar chod la :
skal ldan 'di yi bstan srung phrin las mdzod :
ka taM ka ye :
dza ye bi dza ye :
a dzi te :
a pa ra dzi te :
ma ra se na pra marta na ye dam las ma 'da' badzra sa ma ya 'dus 'dus tsit+ta a b+hi Shiny+tsa hU~M:
zhes gtad /
slob mas phur pa rnams g.yas g.yon du 'dril /
'debs tshul dang gdengs tshul bya /
rked pa la lan gsum bskor /
de ni dpa' bo las la sprad pa dang :
khyi bzang bdag po la 'phrod pa dang 'dra bas :
gang bcol gyi las thams cad thogs pa med par 'grub par 'gyur ro :
de nas dge bsnyen nyer gcig dang ging bzhi'i phur pa gtad la /
hU~M:
dpal chen rdo rje phur pa'i srung ma ru :
ji ltar khas blangs dam bcas srung ma'i tshogs :
dge bsnyen bse lcags dung dang tA ki nag :
pho nya las mkhan dgra bo'i srog la rngams :
zang yag ral gri me 'bar klad la bskor :
gnam lcags phur pa dgra bgegs snying la gzir :
bran dang bka' nyan las byed pho nya'i tshogs :
brnags pa'i las kun ma g.yel mthu ma chung :
dam sri dgra bgegs myur sgrol las mdzod cig :
shrI krang ka ra ya ma ra se na pra marta na ye badzra sa ma ya tsit+ta a b+hi Shiny+tsa hU~M:
phyogs bcur gzir zhing rkang mgor bskor la zhabs su gtad /
dbang chen rgyal po'i bka' bran g.yog gis nyan pa dang 'dra ste las thams cad thogs med du 'grub pa'o :
de nas sgo phur bzhi gtad la /
hU~M:
dpal gyi bka' nyan sgo bzhi srung mdzad pa :
pu shud kang ka srin bya khra mgo can :   mgo brnyan 'di rnams las byang skabs dang mi mthun dpyad /
mchan /
'gugs shing 'ching sdom dgra bgegs sgrol mdzad pa :
tshad med bzhi ldan phyag rgya rnam bzhi yis :
skal ldan rigs kyi bu la dbang bskur bas :
phrin las rnam bzhi ma lus myur 'grub cing :
mngon spyod drag rtsal mthu yi dbang thob shog :
dzaHhU~M baM ho :
ma ra se na pra mar ta na ye badzra sa ma ya tsit+ta a b+hi Shiny+tsa hU~M:
phur pa phyogs bzhir 'dril bzhin bskor la dkyil 'khor sgo bzhir 'debs pa'i tshul bya'o //
des ni rgyal po chen po'i 'bangs dpa' bor mnga' gsol ba dang 'dra ste :
phrin las rnam bzhi 'bad med du 'grub par nges so :
de nas dbang phyug phur bu rnams la 'gugs gzhug gong ltar la gsham /
bden pa'i stobs kyis /
dbang mo nyi shu rtsa brgyad rnams /
dur khrod chen po brgyad /
ri rab lhun po'i phyogs bzhi sogs gang na gnas kyang zhes bsgyur cing dgug gzhug bya ba sogs sngon dang 'dra /
hU~M:
bran dang bka' nyan sogs kyis bskul bskyar nas gtang /
spros pa rgyas na gter gzhung gi bskul gtang bar bshad /
ma tshogs dbang phyug nyer brgyad khyed rang rnams kyi las byed pho nya bran g.yog gi tshul du gtad par mos shig
/dbang phyug phur bu rnams slob ma'i snying ga sogs dang brla g.yas g.yon rnams su bzhag la /
hU~M b+h+yo :
dpal chen rdo rje gzhon nu'i bka' nyan tshogs :
las byed ma tshogs dbang phyug nyer brgyad kyis :
yang gsang gnyis med tshogs kyi dkyil 'khor 'dir :
ji ltar mtshan tsam 'dzin par byed pa yang :
g.yo sgyu med par snying nas gus ldan pa'i :
sems kyis blangs nas spyi bo'i gtsug tu bskur :
khyod kyis de skad bor te dam bcas bzhin :
skal ldan 'di la lus grib ji bzhin du :
pha mas bu tsha lta bur brtse srung mdzod :
brnags pa'i dgra bgegs rnams la rbad pa'i tshe :
gang la dmigs pa'i dgra bgegs shor ra re :
skal ldan khyod la bran du 'di gtad pas :
mthu rtsal thogs med nus stobs dbang rdzogs shog :
hU~M hU~M hU~M:
dzaHdzaHdza :
b+h+yo b+h+yo b+h+yo :
b+h+yo b+h+yo b+h+yo b+h+yo :
b+h+yo b+h+yo b+h+yo :
b+h+yo b+h+yo b+h+yo b+h+yo :
b+h+yo b+h+yo b+h+yo :
b+h+yo b+h+yo b+h+yo b+h+yo :
b+h+yo b+h+yo b+h+yo :
b+h+yo b+h+yo b+h+yo b+h+yo :
dzaHb+h+yo :
sngon tshe dpal chen spyan sngar khas blangs bzhin :
mngon spyod drag po'i phrin las 'grub par mdzod :
srung mar gtad de dam tshig gnyan po srungs :
'bangs su gtad de ci bgyi'i bka' nyan gyis :
las mkhan pho nya'i tshul du khyod gtad pas :
ci bcol las kun thogs med sgrub pa dang :
bka' dang dam las 'da' bar ma byed la :
bstan pa gnyan srungs sgrub mchog bu bzhin bsrung mdzod cig :
'o na skal ldan rigs kyi bu mchog khyod rnams la :
dbang phyug ma nyi shu rtsa brgyad las byed pho nya'i bka' 'di gtad pas :
stong gsum 'khor los bsgyur ba lta bu'i mnga' dbang dam pa dang ldan par gyur cig :
de nas dbu rgyan spyi bor bkon /
sgrub gtor dang rgyun gtor lag g.yas g.yon du gtad /
sgrub yig snying gar bzhag
/rol chen byas la /
de nas rdo rje rgyal po rab 'byams bka'i dbang chen bskur bas phrin las rnam pa bzhi la thogs pa med par dbang bskur ba mthu stobs nus pa'i dbang chen thob par mos shig
/hU~M:
dus gsum rgyal ba rig 'dzin dam pa'i sras :
bskyed rdzogs brtan thob phrin las rnam pa bzhi :
mthar phyin chos rnams kun la dbang sgyur zhing :
bsnyen sgrub las sbyor ma lus mthar son cing :
bdag gzhan ma lus smin cing grol ba dang :
phrin las rnam bzhi lhun grub bka' gtad dbang :
deng 'dir skal ldan rigs kyi bu khyod la :
rab 'byams bka' yi dbang rdzogs 'di bskur bas :
phrin las nus mthu thogs med dbang rdzogs shog :
oM badzra kI li kI la ya dzaHhU~M baM ho :
kA ya wA ka tsit+ta sarba ta thA ga ta a b+hi Shiny+tsa mAM:
de ltar dbang bskur yongs su rdzogs pa'i mtha' rten du /
tshe 'brang dpal chen tshe'i bdag po gtso 'khor rnams kyi sku las 'od zer lcags kyu'i dbyibs can 'phros 'khor 'das brtan g.yo'i tshe bsod dpal 'byor /
snyan grags dbang thang /
phywa dang g.yang gi dwangs bcud ma lus pa 'ub kyis bsdus nas khyed rang rnams dang g.yang rdzas la thim pas mchog dang thun mong gi dngos grub la mnga' dbang brnyes par mos shig
/tshe gtor spyi bor bzhag
/phywa g.yang gi rdzas rnams gnas gsum du bzhag cing lag tu gtad la /
hU~M:
srid pa'i phur pa bdag gis bsgrub pa dang :
tshe dbang dngos grub ma lus blang ba'i phyir :
ye shes khro rgyal chen po gshegs su gsol :
khro chen 'bar ba 'khor bcas gshegs nas kyang :
rtags dang mtshan ma myur du bstan pa dang :
badzra kI la ya yi dngos grub stsol :
badzra kI li kI la ya su tra AHyur+dz+nyA na kA ya wA ka tsit+ta sarba sid+d+hi pha la hU~M hU~M b+h+rU~M hrIHdzaHdzaHhU~M b+h+rU~M gu Na badzra sarba sid+d+hi hrI:
shAn+tiM puSh+TiM ba shaM karma sarba sid+d+hi a b+hi Shiny+tsa a a :
hU~M hU~M hU~M:
b+h+rU~M b+h+rU~M b+h+rU~M:
sarba nr-i dzaHdzaHdzaHb+h+rU~M hU~M rak+Sha rak+Sha :
'o na skal ldan rigs kyi bu mchog khyod rnams la :
tshe dbang dang phywa g.yang longs spyod kyi mchog dpal 'byor rigs rgyud dngos grub sna tshogs kyi dbang bskur pas :
dus gsum bde gshegs rig 'dzin rgyal ba rgya mtsho thams cad kyi tshe dbang longs spyod dbang thang dpal 'byor snyan grags mi zad pa'i longs spyod la mnga' brnyes pa'i mchog dang thun mong phun sum tshogs pa'i dngos grub la longs spyod pa'i dbang mchog dam pa thob par gyur cig :
rgyal srid rin po che rnam pa bdun dang bkra shis pa'i rdzas rtags rnams rim par phul nas mnga' gsol bar mos shig
/ces de rnams tshigs bcad spyi 'gro bcas gtad /
mtshams sbyor bcas shis brjod rgyas par bya /
de dag rnams kyi sgo nas gter ston grub thob rgya mtsho'i 'khor los sgyur ba mchog gi rig 'dzin chen po bdud 'dul nus ldan rdo rje'i zab gter las byon pa phur pa gnam lcags spu gri'i dbang bskur legs par grub pa lags pas sogs kyis mtshams sbyor spyi mthun byas la gtso bos ji ltar sogs dam tshig khas len /
gtang rag maN+Dal /
lus longs spyod 'bul ba /
dge bsngo byas la slob ma rnams gyes so //
gsum pa rjes kyi bya ba slob dpon gyis tshogs la rol zhing lhag ma gtang /
gter srung gtor skyong /
chad brtan rta bro /
gtang rag mchod bstod nongs bshags /
ras bris la brtan bzhugs dang /
dkyil 'khor bsdu ldang /
bsngo smon shis brjod kyi bar las gzhung dang gsang ba spyi'i 'gros bzhin byas pas 'grub bo //
zla bral nus ldan rdo rje'i gter gyi bcud //
snyigs dus mtha' dmag zlog la ched du bsngags //
de phyir bstan 'dzin mchog rnams thugs kyi bum //
bdud rtsi'i rgyun 'dis yongs su gtam par mdzod //
ma rungs bdud dgra dam sri'i dpung tshogs rnams //
gnam lcags spu gri'i dbal gyis rming med du //
bcom nas rgyal bstan rgyas pa'i bkra shis rtags //
nam yang mi nub srid rtser sgreng gyur cig
/de ltar shin tu zab cing gnyan la nus byin che bar yongs su grags kyang brgyud 'dzin phyogs re ba tsam las snga 'gyur spyi la khyab brdal du ma gyur pas rgyun tsam 'phel 'dod lhag pa'i blos kun nas bslangs te /
rin chen gter gyi mdzod chen por bzhugs su gsol ba'i skabs su pad+ma gar dbang phrin las 'gro 'dul rtsal gyis rdzong shod bde gshegs 'dus pa'i pho brang chen por smin byed mtshams sbyor nyung gsal nyid du spel ba dge legs 'phel ///
/
