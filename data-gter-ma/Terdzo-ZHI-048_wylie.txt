@#//
char 'beb cho ga'i 'don 'grig zin bris bltas chog tu bkod pa bdud rtsi bum chung dge legs rgya mtsho bzhugs so //
na mo lo ke shwa rA ya /
yi dam thugs rje can la phyag 'tshal nas //
snyigs dus sems can rnams la phan pa'i phyir //
char 'bod cho ga'i zin bris dgod par bya //
rtsa ba gsum gyis bka' gnang byin gyis rlobs //
dgun kha char sgrub bya thabs logs su gsal //
'di ni glo bur char pa 'beb thabs yin /
!
/lo zla'i gong nas rdzas dang yo byad gsag
/dug rigs ma gtogs me tog rnyed tshad rnams //
'bu srin ro med lha la ma phul ba //
grib skam byas pa shin tu mang ba dang //
'bru nag min pa'i 'bru sna rnyed tshad dang //
dri ma med pa'i dar tshon rnyed tshad rnams //
brdung zhing btags la rtsi bzhin btags par bya /
khyad par sos ka'i thang shing lo ma dang //
ut+pal sngon po spang rgyan sngon po dang //
spang spos la sogs bungs cher
bsags byas la //
zi ra dkar nag smyug lo rma bya'i mdongs //
dzA ti dbang lag chu srin sder mo dang //
zho sha rnam gsum rgya mtsho'i lbu ba dang //
rgya mtshal spu shel tse dang chu dag dkar //
ge sar rnam gsum ka ra bu ram sbrang //
tsan dan dkar dmar spos dkar rdo rgyus dang //
a ru ra dang ku ba gur gum dang //
ga pur til dkar til nag sogs bzang sman //
gla rtsi'i dri ma zhad tsam med pa dang //
lcags ni ma gtogs rin chen rnyed tshad rnams //
zhib par btul la me tog rnams dang bsre //
de dang mnyam mam mang tsam gro phye bsre //
ba dkar ba dmar ra dkar 'bri zal mo //
gsum ka rab yin gang 'dzom 'o mas sbru //
ril bu ra ril tsam mam sran ma tsam //
grangs med byas la grib skam me nyi spang //
yi dam gang yang rung ba'i sngags gsham du //
nA ga kA la /
nA ga kA la /
b+ha ri sha ya b+ha ri sha ya swA hA/
brgya stong khri sogs gang 'grub bzla bya zhing /
kha rlangs ma song phu yis ril bu bsngags //
oM kA pa g+h+re pa ne /
b+ha tsa ne /
b+ha ga b+ha li swA hA/
sngags de ril bu'i nang du sib sib thim //
song bar bsam la brgya stong ci 'grub sngags //
dgos pa'i dus su chu mig nang bcug cing //
klu gtor nang du btab pa dkar rta yin //
gtsod khrag mdze khrag khyi nag khrag dang ni //
yugs sa lan gsum byas pa'i khrag dang ni //
mu zi ser nag btsan dug gu gul nag
/sha ba'i bog ru rta bon tsam gyis chog
/rgyas par mdzo ru ma nas bshad pa ltar //
sha sna khrag sna rnyed tshad bsre yang rung //
mdzo ru ma yi rdzas de 'dzom na bca'//
ma 'dzom na yang gang 'dzom khrag sna de //
bag phye dang sbyar chang sbrus bra ril tsam //
dmar pos mdog bsgyur grib skam byas pa de //
drag 'bod sngags ni brgya stong tsam gyis sngags //
smyug tshigs gas chag med pa'i nang du ni //
re re'i nang du ril bu bcu gcig re //
char mi gtong na 'di nyid mi gtang re //
zer ba'i yi ge bri la smyug tshigs bcug
/la chas kha bcad chu mi 'gro bar bya /
khyu g.yag rog po'i snying rtsid dag gis dkri //
de rjes skud pa nag pos legs par dkri //
de 'dra mang du byas pa dmar rta yin //
de 'dra re yis char 'bod lan gnyis rung //
de nas ril bu gsar pa brje byas pa //
rnying pa mang ba ru rtsi dag dang bsre //
dmar rta'i ru rtsi rdzas bca' mang du bya //
la la sdigs phyir sgam du
bcug la khyer //
la la khyim du sbas la ru rtsi bya /
khrag sna gsar pa rnyed dus de la bsnan //
rgya gar chu 'khor rgya nag chu 'khor dang //
bal po chu 'khor rten 'brel chu 'khor dang //
chu bo bzhi 'dus nas gsungs chu 'khor sogs //
mang du yod na shin tu bzang ba ste //
med na steng du rnam 'joms nye snying dang //
gnam sa snang brgyad snying po bri bar bya //
de 'og zhi 'bod sngags rnams g.yas skor bri //
drag 'bod thams cad g.yon skor bri byas te //
bri lugs bskor lugs jo 'khor rnams la blta //
zhi 'bod g.yas skor drag 'bod g.yon skor bya //
sdeb grangs 'khor lo ci tsam mang bzhin bzang //
'don rogs mi gcig yod dang khyad par med //
gro shog gang rung snag tshwa gtsang ma yis //
rlung lha'i ling+ga dpe'u ris bzhin bri //
de yang gal che na ni bzhi bri 'o //
char pa bkag byed 'dre 'di bzhi 'am gcig
/rten 'brel snying po bzhi 'am gcig bri zhing //
rgyal chen sngags kyang de bzhin shog dril bzhi //
sha ba'i sne me sAts+tsha zhig po'i sa //
zangs phye til nag lung thang tse yi 'bru //
thun rdzas sna tshogs bsres pa'i thum po dang //
ka to ra'am bal ma zangs kyi snod /
khrag ni skam po'am rlon pa gtsang ma 'ga'//
drag po'i shing gi phur pa khru gang brgyad //
che zhing sbom po gcig dang dgu dang ni //
seng ldeng ngam ni lcags phur las phur gnyis //
gro ba srab mo dri ma med pa la //
snag tshwa gtsang ma gla rtsi ma 'dres pas //
sbal pa'i nang du gzhug rgyu'i shog dril dang //
gwa'u'i khong du bcug rgyu'i shog dril bri //
dri mas ma gos ras sam shog bur btums //
pha ma 'dzom zhing mgo gtsang nal phrug min //
mtshan ngan min pa'i snam bu'i 'ga' lu g.yar //
tshon skud lnga yi skud pa lnga drug dang //
rdza yi bum pa chung ngu mang po dang //
rdza yi glang bu nang ni stong pa can //
mang du sngar nas bzos la tshags bya 'o //
dar ram ras sngon jo dar sngags bris pa /
!
/rang srung rwa srung la sogs yod na rab //
bya rgod khrag dang gtsod khrag gri khrag gsum //
spyi bor btags pas rang gzhan thog srung rdzas /
khyi nag khrag dang yugs sa'i mngal khrag dang //
mdze khrag rked par btags pas sde brgyad srung //
rta nag khrag dang gla rtsi btsan dug gsum //
rkang par btags pas klu gnyan sa bdag srung //
klu srung 'khor lo gzhan nas 'byung ba bzhin //
gang zag mang du yod na rang la btags //
de rnams sngar nas sta gon bya dgos te //
glo bur nyid du 'dzom par dka' phyir ro /
!
/de nas 'bab skar thebs ldog rten 'brel dpyad //
snyigs dus bab skar la yang 'bab dka' ste //
de nyin gnam yul 'khor ba tsam re 'byung //
char 'bod yod na nges par 'bab thub phyir //
'bab skar yod pa'i zhag gsum gong tsam nas //
'gro rgyu byung na shin tu legs pa yin //
nabs so phur bu bya rog phur bu dang //
lag dang phur bu rgyal dang phur bu 'dzom //
zhod kyi lde mig bzhi ste 'bab skar yin //
dbyar 'bring rta zla sa ga zla ba yi //
tshes lnga tshes gnyis tshes bdun tshes brgyad dang //
nyer gnyis nyer gsum nyer lnga nyer
drug dang //
nyer bdun gnam stong rnams la 'bab dus yin //
dbo dang bra nye mgo dang be 'u rwa //
de rnams zla ba 'di yi 'bab skar yin //
dbyar tha lug zla snron gyi zla ba yi //
gcig gnyis drug brgyad bco brgyad bcu gsum dang //
nyi shu nyer gnyis nyer gsum nyi shu bzhi //
nyer bdun nyer lnga 'bab pa'i dus tshod yin //
rgyal dang skag gnyis zla ba 'di 'dzom bab //
ston zla chu stod spre'u zla go phug zlar //
gcig bzhi tshes bdun brgyad dang bcu gnyis dang //
nyer gcig nyer gnyis rnams ni 'bab pa'i dus //
mchu dang sa ri smin drug 'bab skar yin //
ston 'bring bya zla gro zhun srus yod zla'i //
lnga dgu nyi shu nyer lnga nyer drug 'bab //
sa ri chu stod skag rnams 'bab skar yin /
!
/de nas klu yi thebs ldog brtsi ba ni //
rta zla bya grags sa ga zla ba yi //
tshes gnyis nyin phyed klu rnams byang du rgyu //
tshes gnyis bcu dang bcu drug nyi shu rnams //
lnga dang bcu gnyis gsum dang bcu gsum dang //
nyer gnyis nyer gsum gnam stong klu thebs yod //
bco lnga bco brgyad nyer lnga tshes brgyad dang //
nyer gnyis rnams la klu ldog las rnams spang //
dbyar tha lug zla snron gyi zla ba yi //
tshes pa nyi shu nyi ma rtse shar la //
klu rnams shar lho mtshams nas nub byang rgyu //
lnga dang bco lnga nyer lnga nyer gsum dang //
brgyad dang bcu bzhi bco brgyad dang //
tshes gsum bcu gsum nyer brgyad klu thebs yod //
bcu gcig nyer bdun tshes gcig tshes lnga dang //
bcu dang bcu bdun nyi shu nyer gnyis bcu drug ldog
/ston ra chu stod go bo phug zla yin //
nyer gnyis nyin phyed po la shar du rgyu //
gcig dgu dang ni bcu drug bcu dgu dang //
nyer brgyad nyer gnyis nyer gsum nyer dgu dang //
bco lnga tshes bdun bco brgyad nyi shu dang //
nyer bdun tshes brgyad rnams la klu thebs yod //
tshes lnga tshes drug tshes bcu nyi shu dang //
nyer lnga nyer drug rnams la klu ldog go
/ston 'bring dbyar zla gro zhun srus zla yi //
bcu bdun nyer lnga nyer brgyad gnam gang dang //
tshes lnga bco lnga de bzhin nyi shu gcig
/bcu gcig tshes bzhi tshes dgu klu thebs so //
tshes lnga tshes drug dgu dang bcu bzhi dang //
tshes bdun nyer bdun bcu drug klu ldog go
/klu yi thebs ldog 'dra min mi mtshungs kyang //
'di ni dpe cha bzhi la dag ther byas //
de ni klu thebs chen po bya ba yin //
gal te de ltar 'dzom par ma gyur na /
!
/zla ba gang yang rung ba de nyid kyi //
tshes gnyis bcu gnyis nyi shu gnyis dang ni //
tshes bzhi bcu bzhi nyi shu bzhi dang ni //
tshes lnga bco lnga de bzhin nyi shu lnga //
tshes drug bcu drug nyi shu drug dang ni //
tshes bcu nyi shu gnam gang char 'beb ngan //
tshes gcig bcu gcig nyi shu gcig dang ni //
tshes gsum bcu gsum de bzhin nyi shu gsum //
tshes bdun bcu bdun nyi shu bdun dang ni //
tshes brgyad bco brgyad nyi shu brgyad rnams dang //
tshes dgu bcu dgu nyi shu dgu rnams la //
char pa phab na pheb par gsungs pa yin //
'di dag dang po 'gro nyin brtsi ba yin //
de nas drag las la sogs byed dus
brtsi /
!
/de nas than chen gang ni yin min brtags //
sprin chad nub nas shar du rgyu ba dang //
de bzhin byang nas lho ru dal bus 'gro //
nyin la sprin yod srod la sprin dmar chags //
nyin mo 'thibs shing mtshan mo yal ba dang //
sprin dkar dum bur chad cing lang lang 'gro //
srod la byang nas sprin ni kham nag 'ong //
lug gro'i bal 'dra nub byang mtshams su rgyug
/dbus su chags kyang mtha' nas brdzes pa dang //
snga gro 'thibs kyang phyi dro sangs pa rnams //
than sprin yin pas dang po gtor bar bya //
nA ga sprin shig shig
/nA ga sprin hril hril /
nA ga sprin gtor gtor /
nA ga sprin gyes gyes swA hA/
stong tsho yan chad gang 'grub bzlas byas la //
phu btab sprin gyi nam mkha' sngo sangs 'gro //
mi kun char pa mi pheb bsam pa 'ong /
!
/de nas char pa'i bar chad sus byed brtag
/shar nas mchod rten bsgrigs 'dra'i sprin byung na //
rgyal pos bkag phyir mchod gtor bka' bsgo bya //
lho nas ral pa 'bar 'dra'i sprin byung na //
ma mos bkag phyir gtor ma bka' bsgo bya //
nub nas rta dmar dar dmar phyar 'dra'i sprin //
btsan gyis bkag phyir mchod cing bka' bsgo bya //
byang nas g.yag nag kham pa mchongs 'dra'i sprin //
bdud kyis bkag phyir gtor mas bka' bsgo bya //
sprin ni che yang char pa mi 'bab na //
yul lhas bkag phyir bsang dang bka' bsgo bya //
sprin ni 'dus shing byer na char 'bod sar //
nang du dam tshig mi gtsang yod pa'i rtags /
khrus dang bshags pa gtsang sbra dag la 'bad //
gnam sngon 'brug sgra che zhing char med na //
rgyal bsen bkag pas ma mo'i pho nya bsku+ul //
thog sman rgyal mos bkag rtags yin yang zer //
gnam mdog mang zhing sprin srab rlung 'tshubs sbud //
na bun dang bcas snga dro nyin phyed 'thibs //
rlung 'tshubs sbud cing char med gza' yis bkag
/de la dpal mgon bdun cu'i gtor ma gtang //
de bzhin cha gsum gtong zhing chos skyong bskul //
dgong mo nyi nub sprin dmar srab bu chags //
de nas dwangs na klu srin ser pos bkag
/de la klu gtor btang la bka' bsgo bya //
char rlung 'dres ma byung zhing mi 'beb na //
rlung lhas bkag phyir rlung non nan tan bya //
rlung chung ser bu shar rlung skyon med de //
nub rlung byang rlung 'ur sgra can rnams ni //
bar chad yin pas gser skyems mchod pa dang //
rlung non dag la bskyar zhing bya ba gces //
phal cher rgyal 'gong dag gis bkag pa'i phyir //
char 'bod 'gro kha rgyal gsol bshos bu sbyin //
char pa ma bkag ces brjod bka' bsgo dang //
dam brdar bya ba rnying ma'i phyag len yin /
!
/de nas char zhus 'ong kha'i nub mo la //
rmi lam rang nyid gos dang rgyan cha bzang //
shwa thob shag rgyal khral bsdus ra nor 'tshos //
lo legs lo tog brnga ba rmis na bzang /
khang stong mtsher rnying chab gram hral hrol dang //
me chen 'bar dang lo nyes rmis na ngan //
char zhus byed mkhan mtsho dang klu yi ming //
phyug dang lo legs ming can byung na bzang //
dkon dang rin chen ming byung
char pa dkon //
tshig dang skam dang me yi ming can ngan /
!
/de nas 'gro ba'i sa la brtag pa ni //
chu mig shar gyu dkar phyogs myur du 'bab //
lho gyu gding che phyug pas char chen 'bab //
nub gyu bram ze dbul te char shog 'bab //
byang gyu gdol pa nag phyogs 'bab par dka'//
'on kyang sa gzhi brag rnams dkar shas che //
yar shing bzang po skyes na char 'bod rung //
spyir ni sngon chad brdung btsog ma song ba //
sa gtsang ro dang ru nag ma bsdad pa //
shing sna na ba phyug cing chu rtsa grim //
chu mig phran bu mang du yod pa yi //
chu mig mgo gsum lnga bdun dgu pa sogs //
de 'dra zhig tu char 'bod bya bar shis //
yang na mtsho gnyan klu ni yod nges la //
char 'bod bya bar rung zhes gsungs pa yin //
de rnams dris shing rang gi yid kyis dpyad //
'di ru 'gro zhes ngag tu brjod mi bya /
!
/sang nyin 'gro ba'i do nub bam 'gro khar //
hU~M/
rang nyid skad cig yi dam lhar gsal ba'i //
thugs ka'i hU~M las gser gyi rdo rje ni //
ser ba phra mo grangs med 'phros pa yis //
chu mig gam ni mtsho de'i mtha' skor du //
rdo rje'i ra ba 'od zer 'bar bas bskor //
klu dang sa bdag 'bros pa'i lam bcad cing //
chu mig gam ni mtsho dbus pad zla'i steng //
klu de sku stod mi la sku smad sbrul //
sbrul mgo'i gdengs ka rin chen rgyan cha can //
gser gyi rdo rjes lus dang pad gdan 'dzer //
g.yo 'gul med par lhan ner gnas par gyur //
tad+ya thA/
pha ki tsa Ti /
shu li mu li /
sha sha shu shu
/ti ti /
ru hi hu ya hu ya /
hu ru Ti swA hA/
sngags de lan bdun brjod cing dmigs pa gzung //
de nas gar 'gro bshad kyang skyon med do /
!
/de nas lam du 'gro tshe rten 'brel brtag
/rdzing dang yur ba chu yis khengs pa dang //
chang zom chu zom khur po lji mo khur //
bud med sbrum ma dge slong tshul khrims ldan //
chang bzi chu khrid bu tsha bu mo dang //
skyes pa dar ma rnams dang 'phrad pa dang /
kha ltas bzang po brjod dang 'phrad na bzang //
tshul khrims 'chal dang nad pa gcong nad can //
rgas 'khogs 'chi la khad dang snod stong khyer /
kha ltas ngan pa brjod dang 'phrad na ngan //
sngon du mi 'gro bsams pa gcig tu ni //
sngon gyi zil gnon dmigs pa spos la 'gro /
!
/de nas mtsho 'am chu mig der phyin nas //
mtsho chung chu mig yin na de nyid kyi //
phyogs mtshams brgyad du tho brgyad bya bcug cing //
steng 'og gnyis ni shar nub gnyis su bya //
gal te chu chen mtsho chen brgal dka' na //
chu de'i 'gram du tho bcu byas nas ni //
de yi phyogs bcur byas pa'i dmigs pa bya //
yang na rang gi sdod sa'i phyogs bcur bya //
yang na chu de'i 'gram du mtsho chung bskyil //
de yi phyogs bcur tho bcu brtsig par bya //
de tshe dmigs pa 'don bsgom 'di ltar sbrags //
hU~M/
rang nyid skad cig dran rdzogs su //
drag po rta mgrin gsang bdag la sogs pa //
yi dam khro bo'i sku ru gsal bar gyur //
steng phyogs nam mkhar khro bo hU~M kA ra //
sku mdog sngon po phyag na mda' gzhu 'gengs //
rang 'dra'i khro bo 'bum gyis steng phyogs srung //
bya khyung sngon pos dbu la rab tu brgyan //
steng phyogs klu gnyan 'bros pa'i lam chod cig
/oM badzra kro ta hU~M kA ra hU~M/
steng phyogs kyi 'bros lam gardza gardza hU~M phaT/
hU~M/
shar gyi phyogs na khro bo rnam par rgyal //
sku mdog dkar po 'khor lo kha T+wAM 'dzin //
rang 'dra'i khro bo 'bum gyis shar phyogs srung /
khyung chen dkar pos dbu la rab tu brgyan //
klu gnyan shar du 'bros pa'i lam chod cig
/oM badzra kro ta bi dza ya hU~M/
shar phyogs kyi 'bros lam ha na ha na hU~M phaT/
hU~M/
shar lho mtshams na khro bo dbyug sngon can //
g.yas g.yon phyag na dbyug to me dpung 'dzin //
rang 'dra'i khro bo 'bum gyis shar lho srung /
khyung chen sngon pos dbu la rab tu brgyan //
klu gnyan shar lho'i mtshams kyi 'bros lam chod //
oM badzra kro ta nI la daN+Da hU~M/
shar lho'i 'bros lam da ha da ha hU~M phaT/
hU~M/
lho yi phyogs na khro bo gshin rje'i gshed //
sku mdog sngon po be con satwa mo 'dzin //
rang 'dra'i khro bo 'bum gyis lho phyogs srung /
khyung ser 'bar bas dbu la rab tu brgyan //
klu gnyan sa bdag lho yi 'bros lam chod //
oM badzra kro ta ya mAn+ta ka hU~M/
lho phyogs kyi 'bros lam pa tsa pa tsa hU~M phaT/
hU~M/
lho nub mtshams na khro bo mi g.yo mgon //
sku mdog smug nag ral gri sbrul zhags 'dzin //
rang 'dra'i khro bo 'bum gyis lho nub srung /
khyung chen smug nag 'bar bas dbu la brgyan //
klu dang sa bdag lho nub 'bros lam chod //
oM badzra kro ta Ar+Ya a tsa la hU~M/
lho nub mtshams kyi 'bros lam b+han+d+ha b+han+d+ha hU~M phaT/
hU~M/
nub kyi phyogs nas khro bo rta mgrin rgyal //
sku mdog dmar po dbyug tho lcags sgrog 'dzin //
rang 'dra'i khro bo 'bum gyis nub phyogs srung /
khyung chen dmar pos dbu la rab tu brgyan //
klu dang sa bdag nub kyi 'bros lam chod //
oM badzra kro ta ha ya grI wa hU~M/
nub phyogs kyi 'bros lam hu lu hu lu hU~M phaT/
hU~M/
'og gi phyogs na khro bo stobs po che //
sku mdog ljang nag satwa re thod dbyug 'dzin //
rang 'dra'i khro bo 'bum gyis 'og phyogs srung /
khyung chen ljang nag 'bar bas dbu la brgyan //
klu dang sa bdag 'og gi 'bros lam chod //
oM badzra kro ta ma hA ba la hU~M/
'og phyogs kyi 'bros lam s+pho Ta s+pho Ta hU~M phaT/
hU~M/
nub byang khro bo gzhan gyis mi thub pa //
sku mdog dmar skya lcags kyu ne'u le 'dzin //
rang 'dra'i khro bo 'bum gyis nub byang srung /
khyung chen dmar skyas dbu la rab tu brgyan //
klu dang sa bdag nub byang 'bros lam chod //
oM badzra kro ta a pa ra dzi ta hU~M/
nub byang gi 'bros lam tiSh+Tha tiSh+Tha hU~M phaT/
hU~M/
byang gi phyogs na khro bo bdud rtsi 'khyil //
sku mdog ljang nag rgya gram dril bu 'dzin //
rang 'dra'i khro bo 'bum gyis byang phyogs srung /
khyung chen ljang nag 'bar bas dbu la brgyan //
klu dang sa bdag byang gi 'bros lam chod //
oM badzra kro ta a mr-ita kuN+Da lI hU~M/
byang phyogs kyi 'bros lam tshin+d+ha tshin+d+ha hU~M phaT/
hU~M/
byang shar khro bo khams gsum rnam rgyal ni //
sku mdog sngo skya 'khor lo zhags pa 'dzin //
rang 'dra'i khro bo 'bum gyis byang shar srung /
khyung chen sngo skya 'bar bas dbu la brgyan //
klu dang sa bdag byang shar 'bros lam chod //
oM badzra kro ta tri lokya bi dza ya hU~M/
byang shar gyi 'bros lam b+hin+d+ha b+hin+d+ha hU~M phaT/
de nas chu gtsang rnam 'joms sngags btab la //
mda' 'ben tsam gyi sa nas chu mig bskor //
de yis 'bros lam gcod cing mnol ba sangs /
na maHtsaN+Da badzra kro ta ya hu lu hu lu tiSh+Tha tiSh+Tha ban+d+ha ban+d+ha ha na ha na a mr-ite hU~M phaT/
de nas mtsho 'am chu mig sngas de ru //
zil gnon chu dar sngon por sngags bris btsug
/chu mig de yi ma zad der song la //
rang dang char g.yog 'khor dang bcas pa yis //
yig brgya'am sme brtsegs sngags bzlas khrus bya ste //
de nas sha chang sgog pa rtag tu spang //
'o ma'i nang du klu sman btab byas la //
chu mig mtha' skor sdod sa kun tu gtor //
klu yi gdug pa mi 'byung bkra shis so //
!
de nas chu mig mtsho chung bskyil ba ni //
chu mig dngos de klu yi mig yin la //
de nas khru gang klu yi kha yin no //
de nas khru gang snying ga yin pa ste //
de nas khru gang klu yi lte ba yin //
de nas khru gang klu yi gsang gnas yin //
de nas thur du khru gang mjug ma'i rtse //
gsang gnas g.yas g.yon khru re pus mo gnyis //
pus nas thur du khru gang rkang mthil lo //
snying nas g.yas g.yon khru re gru khug gnyis //
de nas khru re lag pa'i mthil gnyis so //
mig nas gyen du khru gang rwa co gnyis //
rwa gnyis bar du khru do yod par bshad //
ha cang chu mig che na 'dom re 'jal //
chu mig klu khyim dngos yin de nas ni //
yar la 'dom gang mig pham de nas phar //
'dom gang rwa rtse de nas mar 'dom gang //
snyan yin de nas 'dom gang rta lhas dang //
phar la lug ra 'dom do mar 'dom do //
nor lhas yin zhing snyan ni g.yas g.yon nas //
'dom phyed mar 'jal zhing sa de nas mtho do re //
'jal bas ra tshang khyi tshang bya tshang yin //
de nas mtho do sgo thog yin pa ste //
de nas phar 'jal 'dom gang sgo them yin //
de nas phar la mtho re sgo 'gram yin //
spang dang pha wang phub 'dra 'bang ra dang //
spo tho gad pa smin ma 'dra ba ni //
bro brdung sa yin snyan gong g.yas pa nas //
'dom gang sa ru dkyil 'khor bya ba legs //
chu mig ha cang mi che gang la 'ang /
kha dang gsang gnas mjug rtse rwa yi rtse //
rkang mthil lag mthil brkos na klu nad 'byung //
mig dang snying la brkos na gnod pa che //
lto bar brkos nas mtsho bskyil dngos grub 'byung //
de phyir gtsod rus dang po rlog pa na //
klu yi dug rnams rang la mi 'byung zhing //
chu mig rlog pa'i phrag dog mi 'byung ngo //
gtsod ru med na shing phur la sogs kyis //
rlog cing rdo
bsal mtsho chung bag dro bskyil //
rang yang klu yi lus nas 'dom gang ring //
rbab sgo gsha' sna min zhing gtsang sar bsdad //
rang las char g.yog mda' 'ben tsam ring bya //
thab gsur 'dzing mo mi bya dam du bsgag
/khyi dang bud med chu mig sar mi gtang //
bya khyis mchod gtor mi khyer do dam bya //
phyi nas zas nor rnam pa gang byung bar //
rnam 'joms gzungs chu bzhag la bran te blang //
rme yugs mdze pho shan pa sdig chen ni //
slob dpon drung dang chu mig rtsar mi gtang //
de bzhin spyad nag chu mig rtsar mi khyer //
nangs re bzhin du khrus dang gtsang sbra bya //
rdzas dang yo byad thams cad spos phyung bya //
rang gi gdan ni bting nas bsgul mi bya //
de nas gur ram cog pu g.yas phub la /
!
/gzhi ni dkar po'i steng du phugs gtor ni //
rang lugs rgyas bsdus gang yang rung ba bca'//
de yang sha yis brgyan par mi bya 'o //
gzhi steng lha yi bum pa spyi ltar bca'//
de 'og sa ni gtsang ma bcags byas la //
de steng nas kyi pad+ma 'dab brgyad bri //
de dbus rdza 'am zangs bum gtsang ma'i nang //
chu bo rgyun 'bab chu mig shar gyu'i chu //
yul gru gang du 'bab par 'dod pa'i chu //
klu sman 'o ma dang bcas legs par bkang //
shug pa la sogs shing snas kha brgyan no //
dkar gtor rgyan ldan bshams pa klu yi dang //
gzhi bdag dkar gtor bzang po so sor bsham //
zho dang 'o ma'i mchod pa ci 'byor bsham //
gtor ma gnyis la klu sman cung zad btab //
de mthar shing sna btsugs pa'i ra bas bskor //
de nang zan nam yang na bag zan las //
klu gzugs chu gnas bca' ba grub na legs //
med kyang skyon med mchod pa rkyang pas chog
/dkar bgegs lha bshos mtheb kyu mang po dang //
'bul rgyu'i dkar gtor chung ngu ci mang bca'//
chu gtor gtang ba'i gtor ril mang du bya //
de yan zhi 'bod rkyang pa'i bca' gzhi 'o //
!
//de nas zhi drag phyed ma'i bca' chog ni //
bag zan la ni rA hu la yi gzugs //
nang du shog dril bcug la bzo byas te /
khog stod mi lus mgo dgu gdengs ka can /
khog smad sbrul mjug g.yas su 'khyil ba bya //
lag g.yas sbrul brgyad g.yon pas sbrul zhags dang //
sprin gyi rnga g.yab bzung ba byas nas ni //
klu yi dkyil 'khor bum pa'i drung du bzhag
/de mthar bag zan klu chen brgyad kyi gzugs //
sbal sbrul nya lcong chu srin chu rta dang //
chu lug chu 'bri chu glang gzugs byas te //
rgyas par brgyad re bsdu na lnga res chog
/de nas mtsho yi drung ngam chu mig sngas //
dbyar gsum shar dang ston gsum lho phyogs su /
kha ni gyus la dong ni gru gsum pa /
khru gang brkos nas ri gnyan gsum gyi rdo //
sgyed pu byas te rdo leb bkab byas la //
bag zan sbal par sngags bcug rdo leb steng //
rang la kha gyus bzhag la klu rnams bstim //
de la rten 'brel snying pos rab gnas bya //
de steng shing snas bkab la mi mthong bya //
bya khyis mi khyer rdo leb sogs kyis mnan //
de ni zhi drag phyed ma'i bca' gzhi'o //
!
//de nas chu mig mtsho dkyil
steng nyid du //
tho bzhi ka ba'i tshul du byas pa la //
shing bres khang chung bkab nas sa blug gam //
yang na rdo leb chen pos bkab pa'i steng //
rdul tshon nam ni sol bas bris kyang rung //
'khor lo rtsibs brgyad bris pa'i steng nyid du //
dbus dang phyogs mtshams phur pa brgyad btsug gsungs //
yang na shing ni mda' tshad brgyad tsam bya //
phyogs mtshams bsnol bas 'khor lo rtsibs brgyad do //
de yi dbus dang rtsibs nang nas brgyus te //
phur pa dgu ni btsugs na stabs bde 'o //
dbus mar tshon skud btags la rang nyid kyis //
gzung ba'i tshul du rang ngos brkyang la bzhag
/de la rdo rje btags nas bzhag kyang legs //
de ni drag 'bod byed pa'i bca' lugs so //
!
//de nas rang nyid gnas pa'i phyogs bzhi ru //
dong bzhi brus par rlung lha mnan byas la //
steng du tho brtsigs tsha tsha ma nor bzhag
/bsdu na nub byang mtshams su gcig byas chog
/de dang mnyam du bgegs kyi ling+ga'ang mnan //
dong rnams bru dus dbyar gsum shar dang ni //
ston gsum yin na lho ru kha gyu zhing //
'gugs gzhug rta bro bya ba kun la 'gres //
tho bzhi rgyal chen bzhi bsgoms rab gnas bya //
de ltar sta gon rim pa kun tshar nas //
nye logs chu mig gnyan po thams cad la //
char g.yog btang la phugs su klu sman bcug
/'dom bdun sa ru dmar rta bzhag byas la //
tho brtsigs bya khyi sogs kyis mi khyer bya //
'gro 'grim rnams la klu sman bskur byas la //
rang rang yul gyi chu mig mtsho la sogs //
kun la sbas dang rdo btags chur bskyur bcol /
!
/de nas dang po bgegs gtor spyi ltar bsngo //
char la bar chad ma byed bka' bsgo bya //
mtshams gcod la sogs lha gzhung ltar du bya //
de nas zhi drag lha gzhung gang yin gtang //
de nas char gzhung las byang 'don bsgom sbrags //
rang gi thugs las 'od zer lcags kyu'i dbyibs //
dpag med 'phros nas klu gnyan thams cad kyi //
snying nas bzung ste rang dbang med par bkug
/chu mig klu gzugs rnams la thim par gyur /

/na mo dkon mchog gsum dang rtsa ba gsum //
gsang bdag rta mgrin bya khyung bden pa'i mthus //
stong gsum khams kyi sa bdag klu gnyan rnams //
chu mig 'di la da lta nyid du khug
/tA ki hU~M dzaH
sarba nA ga aM ku sha dzaH
dzaHhU~M baM hoH
lcags kyu'i phyag rgyas brgya'am nyer gcig brjod /
hU~M/
phyi rol gling bzhi nam mkha'i phar mtha' nas //
rdo rje'i gur khang dpag tshad brgyad khri pa //
sra mkhregs rngams mthug rlung yang mi thar ba //
de nang bya khyung gshog gdang bsgrigs pa'i gur //
de nang phyag rdor nang du gzigs pa'i gur //
de nang phyogs bcur khro bo bcu yi tshogs //
klu rnams 'bros lam bcad de thar med gyur //
oM badzra rak+Sha rak+Sha hU~M hU~M hU~M swA hA/
hU~M/
nyon cig stong gsum khams kyi klu gnyan dang /
khyad par gnas 'di'i klu dang sa bdag nyon //
rnal 'byor bdag ni 'di na 'ong ba'i don /
khyed cag rnams la do bsdo phod btsugs dang //
stobs dang rdzu 'phrul 'gran phyir 'ong ba min //
yul phyogs che ge zhes bya 'di rnams su //
char pa ma babs lo tog thams cad skam //
'bu srin rnams la tsha dmyal sdug bsngal myong //
mi rnams mu ge'i 'jigs pas rab tu skrag
/'di 'dra'i dus su byang chub sems bskyed nas //
'gro la phan phyir char pa 'beb phyir 'ongs /
khyed cag sngon tshe gsang bdag pad 'byung sogs //
rgyal ba'i spyan sngar 'gro la phan pa'i phyir //
dus su char pa 'beb par khas blangs pa'i //
dam tshig dran mdzod myur du char chen phob //
gal te myur du char pa ma phab na //
ngas ni drag po'i las kyis gzir byed pas //
nga ni ma lan khyod rnams lan pa yin //
de bas ma 'gor myur du char phob cig
/bcom ldan rnam snang snying po'i sprin chen dang //
klu rigs las byung sprin gyis rnam mdzes dang //
sprin chen chu 'dzin sprin gyi gzi brjid la //
bdag dang klu rigs thams cad skyabs su mchi //
sprin chen 'byung dang rlung dkyil rnam 'joms sprin //
sangs rgyas nam mkha' dpag med nam 'od 'phro //
sprin chen glog 'bar mthu rtsal dpa' bo la //
bdag dang klu rigs thams cad skyabs su mchi //
sangs rgyas sprin mdzes sprin sdud chen po dang //
bde gshegs sprin gyi dkyil 'khor sprin 'od dang //
sprin chen seng ge dang ni sprin gdugs la //
bdag dang klu rigs thams cad skyabs su mchi //
sangs rgyas blta sdug sprin chen sprin chen khebs //
sprin byung phyogs bcur 'gengs pa'i sgra dbyangs sgrog
/bsil 'byung mi dga' rab 'joms sgra sgrog la //
bdag dang klu rigs thams cad skyabs su mchi //
sprin chen bdal ba gang+gA'i chu sprin dang //
chu sprin rtsal ltar rab rgyas dpa' bo dang //
sangs rgyas 'brug sgra sgrog dang sprin ston la //
bdag dang klu rigs thams cad skyabs su mchi //
bde gshegs sprin rgyal mtshan dang sprin chu 'dzag
/sprin ltar rnam sgrog sprin sbyong sprin sku dang //
sangs rgyas sprin 'phags sprin lta'i na bza' la //
bdag dang klu rigs thams cad skyabs su mchi //
bde gshegs sprin gyi lo tog bskyed pa dang //
sprin thog mdzes bkram sprin gyi lo tog skrun //
sprin gnas la gnas sprin stobs sgrub pa la //
bdag dang klu rigs thams cad skyabs su mchi //
sangs rgyas sprin ltar mtho dang sprin rnams 'thor //
rgyal ba char gyi sprin dang sprin 'du mdzad //
sprin rab g.yo dang sprin rnam rgyas pa la //
bdag dang klu rigs thams cad skyabs su mchi //
bde gshegs sprin chen ut+pal sprin ri brtsegs //
sprin gyi me tog bkram dang sprin chos sku
/sprin chen rab 'phags sprin gyi dbang phyug la //
bdag dang klu rigs thams cad skyabs su mchi //
sprin chen 'od mdzad sprin chen 'od 'byung gnas //
sangs rgyas sprin chen byin dang sprin sa bon //
sprin chen myu gu 'dzin dang rin chen sprin //
bdag dang klu rigs thams cad skyabs su mchi //
sprin chen glog 'bar sprin mthu rtsal dpal dang //
sangs rgyas sprin mdzes sprin 'thibs chen po dang //
sprin gyi dkyil 'khor sprin gyi seng khri la //
bdag dang klu rigs thams cad skyabs su mchi //
bde gshegs sprin gyi nga ro'i dbyangs dang ni //
sprin gdugs sprin blta mdzes dang sprin chen khebs //
sprin byung mtho 'gebs rnga sgra'i dbyangs sgrog la //
bdag dang klu rigs thams cad skyabs su mchi //
sprin chen bsil 'byung dka' rab zab sgrog dang //
sangs rgyas sprin chen brdal ba sprin rnam 'dul //
sprin chen rnam 'joms sprin gyi chu bo la //
bdag dang klu rigs thams cad skyabs su mchi //
bde gshegs sprin sdud dus min rnam 'joms dang //
sprin chen mkha' mthongs rab sgrog sprin sgra 'byin //
sprin chen char gyi chu las skyes pa la //
bdag dang klu rigs thams cad skyabs su mchi //
sangs rgyas snyan pa'i gzi brjid sgrub pa'i sprin //
ro bro drug dang ldan pa'i chu chen sprin //
chu drag sprin dang chu 'thor sprin chen la //
bdag dang klu rigs thams cad skyabs su mchi //
bde bar gshegs pa chu shas che sprin dang //
sprin chen rgya mtsho 'gengs dang sprin kun 'gebs //
de bzhin gshegs pa sprin gzugs mtha' yas la //
bdag dang klu rigs thams cad skyabs su mchi //
sangs rgyas sprin chen rnam sgrub sprin gyi dpal //
gzi brjid 'od zer 'byung gnas sprin gyi ni //
'od zer can dang klu dbang rgyal po la //
bdag dang klu rigs thams cad skyabs su mchi //
klu rigs sgron me shAkya thub pa dang //
klu yi rgyal po sangs rgyas bcom ldan 'das //
dam pa'i chos dang 'phags pa'i dge 'dun la //
bdag dang klu rigs thams cad skyabs su mchi //
klu dang sa bdag thog drangs sems can kun //
bdag gi tshe rabs mang po'i pha ma ste //
'khor ba'i sdug bsngal myong ba snying re rje //
klu dang sa bdag kun gyi sdug bsngal dang //
sdig sgrib thams cad bdag la thim gyur nas //
klu dang sa bdag sdug bsngal bral bar shog
/bdag gi bsod nams bde skyid ci yod pa //
klu dang sa bdag rnams la thim gyur nas //
klu dang sa bdag bde skyid 'byung bar shog
/de ltar byams dang snying rje bsgoms pa'i mthus //
klu yi nad dang sdug bsngal kun bral nas //
char chu dgos pa'i dus su 'beb mdzad gsol //
da lta nyid du char chen 'beb gyur cig
/tad+ya thA/
d+hA ra Ni d+hA ra Ni /
ud+d+hA ra Ni /
saM pra tiSh+Thi te /
bi dza ya bar+Na /
sat+ya pra ti dz+nyA sa ra ha /
dz+nyA na ba ti /
ud pa da ni /
bi nA ma ni /
a b+hi She tsa ni /
a b+hi bya hA ra /
shu b+hA ba ti /
a dzi ma tu /
e hi kuM ba la na /
bA ha ha ra /
kle shA na /
d+hu na pA paM/
sho d+hA ya margA na /
ni rA hi ka d+harmA tA shud+d+ha /
lo ka bi ti ma ri rA dza sa /
du khaHsha ma na sarba bud+d+ha a ba lo ka na a d+hiSh+Thi te pra dz+nyA dz+nyA na b+he swA hA/
!
stong pa'i ngang las skad cig dran rdzogs su //
rang nyid spyan ras gzigs dbang sku mdog dkar //
zhal gcig phyag bzhi dar dang rin chen brgyan //
dang po'i phyag gnyis thugs kar thal mo sbyar //
'og mas shel phreng pad+ma dkar po 'dzin //
pad dkar zla ba'i gdan la skyil krung bzhugs //
thugs kar zla steng hrIHla yig drug bskor //
'od 'phros ye shes spyan drangs dbyer med bstim //
dbang lhas dbang bskur rigs bdag dbu brgyan gyur /
!
/mdun gyi bum pa mi dmigs stong pa'i ngang //
b+h+rU~M las rin chen gzhal yas khang gi dbus //
pad+ma zla ba brtsegs pa'i gdan gsum gyi //
dbus mar hrIHlas bla ma spyan ras gzigs //
g.yas su muM las yi dam 'jam pa'i dbyangs //
g.yon du hU~M las mkha' 'gro gsang ba'i bdag
/gsum ka dkar po zhal gcig phyag gnyis pa //
phyag g.yas mchog sbyin g.yon pas pad+ma'i steng //
phyag rdor rdo rje 'jam dbyangs pustis mtshan //
dar dang rin chen rgyan ldan skyil krung bzhugs //
klu rigs byang chub sems dpa' dpag med bskor //
gnas gsum 'bru gsum thugs ka'i sa bon gyis //
rang bzhin gnas nas 'khor bcas spyan drangs gyur //
hU~M/
lho phyogs po ta la yi rtse mo nas //
bla ma thugs rje chen po gshegs su gsol //
shar phyogs ri bo rtse lnga'i pho brang nas //
yi dam 'phags pa 'jam dpal gshegs su gsol //
byang phyo+ogs lcang lo can gyi pho brang nas //
mkha' 'gro phyag na rdo rje gshegs su gsol //
dag dang ma dag zhing khams thams cad nas //
klu rigs sems dpa' sems ma gshegs su gsol //
grangs med bskal pa'i gong nas thugs bskyed pa'i //
'gro la phan pa'i bya ba bdag sgrub na //
tshad med thugs rjes skad cig nyid la byon //
rin chen bum nang gzhal yas pad zla'i steng //
'gro la phan phyir brtan par bzhugs su gsol //
gu ru lo ke shwa ra d+he wa Ar+Ya many+dzu shrI d+hA ki badzra pA Ni sa pa ri wA ra badzra sa mA dzaH
dzaHhU~M baM hoH
pad+ma ka ma lA ya satwaM/
dbang lha spyan drangs dbang bskur dri ma dag
/chu lhag spyan ras gzigs la 'od dpag med //
'jam dbyangs rdor sems phyag rdor mi bskyod pas //
dbur brgyan dbang lha rigs bdag rnams la thim /

/b+h+rU~M las rin chen snod du mchod rdzas rnams //
dpag yas kun bzang mchod pa'i sprin phung dang //
gtor ma dkar gsum bdud rtsi'i rgya mtshor gyur //
oM badzra s+pha ra Na khaM/
mchod yon me tog bdug spos snang gsal dri //
zhal zas rol mo gzugs sgra dri ro reg
/bkra shis rdzas rtags brgyad dang rin chen bdun //
ri rab gling bzhi rol mtsho bdud rtsi'i rdzing //
dngos 'byor yid sprul mchod pa dpag med rnams //
rigs gsum mgon po 'khor dang bcas la 'bul //
thugs rjes char gyi rgyun chen dbab tu gsol //
rin chen bum pa thogs pa'i lha mo'i tshogs //
nam mkha' gang bar sems kyis mngon sprul te //
rigs gsum mgon dang phyogs bcu'i rgyal ba la //
bdag dang yon bdag dad pas khrus gsol gyis //
char gyi rgyun chen myur du dbab tu gsol //
rgyal ba'i sku la skyems pa mi mnga' yang //
dag pa'i zhing dang lha mi'i yul rnams na //
bdud rtsi'i mtsho dang yan lag brgyad ldan chab //
chu bo rgya mtsho chu mig ci mchis pa //
blo yis blangs te rgyal ba sras bcas mchod //
thugs rjes dgongs te brtse bar bzhes nas kyang //
dngos grub char gyi rgyun chen myur du phob //
dngos bshams dkar gsum brgyan pa'i gtor ma 'di //
yid kyis bdud rtsi'i rgya mtsho chen por dmigs //
gus pas 'bul gyis char chen dbab tu gsol //
oM lo ke shwa ra many+dzu shrI badzra pA Ni sa pa ri wA ra i daM ba liM ta kha kha khA hi khA hi /
ar+g+haM sogs dang /
oM sarba ta thA ga ta sa pa ri wA ra ar+g+haM pra tIts+tsha pU dza me g+ha sa mu dra s+pha ra Na sa ma ye hU~M swA hA/
hU~M/
phyogs bcu dus gsum sangs rgyas thams cad kyi //
mkhyen brtse nus gsum gcig bsdus ngo bo nyid //
'phags mchog rigs gsum mgon la phyag 'tshal bstod //
thugs rjes char gyi rgyun chen dbab tu gsol //
phyogs bcu dus gsum bzhugs pa'i bcom ldan 'das //
des gsung chos dang 'phags pa'i dge 'dun la //
phyag 'tshal mchod pa 'bul lo gsol ba 'debs //
thugs rjes char gyi rgyun chen dbab tu gsol //
chos nyid chos can 'gog dang lam gyi bden //
lha dang drang srong bden pa grub rnams dang //
bden ldan ji snyed bden pa'i bden mthu yis //
myur ba nyid du char gyi rgyun phob cig
/khyad par klu yi rigs las byung ba yi //
rgyal ba sras bcas bden pas char phob cig
/dgongs 'dus rtsa ba gsum dang pad+ma 'byung //
rig 'dzin brgyud pa'i bden pas char phob cig
/oM AHhU~M hrIHbadzra gu ru d+he wa d+hA ki nI sarba sid+d+hi pha la hU~M A:
rtsa gsum sngags de brgya phrag tsam zhig bzla 'o //
bum lha rigs gsum mgon po'i thugs ka ru //
zla steng rang rang sa bon sngags kyis bskor //
de las 'od zer phyogs bcur 'phros pa yis //
stong gsum khams kyi lha klu gzhi bdag la //
phog pas thams cad char dbab las la bskul //
kun kyang gus pas char chen 'beb par gyur //
oM ma Ni pad+me hU~M hrI:
oM wA gI shwa raHmuM:
oM badzra pA Ni hU~M:
zhes pa re re'ang sum brgya tsam re bzla /
!
de nas klu sgrub bum pa la dmigs nas /
oM swa b+hA ba sogs /
stong pa'i ngang las b+h+rU~M las bum pa ni //
bdud rtsi'i rgya mtsho stong gsum mnyam pa'i nang //
rin chen sna tshogs las grub gzhal yas khang //
gru bzhi sgo bzhi phyogs tshon sbrul gyis brgyan //
rin chen rnam pa sna tshogs gcal du bkram //
sbal sbrul nya lcong chu bya sna tshogs dang //
chu glang chu 'bri chu lug chu yi mi //
chu srin nya mid de mid dung la sogs //
chu gnas sna tshogs rkyal dang 'phyo bar byed //
steng na lho sprin 'thibs shing 'brug sgra sgrog
/na bun 'phyur zhing 'ja' 'od sna lnga 'khyil //
pho brang dbus su pad dkar zla ba'i gdan //
bum rdzas ngo bo phuHyig dkar po las //
'od 'phros 'jig rten khams kyi klu thams cad //
tshur 'dus phuHla thim pas 'od du zhu //
klu bdud sku mdog dkar gsal dung gi mdog
/zhal gcig sbrul mgo dgu yi gdengs ka can //
dbu gtsug yid bzhin rin chen 'bar bas brgyan //
phyag gnyis thal sbyar bar na nor bu 'dzin //
sku stod 'dzum mdzes dar dang rin chen brgyan //
lha yi lus 'dra gzi brjid 'od 'bar ba //
sku smad klu lus sbrul mjug g.yas su 'khyil //
'dab brgyad steng du phuHbrgyad yongs gyur las //
shar du mtha' yas shar lhor 'jog po dang //
lho ru nor rgyas lho nub dung skyong ste //
nub tu pad+ma nub byang chu yi lha //
byang du rigs ldan byang shar stobs kyis rgyu //
kun kyang rgyan dang cha lugs gtso dang mthun //
sbrul mgo bdun gyi gdengs ka rin chen gtsug
/rang rang btsun mo sras dang blon por bcas //
de rgyab shar du rgyal rigs lhor rje rigs //
nub tu bram ze byang du dmangs rigs dang //
mtshams bzhir gdol ba klu bdud klu yi btsan //
mtsho sman rnams ni 'khor tshogs dpung dang bcas //
de rgyab stong gsum khams dang yul 'di yi //
klu gnyan sa bdag kun gyis bskor bar gyur /

/kun gyi thugs kar phuHyig 'od zer dang //
bdag gi thugs ka'i 'od zer lcags kyu'i dbyibs //
'phros pas klu rigs thams cad spyan drangs gyur //
hU~M/
ri rab ri phran kun gyi steng shod dang //
rgya mtsho mtsho bran rnams kyi kha zhabs dang //
stong gsum 'dzam gling kun gyi mtha' dbus nas //
klu gnyan sa bdag 'khor dang bcas pa rnams //
'gro la phan pa'i don du spyan 'dren na //
'dod chags myos pa'i sems kyis ma byon cig
/zhe sdang khros pa'i sems kyis ma byon cig
/gti mug rmongs pa'i sems dang ma byon cig
/byams dang snying rje'i sems dang bcas te byon //
dga' ba btang snyoms ldan pas tshur gshegs shig
/klu yi bdag po klu chen tshur gshegs shig
/sangs rgyas byang chub sems dpa' thams cad kyi //
bden pa'i stobs dang tshad med bzhi yi mthus //
klu gnyan sa bdag thams cad tshur gshegs shig
/theg chen lhag bsam ldan pas tshur gshegs shig
/sangs rgyas rnams dang des gsung chos rnams dang //
byang chub sems dpa'i yon tan dran gyis la //
klu yi bdag po thams cad tshur gshegs shig
/chu klung chen po'i chu dang sprin chu 'chang //
lag 'gro chen po'i g.yog rnams tshur gshegs shig
/drag shul khro bo mgyogs pa'i shugs chen po //
dug chen lce 'byin srid pa la byams pa'i //
klu yi rgyal po thams cad tshur gshegs shig
/chu bo la gnas sprin phung la zhon nas //
mngon par 'gro ba thams cad tshur gshegs shig
/klu yi rgyal po lag gis 'gro byed rnams //
gnyid dang le lo med par tshur gshegs shig
/oM nA ga kA la nA ga rA tsa sa pa ri wA ra badzra sa ma ya hU~M dzaHdzaH
g+ha ma g+ha ma /
g+hi mi g+hi mi /
g+hu ma g+hu ma swA hA/
hU~M/
rin chen bum pa yid sprul bdud rtsi'i mtsho //
rin chen pho brang pad+ma zla ba'i gdan //
gtso dang 'khor du 'tsham pa'i gdan steng du //
ci bde bar ni brtan par bzhugs su gsol //
oM nA ga kA la nA ga rA tsa sa pa ri wA ra dzaHhU~M baM hoH
pad+ma ka ma lA ya satwaM/
hU~M/
'jig rten las 'das 'phags lam rab thob kyang //
'gro ba'i don du klu dbang gzugs su sprul //
char gyi rgyun 'beb 'gro ba'i dbul phongs sel //
ye shes klu rgyal rnams la phyag 'tshal lo //
rgyal dang de sras zhal mthong bslab gzhi 'dzin //
char 'beb 'brug sgrog 'jig rten skyong mdzad pa //
btsun mo blon po 'khor gyi tshogs dang bcas //
'jig rten klu gnyan rnams la phyag 'tshal lo //
oM nA ga kA la nA ga rA tsa na mo pu ru sha ya hoH
de nas changs bu ting lo chu gtsang bran la /
hU~M/
klu rgyal chen po dgu la gnod gyur pa'i //
ra dang rta dang khyi dang wa mgo can //
phag dang wa dang sbrul dang pu shud mgo
/ba lang mgo sogs klu the'u sgab 'dre rnams //
'dod yon glud gtor changs bu 'di khyer la //
ma nye ma 'khor ma gnod gzhan du dengs //
gal te mi 'gro 'di ru gnod byed na //
gsang bdag khros pa'i bya khyung rgyal po yis //
srog gi snying po drangs nas brlag par byed //
de bas bka' las ma 'da' rang gnas dengs //
tri nA ga ba lin+ta khA hi /
nA ga rA tsa tri phral shag
/nir g+hats+tsha tha /
uts+tsha ta ya phaT/
ces bskrad /
raM yaM khaM gis mi gtsang dri ma sbyang //
b+h+rU~M las stong gsum mnyam pa'i rin chen snod //
oM yig las byung sna tshogs mchod pa'i sprin //
gtor ma bdud rtsi'i rgya mtsho zag med pa //
klu rnams mnyes shing tshim pa skyed byed gyur //
oM badzra s+pha ra Na khaM/
'o zho'i mchod yon yan lag brgyad ldan chab //
shang dril dkar dmar klu shing me tog rgyas //
spos dkar na gi'i dud pa chu shel 'od //
tsan dan dkar dmar rgya ja dri ldan chab //
dkar gsum mngar gsum ro brgya ldan pa'i zas //
dril bu ting ting shag dang snyan pa'i dbyangs //
klu rgyal dgu po 'khor dang bcas la 'bul //
chu gnas sna tshogs gzugs brnyan 'bur du btod //
bstod dbyangs klu yi srog sngags rol mor bcas //
spos dkar na gi'i dri dang klu sman zas //
dar zab bal tshon bkra shis rdzas rtags brgyad //
phye mar zas phud sna tshogs 'bru sman dang //
rin chen rnam pa sna tshogs shel tshigs sogs //
dngos 'byor yid sprul mchod pa dpag med 'bul //
rin chen bum pa 'bru sman rin chen bkang //
rdza zangs bag zan glang bu klu sman bkang //
klu rnams 'dzad med gter du byin gyis brlabs //
rtag pa rgyun gyi nor du dbul bar bgyi //
dkar gsum gtor ma klu sman kha tshar btab //
ba dkar ra dkar 'bri zal 'o mas bran //
klu dang sa bdag 'khor dang bcas la 'bul //
'khor dang yang 'khor bcas pa tshims gyur cig
/oM nA ga kA la nA ga kA li i daM ba liM ta kha kha khA hi /
oM ba ru NAHya i daM ba liM ta\u0f8e
oM a nan+taHya\u0f8e
oM tak+Sha kaHya\u0f8e
oM bA su kI ya\u0f8e
oM shaM kha pA la ya\u0f8e
oM pad+maHya\u0f8e
oM ma hA pad+ma ya\u0f8e
oM ku lu kaHya\u0f8e
oM karka Ta koHya\u0f8e
oM sarba nA ga\u0f8e
oM ku mA ra phu tri\u0f8e
oM nA ga rA tsa sa pa ri wA ra i daM ba lin+ta kha kha khA hi /
de nas gzhi bdag dkar gtor bran la /
b+h+rU~M las rin chen snod du gtor ma ni //
dkar gsum mngar gsum bdud rtsi'i rgya mtshor gyur //
oM AHhU~M gis zag med bdud rtsir gyur //
bde gshegs rin chen mang dang gzugs mdzes dang //
'byams klas 'jigs kun bral la phyag 'tshal lo //
tshangs dang brgya byin la sogs lha chen brgyad //
rA hu la sogs gza' brgyad gdong mo bzhi //
rgyu skar nyer brgyad phyogs skyong chen po bcu //
rgyal chen sde bzhi sde dpon sum cu dang //
dregs chen bco brgyad dge bsnyen nyi shu gcig
/brtan ma bcu gnyis mgur lha bcu gsum dang //
sngags kyi bdag po btsun mo sras 'khor bcas //
mkhar nag smyo kha klu chen ming sring dang //
bar blon chen po mal gro gzi chen dang //
klu bdud dug gi spu gri 'khor dang bcas /
khyad par mdo khams chu klung chen po drug
/der gnas klu rgyal dge bsnyen che drug dang //
mtsho sman rgyal mo mched lnga la sogs pa //
mtsho chen mtsho bran chu chen chu bran dang //
chu mig lu ma lteng ka la gnas pa'i //
klu rigs bzhi po rgyal blon btsun 'khor 'bangs //
chags med rin po che'i gzhung du ngom rgyud klu dang gzhi bdag mtshan smros gtsor mdzad kyang spyi khyab 'di ltar 'brel bas gsar btsud do /mchan /   spom ra la sogs gnyan chen sde bzhi dang //
rdo rje'i mtshan can dge bsnyen nyer gcig sogs //
mdo khams sgang drug shod chen bco brgyad kyi //
yul lha gzhi bdag ma lus 'khor dang bcas //
'dir gshegs dkar gsum brgyan pa'i gtor ma bzhes /
khyad par yul 'dir gnas pa'i gzhi bdag la //
dam rdzas bdud rtsi'i gtor ma 'di 'bul lo //
oM sarba lo ka pA la b+hU mi pa ti sa pa ri wA ra i daM ba lin+ta kha kha khA hi khA hi /
hU~M/
klu bdud chen po klu chen brgyad dang bcas //
dung mdog 'dzum mdzes rin chen gtsug phud can //
sbrul gyi gdengs ka sprin phung dbu la brgyan //
sku smad mtshor nub sbrul mjug g.yon du 'khyil //
'brug sgrog glog 'byin dus su char 'beb pa'i //
klu yi rgyal po 'khor dang bcas la bstod //
klu rgyal btsun mo sras 'khor dpung dang bcas //
dpal mgon bdun cu brtan ma dge bsnyen dang //
'jig rten dregs pa yul lha gzhi bdag sogs //
'jig rten skyong ba 'khor dang bcas la bstod /
khyed cag sngon tshe shAka thub gsang bdag dang //
rta mgrin pad 'byung la sogs spyan snga ru //
ji ltar khas blangs dam tshig dran mdzod la //
'gro la phan phyir char chen myur du phob //
ston pa dang ni bstan pa dran par gyis //
rang rang rigs dang cho 'brang dran mdzod la //
myur ba nyid du char gyi rgyun phob cig
/khyed cag rnams la mthu rtsal ci 'dug blta //
skad cig da lta nyid du char phob cig
/dus gsum bde gshegs rnams kyi bden pa dang //
byams pa'i thugs kyis klu rnams char la skul //
gsang bdag rta mgrin pad 'byung mthu stobs kyis //
klu rnams thams cad char la rab tu skul //
klu yi rgyal po sangs rgyas bcom ldan 'das //
klu yi rgyal po chen po g.yog mtha' yas //
klu bdud nag po klu chen brgyad rnams dang //
rigs bzhi'i klu yi rigs rnams ma lus pa //
char pa dbab phyir yang dag par skul lo //
myur du char gyi rgyun chen 'dir phob cig

/de ltar bskul pas klu rgyal gtso 'khor kun //
sku smad bdud rtsi'i rgya mtsho la nub cing //
sbrul gyi mjug mas rgya mtsho rab tu dkrugs //
dba' rlabs chil chil 'phyo zhing zer ma las //
char chen dbab pas sa dang bar snang gang //
rtsi shing lo 'bras sngo lhub skye bar gyur //
dmigs pa de nyid rtse gcig bsgom bya zhing /
oM nA ga rA tsa sa ma ya dzaHdza :
phrom phrom :
phob phob :
nA ga rA tsa char phob phob :
nA ga rA tsa rbad rbad char la rbad :
nA ga rA tsa rbud rbud char la rbud :
nA ga rA tsa skul skul char la skul :
b+ha ri sha ya pa ta ya myur du phob :
nA ga rA tsa phrom phrom :
hril hril shar shar phob phob :
oM nA ga ta li nan hU~M phaT/
sngags 'di btags na char 'bru che ba yin //
zhes pa thun rer stong bas mi nyung bzla //
de nas rigs gsum mgon po'i bum chu nas //
cung zad klu yi bum pa la gtor zhing /
bum lha rigs gsum mgon po'i thugs ka nas //
'od zer 'phros pas klu rnams kun la phog
/thugs rje'i dgongs pas char 'beb las la bskul //
rigs gsum mgon po'i gsung ni 'brug stong tsam //
klu yi rgyal po 'khor bcas khyed rnams kyis //
myur du char gyi rgyun chen phob cig gsungs //
bka' 'di thos nas myur du char 'beb gyur //
oM ma Ni pad+me hU~M hrI:
oM wA gI shwa ra muM:
oM badzra pA Ni hU~M:
oM nA ga rA tsa sa ma ya dzaHdza :
phrom phrom :
phob phob :
zhes sogs gong gi sngags de brgya re tsam //
lha yi sngags dang klu sngags sbrel la bzla //
spros par dga' na skabs 'dir sngags bdag dang //
mkhar nag smyo kha klu bdud spu gri sogs //
gtor chog bzhin du gtor 'bul bka' bsgo dang //
bsang dang klu gtor gang mang gzhung ltar bya //
gtor ma thams cad chu la gshegs par bya //
ma thon na yang gzhung nyid byas pas 'thus //
nyin phyed bar du zhi 'bod de nyid la //
gong ltar lan grangs gnyis sam gsum la sogs //
sngags grangs thun dang bcas par bya bar gces /
!
/de nas nyin phyed rlung non bya ba ni //
rang nyid drag po gsang bdag rta mgrin sogs //
yi dam khro bo gang rung gsal bar bskyed //
hU~M/
phyogs bzhi 'am ni nub byang mtshams nyid du //
brub khung gru gsum kha dog mthil yangs pa //
de nang yaM las rlung lha dud kha ni //
lag tu ba dan bsgril zhing bsnyal nas 'dzin //
sha ba yu mo nyal ba la zhon nas //
de mthar char pa bkag byed 'dre ngan rnams //
skem zhing rid pa rkang lag lcags su bcug
/rlung lha'i snying gar yaMHdang 'dre ngan gyi //
snying gar triHyig dang bcas gsal bar gyur /

/rang gi thugs las khro bo 'dod pa'i rgyal //
dmar po lcags kyu zhags pa 'dzin pa'i tshogs //
nam mkha' khyab par 'phros te rlung lha dang //
char pa la gnod 'dre ngan thams cad kun //
rang dbang med par bkug nas gzugs la bstim /

/na mo dkon mchog gsum dang rtsa ba gsum //
gsang bdag rta mgrin pad 'byung bden pa'i mthus //
rlung lha rlung dang bcas pa thams cad dang //
char la gnod byed 'dre ngan ma lus pa //
ling+ga 'di la skad cig nyid du khug
/tA ki hU~M dzaH
dzaHhU~M baM hoH
lan gsum mam bdun brjod /
cog rdog changs bu bran /
oM AHhU~M/
gtor ma bdud rtsi'i rgya mtsho zad med 'di //
rlung lha rlung gi bdag po 'khor bcas dang //
char pa bkag byed 'dre ngan kun la sbyin //
bdag gi char pa 'beb la gegs ma byed //
oM b+ha ya b+he sarba big+h+nAn ba liM ta khA hi /
zhes dor /
rlung lha 'dre ngan thams cad mgo mjug log
/de steng rdo rje rgya gram kha bcad cing //
'byung ba rim brtsegs ri rab gling bzhis mnan //
ri rab rtse ru rnam snang shAkya thub //
gsang bdag khro bo bcu dang bcas pas mnan //
ri rab phyogs bzhir rgyal po chen po bzhi //
rang rang dpung dang bcas pas mnan par gyur //
'dir gsang bdag sogs yi dam gang yin sngags sbyar na'ang legs /
med kyang rung ngo //
oM d+h+r-iSh+Ta rASh+Ta ya swA hA/
oM bi rU D+ha ka ya swA hA/
oM bi rU pAk+Sha ya swA hA/
oM bai shra ba NA ya swA hA/
oM char ya chur ya :
ba yu satwam+b+ha ya nan :
rlung sgra che na stong bzlas chung na brgya //
de nas sprin ni sdud pa'i las bya ba //
hU~M/
rang nyid gsang ba'i bdag po phyag rdor ram //
yi dam khro bo gang yin gsal ba yi //
dbu gtsug bya khyung rigs lngas brgyan par gsal //
rang gi thugs las sprul pa'i mi nag po //
lcags kyi drwa ba thogs pa dpag med 'phros //
sa 'og sa steng klu rnams gzir bas 'khrugs //
phyogs mtshams nam mkhas gar khyab sprin rnams kun //
bsdus nas rang thad nam mkhar spungs par gyur //
khye 'u mgo gtsang gos sam snam bu yis //
rang gi thod bya yang na phyogs bcur g.yab //
zangs gzhong ngam ni zangs snod chu phyar zhing //
a tra ga re pheM ga re :
u tra ga re tsan+d+ha li :
kle hu b+ha la :
d+he hu sid+d+hi :
a tra sid+d+hi :
ma hA sid+d+hi hU~M hU~M:
sprin med na ni stong phrag la sogs 'don //
sprin che na ni gang 'os skabs dang sbyar //
de nas chu de phyogs bcur gtor bya zhing /
khye 'u'i gos kyis phyogs bcur g.yab byas te //
klu thams cad kyis yul che ge mo 'dir sprin sdus /
'brug sgrogs /
char phob /
rgyal po chen po sde bzhi 'khor dang bcas pas rlung dang rlung lha rlung bdag thams cad ri rab chen po'i 'og tu non cig
/char dbab pa la gnod cing bar du gcod pa thams cad thul cig
/phyogs skyong bcu 'khor dang bcas pas bar snang gi khams su sprin dang na bun gyi tshogs chen po rab tu gtibs shig
/klu chen po brgyad 'khor dang bcas pa rnams kyis 'dzam bu'i gling dang yul khams dang sa phyogs che ge mo 'dir char gyi rgyun rab tu phob cig
/myur du phob cig
/drag tu phob cig
/lo 'bras 'bru bcud phun sum tshogs pa spel cig
/yul ris dang rgyal khams thams cad bkra shis dang dpal 'byor dar zhing rgyas par mdzod cig
/ces 'o dod chen pos brjod par bya //
de yan zhi 'bod rkyang pa de yin te /
kho na thun ni bzhi 'am drug tu 'bad //
des kyang zhag gsum tshun la 'bab par gsungs /
!
/'on kyang zhi drag phyed ma myur ba'i phyir //
snga dro de ltar zhi ba byas nas kyang //
phyi dro zhi drag phyed ma'i drag po ni //
hU~M/
rang nyid ngo bo rang gi yi dam lha //
rnam pa phyag na rdo rje sku mdog mthing //
sku che yan lag rags shing nam mkha' gang //
zhal gdangs mche gtsigs dur khrod chas brgyad rdzogs //
sbrul rigs lnga yis sku la rab tu brgyan //
dbu gtsug rta mgo ljang zhur rta skad 'tsher //
rta mgo'i steng du bya khyung mthing nag brgyan //
de steng sangs rgyas snang ba mtha' yas la //
brgyud pa'i bla ma rig 'dzin rgya mtshos bskor //
phyag g.yas gser gyi rdo rje nam mkhar phyar //
rta skad 'tsher zhing rdo rjes gzir ba yis //
lha klu sde brgyad sa bdag klu gnyan kun //
sngangs brgyal bred 'dar kha nas khrag tu skyug
/zhabs g.yas bskums pas ri rab rtse nas gnon //
zhabs g.yon mar brkyangs rgya mtsho'i gting du sleb //
gnas gsum oM AHhU~M dang thugs ka ru //
hU~M mthing tha mar sngags kyi yig 'bru ni //
oM badzra pA Ni hU~M badzra ga ru TaHhU~M/
de las 'od 'phros lcang lo can sogs nas //
bsgoms pa dang 'dra'i lha tshogs char ltar babs //
rang la thim pas dbang bskur byin gyis brlabs //
de nas dong nang sbal pa la dmigs nas /
na mo /
bslu med dkon mchog gsum dang rtsa ba gsum //
gsang bdag khyung dang bcas pa'i bden pa'i mthus //
stong gsum khams kyi klu rigs 'khor dang bcas //
gza' dang sde brgyad yul ris gzhi bdag rnams //
thams cad sbal pa 'di la myur du khug
/dzaHhU~M baM hoHsa dbyer med gcig tu gyur //
nA ga rA tsa phuHsa ma ya dzaH
oM su pra tiSh+Tha badzra ya swA hA/
zhes pas dgug gzhug rab gnas lan gsum bya /
hU~M/
sbal pa klu bdud nag po 'jigs pa'i gzugs //
sbrul mgo'i gdengs ka sbrul mjug rgya mtsho dkrug
/chu gnas gzugs rnams klu yi 'khor dang g.yog
/gtso bo'i thugs kar zla steng phuHyi mthar //
oM nA ga rA tsa phuHsa ma ya dzaHdzaH
zhes pa'i sngags kyis bskor las 'od 'phros pas //
klu chen brgyad sogs klu dang sa bdag kun /
khab len lcags bzhin bsdus nas dbyer med thim //
klu bdud kha rlangs sprin dang na bun 'thibs //
ba spu thams cad sbrul du gyur pa yi /
kha nas chu rgyun rgyang rgyang 'bab par gyur //
bag zan gza' yi gzugs dang dbyer med pa'i //
rang nyid phyag na rdo rje'i phyag g.yon pas //
rA hu la ni sku stod mi yi lus //
mgo dgu sbrul gyi gdengs ka mang po can //
mgo lus mig gang sku smad sbrul du 'khyil //
phyag g.yas klu brgyad ngo bo sbrul brgyad bzung //
sbrul brgyad kha nas nor bu'i char chen 'beb //
sa dang bar snang thams cad char gyis 'gengs //
phyag g.yon sbrul zhags sprin gyi rnga yab 'dzin //
de yi ske nas rang gis bzung byas te //
bar snang gdengs pas gza' klu 'khrugs pa'i char //
'brug sgra drag po dang bcas 'beb par gyur //
dmigs pa de bzung sngags 'di drag tu bzla /
oM badzra pA Ni hU~M:
badzra ga ru TaHhU~M:
rA hu la nA ga rA tsa phuHsa ma ya dzaHdza :
nA ga gru nA ga gru drag por phob :
mgo la thun khrag phob :
grol thun phob :
grol thun khrag phob :
pra ta ya pra ta ya :
A be sha ya :
A be sha ya :
b+ha ri sha ya :
b+ha ri sha ya :
'u shi sha ya :
'u shi sha ya :
A be sha ya :
A be sha ya :
nA ga nA ga dug khrag phob :
nA ga nA ga char phob :
nA ga khrag thun drag po phob :
nA ga spu spu :
nA ga hU~M hU~M:
nA ga phuHsa ma ya dam dzaHdza :
lha ma srin sde brgyad kyis char myur du phob cig :
ces pa stong ngam lnga brgya tsam re bzla //
de nas thun mtshams phur pa khrag thun gyis //
sbal par gzir zhing khrag kyang cung zad gtig
/hU~M las phur pa sku stod rta mgrin la //
sku smad gnam lcags 'bar ba'i phur pa yis //
klu bdud nag po'i snying gar rab tu gzir /
khyad par ngan pa'i dug khrag sna tshogs ni //
klu bdud steng du byos pas klu bdud ni /
khrag tu skyug pas stong gsum khrag char gang //
klu bdud ba spu thams cad sbrul nag gi
/kha nas chu rgyun chu chen bzhin du babs //
'ur sgra dang bcas 'jig rten char chus gang //
'brug glog char drag stong gsum gang bar gyur //
ces brjod gong gi sngags brjod khrag gtig cing /
khro bo'i stang stabs 'chams shing nga rgyal bskyed //
phur pa de nyid dar nag btags byas la //
mtsho'am chu mig sngas su btsugs la bzhag
/de ltar thun ni gnyis gsum gang thon ni //
phyi dro'i rigs la de ltar nan tan bya //
de yan byed pa zhi drag phyed ma ste //
cis kyang zhag gsum tshun la 'bab par gsungs /
!
/de nas nyi thal nas bzung drag 'bod bya //
phur pa dgu po'i dbus kyi tshon skud sne //
rang gis bzung la gyer bsgom sbrags par bya //
hU~M/
rang nyid ngo bo yi dam gang yin la //
rnam pa rta mgrin rab tu khros pa ni //
rgyan dang cha lugs thams cad yongs rdzogs pa //
dbus kyi phur pa nyid dang dbyer med pa'i //
phyogs mtshams phur pa brgyad dang dbyer med par //
trag ces bya ba'i yig 'bru las grub pa'i //
srin po dmar rgya rab khros 'jigs su rung /
khog stod nam mkha' thams cad khebs pa la //
lus la spu ni kham zhol ring ba ste //
rked pa yan chad spu rnams gyen langs shing //
rked pa man chad spu rnams thur du nyal //
mig nas glog 'khyug sna nas na bun 'tshubs /
kha nas 'brug sgrog lus kyi spu rnams las //
zil pa char rgyun drag po rab tu 'beb //
rkang ba rgya mtsho'i gting slebs rab tu dkrug
/rang nyid gtso bos drag sngags rab brjod pas //
rang dbang med par srin po brgyad kyis bzlas //
sngags sgras stong gsum khyab pa'i 'ur chem gyis //
'jig rten khams kyi klu rnams thams cad skrag
/rang dbang med par sprin bsdus 'brug sgra ldir //
da lta nyid du char chen 'beb par gyur //
dmigs pa de nyid phur tshugs bsgoms byas la //
oM badzra ma hA kro ta shrI he ru ka ha ya grI wa hU~M phaT:
oM nA ga rA tsa sa ma ya phuHdzaHdza :
phroM phroM:
phob phob :
b+ha ri sha ya b+ha ri sha ya :
pa ta ya pa ta ya :
nA ga rA tsa phrom phrom :
tri tsa tri tsa phob phob :
tri tsa tri tsa rbad rbad :
nA ga rA tsa rbad rbad :
nA ga rA tsa rbud rbud :
nA ga rA tsa skul skul :
ces pa'i sngags sgra drag por brjod bya ste //
'di la mtshan thun gcig dang thun gnyis bya //
thun rer stong ngam lnga brgya sum brgya tsam //
long skabs dag dang bstun te brjod par bya //
sa phyogs rab tu gnyan na zhag gcig dang //
'bring gnyis tha ma gsum nas 'bab par gsungs /
!
/de nas mtshan mo yi dam chos skyong gi
/gtor bsngos la sogs chag med thugs dam dang //
lus sbyin dmigs pa dag kyang bya ba yin //
de nas nub mo nyal dus gdams pa ni //
gong gi dmigs pa thams cad mi
bsdu bar //
rang nyid phyag rdor rta mgrin gur drag sogs //
bsgoms pa'i thugs kar char g.yog rta khal sba //
rang gi bu ga dgu dang ba spu rnams //
bya khyung chung ngu re res bkag dmigs nyal //
phyir nangs sngon bzhin zhi 'bod sprin sdud dang //
rlung gnon zhi drag phyed ma drag 'bod sogs //
sngar nyin bzhin du thams cad rim bzhin bya //
mi mang yod na la las zhi 'bod dang //
la las drag 'bod la las phyed ma dang //
la las sprin sdud la las rlung gnon bya //
gcig gis byed na rim pa bzhin du bya /
!
/de ltar byas pas rtags kyi rim pa ni //
sprin ni dkar po ljang gu dmar po rnams //
bal 'dab 'dra ba byung na char sprin yin //
nub byang mtshams nas myur du rgyug pa dang //
sprin rnams 'brub dang nyi ma'i rna tshar btags //
skam char dag kyang zim zim 'bab pa dang //
nyi mas gur phubs skam glog sa 'brug grags //
chu srin sbrul mgo rba klong 'khrugs 'dra'i sprin //
rlung nag 'tshubs 'dra khrab chen rgyug 'dra'i sprin //
srab la rgya che skra shad 'dzing 'dra dang //
sprin dmar sprin nag gyur dang phag khyu 'dra //
ra nag 'grogs 'dra shar du dmar ser chags //
sprin rnams brel dang khol dang 'thabs pa dang //
nangs snga shar du sprin dmar che ba dang //
dgong kha nyi ma'i rtsa na rna tshar chags //
zla ba dmar po gyur dang na bun rnams //
rta ltar rgyug dang sbrul ltar 'khyil ba dang //
ri rtser zhwa ltar gyon na 'bab pa'i rtags //
mtsho 'am chu mig sngar las skye ba dang //
'og nas 'brug 'dra'i sgra grags 'bab rtags so //
rngon pa mi bdun   gnam khyi spun bdun yang zer /sprin nag mthug pos bkab //
zhag gnyis nas 'bab de bzhin ser pos bkab //
gsum nas 'bab ste nyin mtshan sbrel mar 'bab //
dmar pos bkab na zhag po lnga nas bab //
dkar pos bkab na bcu nas 'bab pa 'o //
sprin ni sna tshogs 'dzom nas 'ug sgro 'dra //
shar nas nub rgyug lho nas byang rgyug dang //
sprin 'ja' 'dab ma sngon dmar chags na 'bab //
na bun 'thor zhing rgyug pa de bzhin 'bab //
'brug skad nub nas grags na de nub 'bab //
shar nas grags na zhag po gsum nas 'bab //
byang nas grags na de nub nam phyed 'bab //
rmi lam chu 'brub yur drangs chang btsags dang //
mi chen la sogs byung na 'bab pa 'o //
bu tsha bu mo khrom tshogs gus 'dud byed //
ja chang bza' btung longs spyod che na 'bab //
dbul phongs bkres skom can nam byung ba dang //
'ur zhog ru skya mtsher stong rmis na ni //
gzhan du spo bar gsungs kyang spo dka' bas //
bkug gzhug dmigs pa yang yang bya bar gces //
sa la dong brkos rdo leb bkab byas te //
srubs med sa yis byibs la phyir nangs blta //
rdo la zil pa chags na 'bab rtags yin //
chab bram hral hrol me chen lo nyes dang //
tshwa sgog g.yer ma mi kha'i rdzas byin dang //
lo nyes rmis na phebs dka' spo bar gsungs //
de bzhin mtsho dang chu mig bri song na //
klu des char 'beb nus pa med rtags so //
mdze pho nad can long ba sogs byung na //
klu gtor 'bad pas 'bab par 'gyur bar snang //
zhag gsum tshun la gnad 'beb mi rung ste //
gsum mam lnga la rtags med 'bab dka' na //
snga dro lha sngags klu sngags rgyun du sbrel //
dmar rta rnams kyang yar yar chu mgor spo //
zhi drag phyed ma'i sngags kyang skad cher 'don //
phur pas mtsho dang chu mig rnams kyang dkrug
/dgong mo drag 'bod sngags bzlas tsher lcag gis //
brag dang shing brab mtsho dang chu mig dkrug
/dmigs pa 'di nyid 'don bsgom sbrag par bya //
hU~M/
rang nyid phyag rdor thugs las sprul pa yi /
khro bo bcu dang srin po'i tshogs spros te //
sa 'og rim dgu rgya mtsho'i gting rnams dang //
mtha' yi rgya mtsho rol pa'i mtsho sogs nas //
klu rnams rang dbang med par ded cing bkug
/skrag sngangs byed 'dar rang dbang med pa ru //
'brug glog drag char 'jig rten khyab par gyur //
ces brjod sngags rnams drag la myur bar bzla //
des ni cis kyang phebs par nges pa yin //
des kyang phebs par dka' bar gyur pa na //
nye logs chu mig gnyan po gzhan zhig tu //
thun gyi mtshams la rang nyid 'gro byas la //
chu mig mtsho bskyil steng du g.yam pas bkab //
de steng sgyed bu gsum btsugs rdo leb dgab //
de steng bag zan sbal pa gcig byas la //
dug sna khrag sna chu sbyar snod du bzhag
/hU~M/
rang nyid ngo bo yi dam lha nyid la //
rnam pa klu bdud nA ga rA tsa'i sku //
rtsa zhal chu srin ya kha gnam la reg
/ma kha sar thug kha nas 'brug ldir na bun 'phyur //
lce nas glog 'khyug nyi zla'i spyan mig bsgrad //
sbrul nag 'bar ba'i dbu rgyan bar snang 'phyo //
rus sbal nag po'i pags pa gos su gyon //
ma hA gser gyi ru sbal gdan du bting //
lus la na bun mthing nag 'thibs shing 'phyur //
lag g.yas sbrul zhags g.yon pas nad rkyal 'dzin //
klu gnyan sa bdag thams cad bran du khol //
klu chen brgyad kyi 'khor gyis bskor ba yi //
gtso bo'i thugs kar pheHyig 'od zer gyis //
rang 'dra'i ye shes sems dpa' spyan drangs bstim //
oM pheM laM hU~M/
na mo dkon mchog gsum dang rtsa ba gsum //
'jam dpal nA ga rak+sha'i bden pa'i mthus //
stong gsum khams dang 'dir gnas klu gnyan rnams //
sbal pa 'di la da lta nyid du khug
/nA ga rA tsa sa ma ya dzaHhU~M baM hoH
gsum mam bdun /
de nas rdo leb 'og nas dug shing rigs //
tsher ma can gyi me bus nas //
rdo leb gong la dros tsam bya //
sbal pa 'tshig par byar ni mi rung ngo //
oM nA ga gru nA ga gru
/drag por mgo la thun khrag phob /
pra we sha ya /
pra we sha ya /
pra ta ya /
pra ta ya /
A b+he sha ya /
A b+he sha ya /
b+ha ri sha ya /
b+ha ri sha ya /
u shi sha ya /
u shi sha ya /
u sha ya /
u sha ya /
nA ga nA ga drag por phob phob /
ces pa brgya yan gang 'grub bzlas byas la //
seng ldeng phur pas sbal par khrag gtig go
/char g.yog pa 'am rang nyid gcer bur bud //
mtsho 'am chu mig nang du sbal 'gros bya //
ma grub na ni yid kyis byas kyang rung //
zhag gcig mi 'gyang char drag 'bab pa yin //
drag las che bas thog mda' 'ong dogs pas //
spyi bor gser gyi 'khor lo rtsibs stong steng //
shAka thub sangs rgyas stong rtsa bzhugs par bsgom //
rkang zhabs g.yu yi grod pa mnan par bsgom //
sngags 'di bdun nam nyer gcig tsam gyis chog
/ni nA ga dza mun ti AH
thog sngags rgyal po dran pas chog pa'o /
!
/than chen rab 'bar ci byas char med na /
kham sa'i brub khung kha chod bcas pa bya //
de nang bag zan dag las glu gzugs bya //
nang du klu yi sngags dang sa bon bcug
/yungs dkar yungs nag zangs lcags phye ma dang //
til nag lung tang tse yi 'bras bu dang //
ke tshe rnams ni bsres te snod du bzhag
/hU~M/
rang nyid ngo bo yi dam lha nyid la //
rnam pa khroM las gnam lcags bya khyung ni //
mthing nag rdo rje'i mchu gshog rdo rje'i rwa //
nor bus dbu brgyan sku yis nam mkha' khyab //
thugs kar sa bon khroM yig 'od zer gyis //
rang 'dra'i khyung tshogs char bab rang la thim //
eH
dug gsum las las grub pa'i btson khang ni //
gru gsum mthing nag ri rab tsam gyi nang //
phuHlas klu gnyan thams cad mngon sum gsal //
na mo dkon mchog gsum dang gsang ba'i bdag
/rta mgrin pad 'byung bya khyung bden pa'i mthus //
stong gsum khams kyi klu gnyan thams cad kun //
brub khung nang gi gzugs brnyan 'di la khug
/tA ki hU~M dzaH
dzaHhU~M baM hoH
gsum mam bdun brjod de nas 'di skad do //
hoH
nyon cig stong gsum khams kyi klu gnyan rnams //
ngas ni 'gro la phan phyir char 'beb pa //
rgyal ba'i bka' bzhin bsgrubs kyang ma phebs pas /
khyed rnams rgyal ba'i bka' las 'das pa'i phyir //
da ni dam tshig chad pas sdigs pa yin //
nga ni ma lan char pa da lta phob //
char ma phab na khyed cag brlag par 'gyur //
lan gsum brjod la thun brab sngags 'di bzla /
phob phob :
shar shar :
hril hril :
phrom phrom :
tsa rA ga nA:
phob tu drag :
ya ta pa :
ya sha ri b+ha :
phaT hU~M:
tsa rA ga nA:
le le pa dum :
le le ga nA:
hU~M la kA ga nA oM:
nA ga nA ga :
mgo la drag po thun khrag phob :
su pra ta thA:
A be sha ya :
A be sha ya :
b+ha ri sha ya :
b+ha ri sha ya :
A be sha ya :
A be sha ya :
nA ga nA ga drag tu phob phob :
nyin zhag phrugs gcig bar du bzlas shing gzir //
de yis drag char myur du 'bab par nges //
us thug ma gtogs gnad 'beb bya mi rung //
gnad 'beb snga na rang la rkyen kha 'ong //
lha 'dre rnams la gnod cing nyes pa'ang che //
de phyir gnad 'beb rgyab ma 'di gnyis ni //
shes par bya yi lag tu mi blang gsungs /
!
/de nas char pa babs ni byung tsa na //
da rung char pa mang du bab 'dod na //
drag 'bod zhi drag phyed ma gnyis ka skyur //
snga dro'i zhi 'bod de la snga dro dang //
dgong mo nyin phyed thun bzhir 'bad byas shing //
klu gtor mchod pa la sogs mang du bya //
de 'dra byas na zhag 'ga' bsdad kyang rung //
drag 'bod sngar mus babs na byed mi rung //
gal te byas
na rang la rkyen ngan 'ong //
g.yag chad rnga ma ma rdzi zhes pa'i don //
g.yul tshod bzung ltar tshod 'dzin gal che 'o //
de ltar char pas tshims par gyur pa dang /
!
/de nas drag las byas pa gso ba ni /
hrIH
rang nyid skad cig thugs rje chen po'i sku //
sku stod gzugs khams sku smad 'dod khams khyab //
rigs bdag dbu brgyan dar dang rat+nas brgyan //
pad dkar zla ba'i gdan la phyed skyil bzhugs //
ri dwags lpags pas nu ma g.yon pa bkab //
g.yon pas pad dkar yu ba thugs kar 'dzin //
ye nas dam ye dbyer med thugs srog hrIH
phyag g.yas mchog sbyin mthil nas bdud rtsi'i rgyun //
'o ma lta bu gang gA'i rgyun bzhin 'bab //
klu dang sa bdag gnyan dang yul lha kun //
bdud rtsi 'thung zhing khrus byas rtsed mo rtse //
nad dang sdug bsngal rmas 'grams thams cad sos //
sngar bas bkrag mdangs che zhing mthu stobs rgyas //
bdag la dad gus phyag 'tshal bskor ba byed //
kun kyang byams dang snying rje'i sems bskyed nas //
yi ge drug pa 'ur 'ur 'don par gyur //
oM ma Ni pad+me hU~M/
phreng skor tsam zhig 'don zhing byams pa bsgom /
rang gis dbugs gcig phar la btang ba yis //
rang gi bde skyid bsod nams dge rtsa rnams //
klu dang sa bdag rnams la sib sib thim /
khong rnams bde skyid phun sum tshogs par gyur //
rang gis dbugs gcig tshur la rngub pa yis //
klu gnyan sa bdag yul lha thams cad kyi //
nad dang sdug bsngal sdig sgrib ci yod pa //
bdag la thims pas bdag gi bkrag mdangs rgyas /
khong rnams sdug bsngal kun dang bral bar gyur //
dmigs pa de nyid nyer gcig tsam bsgom zhing /
chos rnams thams cad rgyu las byung //
de rgyu de bzhin gshegs pas gsungs //
rgyu la 'gog pa gang yin pa //
dge sbyong chen pos 'di skad gsungs //
sdig pa ci yang mi bya zhing //
dge ba phun sum tshogs par spyad //
rang gi sems ni yongs su 'dul //
'di ni sangs rgyas bstan pa yin //
rang gi lus la dpe longs la //
gzhan la gnod pa ma byed cig
/ces brjod klu dang sa bdag yul lha rnams //
tshe sngon pha ma yin snyam snying rje bsgom /
!
de nas rjes kyi cho ga bya ba ni //
rgyas par grub na klu mchod gzhung ltar bya //
'bring du klu rigs chos skyong thams cad la //
so so'i gtor chog bzhin du gtor ma 'bul //
bsang dang klu gtor rgyas bsdus skabs dang bstun //
klu yi bsang yig kho bos byas pa 'don //
bsdu na dkar gtor che legs gnyis bshams la //
'o ma klu sman bran nas gtang rag gtang /
b+h+rU~M/
b+h+rU~M las rin chen snod mchog gnyis kyi nang /
khaM/
khaM las dkar gsum brgyan pa'i gtor ma gnyis //
yid mthun longs spyod nam mkha'i mtha' mnyam pa /
kha dog dri ro nus pa phun sum tshogs //
oM AHhU~M gis zag med bdud rtsir bsgyur //
klu bdud nag po klu chen brgyad po dang //
rgyal rigs rje'u rigs bram ze gdol pa'i rigs //
gnyan dang mtsho sman klu bdud klu yi btsan //
stong gsum khams dang klu rigs thams cad dang /
khyad par 'dir gnas klu rigs thams cad la //
sngar byas las kyi gtang rag 'di 'bul lo //
thams cad ma lus mnyes shing tshims gyur cig
/oM nA ga kA la i daM ba liM ta kha kha khA hi /
oM nA ga rA tsa aSh+Ta sa pa ri wA ra i daM\u0f8e
sarba nA ga i daM\u0f8e
gzhan yang gnyan dang sa bdag yul gyi lha //
sde brgyad brtan ma dge bsnyen mgur lha'i tshogs /
khyad par yul 'dir gnas pa'i gzhi bdag la //
sngar byas las kyi gtang rag 'di 'bul lo //
'khor bcas ma lus mnyes shing tshims gyur cig
/oM sarba lo ka pA la b+hU mi pa ti sa pa ri wA ra i daM ba lin+ta kha kha khA hi /
ar+g+haM nas /
shab+da pra tIts+tsha swA hA/
hU~M/
sngon gyi bskal pa dang po byung ba'i dus //
klu yi rgyal pos khyung gi sgo nga brkus //
bya khyung khros te rgya mtsho'i gting du 'jums //
gtsug na rin chen sbrul nag 'bar ba yi //
mgo nas bzung ste ri rab rtse na khyer //
de tshe rgyal ba shAkya thub pa yis //
klu dang khyung gnyis 'khrugs pa bsdum par mdzad //
klu rgyal gtsug gi nor bu rin chen de //
sgo nga brkus pa'i chal dang stong la 'jal //
dang po 'khon yang tha mar 'dums pa ltar //
de bzhin bdag dang klu gnyan sa bdag kun //
'khon pa bsdums la 'gras pa thams cad sbyangs //
phog thug 'grams 'khrugs gyur pa thams cad bshags //
rtsi sman dkar gsum bdud rtsi'i mchod pa 'bul //
ga ru TaHste gser mig 'khyil ba dang //
klu yi rgyal po dung gtsug bya ba gnyis //
dang po 'khon yang tha mar 'dums pa ltar //
bdag dang klu gnyan 'khon pa de ring bsdum //
phog thug 'grams 'khrugs gyur pa thams cad bshags //
rtsi sman dkar gsum bdud rtsi'i gtor ma 'bul //
sngo tshe rgyal po a shwa zhes bya dang //
klu ni shang+ka ru ra bya ba gnyis //
dang po 'khon yang tha ma 'dums pa ltar //
bdag dang klu gnyan 'khon pa de ring bsdum //
phog thug 'grams 'khrugs gyur pa thams cad bshags //
rtsi sman dkar gsum bdud rtsi'i mchod pa 'bul //
rgya yi rgyal po ma ta zhes bya dang //
'dzam gling brtan pa zhes bya'i klu rgyal gnyis //
dang po 'khon yang tha ma 'dums pa ltar //
bdag dang klu gnyan 'khon pa de ring bsdum //
phog thug 'grams 'khrugs gyur pa thams cad bshags //
rtsi sman dkar gsum bdud rtsi'i mchod pa 'bul //
rgyal po d+har ma a shwa zhes bya dang //
klu ni srid pa'i khang brten bya ba gnyis //
dang po 'khon yang tha ma 'dums pa ltar //
bdag dang klu gnyan 'khon pa de ring bsdum //
phog thug 'grams 'khrugs gyur pa thams cad bshags //
rtsi sman dkar gsum bdud rtsi'i mchod pa 'bul //
srid pa'i klu glang btsan btsun bya ba dang //
mkha' lding thogs med 'jig byed bya ba gnyis //
dang po 'khon yang tha ma 'dums pa ltar //
bdag dang klu gnyan 'khon pa de ring bsdum //
phog thug 'grams 'khrugs gyur pa thams cad bshags //
rtsi sman dkar gsum bdud rtsi'i mchod pa 'bul //
sngon tshe srid pa'i dpe dang lung bzhin du //
bdag dang klu gnyan sa bdag 'khon pa bsdum //
rmas 'grams nyams pa bdud rtsi sman gyis gso //
shel tshigs 'bru sna dar tshon chal du 'jal //
b+h+rU~M las rin chen gter gyi bum pa ni //
'bru sman rin chen klu yi gzungs sngags bcas //
mi zad 'dod dgu 'byung bar byin gyis brlabs //
klu yi nor tshab sa yi bcud du 'bul //
zangs rdza bag zan las byas glang bu ni //
dngul chu klu sman rin chen sngags kyis bkang //
klu rnams mi zad yun gyi gter du 'bul //
'di ltar 'jal 'dums legs par byas zin gyis //
phyin chad 'khon sems gdug pa'i sems spongs la //
pha bu spun zla shag rogs ji bzhin du //
bdag la rtag tu kha 'dzin sdongs grogs mdzod //
rig 'dzin rgyal ba'i bka' las ma 'da' bar //
rnal 'byor bcol pa'iphrin las grub par mdzod //
de nas 'o ma chu dkar mang bya la //
nang du klu sman phye ma btab par bya //
yod na yungs dkar gtsang ma cung zad blug
/sngags 'di brgya rtsa bzlas la phu btab ste //
chu mig g.yas g.yon drag las gar byas sar //
thams cad khyab par shing los bran par bya //
oM su pra tiSh+Tha badzra dun ti mi li mi li ye swA hA/
de yis bkra shis klu dang 'dum byas 'gyur //
glang bu dang ni bum gter yod na ni //
de yi nye logs gang bder sbas la bzhag
/dmar rta gang sbas thams cad tshur la blang //
de zhor gtang rag 'o ma klu sman rnams //
gtor chu dag kyang kun la bkram par bya //
sbal ba bsreg shom gang byas thab kha bshig
/klu sman btab cing sbal pa'i gzugs rnams bsdu //
de nas rjes chog mchod bstod bya ba ni //
oM/
dngos 'byor yid sprul mchod pa dpag med rnams //
rigs gsum mgon po khro bcu khyung gi tshogs //
klu bdud klu chen brgyad sogs rnams la 'bul //
so so'i yon tan tshogs la gus pas bstod //
lhag chad nor 'khrul nyes pa thams cad bshags //
ye shes lha rnams rang rang gnas su gshegs //
klu dang sa bdag yul lha gzhi bdag rnams //
so so rang rang gnas su bde bar dengs //
nA ga rA tsa sa pa ri wA ra badzra muH
se gol gtogs la thams cad byer bar bsgom /
!
/tho bsgyel phur pa thams cad bton par bya //
chu mig steng du kha gab bkab sogs bshig
/rlung lha char bkag gnod byed mnan pa bton //
tshon skud bkrol la 'di ltar bshags pa bya //
rlung lha la sogs gnod byed khyed rnams la //
bdag gis mnan cing gzir pa mthol lo bshags //
rang gi lus la gnod pa'i dpe longs la //
sems can gzhan la gnod pa ma byed cig
/da ni thams cad rang rang gnas su dengs //
bA ya be sarba big nan gats+tsha /
zhes brjod ling+ga rlung khar lan gsum g.yug
/de nas gza' klu'i gzugs dang sbal pa yang //
nang gzhug shog dril blangs la 'tshag bya zhing //
rgyal tho'i tsha tsha shog dril 'tshag bya 'o //
ling+ga rnams kyang 'tshag bya rjes sor mkho //
klu gzugs chu gnas mtsho 'am chu mig sba //
shing los bkab la bya khyis mi lon bya //
sbal gzugs gnyis la khrag thun 'gos yod pas //
chu la mi 'gro'i brag gseb sa phug sba //
klu dang gzhi bdag gtor ma de rnams ni //
da rung bab 'dod chu yi nang du 'bul //
de nas mi 'bab 'dod na gtsang sar 'bul //
'bab 'dod chu yi mtsho chung de gar bskyur //
chad 'dod mtsho chung btang la med par bya //
phur bu kun bton gral mal bshig cing phyags //
klu yi bum chu mtsho 'am chu mig blug
/rigs gsum mgon po'i bum chu de yis ni //
rang dang char g.yog khrus bya khog tu 'thung //
rang gzhan bsdad mal rnams su'ang gtor bar bya /
!
/de nas bsngo ba smon lam rtse gcig btab //
na mo /
phyogs bcu dus gsum sangs rgyas thams cad dang //
pad 'byung rtsa ba gsum gyi lha tshogs rnams //
thugs rje'i dbang gis gsan cing dgongs su gsol //
bdag gis char pa phab pa'i dge ba 'dis //
mu ge'i 'jigs pas nyen pa'i mi rnams la //
longs spyod zang zing sbyin par 'gyur bar shog
/tshad pas gdung ba'i 'bu srin sems can la //
mi 'jigs skyabs kyi sbyin par 'gyur bar shog
/klu dang gnyan dang sa bdag thams cad la //
dam pa'i chos kyi sbyin par 'gyur bar shog
/bdag dang bdag gi char g.yog byed rnams dang //
char zhus byed pa'i rgyu sbyor yon bdag dang //
char pa 'beb byed sa bdag klu gnyan dang //
char pas khyab pa'i sems can srog chags kun //
'di nas nam zhig tshe 'phos gyur ma thag
/bde ba can gyi zhing du brdzus skyes te //
lus rten de la mngon par sangs rgyas shog
/dkon mchog rin chen gsum dang rtsa ba gsum //
skyabs gnas dam pa rnams kyi bkra shis shog
/rgyal ba kun gyi mkhyen brtse nus pa'i bdag
/yi dam rigs gsum mgon po'i bkra shis shog
/lha srin drag po 'dul ba'i stobs mnga' ba //
o rgyan rin po che yi bkra shis shog
/sar gnas sems dpa' 'gro la phan byed pa //
sprul pa'i klu rgyal rnams kyi bkra shis shog
/'jig rten bde zhing lo legs dang //
'bru rnams 'phel zhing chos 'phel dang //
bde legs phun sum tshogs pa dang //
yid la 'dod pa kun 'grub shog
/de nas rdzogs rim stong nyid bsgom pa ni /
snod bcud thams cad 'od zhu bdag la thim //
bdag nyid thugs rje chen po 'od du zhu //
hrIHla thim zhing de yang mi dmigs pa //
rang rig spros bral chos sku rjen par bud //
rang gis stong nyid thun gcig bsgom pa'i tshe //
char g.yog rnams kyis khal bkal 'gro ran tsa //
hU~M/
rang nyid stong pa'i ngang las sgyu ma'i sku //
rta mgrin dmar po dbyug tho sdigs mdzub can //
rta dbu 'tsher zhing ba spu khyung gis gtams //
thugs dbus hrIHnang char g.yog khal rta tshud //
me 'bar gar stabs dang bcas 'gro bar gyur //
oM badzra kro ta ha ya grI wa bdag cag 'khor bcas srungs shig rak+Sha rak+ShaH
de nas tshu zad phyin la tho gcig bya //
de na khroM yig gcig kyang bris byas la /
khroM las tho nyid bya khyung mthing nag ni /
kha gdangs mig bsgrad ral gri'i gshog pa gdengs //
phar la zhal gzigs rjes khyi srung bar gyur //
oM khroM ga ru DaHtsa le tsa le hU~M phaT/
ces bsgom khyung sngags de nyid 'don zhing 'ong //
de nas rang gzhan khyim du 'gro bas chog
/'di min song na 'grim sna gnod 'tshe 'ong //
de nas rgyun du'ang char 'bod byas pa de //
rang gi yon bdag yin snyam 'dun pa bya //
e ma gsar rnying char 'bod mtha' yas grangs mang yang //
zab la tshan che bdud rtsi bum chung yin /   bla ma dgongs 'dus las tshogs lo tog phan byed lhan thabs drug gi nang tshan no //
dgun sgrub thon na legs kyang thon par dka'//
glo bur char 'beb zhi drag rnam gsum yang //
zhi 'bod 'jam yang myur du 'bab par dka'//
drag 'bod myur yang wa thon tsam re yin //
de bas zhi drag gsum ka gcig dril bas //
myur la tshan che zab la rgya che ba //
zhal shes phyag len zab mo mang pos brgyan //
gzhan nas kha bskang gang dgos gzhung du phab //
dmigs pa thams cad gyer sgom zin par sla //
phyag len thams cad bltas chog go bde ba //
snyigs dus char chu dus su mi 'bebs shing //
man ngag phran bu thams cad sna rdugs te //
lha srin nag phyogs shugs che dkar phyogs nyams //
char chu med pas mu ge dar ba'i dus //
'gro la phan bsam bltas chog nyid du bkod //
'di la 'gal 'khrul nyes pa'i cha mchis sam //
sba 'os gsal bkod nyes pa mchis srid na //
pad 'byung rtsa gsum klu dbang tshogs la bshags //
dge bas 'jig rten bde zhing lo legs shog
/de skad rA ga a s+ya zhes byas smras //
dpe 'di rgya cher 'phel zhing mi nub par //
sems can dpag med rnams la phan gyur cig
/mang+ga laM///
/
