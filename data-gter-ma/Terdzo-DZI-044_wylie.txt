@#//
'ja' tshon ma ning gi zhi ba'i las kyi bye brag mkha' 'gro'i sun zlog gi las 'grigs dang /
sangs gling dgongs 'dus phal par sun zlog mdor bsdus bya tshul gnyis gsal bar bkod pa phan bde kun khyab ces bya ba bzhugs so //
na mo gu ru de ba DA ki nI yai /
mkha' 'gro'i dbang phyug bdud 'dul drag po rtsal //
'ja' tshon sku can gter 'byed grub pa'i dbang //
dbyer med rdo rje 'dzin la gus btud nas //
zhi ba'i las kyi rkyen zlog 'dir gsal bya //
bar chad sun ma zlog pa'i tshul gter kha rnams su rgyas bsdus du ma 'byung yang lag len shin tu bde ba'i lugs 'di bshad pa la bdun /
byed pa po gang yin pa /
yul gang la bya ba /
dgos pa gang gi phyir byed pa /
gnas gang du /
dus nam gyi tshe /
tshul gang ltar bya ba /
skyon dang yon tan bshad pa'o //
dang po gang gis byed pa'i slob dpon rab lta sgom gyi drod thob pa /
'bring bsnyen sgrub byin rlabs dang ldan pa /
tha ma dam tshig gtsang zhing cho ga lag len ma nor ba shes pa zhig gis byas na phan thogs par 'gyur ro //
gnyis pa bya ba'i yul bzhi ste /
rab skyes chen 'gro don mdzad pa dang /
'bring sgrub pa phur tshugs byed pa rnams la bla ma yi dam mkha' 'gro'i sun ma dang /
tha ma bstan pa'i sgor zhugs pa dang /
yang mtha' skye bo phal pa rnams la'ang chos skyong 'khrugs pa'am sde brgyad kyis srog dbugs len pa'i sun ma 'byung bas de dag la bya dgos so //
gsum pa bya ba'i dgos pa gang yin na /
gang zag bzhi ka la'ang rgyu sngon gyi las /
rkyen dam nyams kyi grib la sogs pa dang /
rang gi nyams chag byed spyod ma gzob pa la brten nas nad gdon glo bur mi 'dod pa 'byung ba de dag zlog pa la 'di lhag par zab ste /
dgongs 'dus las /
des ni tshe zad 'chi ba'i dus la babs kyang lo gsum gyi bar du bshol thebs par 'gyur ba'i phyir na :
rkyen phran bu zlog pa smros ci 'tshal :
zhes dang /
mdor na phyi nang gi bar chad rtsom pa'i gdon bgegs thams cad bzlog pa'i phyir byed dgos pa la sogs pa rgyu mtshan mang :
der ma zad bstan 'dzin gyi skyes bu dang chos mdzad sgrub pa po'i sku'i rim gror dmigs te sems bskyed dang ldan pas 'di brtsams na bsod nams bsam las 'das pa thob par 'gyur :
zhes gsungs so //
bzhi pa gnas ni rab mkha' 'gro 'du ba'i sar phan stobs che /
tha ma grib ma ngan pas ma phog pa zhig dgos la /
gang zag bsgrub bya rab 'bring tha ma'i bye brag dang bstun no //
lnga pa nam bya ba'i dus la'ang /
long khom yod na yar mar gyi tshes brgyad dang bcu /
nya stong /
zla ba ra ba bzhi /
mkha' 'gro rgyu ba'i dus rnams su bya /
long med glo bur du nad gdon rkyen ngan byung ba'am /
mo rtsis ltas ngan byung ba dang /
khyad par rmi lam du sun ma dang 'chi ltas mang ba /
lo zla zhag kag gi thog tu phyin pa /
bzang ngan mi kha'i grags g.yer sogs byung na de nyid du le lo med par cho ga 'di la brtson dgos so //
drug pa gang ltar bya ba'i tshul la /
spyir gang zag mchog rnams kyi don du dgongs 'dus gsum dang rat+na'i thugs sgrub /
dri med sun zlog sogs las 'byung ba ltar shin tu rgyas par bya dgos shing /
gzhan rnams bsgrub bya'i yul mtho dman gal che chung dang bstun nas 'bring po //
bsdus pa /
yang bsdus kyi tshul du bya dgos pa yin yang /
'dir mchog dman spyi la nyung 'dus su bya ba'i tshul dang /
bye brag skye bo phal pa la dmigs su bya ba'i rim pa gnyis su bstan no //
dang po la gsum /
sbyor ba /
dngos gzhi /
rjes so //
dang po la'ang gnyis las /
thog mar bcas bsham ni /
lha gzhung gang la byed pa de'i mchod gtor tshogs kyi yo byad tshe rdzas sogs bsham /
de'ang rta mgrin nam mkha' 'gro'i phrin las lta bu bsngags kyang stabs bde zhing 'dus che ba dkon mchog spyi 'dus lta bu gtang na legs pas de'i lugs ltar tshogs par bya'o //
de'i mdun ngos sam stegs gzhan la 'bru tshom lnga bkod pa'i steng rin po che'i snod lngar dbus su gtor ma zur brgyad /
shar du zlum po /
lhor gru bzhi /
nub tu zla gam /
byang du zur gsum phyogs mdog can rgyan spros byas pa la dar thag dbus dkar shar sngo lho ser nub dmar byang ljang gu bsgrub bya'i gdan la sleb tshod byas pa dril nas bzhag
/khrus bum bcud ldan me long dar dkar khrus snod bcas pa'ang 'du bya /
sun zlog gi bcas ni /
shing stegs gru bzhi pa'i steng sa gtsang ma la bang rim gsum byas pa'i steng du btsun pa la lha khang gser 'phru can /
sngags pa la mchod rten /
skyes pa la mkhar khang dang dpal bshos /
bud med la mal khang ste khang chung legs par bzos pa'i phyi rol shar du bong zhon /
lhor glang zhon /
nub tu 'brug zhon /
byang du rma bya zhon pa'i bud med dar dang rin po ches brgyan pa /
lag gnyis DA dril thogs pa bkod /
de rgyab phyogs mtshams brgyad du gar mkhan gyi gzugs brgyad bzhag
/thur ma'i rtser khyung 'brug sogs 'dab chags bya rigs kyi gzugs sna tshogs 'dzugs /
bang rim bar ma la mchod pa'i lha mo mchod rdzas sna tshogs thogs pa ci 'grub dang /
lha bshos brgyad /
mar me brgyad /
gcan gzan /
ri dwags /
g.yung dwags rnams spar btab la bkod /
bang rim tha ma la 'brang rgyas zhal dkar sde brgyad bshos bu spyi mthun /
ting lo mchod rdzas dkor cha'i bye brag sna tshogs bzhag
/stegs kyi steng du chu gnas /
sa 'dzul /
khal bkal ba'i gzugs sna tshogs dang /
dkar mngar 'bru sman rin po che dar zab sha tshil la sogs pa blugs la mchod gzhi'i mdun ngos lta bu gar bder gzhi steng 'bru tshom lnga bkod pa'i khar bzhag la rnam lnga'i mchod pa'ang bsham /
de'i mdun du snod gtsang mar 'bru sna'i phye la sman sna rin po che bsres pa'i sbyin bdag gi glud che zhing legs pa la lung tang mig sogs byas pa dang skra sen dngos glan /
dar gos dang rgyan gang 'byor byas la glud phran bcu gnyis kyis bskor /
sbyin bdag pho mo gang yin dang mthun pa'i shing la khram lo grangs btab pa pho la dpung pa g.yas /
mo la g.yon du btsugs /
rta /
drel /
mdzo /
g.yag
/glang sogs la gser dngul 'bru dar ja nas sogs kyi khal bkal ba'i tshul can mang du bzhag
/glud yas rnams shin tu gtsang ma bya /
dril phyis bzhag mi rung /
zor gtor dmar po gru gsum rtsang gis brgyan pa /
'brang rgyas phyed dkar phyed nag la dkar ngos mar me lnga dang nag ngos zor kong lnga thur ma la btsugs pa rnams gang bder bzhag
/bla chen dpon chen la khri dang /
gzhan la rang tshod dang bstun pa'i gdan dkar /
rgya gram g.yung drung gi ri mo yod pa /
dbu zhwa /
phreng ba /
bkra shis rtags rdzas sogs bcag thabs 'bul chas 'og nas 'byung ba rnams kyang gang 'dzom dang /
ma 'dzom pa gzugs brnyan bcas tshogs par bya'o //
gnyis pa las gzhung bsrang ba ni /
gsol 'debs sngon gtor bgegs bskrad nas brtsam mthar chags su gtang zhing /
bzlas pa /
bka' srung gtor 'bul /
tshogs byin rlabs nas gnam phud 'bul ba'am bsgral bstab yan rdzogs par bya /
khrus bum du rdor sems rnam 'joms sme brtsegs gang rung sgom bzlas dang 'od zhu byas la bzhag go
/gnyis pa dngos gzhi la'ang gsum /
sngon 'gro byin rlabs /
dngos gzhi sun zlog
/rjes gshegs skyong ngo //
dang po ni /
bdag gi thugs ka nas raM yaM khaM 'phros /
mdos kyi mi gtsang ba bsregs gtor bkrus /
oM swa b+hA ba sogs kyis sbyang /
stong pa'i ngang las mdos gzhi phyi snod kyi 'jig rten ri rab gling bzhi gling phran lcags ri mu khyud dang bcas pa'i nang du /
mdos gtor nang bcud kyi dpal 'byor lha dang mi'i longs spyod /
mchod pa'i bye brag
/skong ba'i dam rdzas /
mkho dgu'i yo byad /
mdzes dgu'i gzugs 'gros /
gces dgu'i dkor cha /
srog gi skyin po /
lus kyi tshab rin /
'dod pa'i yon tan ma tshang ba med pa rgya nam mkha' dang mnyam zhing dus rgyun chad med par /
mgron rigs gong ma la mchod pa 'og ma la sbyin pa'i gter chen bsam gyis mi khyab par 'byung bar gyur /
ces dmigs la spro na sngags drug phyag drug gi byin rlabs rgyas pa sbyar /
bsdu na nam mkha' mdzod kyi sngags rgya lan gsum gyis byin brlab bo //
gnyis pa sun zlog dngos gzhi la bdun /
las gzhung /
bshags pa /
gdan bzhugs /
tshogs mchod /
glud bsngo /
dar thag
/bcag thabs 'bul ba'o /
dang po ni /
bdag nyid yi dam lha'i thugs ka nas 'od zer 'phros pas bla ma yi dam nam mkha' la sprin ltar 'khrigs /
dpa' bo mkha' 'gro bar snang la char ltar babs /
chos skyong sde brgyad sa gzhi la rlung ltar 'tshubs te skad cig gis byon nas mdun gyi rten dang dbyer med du bzhugs par gyur /
ces dmigs la sbyar spos dbyangs rol bcas /
hU~M:
dgongs shig spros pa med pa'i dbyings :
rang bzhin mtha' bral ngang nyid las :
kun rdzob sgyu ma lta bu las :
thugs rje'i sprul pa sku bzhengs shig :
dur khrod rab tu 'bar ba'i dbus :
rin chen las grub gzhal yas khang :
thod rus brtsegs pa'i sku mkhar na :
pad+ma nyi zla gdan du bting :
ti ra bam chen gcal du bkram :
dregs pa pho mo bsnol ba'i khri :
rab 'jigs gnas mchog dam pa 'dir :
spyan 'dren bzhugs gsol khrus 'bul lo :
na mo :
ar+g+haM nas /
shab+da AHhU~M:
rU pa :
shab+da :
gan+d+he :
ra sa :
spar+she AHhU~M:
sarba pany+tsa a mr-ita khA hi :
hU~M:
rtsa gsum lha tshogs thams cad dang :
dpal mgon lcam dral ma lus dang :
phyi nang gsang ba'i lha tshogs la :
rtag tu gus pas phyag 'tshal lo :
sman raka gtor ma'i mchod pa 'bul :
sdig bshags dge la rjes yi rangs :
chos 'khor bskor zhing bskal par yang :
grangs med 'gro ba'i don la bzhugs :
skyabs gsol byang chub chen por bsngo :
hU~M:
kun bzang rdor sems dga' rab dang :
'jam dpal shrI sing klu sgrub dang :
in+d+ra bo d+hi pad+ma 'byung :
rnal 'byor dbang phyug thams cad kyang :
phyi nang mchod pa 'di bzhes la :
dpa' bo mkha' 'gro'i sun ma zlogs :
hU~M:
bcom ldan rnam snang dbyings phyug sogs :
rigs lnga yab yum lcam dral dang :
thub drug sgo ba yab yum brgyad :
zhi ba bzhi bcu'i dkyil 'khor rnams :
phyi nang mchod pa 'di bzhes la :
dpa' bo mkha' 'gro'i sun ma zlogs :
hU~M:
che mchog yab yum khro bo bcu :
kau rI sing ha dbang phyug sogs :
bka' brgyad khro bo'i lha tshogs rnams :
phyi nang mchod pa 'di bzhes la :
dpa' bo mkha' 'gro'i sun ma zlogs :
hU~M:
yum mchog rdo rje phag mo sogs :
mkha' 'gro sde lnga shugs 'gro dang :
e ka dzA Ti re ma ti :
ma mo mkha' 'gro thams cad kyang :
phyi nang mchod pa 'di bzhes la :
dpa' bo mkha' 'gro'i sun ma zlogs :
hU~M:
ye shes mgon po ma ning dang :
phyag bzhi phyag drug gri gug sogs :
dpal mgon bdun cu srung ma rnams :
phyi nang mchod pa 'di bzhes la :
dpa' bo mkha' 'gro'i sun ma zlogs :
hU~M:
gzhan yang dur khrod gnas brgyad na :
las kyi mkha' 'gro ma lus dang :
'dod dgu lhun grub gzhal yas na :
rigs kyi mkha' 'gro thams cad dang :
drag po e yi gzhal yas na :
'jig rten dregs pa pho mo dang :
thod mkhar 'bar ba'i pho brang na :
ging chen ging phran la sogs dang :
lha srin sde brgyad 'byung po yang :
phyi nang mchod pa 'di bzhes la :
dpa' bo mkha' 'gro'i sun ma zlogs :
hU~M:
stong nyid phyag rgya chen po yis :
ye shes mkha' 'gro'i sun ma zlogs :
byams dang snying rje'i sems skyed kyis :
dbyings kyi mkha' 'gro'i sun ma\u0f8e
bstod bskul phrin las sna tshogs kyis :
dpa' bo mkha' 'gro'i sun ma\u0f8e
dar tshon sna lnga'i mchod pa yis :
rigs kyi mkha' 'gro'i sun\u0f8e
thod pa ltag sprod rnga sgra yis :
rdo rje mkha' 'gro'i sun\u0f8e
rin chen sna lnga'i rgyan cha yis :
rin chen mkha' 'gro'i sun\u0f8e
sha chen spos kyi dud pa yis :
pad+ma mkha' 'gro'i sun\u0f8e
sman sna tshang ba'i dam rdzas kyis :
las kyi mkha' 'gro'i sun\u0f8e
mchod pa'i bye brag sna tshogs kyis :
sangs rgyas mkha' 'gro'i sun\u0f8e
rkang gling dung dang sgra dbyangs kyis :
rigs lnga mkha' 'gro'i sun\u0f8e
sha sna tshang ba'i gtor ma 'dis :
'jig rten mkha' 'gro'i sun\u0f8e
khrag sna tshang ba'i gtor ma 'dis :
sha za mkha' 'gro'i sun\u0f8e
mtshan ldan gsang ba'i rnga chung 'dis :
sna tshogs mkha' 'gro'i sun\u0f8e
gzugs dbyibs mchod rdzas sna tshogs 'dis :
lha srin sde brgyad sun\u0f8e
phye mar zas skom sna tshogs kyis :
rigs drug lan chags sun\u0f8e
'brang rgyas ting lo zhal dkar gyis :
sman mo bran g.yog sun\u0f8e
gser g.yu rin chen khal bkal 'dis :
dkor bdag yongs kyi sun\u0f8e
gzhan yang shing me sa lcags dang :
chu dang nam mkha'i lha la sogs :
'byung bzhi'i lha mo'i sun\u0f8e
ri rab rtse la bzhugs pa ni :
lha chen tshangs pa la sogs pa'i :
lha yi sun ma thams cad zlogs :
ri rab rtsa bar bzhugs pa ni :
sa bdag tsang kun la sogs pa :
lha min g.yul ngo'i sun\u0f8e
rgyu sbyor sbyin pa'i bdag po 'di'i :
sha yi sun ma thams cad zlogs :
khrag gi sun ma thams cad\u0f8e
rus pa'i sun ma thams cad\u0f8e
dbang po sgo lnga'i sun ma thams cad\u0f8e
rnam shes tshogs brgyad sun ma thams cad\u0f8e
mi mthun rkyen ngan bar chad zlog tu gsol :
mo ngan rtsis rtsub thams cad zlog tu gsol :
rtags mtshan rmi lam ngan pa zlog tu gsol :
bran g.yog skye bo'i ya ga zlog tu gsol :
b+h+yo b+h+yo zlog zlog dgra la sgyur du gsol :
zhes brjod /
'di las gzhung rtsa ba yin pas tshar grangs gsum bdun lo grangs la sogs pa gang 'grub 'don /
mdos la 'bru sna tshogs kyis kha gso /
gnyis pa bshags pa bya ba ni /
sbyin bdag bos la mdun du bzhag
/'brang rgyas kyi mar me lnga po sbar ba btegs /
'brang rgyas steng du mar me dug lnga sreg pa'i me kha dog lnga ldan du 'bar ba'i klong du rigs lnga'i mkha' 'gro sku mdog phyag mtshan rgyan cha lugs yongs su rdzogs par gsal ba'i sku las ye shes lnga'i me 'od rab tu 'bar ba 'phros pas /
bsrung bya'i nyon mongs nad gdon sdig sgrib mi mthun pa'i phyogs ngan pa thams cad thul thul bsregs pa'i gzhob nag me 'ur dang bcas pa kong nag tu nyil nyil song bar gyur /
hU~M:
rang bzhin chos dbyings dag pa'i pho brang nas :
rdo rje phag mo gsan cing dgongs su gsol :
khyed ni chos dbyings rnam par dag pa la :
bdag cag ma rig gti mug rtag tu 'khrul :
rdo rje phag mo'i sku la bzod par gsol :
hU~M:
rdo rje mkha' 'gro gsan cing dgongs su gsol :
chos rnams me long ye shes dag pa la :
bdag rtog dbang gis zhe sdang rang sar bzung :
rdo rje mkha' 'gro'i sku la bzod par gsol :
hU~M:
rin chen mkha' 'gro gsan cing dgongs su gsol :
gzung 'dzin mtha' bral mnyam nyid ngo bo la :
gnyis rtog dbang gis nga rgyal rang sar bzung :
rin chen mkha' 'gro'i sku la bzod par gsol :
hU~M:
pad+ma mkha' 'gro gsan cing dgongs su gsol :
ma 'dres rang gsal sor rtog ngo bo la :
zhen 'dzin dbang gis 'dod chags rang sar bzung :
pad+ma mkha' 'gro'i sku la bzod par gsol :
hU~M:
las kyi mkha' 'gro gsan cing dgongs su gsol :
phrin las rnam dag bya grub ngo bo la :
log rtog dbang gis phrag dog rang sar bzung :
las kyi mkha' 'gro'i sku la bzod par gsol :
hU~M:
'byung ba lnga yi bdag nyid dgongs su gsol :
ye nas rnam dag sangs rgyas ngo bo la :
gzung 'dzin dbang gis a 'thas dngos por bzung :
'byung lnga bdag mo'i sku la bzod par gsol :
hU~M:
sha za mkha' 'gro las kyi mkha' 'gro dang :
dkyil 'khor skyong mdzad ma yams brtan ma'i tshogs :
ma rig dbang gis nyes pa'i skyon byung ba :
rigs 'dus mkha' 'gro'i sku la bzod par gsol :
hU~M:
bla ma yi dam mkha' 'gro'i tshogs rnams dang :
sangs rgyas byang sems rig 'dzin grub pa'i tshogs :
chos skyong dam can srung ma rgya mtsho'i tshogs :
'go ba'i lha srin sdongs grogs byed pa'i tshogs :
thams cad kun nas bdag la dgongs su gsol :
bdag cag ma rig rmongs pa'i las dbang dang :
tshe 'di'i rkyen dang yun gyi sgrib gyur rnams :
rab gnong 'gyod pa'i sems kyis mthol lo bshags :
khyed kyi thugs dgongs nam mkha' lta bu la :
thugs la bdag rtog gnyis 'dzin mi mnga' yang :
rab gnong 'gyod pa'i sems kyis mthol bshags na :
mi dmigs btang snyoms ngang du bzhes nas kyang :
mi sgrib tshangs pa'i dngos grub bstsal du gsol :
rnal 'byor gang zhig dam tshig nyams pa dang :
skad cig tsam yang phrad par mi bya zhes :
bka' gsang gnyan po'i rgyud nas de skad gsungs :
ma rig bdag cag lus dang ngag sems kyis :
bag med tshul gyis dam las 'gal gyur te :
phrag dog bag chags skyon gyi grib ma des :
bdag lus sgyu ma 'di la gos gyur na :
ye shes lha tshogs spyan sngar mthol lo bshags :
nyams dang dri ma'i skyon rnams byang bar mdzod :
nyams dang tshogs 'dres nyams pa bskangs pa dang :
nyams dang snod min rnams la chos bshad dang :
nyams pa'i zas zos nyams pa'i chu 'thung dang :
nyams dang gtam brjod kha rlangs phog pa kun :
ye shes lha tshogs rnams la mthol lo bshags :
nyams dang grib ma'i skyon rnams byang bar mdzod :
sa ma ya shud+d+he a a a :
spro zhing nus na ye shes mkha' 'gro'i bshags pa sogs bya /
oM AHhU~M hrIH
sa ma ya d+hA ki nI badzra satwa sa ma ya sogs yi ge brgya pa'i mthar /
d+hA ki nI sa ma ya satwa a a a :
zhes pa gsum sogs brjod /
'brang rgyas dkar nag phan tshun ma 'gos par gris bcad /
dkar po mchod gzhi'i steng dang nag po mdos mdun du bzhag go
/gsum pa gdan bzhugs ni /
bla ma yin na rigs lnga'i phyag mtshan rgya gram gyis spras pa gdan khri rgyab yol bla re bcas /
sngags pa /
skye bo /
bud med rigs ldan sogs la rang tshod dang bstun pa'i gdan btings pa la bzhag nas thog mar khrus bya ba ni /
khrus bum gyi khrus lag len spyi mthun byas te /
ji ltar bltams pa sogs dang /
'di ni khrus mchog sogs /
rgyas par spro na /
'di ni sbyin pa'i sogs phyin drug tshigs bcad dang /
bsdu na /
'di ni pha rol phyin drug chu //
dri ma rnam drug sbyong mdzad pa //
phar phyin drug la legs 'god chu'i /
khrus legs mdzad kyis khrus gsol lo //
zhes dang bar mtshams rnams su khrus bum sgrub byed gang yin gyi sngags dang /
oM e hoHshud+d+he shud+d+he /
yaM hoHshud+d+he shud+d+he /
baM hoHshud+d+he shud+d+he /
laM hoHshud+d+he shud+d+he /
raM hoHshud+d+he shud+d+he /
a A swA hA/
chag nyams dang rtog sgrib thams cad shAn+tiM ku ru swA hA/
zhes khrus bdun rig pa bcas brjod la khrus bya /
de dag sku la sogs sh+lau ka gnyis sngags bcas brjod pas sku phyi bya /
mkha' 'gro'i gtor ma las dar thag 'then te bsgrub bya'i phyogs bzhi dbus lngar sbrel /
mdun du mchod pa rnam bdun bsham /
de nas bla chen dang sngags 'chang tshad ldan yin na /
slob dpon gyi go sa dang bstun pa'i gus 'dud dang bcas /
kye /
'gro ba'i mgon skyabs lags /
zhes sam /
kye :
rig 'dzin chen po lags :
khyed mkha' 'gro'i gnas su ma 'byon par :
nged rang bod kyi yul du bzhugs par zhu :
zhes zhus pa'i lan du /
de ltar bya'o :
zhes gdab /
yang zhu 'bul /
hU~M:
mkha' 'gro'i yul las sdug pa med :
'ja' tshon gur khang legs rgyu med :
de yang mi rtag yal nas 'gro :
me tog char 'bab legs rgyu med :
rmi lam sgyu ma tsam zhig yin :
pho brang longs spyod ldan pa yang :
yang dag rtsis na yal nas 'gro :
mkha' 'gro'i yul las sdug pa med :
mkha' 'gro'i yul las btsog pa med :
mkha' 'gro'i yul las zhan pa med :
mkha' 'gro'i yul las ngan pa med :
zas su mi sha dron mo za :
skom du mi khrag dron mo 'thung :
las su gsod dang gcod la rngams :
'thab rtsod las la zin dus med :
de 'dra'i yul du ma byon par :
bod kyi yul du bzhugs par zhu :
gling mchog khyad par 'dzam bu'i gling :
yang sgos gangs can bod kyi yul :
spyan ras gzigs kyi zhing khams yin :
sangs rgyas nyid kyis lung bstan cing :
dam chos dar zhing rgyas pa'i sa :
'di las lhag pa gzhan na med :
mkha' 'gro'i gnas su ma byon par :
bod kyi yul du bzhugs par zhu :
pha ma sems can don du bzhugs par zhu :
bla chen la /   chos rgyud slob rgyud spel phyir bzhugs par zhu :
sngags 'chang la /   bu dang tsha bo'i don du bzhugs par zhu :
gnyis kar /   dkar po dge ba spel phyir bzhugs par zhu :
nag po'i sdig sgrib sbyong phyir bzhugs par zhu :
nyams rtogs yon tan rgyas phyir bzhugs par zhu :
dal 'byor don ldan bsgrub phyir bzhugs par zhu :
lan du /
de ltar bya'o :
zhes gdab /
bka' drin che'o :
zhes zhu /
skyes pa bud med phal pa la zhus lan mi dgos pas khrus tshar nas tshogs la 'jug go
/bzhi pa tshogs mchod ni /
tshogs rdzas chu chang nang gsum gyis bran la dkon spyi ltar /
hrI:
bdag nyid lha yi sogs nas /
ga Na tsakra pU dza khA hi :
bar brjod /
tshogs phud sman gtor dang mkha' 'gro'i gtor ma rnams la phul te /
hrIH
mkha' 'gro'i dbang phyug pad+ma 'od 'bar sku
/DA ki rgya mtsho'i 'khor tshogs sprin ltar 'khrigs //
zhal zas tshogs kyi mchod pa 'di bzhes la //
ma tshogs mkha' 'gro yongs kyi sun ma zlogs //
zhi ba'i las mdzad rdo rje thod phreng rtsal //
rdo rje mkha' 'gro 'khor tshogs 'bum gyis bskor //
zhal zas tshogs kyi mchod pa 'di bzhes la //
shar phyogs rdo rje mkha' 'gro'i sun ma\u0f8e
rgyas pa'i las mdzad rat+na thod phreng rtsal //
rin chen mkha' 'gro 'bum gyi 'khor dang bcas //
zhal zas tshogs kyi mchod pa 'di bzhes la //
lho phyogs rin chen mkha' 'gro'i sun ma\u0f8e
dbang gi las mdzad pad+ma thod phreng rtsal //
pad+ma mkha' 'gro 'bum gyi tshogs dang bcas //
zhal zas tshogs kyi mchod pa 'di bzhes la //
nub phyogs pad+ma mkha' 'gro'i sun ma\u0f8e
drag po'i las mdzad karma thod phreng rtsal //
las kyi mkha' 'gro 'bum gyi tshogs bcas kyis //
zhal zas tshogs kyi mchod pa 'di bzhes la //
byang phyogs las kyi mkha' 'gro'i sun ma\u0f8e
rig 'dzin dpa' bo yongs rje pad+ma 'byung //
ging chen dpa' bo 'bum gyi 'khor dang bcas //
zhal zas tshogs kyi mchod pa 'di bzhes la //
rig 'dzin dpa' bo yongs kyi sun ma\u0f8e
ma mo yongs kyi ded dpon pad+ma 'byung //
snang srid ma mo 'bum gyi 'khor dang bcas //
zhal zas tshogs kyi mchod pa 'di bzhes la //
snang srid ma mo rnams kyi sun ma\u0f8e
brtan ma yongs kyi spyi rje pad+ma 'byung //
brtan skyong sman phran mang po'i g.yog dang bcas //
zhal zas tshogs kyi mchod pa 'di bzhes la //
brtan ma bcu gnyis rnams kyi sun ma\u0f8e
snang srid dregs pa kun 'dul pad+ma 'byung //
sde dpon sde brgyad yul lha'i bran dang bcas //
zhal zas tshogs kyi mchod pa 'di bzhes la //
snang srid sde brgyad rnams kyi sun ma\u0f8e
che mchog pad+ma'i bka' las ma 'da' bar //
tshe dang srog gi bar chad da zlogs shig
/rnal 'byor bdag dang bsrung bya 'khor bcas kyis //
o rgyan tshe dpag med la skyabs gsol gyis //
thugs rje ma chung sngon gyi dam bca' dgongs //
dus min 'chi ba'i rkyen rnams zlog nas kyang //
tshe dang sgrub pa mtha' ru phyin pa dang //
byang chub sgrub la bar chad med par mdzod //
bdag dang bsrung bya rdo rje'i dam tshig can //
lus rten 'di la sangs rgyas ma thob bar //
skye 'chi 'pho 'gyur med par dam bca' 'o //
ye shes las dang 'jig rten sar gnas pa'i //
ma mo mkha' 'gro lha srin thams cad kyang //
'di nyid byang chub sgrub la gegs ma byed //
gal te byang chub sgrub la gegs byed na //
lcang lo can du khro bo'i chad pas sdigs //
dam tshig nyams pas rdo rje dmyal bar ltung //
de bas dus min 'chi ba'i rkyen sol la //
sgrub mchog rnal 'byor sku tshe bsring bar mdzod //
oM d+hA ki nI sa ra nan mu kha sa du na zlog
/ces brjod /
spro na /
ye shes sku mchog brjod /
lnga pa glud bsngo ba ni /
zur gsal ltar glud rabs lha'i gaN+De 'dir sbyar /
na mo /
bdag gi bsam pa'i stobs dag sogs bden tshig brjod la /
kye :
sun ma'i tshogs rnams snyan gson dang :
sangs rgyas dgongs pa las byung ba'i :
sku glud rin chen rgyan dang ldan :
mtshan dpes rab brgyan gzi brjid che :
kha dog dbyibs legs bsam mi khyab :
sangs rgyas thub pa'i sku tshad yin :
yod pa rang gi rgyu las bsgrubs :
med pa mi la bslus nas brdzangs :
khyod sun ma'i tshogs la glud 'bul lo :
tshogs dang gtor ma sman raka 'bul :
rol mo sil snyan mchod pa 'bul :
snyan pa'i dbyangs kyi mchod pa 'bul :
bdud rtsi chang gi mchod pa 'bul :
phyi nang gsang ba'i mchod rdzas 'bul :
mkha' 'gro'i sun ma phyir log mdzod :
rigs bzang skyes bu 'di nyid ni :
'gro don bstan pa rgyas pa dang :
sems can myang 'das dbyings 'god phyir :
ji srid 'khor ba ma stongs bar :
bod kyi yul 'dir bzhugs pa la :
khyed rnams sun ma mi 'byon zhu :
zhes bsngo /
'dir longs khyab med na glud rabs mi sbyor bar glud byin rlabs dang bden tshig brjod nas gzhung 'di kho nas bsngos kyang 'thus so //
drug pa dar thag bsdu ba ni /
thog mar bla chen dang sngags 'chang yin na maN+Dal tshig lhug pa'i mthar /
'di nyid dpal ldan bla ma dam pa gdul bya gzhan don du mi dgongs par bdag sogs bstan 'gro'i mgon du yul dang gnas mchog 'di nyid du /
zhabs pad bskal pa rgya mtshor 'gyur ba med par brtan par gsol ba 'debs pa'i yon du 'bul bar bgyi'o //
zhes dang /
kye :
'gro ba'i skyabs mgon mtshan ldan bla ma rje :
gnas gsum mkha' 'gro'i yul du ma 'byon par :
bod yul sems can don du bzhugs su gsol :
bu slob gdul bya smin grol mdzad du gsol :
yang sngags pa la /
kye :
mthu stobs rtsal ldan sngags 'chang chen po rje :
zhes tshig rkang dang po kha sgyur la zhu /
khyim bdag dang mo btsun phal pa la maN+Dal mi dgos /
bkra shis kha dar lta bu gtad la /
kye :
rigs bzang lha yi skyes bu dpa' rtsal can :
ces sam /
kye :
rigs ldan lha yi sras mo yid 'ong ma :
zhes pa'i mthar /
sun mas bslus pa'i yul gzhan ma 'byon par :
gnyen 'brel 'khor 'bangs don du bzhugs su gsol :
dkar po dge ba'i lam mchog mthar phyin mdzod :
ces brjod pa'i lan sngar bzhin btab /
de nas slob dpon nam las rdor gyis dar thag 'don tshig dang bstun la bsdus te /
shar rdo rje rigs kyi mkha' 'gro ma //
sku mdog sngon mo mdangs dang ldan //
rang 'dra rdo rje dpa' bor bcas /
khyed 'khor dang bcas la gsol ba 'debs //
shar gyi dar thag dbyings su sdus //
shar gyi sun ma zlog tu gsol //
spyir dam tshig can gyi sdongs grogs mdzod /
(/sgos mtshan ldan bla ma'i sku tshe srings //
zhes dang /
sngags pa la /
sgos rig 'dzin bla ma'i sku tshe srings //
zhes dang /
skyes pa la /
sgos skyes bu 'di yi tshe srog srings //
bud med la /
sgos rigs ldan 'di yi tshe srog srings //
zhes sgyur ba 'og ma rnams la'ang 'gre
/rdor sems tshe yi dngos grub stsol //
bskal brgya'i bar du 'tsho gzhes shog
/ces rol mo dang bcas shar gyi dar thag gtor ma'i drung du bsdu ba 'og ma rnams la'ang rigs 'gre /
!
lho rin chen rigs kyi mkha' 'gro ma //
sku mdog ser mo mdangs dang ldan //
rang 'dra rin chen dpa' bor bcas /
khyed 'khor dang bcas la gsol ba 'debs //
lho yi dar thag dbyings su sdus //
lho yi sun ma zlog tu gsol //
spyir dam tshig can gyi sdongs grogs mdzod /
(/sgos mtshan ldan bla ma'i sku tshe srings /)
/rin 'byung tshe yi dngos grub stsol //
bskal brgya'i bar du 'tsho gzhes shog
!
/nub pad+ma rigs kyi mkha' 'gro ma //
sku mdog dmar mo mdangs dang ldan //
rang 'dra pad+ma dpa' bor bcas /
khyed 'khor dang bcas la gsol ba 'debs //
nub kyi dar thag dbyings su sdus //
nub kyi sun ma zlog tu gsol //
spyir dam tshig can gyi sdongs grogs mdzod /
(/sgos mtshan ldan bla ma'i sku tshe srings /)
/snang mtha' tshe yi dngos grub stsol //
bskal brgya'i bar du 'tsho gzhes shog
!
/byang las kyi rigs kyi mkha' 'gro ma //
sku mdog ljang mo mdangs dang ldan //
rang 'dra karma dpa' bor bcas /
khyed 'khor dang bcas la gsol ba 'debs //
byang gi dar thag dbyings su sdus //
byang gi sun ma zlog tu gsol //
spyir dam tshig can gyi sdongs grogs mdzod /
(/sgos mtshan ldan bla ma'i sku tshe srings /)
/don grub tshe yi dngos grub stsol //
bskal brgya'i bar du 'tsho gzhes shog
!
/dbus sangs rgyas rigs kyi mkha' 'gro ma //
sku mdog dkar mo mdangs dang ldan //
rang 'dra bud+d+ha dpa' bor bcas /
khyed 'khor dang bcas la gsol ba 'debs //
dbus kyi dar thag dbyings su sdus //
dbus kyi sun ma zlog tu gsol //
spyir dam tshig can gyi sdongs grogs mdzod /
(/sgos mtshan ldan bla ma'i sku tshe srings /)
/snang mdzad tshe yi dngos grub stsol //
bskal brgya'i bar du 'tsho gzhes shog
/ces dbus kyi dar thag bsdu 'o //
bdun pa bcag thabs 'bul tshigs gshar gdangs bya /
'bul bya re re bzhin dngos 'byor dngos dang ma 'byor pa gzugs brnyan la sogs 'bul te /
bla ma la /
kye :
'gro ba'i skyabs mgon mtshan ldan bla ma la :
zil gnon dbu zhwa'i bcag thabs 'bul lo :
dbu la bzhes :
bzlas brjod phreng ba'i bcag thabs 'bul lo :
phyag la dkri :
rdo rje dril bu'i bcag thabs 'bul lo :
rdor dril phyag gnyis bsnol rgyas thugs kar blang :
snang gsal mar me'i bcag thabs 'bul lo :
zhal zas tshogs kyi bcag thabs\u0f8e
bdud rtsi rak+ta'i bcag thabs\u0f8e
bde chen longs spyod bcag thabs\u0f8e
sha chang spod sna'i bcag thabs\u0f8e
'dod yon lnga yi bcag thabs\u0f8e
me tog 'bru sna'i bcag thabs\u0f8e
dar zab na bza'i bcag thabs\u0f8e
phyag mtshan bzang po'i bcag thabs\u0f8e
bde stong grogs kyi bcag thabs\u0f8e
glegs bam po ti'i bcag thabs\u0f8e
ku ku rA tsa'i bcag thabs\u0f8e
gyi ling rta yi bcag thabs\u0f8e
bzhugs gdan 'bol gyi bcag thabs\u0f8e
bzhugs khang pho brang bcag thabs\u0f8e
dpon slob grwa pa'i bcag thabs\u0f8e
'dus pa 'khor gyi bcag thabs 'bul lo :
zhes 'bul lo /
sngags pa la /
kye :
mthu stobs rtsal ldan sngags 'chang chen po la :
zil gnon dbu zhwa'i sogs gong bzhin bya /
skyes pa la /
kye :
rigs bzang lha yi sras po la :
zil gnon dbu zhwa'i bcag thabs 'bul lo :
mdzes pa'i rgyan gyi bcag thabs\u0f8e
'dod yon lnga yi bcag thabs\u0f8e
me tog 'bru sna'i bcag thabs\u0f8e
dar zab na bza'i bcag thabs\u0f8e
phyag mtshan bzang po'i bcag thabs\u0f8e
bde stong grogs kyi bcag thabs\u0f8e
ku ku rA tsa'i bcag thabs\u0f8e
gyi ling rta yi bcag thabs\u0f8e
bzhugs gdan 'bol gyi bcag thabs\u0f8e
bzhugs khang pho brang bcag thabs\u0f8e
longs spyod nor rdzas bcag thabs\u0f8e
gnyen 'brel mdza' bshes bcag thabs\u0f8e
'dus pa 'khor gyi bcag thabs 'bul lo :
zhes dang /
bud med la /
kye :
rigs ldan lha yi sras mo la :
rin chen dbu rgyan bcag thabs 'bul :
mdzes pa'i rgyan gyi sogs man skyes pa ltar bya'o //
de nas bla chen yin na /
khri 'gyur ba med pa rdo rje'i khri //
'pho 'gyur med pa nor bu'i khri //
'jigs brgyad bral ba seng ge'i khri /
khri 'di las lhag pa gzhan na med /
khri 'di la dgongs nas bzhugs su gsol //
gdan dri ma med pa pad+ma'i gdan //
ma rig mun sel zla ba'i gdan //
gsal 'grib med pa nyi ma'i gdan //
gdan 'di las lhag pa gzhan na med //
gdan 'di la dgongs nas bzhugs su gsol //
mi 'gyur g.yung drung lta bur bzhugs su gsol //
mi 'gag tshangs dbyangs lta bur bzhugs su gsol //
g.yo med rdo rje lta bur bzhugs su gsol //
lhun grub chen po'i ngang du bzhugs su gsol //
phyogs las rnam rgyal mnga' bar bzhugs su gsol //
zhes dang rang rang gi zhabs brtan shes na'ang brjod /
sngags pa che rigs la'ang de ltar bya /
phal pa rnams la /
oM a mA ra Ni dzI ban+ti ye swA hA//
bla ma mchog gsum yi dam dkyil 'khor lha //
mkha' 'gro chos skyong srung ma'i bden stobs kyis //
tshe srog bar du gcod pa kun zhi zhing //
lo brgyar 'tsho gzhes don gnyis mthar phyin shog
/ces sogs ring 'tsho'i smon lam ji ltar 'os pa bya'o //
de nas phye mar dang dkar spro sogs yod na drang /
tshogs la rol zhing lhag ma gtang ba dkon spyi ltar bya //
gsum pa rjes gshegs skyong la brgyad /
chad tho /
bka' bsgo /
gshegs gsol /
zor 'phen pa /
brtan ma /
rta bro /
srung 'khor /
tshe 'gugs so //
dang po la lam sel dkar gtor dang gser skyems bsham /
raM yaM khaM/
oM AHhU~M ha hoHhrIH
lan gsum gyis byin brlab /
'dod yon zag pa med pa'i bdud rtsi'i rgya mtshor gyur /
hU~M/
rtsa brgyud bla ma yi dam zhi khro'i lha //
dpa' bo mkha' 'gro dam can rgya mtsho'i tshogs //
gser skyems 'di bzhes mdos zor lam sgo phyes //
rnal 'byor mthu skyed bar chad rkyen ngan zlogs //
dpal mgon bdun cu dkar po'i phyogs skyong dang //
bod skyong srung ma yul ris gzhi gnas bdag
/gser skyems 'di bzhes mdos zor lam sgo phyes //
rnal 'byor mthu skyed bar chad rkyen ngan zlogs //
pha mes rgyud srung lo zla zhag dus bdag
/khyad par dus dang phyogs su rgyu ba rnams //
gser skyems 'di bzhes mdos zor lam sgo phyes //
rnal 'byor mthu skyed bar chad rkyen ngan zlogs //
ces mdos zor gtang phyogs su 'bul /
de nas dmar gtor la 'gugs gzhug byas te /
spro na drag seng lta bu yi dam gyi bskul 'don /
bsdu na mi dgos /
las gzhung gi chad mdo gyer la gtor ma phul /
gnyis pa bka' bsgo ba ni /
dar ras 'bru sman zas sna sogs rdzongs su btab la /
hU~M b+h+yo :
rnal 'byor dur khrod rgyu zhing tshogs khang nyul :
zas su sha za skom du khrag la 'thung :
las su sangs rgyas bstan pa skyong ba rnams :
mchod gtor bzhes la shugs 'gro'i sun ma zlogs :
bod khams skyong ba'i brtan ma bcu gnyis kyis :
ma tshogs dbang phyug bdud mo'i sun ma zlogs :
sngon tshe slob dpon pad+ma'i bka' ma bcag :
da lta rnal 'byor bdag gi dam ma 'da':
yang gcig sun ma zlog pa ni :
ye shes mkha' 'gro'i sun ma zlogs :
'jig rten mkha' 'gro'i sun ma zlogs :
chos skyong srung ma'i sun ma\u0f8e
gzhi bdag lha klu'i sun ma\u0f8e
yang gcig sun ma zlog pa ni :
ma mo mkha' 'gro'i rgyal mo ste :
dkar mo spyan gcig ma yi sun ma\u0f8e
nag mo ral gcig ma yi sun ma\u0f8e
slob dpon srung ma'i sun ma\u0f8e
bla rkun bzhi yi sun ma\u0f8e
ma mo rnam bzhi'i sun ma\u0f8e
las kyi ma bzhi'i sun ma\u0f8e
bse yi lha mo bzhi yi sun ma\u0f8e
gnod sbyin snying 'phrog sun ma\u0f8e
bka' sdod blon po bzhi yi sun ma\u0f8e
dam gnas ma bzhi'i sun ma\u0f8e
yid skyes mkha' 'gro'i sun ma\u0f8e
dbugs 'phrog lha mo bzhi yi sun ma\u0f8e
snying 'phrog ma bzhi'i sun ma\u0f8e
las kyi ma mo bzhi yi sun ma\u0f8e
ma sring brtan ma'i sun ma\u0f8e
steng phyogs lha yi sun ma\u0f8e
'og phyogs klu yi sun ma\u0f8e
bar snang gnyan gyi sun ma\u0f8e
sun ma'i rigs gyur thams cad la :
phyi nang gsang ba'i mchod pa 'bul :
dngos 'byor yid sprul mchod pa 'bul :
mi bas glud mtshar mchod pa 'bul :
bya las spu mtshar mchod pa 'bul :
mchod pa bzhes la sun ma zlogs :
zhes brjod la glud sngon du 'gro ba'i mdos kha phyir sgyur ro //
gsum pa gshegs gsol ni /
hU~M:
da ni gshegs shig gshegs re ran :
da ni bzhugs pa yun ma ring :
nyi ma nub phyogs pha gi nas :
mkha' 'gro'i 'bod dbyangs lhangs se lhang :
rol mo sil snyan khrol lo lo :
dpa' bo dpa' mo gar stabs 'khyug :
de 'dra'i gnas mchog nyams re dga':
de 'dra'i gnas mchog dri re zhim :
khyed rnams de ru byon re ran :
rang rang yul der gshegs su gsol :
bskyal lo khyed rnams 'byon par zhu :
khyed rnams 'byon pa'i shul lam bde :
dri bzang sman ngad chi li li :
rkang gling mchod tshogs thibs se thib :
zhing lpags g.yang gzhi gos re dro :
thod pa'i khang khyim brjid re che :
bam chen mi ro dpangs re mtho :
tshil chen mar me 'od re che :
rak+ta'i rgya mtsho me re re :
ba liM gtor ma ri ltar spungs :
me tog shing thog bkrag mdangs ldan :
zas sna sna tshogs thibs se thib :
khyed rnams lam bstan shin tu legs :
da lta nyid du gshegs par zhu :
skyi ser rlung la 'chibs te gshegs :
bya rgyal rgod po 'chibs te gshegs :
rta dril bong bu 'chibs te gshegs :
stag gzig dom dred 'chibs te gshegs :
lam bstan sdang ba'i dgra la bstan :
lam bstan gnod pa'i bgegs la bstan :
zhes brjod la /
snang srid kyi ma mo mkha' 'gro lha srin sde brgyad la sogs pa rnams kyis mdos yas rnams dang sbyin bdag gi glud la sogs pa khyer nas dgyes shing tshims te rang rang 'dod pa bskangs /
sngon chad gnod pa byas pa rnams bkrol /
phyin chad mi byed par dam bcas te rang gnas su dgyes pas gshegs par gyur par mos la /
sku glud dang rdzongs ba rnams kyis sna drangs mdos thag ring du bskyal lo //
de'ang shar du phul na sun ma'i sna 'dren du 'gyur bar gsungs pas mi legs /
sgrub pa po dang sbyin bdag gi lo lha min zhing mkha' 'gro phar rgyu phyogs de 'grigs na legs /
'bul yul dngos /
nub stod smad lho nub nub byang rnams la 'bul dgos par gsungs /
nad pa yin na glud phran gcig 'dre lnga sdod pa'i sar skyel ba'ang bshad do //
bzhi pa zor 'phen pa ni /
slob dpon lha'i nga rgyal dang ldan pas zor gtor mdos bor ba'i rgyab phyogs su 'phen la /
hU~M:
dmar gyi gtor ma chen po 'di :
mkha' 'gro dam can mchod pa'i rdzas :
bgegs dang dam sri sgrol ba'i mtshon :
nad dang rims kyi na bun 'thibs :
mtshon dang thun gyi char pa 'beb :
bstan pa bshig pa'i dgra bo la :
mtshon cha sna tshogs char pa phob :
khrag thun sngags zor dgra la rgyob :
phung byed 'dre la gtor zor rgyob :
gnod byed bgegs la gtor zor rgyob :
bar chad rkyen la gtor zor rgyob :
ma mo mkha' 'gro'i dmag dpung zlogs :
snang srid yongs kyi sun ma zlogs :
ltas ngan brgyad cu rtsa gcig zlogs :
ye 'drog sum brgya drug cu\u0f8e
nad rigs bzhi brgya rtsa bzhi\u0f8e
bgegs rigs stong phrag brgyad cu\u0f8e
rmi lam mtshan ltas ngan pa\u0f8e
mi kha bra mchu thams cad\u0f8e
bsam ngan sbyor rtsub thams cad\u0f8e
rlung 'khor phung sel thams cad\u0f8e
byad phur khang sel zhing sel\u0f8e
thab sel byed pa'i ltas ngan\u0f8e
nad yams 'khrug rtsod thams cad\u0f8e
'jig rten 'das dang ma 'das kyi :
ltas ngan sun ma thams cad\u0f8e
zlog go gtor mdos 'di yis zlogs :
sgyur ro chag che nyam nga sgyur :
ye shes dang 'jig rten gyi sun ma thams cad rang gnas su zlogs shig :
mA ra ya phaT:
zlogs shig :
ces brjod la /
gzhan yang seng gdong ma dang /
lok+t+ri'i dmod pa gtsor gyur thal rdeb zlog pa ci 'grub bya'o //
lnga pa brtan skyong ni /
gtor snod bshal pa'i chu brtan ma'i gtor mar blugs /
oM AHhU~M gis bdud rtsir brlabs la las gzhung ltar brtan ma bskyang /
drug pa rta bro ni /
gtor snod sbubs pa'i 'og tu sgab 'dre dam sri 'gugs gzhug byas la rta bro brdungs shing lha rgyal brjod /
bdun pa srung 'khor ni /
las gzhung gi srung 'khor 'don la bsgrub bya srung 'khor shin tu brtan po'i nang du tshud cing tshe dpag med kyi skur gyur par mos /
brgyad pa tshe 'gugs ni /
mda' dar g.yab la tshe 'gugs gyer /
tshe rdzas yod na bkye zhing tshe chang drang ngo //
gsum pa rjes kyi rim pa ni /
lha gzhung gi gtang rag mchod bstod /
nongs bshags nas /
shis brjod sogs las gzhung ltar tshang bar bya'o //
!
//gnyis pa phal pa la dmigs su bya ba ni /
gong gi des kyang 'thus mod /
gdan bzhugs bcag thabs sogs mi dgos pa'i dkyus ma 'di'ang stabs bde zhing 'thad pas de ltar na /
lha gzhung gi mchod tshogs gtor ma bshams pa'i mdun du khri'u'i khar mkha' 'gro'i dpal gtor zur gsum che ba gcig la zur gsum bcu gsum dang mar me bcu gsum gyis bskor /
sde brgyad bshos bu spyi mthun yang mtha' skor du bzhag la dar zab snying sna sha sna la sogs pas brgyan /
sman raka
/phyi mchod phreng tshar du bsham /
de'i mdun phyogs dma' bar lha mo nag mo dre'u nag la kha phyir log tu zhon pa /
g.yas khram shing dang g.yon thod khrag 'dzin cing mi lpags gyon pa'i gzugs byas la bzhag
/sbyin bdag gi glud mtho gang las mi chung ba skra sen gos dum bskor /
glud rdzas tshang bar byas la lha mo la kha phyogs par bzhag pa'i bar du /
glud rdzas dar ras 'bru sman rin chen sha mar ja dar sogs ci 'byor dang /
ma 'byor na sa rdo dkar nag dang bye ma la sogs pa longs spyod sna tshogs su dmigs la snod du spungs pa'i logs su 'jal byed bre srang rgya phul gnyis gsum bzos la bzhag
/de nas dkon spyi lta bu yi dam gang la brten kyang rung mod /
mkha' 'gro'i las gzhung zhig yin na 'brel che /
gong ltar tshogs skong lhag ma yan chad grub par bya'o //
de nas mdos gtor yas glud rnams sngags drug phyag drug gis byin brlab /
gong gzhi mkha' 'gro'i gtor ma sogs la dmigs te /
rang nyid lhar gsal ba'i mdun gyi nam mkhar bcom ldan 'das rdo rje phag mo la 'khor rigs bzhi'i mkha' 'gro ye shes kyi d+hA ki dpag tu med pas bskor ba /
ye shes kyi ma mo mkha' 'gro'i sun ma zlog pa'i phrin las mdzad pa /
de'i mdun du sku gzugs stong pa'i ngang las skad cig gis ma mo mkha' 'gro yongs kyi pho nya lha mo nag mo khram shing dang thod khrag bsnams shing dur khrod chas kyis brgyan pa /
dre'u nag mo la kha phyir log tu zhon pa la 'jig rten ma mo sde brgyad 'byung po'i tshogs kyis bskor ba /
'jig rten gyi ma mo gdon bgegs 'dre srin tshogs kyi sun ma zlog pa'i las mdzad pa /
dmar gtor 'jig rten gyi ma mo mkha' 'gro dregs pa sde brgyad 'dre srin dang bcas pa'i sun ma dgyes shing tshims par byed pa'i longs spyod bsam gyis mi khyab pa /
glud rdzongs gdab rnams kyang gang la gang mkho ba'i 'dod yon ngag nas ji ltar smros pa ltar 'dzad med nam mkha' mdzod kyi gter chen por gyur /
oM AHhU~M/
lan gsum brjod /
de nas rnal 'byor pa lha'i nga rgyal dang ldan pas /
gsur chen gyi dud pa gtang /
rol mo bsgrags la 'di skad do /
hU~M hrI:
spros med rnam dag rang bzhin las :
thod rus brtsegs pa'i gzhal yas 'dir :
spyan 'dren bzhugs su gsol ba ni :
ma mo mkha' 'gro'i tshogs rnams kun :
dregs pa lha srin sde brgyad dang :
'dre srin 'byung po la sogs pa'i :
'jig rten snang srid lha 'dre'i tshogs :
sbyin bdag 'di la gnod byed pa'i :
sun ma'i tshogs rnams ma lus kun :
rang rang gnas nas sku skyod la :
bshams shing mchod pa'i gnas 'di ru :
skad cig tsam gyis spyan 'dren gyis :
yud tsam zhig gis gshegs su gsol :
yud tsam zhig gis gshegs nas kyang :
gru gsum 'bar ba'i gzhal yas 'dir :
bshams pa'i gzugs dang gtor ma dang :
mchod pa 'bul phyir bzhugs su gsol :
bzhugs nas bshams pa'i mchod gtor bzhes :
bzhes nas sbyin pa'i bdag po la :
gnod cing 'tshe bar byed pa yi :
sun ma'i tshogs rnams zlog pa dang :
gzhan yang ji ltar bcol ba yi :
phrin las myur du 'grub par mdzod :
ces spyan drangs pa tsam gyis sun ma'i tshogs 'khor dang bcas pa thams cad mdun du spung gis tshogs par bsam /
hU~M/
ma mo mkha' 'gro'i tshogs rnams dang //
dregs pa lha srin sde brgyad dang //
'khor gyi 'byung po'i tshogs rnams la //
gzugs sgra dri ro reg bya'i tshogs //
mAM sa khrag chang 'bras dang sman //
me tog bdug pa mar me dri //
zhal zas rol mo'i sgra dbyangs dang //
bcud ldan ba liM bza' bca' btung //
ci 'dod mchod pa 'bul lags na //
dgyes pa chen pos bzhes nas kyang //
chag che nyam nga'i bar chad zlogs //
d+hA ki nI sa pa ri bA ra ar+g+haM nas /
shab+da'i bar dang /
ma hA mAM sa rak+ta kiM ni ri ti ba su ta su rA ba liM ta /
rU pa shab+da gan+d+he ra sa spar+she sarba pU dza kha kha khA hi /
zhes mchod gtor 'bul /
zlog phrin bcol ba ni /
b+h+yo :
rdo rje rigs kyi mkha' 'gro ma :
dam la gnas shing phrin las mdzod :
dmar gyi gtor ma 'di bzhes la :
shar gyi phyogs nas byung ba yi :
gnod byed sun ma zlog tu gsol :
rin chen rigs kyi mkha' 'gro ma :
dam la gnas shing phrin las mdzod :
dmar gyi gtor ma 'di bzhes la :
lho yi phyogs nas byung ba yi :
gnod byed sun ma zlog tu gsol :
pad+ma rigs kyi mkha' 'gro ma :
dam la gnas shing phrin las mdzod :
dmar gyi gtor ma 'di bzhes la :
nub kyi phyogs nas byung ba yi :
gnod byed sun ma zlog tu gsol :
las kyi rigs kyi mkha' 'gro ma :
dam la gnas shing phrin las mdzod :
dmar gyi gtor ma 'di bzhes la :
byang gi phyogs nas byung ba yi :
gnod byed sun ma zlog tu gsol :
sangs rgyas rigs kyi mkha' 'gro ma :
dam la gnas shing phrin las mdzod :
dmar gyi gtor ma 'di bzhes la :
steng gi phyogs nas byung ba yi :
gnod byed sun ma zlog tu gsol :
b+h+yo :
rdo rje rigs kyi shugs 'gro ma :
dam la gnas shing phrin las mdzod :
dmar gyi gtor ma 'di bzhes la :
shar lho mtshams nas byung ba yi :
gnod byed sun ma zlog tu gsol :
rin chen rigs kyi shugs 'gro ma :
dam la gnas shing phrin las mdzod :
dmar gyi gtor ma 'di bzhes la :
lho nub mtshams nas byung ba yi :
gnod byed sun ma zlog tu gsol :
pad+ma rigs kyi shugs 'gro ma :
dam la gnas shing phrin las mdzod :
dmar gyi gtor ma 'di bzhes la :
nub byang mtshams nas byung ba yi :
gnod byed sun ma zlog tu gsol :
las kyi rigs kyi shugs 'gro ma :
dam la gnas shing phrin las mdzod :
dmar gyi gtor ma 'di bzhes la :
byang shar mtshams nas byung ba yi :
gnod byed sun ma zlog tu gsol :
sangs rgyas rigs kyi shugs 'gro ma :
dam la gnas shing phrin las mdzod :
dmar gyi gtor ma 'di bzhes la :
'og gi phyogs nas byung ba yi :
gnod byed sun ma zlog tu gsol :
hU~M hrI:
gzugs kyi mchod pa 'bul ba ni :
gzugs mdzes sprul pas khams gsum g.yo :
shin tu sgeg pa'i gzi ldan 'bar :
ma mo mkha' 'gro dgyes par mdzod :
las kyi mkha' 'gro'i sun ma zlogs :
sgra yi mchod pa 'bul ba ni :
bde ba'i sgra snyan phyogs bcur sgrog :
shin tu sgeg pa'i gzi ldan 'bar :
ma mo mkha' 'gro dgyes par mdzod :
las kyi mkha' 'gro'i sun ma zlogs :
dri yi mchod pa 'bul ba ni :
spos kyi sprin phung bdug pa 'phros :
shin tu sgeg pa'i gzi ldan 'bar :
ma mo mkha' 'gro dgyes par mdzod :
las kyi mkha' 'gro'i sun ma zlogs :
ro yi mchod pa 'bul ba ni :
zhal zas sna tshogs bcud dang ldan :
shin tu sgeg pa'i gzi ldan 'bar :
ma mo mkha' 'gro dgyes par mdzod :
las kyi mkha' 'gro'i sun ma zlogs :
reg gi mchod pa 'bul ba ni :
'jam mnyen 'khril chags bde ba'i mchog :
shin tu sgeg pa'i gzi ldan 'bar :
ma mo mkha' 'gro dgyes par mdzod :
las kyi mkha' 'gro'i sun ma zlogs :
mchod pa'i lha mo thams cad kyis :
gar bsgyur mdzad cing mchod pa 'bul :
rin chen khang pa bdun brtsegs dang :
rin chen gter gyi bum pa dang :
lha mi'i mchod pa sna tshogs pa :
dngos 'byor yid kyis rnam sprul nas :
ma mo mkha' 'gro'i tshogs la 'bul :
las kyi sun ma zlog tu gsol :
hU~M hrI:
nam mkha' g.yu yi gur khang nas :
nyi 'od 'bar ba'i sman gcig ma :
bzhengs shig bzhengs shig dbyings nas bzhengs :
bskul lo bskul lo thugs dam skul :
dgongs shig dgongs shig bdag la dgongs :
'bod cing bskul gyis da tshur byon :
dmar gyi gtor ma 'di bzhes la :
las kyi sun ma zlog tu gsol :
brtan ma dmag gi rgyal mo yang :
dmar gyi gtor ma 'di bzhes la :
las kyi sun ma zlog tu gsol :
gangs kyi yum chen g.yu bun ma :
dmar gyi gtor ma 'di bzhes la :
ma mo rnams kyi sun ma zlogs :
lho yi skyi mthing ya ma skyong :
dmar gyi gtor ma 'di bzhes la :
btsan gyi rgyal mo'i sun ma zlogs :
kha rag spyi btsun dpal gyi yum :
dmar gyi gtor ma 'di bzhes la :
bdud kyi rgyal mo'i sun ma\u0f8e
byang gi gser thang g.yu bun ma :
dmar gyi gtor ma 'di bzhes la :
gshin rje'i rgyal mo'i sun ma\u0f8e
gangs dkar de ni sha med ma :
dmar gyi gtor ma 'di bzhes la :
sman gyi rgyal mo'i sun ma\u0f8e
ting ting de ni ting lo sman :
dmar gyi gtor ma 'di bzhes la :
'brog srin rgyal mo'i sun ma\u0f8e
sman btsun khug chos g.yar mo bsil :
dmar gyi gtor ma 'di bzhes la :
klu yi rgyal mo'i sun ma\u0f8e
dpal chen gsang ba'i grogs mchog ma :
dmar gyi gtor ma 'di bzhes la :
ri yi rgyal mo'i sun ma\u0f8e
skyi mthing gangs kyi la ro sman :
dmar gyi gtor ma 'di bzhes la :
shel za la ro'i sun ma\u0f8e
d+ha la btsan mo ye shes mchog :
dmar gyi gtor ma 'di bzhes la :
ma sang ma mo'i sun ma\u0f8e
ma mo khri de khams kyi rgyal :
dmar gyi gtor ma 'di bzhes la :
dmag gi rgyal mo'i sun ma\u0f8e
sman btsun ma sangs ya ma skyong :
dmar gyi gtor ma 'di bzhes la :
kong btsun phyi yi sun ma\u0f8e
gzhan yang brtan skyong ma mo'i tshogs :
dmar gyi gtor ma 'di bzhes la :
lcam gcig dkar mo'i sun ma\u0f8e
nag mo ral gcig sun ma\u0f8e
slob dpon mo yi sun ma\u0f8e
bla rkun nag mo'i sun ma\u0f8e
so mtshams srung bar byed pa yi :
ma mo bzhi yi sun ma\u0f8e
bse mo bzhi yi sun ma\u0f8e
gnod sbyin ma mo snying 'byin ma :
ma mo brgyad kyi sun ma\u0f8e
bka' sdod blon mo bzhi yi sun ma\u0f8e
ya gam dmag gi rgyal mo bzhi yi sun ma\u0f8e
dam la gnas pa'i dam can bzhi yi sun ma\u0f8e
yid la gces pa'i mdza' mo bzhi yi sun ma\u0f8e
bka' sdod blon mo mched bzhi'i sun ma\u0f8e
bdud rtsi sgrub pa'i rgyal mo bzhi'i sun ma\u0f8e
phur bu sgrub pa'i blon mo bzhi'i sun ma\u0f8e
ma mo kun gyi gtso mo bzhi'i sun ma\u0f8e
ma mo thun gyi bdag mo bzhi yi sun ma\u0f8e
las la gshegs pa'i bran mo bzhi yi sun ma\u0f8e
dgra bo'i snying 'phrog lha mo bzhi yi sun ma\u0f8e
mtsho sman rgyal mo 'khor dang bcas pa'i sun ma\u0f8e
dbyings phyug lha mo 'khor dang bcas pa'i sun ma\u0f8e
glog sprin rgyal mo 'khor dang bcas pa'i sun ma\u0f8e
dpyid kyi rgyal mo 'khor dang bcas pa'i sun ma\u0f8e
ston gyi rgyal mo 'khor dang bcas pa'i sun ma\u0f8e
dgun gyi rgyal mo 'khor dang bcas pa'i sun ma\u0f8e
dbyar gyi rgyal mo 'khor dang bcas pa'i sun ma\u0f8e
ma mo 'khor dang bcas pa'i sun ma\u0f8e
bod khams skyong ba'i skyong ma rnams kyi sun ma\u0f8e
dzam gling brtan pa'i brtan ma rnams kyi sun ma\u0f8e
steng phyogs lha gdon rnams kyi sun ma\u0f8e
bar snang gnyan gyi tshogs kyi sun ma\u0f8e
'og phyogs klu gdon rnams kyi sun ma\u0f8e
grub pa'i ma mo'i tshogs kyi sun ma\u0f8e
'jig rten mkha' 'gro ma yi sun ma\u0f8e
snang srid ging mo'i tshogs kyi sun ma\u0f8e
dbang phyug ma mo'i tshogs kyi sun ma\u0f8e
dur khrod lang ka'i tshogs kyi sun ma\u0f8e
pho nya drug cu rtsa bzhi'i sun ma\u0f8e
sprul pa 'bar ma brgyad kyi sun ma\u0f8e
yang sprul ma mo bdun gyi sun ma\u0f8e
ming sring lcam dral bzhi yi sun ma\u0f8e
bka' srung pho nya rnams kyi sun ma\u0f8e
yang g.yog bran khol rnams kyi sun ma\u0f8e
'byung po 'dre srin rnams kyi sun ma zlogs :
rgyu sbyor yon gyi bdag po yi :
lus ngag yid la gnod byed cing :
srog gcod tshe rkun mdangs 'phrog cing :
dbugs 'gam sha za khrag la 'thung :
rus pa nang rol 'joms byed pa'i :
sun ma thams cad zlog tu gsol :
zhes brjod tshar grangs gsog na gtor mdos kha gsos la /
'bru gsum gyis byin brlabs te gong gi spyan 'dren nas 'di yan bskyar ro //
tshar gcig gam /
grangs rdzogs pa'i mthar /
sun ma'i mgron tshogs ma lus rnams :
mchod sbyin gtor ma 'di bzhes la :
rang rang gnas su bskyod de gshegs :
zhes sbyar la gtor ma dang lha mo'i gzugs cung zad phyir spag
/glud bran la glud rabs lha yi gaN+De gyer /
rin po che dang rdo dkar nag sogs srang la gzhal /
dar ras sogs 'dom la 'jal /
mar thud sha sogs rgya mar bkyags /
'bru sman dang phye ma sogs bre phul gyis 'jal ba'i tshul byas la /
rgyu sbyor sbyin pa'i bdag po'i tshe'i glud dang srog gi skyin du zhes pa thams cad kyi 'gor sbyar la /
gser dngul bye ru g.yu dung la sogs pa rin po che'i rigs srang gcig
/bcu /
brgya /
stong /
khri /
'bum /
bye ba /
sa ya /
dung phyur grangs med pa 'bul lo /[ <!TCC Tibetan character 4,37 undefined in unicode!> ]/dar zab ther snam ras ling la sogs pa gos dar gyi rigs 'dom pa gcig
/bcu /
brgya /
stong sogs sngar ltar /[ <!TCC Tibetan character 4,37 undefined in unicode!> ]mar thud bzang ja sha dang khur ba sogs bza' ba dang bca' ba'i rigs rgya ma gcig
/bcu sogs sngar ltar /[ <!TCC Tibetan character 4,37 undefined in unicode!> ]'bru dkar 'bru nag sman sna shing thog la sogs pa bre phul gcig
/bcu sogs rdzongs 'debs rnams rdzogs par gzhal /
mthar bre srang sogs bcag dkrug byas la mnyam du 'phang /
mar me rnams spar la /
'o snang zhing srid pa'i ma mo mkha' 'gro :
dregs pa sde brgyad 'dre srin 'byung po :
ma yams la sogs pa :
sbyin bdag che ge mo la :
gnod cing 'tshe bar byed pa khyed rnams la :
tshe rabs 'khor ba thog ma med pa nas :
da lta yan chad du bsags pa'i lan chags stong rin thams cad gzhal ba yin no :
lan chags 'khor :
bu lon byang ngo :
stong rin dag go :
sngon gyi las las gyur pa'i bu lon lan chags thams cad byang ngo :
dag go :
'phral gyi rkyen las gyur pa'i bu lon lan chags thams cad 'khor ro :
byang ngo :
dag go :
phyi sha khrag lpags pa'i glud :
nang don lnga snod drug gi glud :
bar dbang po sgo lnga'i glud :
rnam shes tshogs brgyad kyi glud :
tshe'i glud :
srog gi glud :
dbang thang gi glud du gzhal ba yin pas :
thob par gyis la song zhig :
ngoms par gyis la song shig :
'grangs par gyis la song shig :
tshims par gyis la song zhig :
mgu bar gyis la song zhig :
ma chags par song zhig :
ma 'khor bar song zhig :
phyi mig ma blta bar song zhig :
ces dang /
ci ste mi 'gro gnod byed na :
dbang chen rgyal po khros nas ni :
gnod par byed pa'i sun ma rnams :
drag po'i las kyis tshar bcad de :
che che rengs shing skrag par byed :
chung chung brgyal zhing sngangs bar byed :
thams cad rdul phran bzhin du gtor :
de phyir skad cig yud tsam la :
rang rang gnas su phyin par song :
ru lu ru lu hU~M b+h+yo hU~M:
ma ma trag rag sha hU~M b+h+yo hU~M:
gnod byed dam sri sarba gats+tsha :
zhes dang drag sngags yungs thun rol mo sogs byas la /
ye shes pa'i 'khor rnams rang gnas su gshegs /
'jig rten pa'i ma mo gtso mos bka' bsgyur te mkha' 'gro lha srin 'byung po sogs gnod byed sun ma thams cad mgu zhing tshims nas byer bar bsam la gtor ma nub phyogs sogs gong smros ltar skyel la mer bsreg
/ma mo'i gzugs dang glud kha phyir bstan la bzhag
/rdzongs 'debs rnams mdun du spungs /
gtor skyel rnams zhal skyems re btung la phyi mig mi blta bar log go
/slob dpon gyis brtan ma bskyang /
rta bro brdung /
srung 'khor /
tshe 'gugs bya /
mkha' 'gro ye shes pa dang 'jig rten pa'i gtso mo skad cig gis gsal btab ste /
gtang rag gi mchod bstod nongs bshags byas la gshegs su gsol /
slar dkyil 'khor gang la brten pa de'i gtang rag mchod bstod nas shis brjod kyi bar rgyas par bya'o //
bdun pa ma byas pa'i skyon ni /
sun zlog gis mtshon rim gro byed dgos bzhin ma byas pa dang /
rkyen dbang gis mi 'grub pa rnams bar chad kyi dbang du shor ba'i rtags yin pas dus ma yin par 'chi ba'i rkyen glo bur bar chad sna tshogs 'byung bar 'gyur la /
byas pa'i yon tan ni /
gnas skabs ma mo mkha' 'gro dam can sde brgyad 'dre srin yan chad dgyes tshims mgu nas bar chad zhi /
mthun rkyen dge ba'i sdongs grogs byed /
nad gdon rkyen ngan mi 'byung /
tshe ring zhing bsam pa 'grub /
mthar thug bsod nams kyi tshogs 'phel bas byang chub sgrub pa'i lam grogs su 'gyur ba'i phyir 'bad pa don yod pa'i rim gro zhes bsngags par mdzad do //
bdag 'dzin sngun bsu rnam rtog shugs 'gro'i dpung /
bdag med he ru ka dpal stobs kyis zlog
/skye 'gag gnas bral rtag pa dam pa'i bdag
/mngon gyur 'chi med btsan sa zin gyur cig
/ces mchog dman kun la nyer mkho'i lag char gyur kyang rgyas drags pas lag tu mi lon pa dang bsdus drags pas gnad ma tshang ba res 'ga' tsam las gnad du smin pa'i lag len byed pa dkon par mthong bas /
mdo rgyas 'tsham la khungs dang 'brel ba'i gzhung 'di nyid rang gzhan la phan 'dod kyi bsam pas pad+ma gar dbang 'chi med bstan gnyis gling pa rtsal gyis mkha' 'gro 'du ba'i dben khrod tsa 'dra rin chen brag tu gsal bar bsdebs pa dge legs 'phel ///
/
