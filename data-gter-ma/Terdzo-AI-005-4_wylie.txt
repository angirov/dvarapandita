ldan pa'i rnal 'byor pas kyang lta ba'i rtsis zin pas thams cad ye shes su 'char bar 'gyur gsungs :
:slob dpon la jo mos zhus pa :
chos nyid kyi tshad ni gang lags zhus pas :
slob dpon gyi zhal nas :
tshad bstan pa la gsum yin gsungs :
1
gsal ba'i tshad til gyi mar me rlung gis ma bskyod pa lta bu yin :
2
mi g.yo ba'i tshad rgya mtsho'i gting gi chu lta bu :
3
yang zhing 'jam pa'i tshad shing bal gyi 'dab ma lta bu'o gsungs :
:slob dpon la jo mos zhus pa :
drod rtags kyi tshad ni gang lags zhus pas :
slob dpon gyi zhal nas :
gsum yod gsungs :
phyi'i drod rtags lus yod du mi tshor ba dang :
nang gi brtags nyon mongs pa mi skye ba 'byung :
gsang ba'i drod rtags yul ci la yang mi dmigs pa 'byung gsungs :
:slob dpon la jo mos zhus pa :
'bras bu thob tshul ji ltar 'thob zhus pas :
slob dpon gyi zhal nas :
sku gsum ye shes bzhi'i bdag nyid rnal 'byor pa lus kyi rgya dang bral ma thag tu 'thob pa yin gsungs :
:slob dpon la jo mos zhus pa :
gang zag dbang po rab kyis lta ba'i thag ji ltar gcad zhus pas :
slob dpon gyi zhal nas :
klong dgu sems kyi dpes ye shes lta ba'i thag gcad de :
1
chos thams cad sems kyi klong rin po che lta bu phyogs ris med pa'o :
2
sems 'dus ma byas pa'i klong rdo rje lta bur mi 'gyur ba'o :
3
sems la mtshan ma med pa'i klong mun pa'i smag lta bur ngo bo mi mthong ba'o :
4
sems la gzugs brnyan 'char ba'i klong rgya mtsho la babs pa'i gzugs brnyan ltar ngos gzung med pa'o :
5
sems kun la khyab pa'i klong nam mkha' lta bur rgya che ba'o :
6
sems ma yin pa med pa'i klong za 'og gi gzugs brnyan lta bur ci snang sems dang tha mi dad pa'o :
7
sems ye nas sangs rgyas yin pa'i klong rgyal po'i phru gu lta bu ste gzhan gyis the tshom mi za ba'o :
8
sems las cir snang yang snang ba'i klong nor bu in+d+ra nI la lta bu ste gang ltar yang snang ba'o :
9
sems la 'gyur ba med pa'i klong rin po che gser lta bu ste gang na gnas kyang sems nyid las mi 'gyur ba'o :
thams cad sems su 'dus pas klong dgu la thag gcad gsungs :
:slob dpon la jo mos zhus pa :
spyod pa'i la gar dor zhus pas :
slob dpon gyi zhal nas :
ma chags thabs kyis rol pa'i dpes spyod pa'i la dor bar bya ste :
rgya mtsho dwangs pa la gzugs brnyan thabs kyis rol :
nam mkha' dwangs pa la skar tshogs thabs kyis rol :
byang chub sems la snang srid thabs kyis rol par shar :
'dod pa'i yon tan lnga la spyod kyang lta bas zin na skyon gyis mi gos gsungs :
:slob dpon la jo mos zhus pa :
dgongs pa mnyam par ji ltar gzhag zhus pas :
slob dpon gyi zhal nas :
dgongs pa klong 'byams thogs pa med pa gsum gyis mnyam pa la gzhag par bya ste :
dbang po klong 'byams thogs med nam mkha'i dgongs pa dang :
chos nyid skye ba med pa'i klong 'byams 'dzin chags med pa'i dgongs pa dang :
ye shes rang gsal ma g.yos pa'i klong 'byams yul med kyi dgongs pa'o :
de gsum yang ma bcos pa la dgongs nas mnyam par bzhag pa yin gsungs :
:slob dpon la jo mos zhus pa :
'bras bu'i gdeng gar bca' zhus pas :
slob dpon gyi zhal nas :
gang shar sems nyid 'bras bur shar ba'i dpes 'bras bu logs nas btsal du med par bstan te :
dper na rgya mtsho la gzugs brnyan shar ba dang :
nam mkha' la skar tshogs shar yang :
de logs nas ma shar :
de nyid rang las shar pa ltar rang gi sems nyid 'bras bur shar nas :
rang byung zhing ye nas snang ba la rang yin par snang 'bras bu rang la shar ba yin gsungs :
:slob dpon la jo mos zhus pa :
rnam rtog gi rtsad cis gcad zhus pas :
slob dpon gyi zhal nas :
bcos su med pa'i bcos thabs gsum gyis rnam rtog rang zhir 'gyur ba bstan te :
dbang po yul la gsal bas bcos su med :
chos nyid skye ba med pas bcos su med :
rnam rtog ye shes su gsal bas bcos su med :
de yang ci'i phyir na sems ma yin pa med pas thams cad ye shes su rtogs par bya'o :
de ltar rnam rtog chos nyid du gsal bas rang zhir 'gyur ro :
:slob dpon la jo mos zhus pa :
yul snang dgag mi dgos pa'i gnad cis byed zhus pas :
slob dpon gyi zhal nas :
rang grol sems kyi lung las thams cad gsal bas dgag mi dgos pa'i dpe drug gis bstan te :
1
dbang po yul la rol te chos nyid du gsal bas dgag mi dgos te rin chen gser gling lta bu :
2
rnam rtog ye shes su gsal bas rtog pa dgag mi dgos te me 'bar ba la shing bsnan pa lta bu :
3
chos nyid la dngos po spang mi dgos te ma spang par grol ba khyung chen sgo ngar gshog sgro rdzogs pa lta bu :
4
mnyam bzhag rjes thob gnyis med pas mnyam par gzhag rgyu med de bya nam mkha' la gnas pa lta bu :
5
thams cad sems ma yin pa med pas nyon mongs pa spang zhing sgrib pa sbyang du med de nyi ma'i snying po la mun pa sbyang du med pa lta bu :
6
yul sems gnyis su med par gsal bas so sor dbye mi dgos te nam mkha' la dbye ba med pa lta bu'o :
yang na dgag mi dgos pa drug gi spyod yul te :
bkag pas mi khegs pas ma bkag chos nyid du gsal gsungs :
:slob dpon la jo mos zhus pa :
sems dang chos nyid dbyer mi phyed pa'i gnad cis byed zhus pas :
slob dpon gyi zhal nas :
dbyer med drug gi dpes sems dang chos su dbyer med par ston te :
1
chu dang rlan dbyer med :
2
me dang tsha ba dbyer med :
3
dung dang dkar po dbyer med :
4
za 'og dang za 'og gi gzugs brnyan dbyer med :
5
gser dang gser gling du dbyer med :
6
'khor ba dang mya ngan las 'das pa dbyer med :
de bzhin du chos dang sems can thams cad thig le chen po gcig gi ngang du dbyer med :
yod pa dang med pa mi dbye bar sems su gsal bas ye shes dngos so :
chos kyang sems la sems kyang chos yin dbyer med cing tha mi dad gsungs :
:slob dpon la jo mos zhus pa :
snang srid rang byung du 'char ba'i dpe gang gis byed zhus pas :
slob dpon gyi zhal nas :
snga phyi med pa'i dpe drug gis snang srid rang byung gi ye shes su bstan te :
gong ma'i dpe chu la sogs pa drug la dbyer med cing snga phyi med pa bzhin du :
snang srid kyi chos thams cad dang chos nyid la snga phyi med de :
ye shes chen po pa rang byung rang shar yin gsungs :
:slob dpon la jo mos zhus pa :
rnal 'byor gyi sems kyi gegs brgyad dang 'phrang cis bsal zhus pas :
slob dpon gyi zhal nas :
rnal 'byor sems kyi lam du 'gro ba'i gegs brgyad dang 'phrang bsal ba ni :
rtogs pas bsal te :
1
gnyis 'dzin gyi 'phrang bsal nas gnyis su med pa lta ba'i rdzong dang :
2
rtog pa'i 'phrang bsal nas mi rtog pa'i rdzong dang :
3
lta ba'i 'phrang bsal nas lta ru med pa'i rdzong dang :
4
blang dor gyi 'phrang bsal nas dgag sgrub med pa'i rdzong dang :
5
gzung 'dzin gyi 'phrang bsal nas gzung 'dzin dang bral ba'i rdzong dang :
6
re dogs kyi 'phrang bsal nas byang chub rang la gsal ba'i rdzong dang :
7
zhen pa'i 'phrang bsal nas zhen chags med pa'i rdzong dang :
8
rtsol sgrub kyi 'phrang bsal nas lhun gyis grub pa'i rdzong dang :
rdzong brgyad la gnas nas chos thams cad byang chub sems su dril te dgag sgrub med par bsal lo :
thams cad sems su gsal bas dog bsal nas yangs shing shong che ba yin no gsungs so :
:slob dpon la jo mos zhus pa :
nyams yid ches pa'i tshad cis gzung zhus pas :
slob dpon gyi zhal nas :
tshad ma gsum gyis yid ches na nyams brtan te :
gong ma'i don de dag rtogs par byas nas :
lung dang gdams ngag dang rang rig pa'i nyams la yid ches pas rtogs te :
de yang blo'i gting du yid ches par byas nas bsgoms na nyams myong gsal bar 'gyur ba ste :
de yang lus yang ba dang :
gsal ba dang :
lkog tu gyur pa mthong ba dang :
rtog pa chung ba la sogs pa byung ba dang :
brod pa dang re dogs med par bsgom ste :
de bas na drod rtags rang bzhin gyis byung yang dga' brod kyis skyed phyis mi 'byung ba yin no gsungs so :
:slob dpon la jo mos zhus pa :
gol sa dang 'dzin pa'i mtha' gang gis sel zhus pas :
slob dpon gyi zhal nas :
'dzin pa dgu dang brgyad kyi shul mi 'breng ste :
theg pa dgu dang :
'gro ba drug dang mu stegs rtag chad kyi rjes su ma 'breng :
rnal 'byor pa sgom pa'i dus na yul sems so sor yod par yang mi gzung :
rten 'brel mi dgag :
stong pa mi bsgom :
gnyis su mi bsgom pa la sogs pa bya ste :
de yang theg pa rim pa dgu ni grub mthas bsgyur ba yin :
'gro ba rigs drug ni mthong snang ma bsgyur zhing grub mtha' rang kha ma yin :
mu stegs rtag chad gnyis ni grub mtha' phyin ci log gi 'dzin pa'o :
de rnams kyi rjes su ma 'brangs nas phyogs lhung rgya chad med pa zhig byung na chos nyid yin no gsungs :
:slob dpon la jo mos zhus pa :
zhen chags ngang gis bral ba'i gnad gang yin zhus pas :
slob dpon gyi zhal nas :
snang ba rang snang zhen med rang grol te :
snang ba ni rang gi byang chub sems kyi rol par snang ba'o :
de ltar yin yang yul med la chags shing zhen pa ni :
rtog pa klong du gyur nas zhen chags shugs kyis 'bral bar 'gyur ro :
snang ba rang snang :
stong pa rang stong la zhen chags nam mkha' ltar dag gsungs so :
:slob dpon la jo mos zhus pa :
theg pa dgu'i shan cis 'byed zhus pas :
slob dpon gyi zhal nas :
'dod pa yod med dgus theg pa'i shan dbye ste :
1
de yang yul sems so sor 'dod pa la :
yul rdul phra rab las grub :
rdul phra rab rdzas su 'dod pa ni nyan thos kyi grub mtha' 'o :
2
phyi'i yul sgyu ma yin la :
sgyu ma rten 'brel yin pas mi bden zhing :
de la 'dzin pa'i shes pa bden pa rang sangs rgyas 'dod :
3
rten 'brel stong nyid dang stong nyid spros bral du dbu ma pa 'dod :
4
gsang sngags phyi pa gsum gyis don dam stong pa :
kun rdzob tu rigs gsum dag pa gsum gyis sgrub par 'dod pa dang :
5
lta ba gong ma spyod pa 'og ma de gnyis la brten nas sgrub par 'dod pa dang :
6
blang dor phyag rgya bzhi dang :
ting nge 'dzin gyis lha'i sku sgrub par 'dod do :
7
nang pa la gsum ste :
ma hA yo ga don dam par skye ba med pa dang :
kun rdzob sgyu ma de dag pa gsum mam mnyam pa nyid rnam pa bzhi'i tshul du 'dod :
8
a nu yo ga ni dag pa dbyings kyi rang bzhin rgyu ru 'dod :
'bras bu ye shes kyi dkyil 'khor du 'dod :
ye shes kyis dbyings rtogs pa'i dus na sras bde ba chen po ste lha dang lha mo'i dkyil 'khor du rdzogs par 'dod do :
de yang ma bskyed rdzogs pa'i tshul du sgom mo :
9
a ti yo ga la 'dod pa dang zhen pa med pa la :
a nu man chad la 'dod pa dang zhen pa yod do :
de yang ji ltar a ti yo ga 'dod zhen med ce na :
byang chub ye nas gsal bas bsgrub par 'dod pa med :
mtshan ma'i chos la zhen pa med pas zhen pa gang yang med do :
de ni theg pa la shan ma phye na gong 'og gi don mi mthong bas theg pa dgu'i shan phye ba yin gsungs so :
:[ \u0f88 ]slob dpon pad+ma 'byung gnas kyis gang zag dbang po rab kyi don du gnang ba'i man ngag zhal thon du gnang ba 'di shin du gsang ngo :
:dpal rta mgrin gyis sems kyi sgo bsrungs nas gnas :
'ubs kyis bsdus pas klong dgu sems kyi dpe yis lta ba'i thag bcad :
ma chags thabs kyi rol pas spyod pa'i la dor :
dgongs pa klong 'byams thogs pa med pa gsum gyis mnyam pa la bzhag :
rang shar sems nyid 'bras bur shar ba'i dpes 'bras bu logs nas btsal du med par bstan :
bcos su med pa'i 'chos thabs gsum gyis rnam rtog rang zhir 'gyur :
rang grol sems kyi lung las thams cad gsal bas dgag mi dgos pa'i dpe drug gis yul snang dgag mi dgos par bstan :
dbyer med drug gi dpes sems dang chos su dbyer med par bstan :
snga phyi med pa'i dpe drug gis snang srid rang byung gi ye shes su bstan :
rnal 'byor sems kyi lam du 'gro ba'i gegs brgyad kyi 'phrang bsal nas :
rdzong brgyad la gnas pas rnal 'byor pa'i lam gcig tu dril :
tshad ma gsum gyis yid ches par byas la nyams rtags drod rtags rang bzhin gyis byung yang brod pa mi skyed :
'dzin pa dgu dang brgyad kyi shul du mi 'breng :
snang ba rang snang la zhen pa med par dgrol :
'dod pa yod med dgu yis theg pa'i shan dbye :
dbang po yang rab tu gyur pa rnams kyi don du chos nyid dgongs pa klong brdol ba'o :
:slob dpon pad+ma la jo mos zhus pa :
dbang po rab 'bring tha ma gang gis kyang sangs rgyas kyi dgongs pa da lta nyid du gtan la dbab pa zhig zhu dang zhus pas :
slob dpon gyis gsung pa :
chos thams cad kyi rtsa ba rang gi sems su 'dus :
byang chub kyi sems de skye 'gro srog gis bsdus pa thams cad la khyab par gnas so :
de yang chos sku thig le nyag gcig yin te :
sems de kha dog dang dbyibs su ma grub :
dngos po dang mtshan mar ma grub pa :
ma bcos ye nas stong gsal chen por gnas te :
rang byung du shar ba de ngos zin pa de ni lta ba kun tu bzang po chos sku thig le nyag gcig ces so :
thig le nyag gcig chos nyid byang chub sems cir yang ma grub pa :
ngo bo stong pa rang bzhin gsal ba de'i ngang la gnas pa de ni sangs rgyas kun gyi dgongs pa 'dus pa'i sgom pa zhes bya'o :
de la sgom du yang med yengs su yang med par gnas pas spyod pa rang byung 'du 'bral med pa zhes bya'o :
thig le nyag gcig chos kyi sku der sangs ma rgyas pa med de :
ya tha rgyal ba'i dkyil 'khor nas ma tha dmyal ba'i 'jig rten yan chad mnyam par sangs rgyas pas sdug bsngal dang byang chub tu mnyam :
sangs rgyas dang sems can du mnyam :
de yang da ltar byas pa lta bu ma yin te :
ye nas lhun gyis grub pas 'bras bu chos sku rang rig pa'i ye shes zhes bya'o :
de ni da lta nyid du bla ma'i gdams pas mthong :
sgom zhing sgrub tu med de sangs rgyas pa yin no :
de las bdag la bstan du med do :
mkhar chen bza'i thugs la zhog ces gsungs so :
slob dpon pad+ma 'byung gnas la jo mo mkhar chen bza' mtsho rgyal gyis :
gang zag dbang po rab 'bring tha gsum gyi don du sgom khrid rnam gsum zhus :
phyi rabs don du dkar chag yi ger btab :
spel ba'i gnas med rin chen sa'i gter du sbas :
rnal 'byor las 'phro can dang 'phrad par shog :
phyi rabs skal ldan gcig dang 'di 'phrad nas :
lta ba rgya mtsho yangs pa'i don rtogs kyang :
spyod pa kun rdzob las 'bras zhib tu gzobs :
chos nyid rgya mtsho yangs pa'i don rtogs kyang :
sgom pa ma yengs gser phur bzhin du thobs :
sems nyid yangs pa rnal ma'i don rtogs kyang :
dam tshig sdom khrims gtan nas ma nyams srungs :
rtogs pa rgya mtsho chos nyid don rtogs kyang :
bla ma dam pa spyi bo'i phud du khur :
phyogs ris med pa'i byams pa'i sems yod kyang :
mched grogs chos grogs rnams kyi sems kyang zungs :
sangs rgyas sems can mnyam pa'i don rtogs kyang :
las 'bras mi dge bcu po dug bzhin spongs :
rang sems sangs rgyas yin pa'i don rtogs kyang :
yi dam lha mchog rang gi snying ltar chongs :
sdug bsngal bde ba chen por gnas gyur kyang :
'du 'dzi bya byed sdug bsngal rgyu gsog spongs :
nyon mongs ye shes chen por gnas gyur kyang :
dug lnga dug gsum me yis rgyud ma sregs :
byar med bde ba chen po'i don rtogs kyang :
brtson 'grus stobs kyis dge ba'i phyogs la 'bod :
phyi rabs sgom chen yin par khas len rnams :
lta ba 'phang dma' spyod pa rtsing mu stegs rgyang 'phen gyi lta bar gol bar mchi'o :
stong pa zer nas med par bzung bas mu stegs chad par gol bar mchi'o :
mi rtog glen sgom byas nas shes pa btson du bzung bas nyan thos 'gog par gol bar mchi'o :
thams cad sems yin zer nas spyod pa bab col byed na ngan song gsum du gol bar mchi'o :
lta ba mthon po la zhen nas chos spyod khyad du bsad pas gtan sdug dmyal ba'i gnas su gol bar mchi'o :
bsgom pa med pa'i rig pa'i btsan sa ma zin na 'bras bu 'gro drug gnas su gol bar mchi'o :
sgom yod byas nas sems su rtag par bzung bas mu stegs rtag par gol bar mchi'o :
rang sems ma rtogs sgom pa yod rdzun btab pas 'chi kar log pa'i lam du gol bar mchi'o :
chos sgor zhugs nas ci byed 'jig rten 'di'i ched du byas na chos pa rang nyid so skyer gol bar mchi'o :
zhes gdams so :
sgom khrid rin po che gser phreng gi skor :
gang zag dbang po rab 'bring tha gsum la gdams pa :
'brug gi lo ston zla 'bring po'i tshes brgyad la brag dmar g.ya' ma lung du gdams pa'o :
rgya rgya rgya ::
::[ \u0f88  ]@#:
snying gtam bka' rgya'i skor :[ \u0f88 ]o rgyan gyi slob dpon pad+ma 'byung gnas zhes bya ba :
dgongs pa sangs rgyas dang mnyam pa :
sku la skye shi med pa sprul pa'i skur gyur pa de la :
jo mo mkhar chen bza' mtsho rgyal gyis zhus pa :
e ma ho :
slob dpon chen po lags :
sangs rgyas dang sems can gnyis kyi so mtshams gang lags zhus pas :
slob dpon gyis gsung pa :
mtsho rgyal sangs rgyas zhes bya ba ni ma rig pa sangs pas ye shes mthar rgyas pa la zer ba yin :
ma rig pa ma rig par ma rtogs pas sems can du song ba yin :
de rgyud la 'gel ba'i dus su rang gi sems nyid la bltas pas :
sems nyid ci'i ngo bor ma grub pa stong pa rnam rtog rang dwangs su rtogs shing rig na :
sems can sangs rgyas su rang sar dag pa'i gnad yin :
shin tu gal che mtsho rgyal khyod la gtad :
:slob dpon pad+ma la jo mos zhus pa :
'khor ba dang mya ngan las 'das pa'i so mtshams gang lags :
slob dpon gyis gsung pa :
'khor ba zhes bya ba ni gcig nas gcig tu 'khor ba'o :
mya ngan las 'das pa zhes bya ba ni 'khor ba'i gdos thag bcad pa'o :
de rgyud la 'gel ba'i dus su rang gi sems nyid 'di gzhi la dngos po'i skyon gyis mi gos par skye med rang byung du mthong bas 'khor ba'i sa med :
'khor ba ka nas dag pas sangs pa la mya ngan las 'das pa zhes bya'o :
'khor ba mya ngan las 'das par rang sar dag pa'i gnad yin :
shin tu gal che mtsho rgyal khyod la gtad :
:slob dpon pad+ma la jo mos zhus pa :
ma rig pa dang rig pa'i so mtshams gang lags :
slob dpon gyis gsung pa :
ma rig pa zhes bya ba ni sems kyi dngos po ma shes pa'o :
rig pa ces bya ba ni sems kyi dngos po de mthong ba'o :
de rgyud la 'gel ba'i dus su rang sems dngos po don gyi gnas lugs lhang nge lhan ne ba 'di la bltas pas :
sems de ltar mthong ba kho la ma rig pa rang sar dag pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
sems dang sems nyid kyi so mtshams gang lags :
slob dpon gyis gsung pa :
sems zhes bya ba ni mngon par 'du byed cing dran pa'o :
sems nyid ces bya ba dran pa med cing yid la mi byed pa'o :
de rgyud la nyams su len pa'i dus su sems rtog pa'i rgyu ba bcad la ma bcos par rang bzhin du bzhag la :
gang yang yid la mi byed cing lham me lhan ne ba de la sems nyid rang sar dag pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
kun gzhi dang kun gzhi'i rnam par shes pa'i so mtshams gang lags :
slob dpon gyis gsung pa :
kun gzhi zhes bya ba ni kun rnam par rtog pa dang gzhi zhes pa chos nyid kyi sku 'dres pas bag chags bzang ngan gyi snod do :
kun gzhi'i rnam par shes pa ni yid kyis kun gzhi las bskyod nas dran rig tu shar ba'o :
de nyams su len pa'i dus su gzhi dngos po don gyi gnas lugs ma bcos pa de la yid kyi dran pas ma bskyod par lhang nge lhan ne rtog med du gnas pa de kho na la :
kun gzhi dang rnam shes dang dngos po yi don gyi gzhir shes pas chos kyi skur rang sar dag pa'i gnad ces bya :
shin tu gal che mtsho rgyal khyod la gtad :
:slob dpon la jo mos zhus pa :
yid dang yid kyi rnam par shes pa'i so mtshams gang lags :
slob dpon gyis gsung pa :
yid ces bya ba ni dran pa thams cad kyi gzhi'o :
yid kyi rnam par shes pa zhes bya ba ni de la skyod par byed pa'i rlung ste mi dran dgu dran no :
de rgyud la nyams su len pa'i dus su yid dran pa med cing gang gi ngo bor yang ma grub pa de la skyod byed kyi rlung gis ma bskyod pa :
mar me rlung gis ma bskyod pa de lta bu gsal la rtog pa med pa de la yid kyi rnam par shes pa chos nyid du rang gsal dag pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
don dam dang kun rdzob kyi so mtshams gang lags :
slob dpon gyis gsung pa :
don dam pa zhes bya ba ni blo'i spyod yul du ma gyur pa'o :
kun rdzob ces bya ba ni blo 'khrul pa'i ngo bor gang la yang ma 'gags par snang ba'o :
de rgyud la nyams su len pa'i dus su kun rdzob la bltas na :
kun rdzob blo'i spyod yul du ma grub par snang bzhin gyis stong pa cir yang ma grub par 'dug :
de kho na nyid la kun rdzob don dam du rang sar dag pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
pha rol dang tshu rol gyi so mtshams gang lags :
slob dpon gyis gsung pa :
pha rol zhes bya ba ni 'khor ba las 'das pa'o :
tshur rol zhes bya ba ni 'khor ba'i chos so :
de rgyud la nyams su len pa'i dus su sems rang rgyud pa tshur rol pa 'di la bltas pas :
dngos po ci yang med cing yid la byar med pa gsal la dag par 'dug pa de kho na pha rol tu phyin pa zhes bya :
tshur rol pha rol tu phyin par dag pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
gti mug dang ye shes kyi so mtshams gang lags :
slob dpon gyis gsung pa :
gti mug ces bya ba ni blo'i sgrib pa 'thug pos gang yang mi go ba'o :
ye shes zhes bya ba ni ye ji bzhin pa'i gnas lugs gsal ba'o :
de rgyud la nyams su len pa'i dus su mi go zhing mi shes pa'i sems la bltas pas :
sems la shes pa dang mi shes pa'i dpyod pa mi 'jug pa gang gi ngo bor yang ma grub pa gsal la ma bsgribs par 'dug pa de kho na la gti mug rang sar dag pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
zhe sdang dang byams pa'i so mtshams gang lags :
slob dpon gyis gsung pa :
zhe sdang zhes bya ba ni pha rol gyi yul yid kyis gcod pa'o :
byams pa zhes bya ba ni pha rol gyi yul la yid gdung ba'o :
de rgyud la nyams su len pa'i dus su zhe sdang skye ba'i yul la bltas pas kyang ngo bor ma grub ste stong par 'dug :
snying rje skye ba'i yul la bltas pas kyang ngo bor ma grub ste stong par 'dug :
sdang ba dgra yang sems byams pa gnyen yang sems su 'dug go :
sems stong pa gang yang ma grub par go bas zhe sdang dang snying rje rang sar dag pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
'dod chags dang dga' ba'i khyad gang lags :
slob dpon gyis gsung pa :
'dod chags zhes bya ba ni yul dngos po nyid 'dod cing chags pa'o :
dga' ba zhes bya ba ni yid bde ba skyed pa'o :
de rgyud la nyams su len pa'i dus su 'dod chags skyes pa'i dus de nyid la bltas pas :
yul sdug pa dang nor len pa la sogs pa mthong ba'i dus su :
yid la yod na dga' ba kho na bde ba yin :
de gnyis ka sems :
sems gang du yang ma grub pas 'dod chags bde ba rang sar dag pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
bdag dang gzhan gyi so mtshams gang lags :
slob dpon gyis gsung pa :
bdag ces bya ba ni mngon zhen du bzung ba'o :
gzhan zhes bya ba ni phyogs ris su bcad pa'o :
de rgyud la nyams su len pa'i dus su bdag la bltas pas bdag tu bzung ba yang ma grub :
gzhan la bltas pas gzhan phyogs ris su 'dzin pa yang ma grub ste :
bdag gzhan gnyis ka sems :
sems stong pa bdag dang gzhan du dbyer med par rang sar dag pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
sdug bsngal dang bde ba'i so mtshams gang lags :
slob dpon gyis gsung pa :
sdug bsngal zhes bya ba ni yid mi bde ba :
bde ba zhes bya ba ni yid bde ba'o :
de rgyud la nyams su len pa'i dus su sdug bsngal yid mi bde ba de la bltas pas dngos por ma grub sems su 'dug :
sems stong par 'dug :
stong pa bde bar 'dug :
de kho na sdug bsngal bde bar tshud pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
dge ba dang sdig pa'i so mtshams gang lags :
slob dpon gyis gsung pa :
dge ba zhes bya ba ni rnam par dkar ba'i phyogs so :
sdig pa zhes bya ba ni nag po'i rnam par smin pa'i phyogs so :
de yang rgyud la nyams su len pa'i dus su :
las dang las kyi rnam par smin pa thams cad byang chub sems kyi ngang du gcig ste :
sems ye nas rnam par dag pa la las dkar nag gi skyon yon gyis ma gos shing :
sems stong pa la rnam smin bsags pa med pas :
sdig pa dge ba'i gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
sangs rgyas kyi thugs dang sems can gyi sems kyi so mtshams gang lags :
slob dpon gyis gsung pa :
sangs rgyas kyi thugs ngo bo las mi g.yo ba'o :
sems can gyi sems 'gyu ba dang bcas pa'o :
de nyams su len pa'i dus su sems can gyi sems 'gyu ba dang bcas pa de sems nyid kyis ma bcos pas gzhi ci'i ngo bor yang ma grub pa :
rnal ma gnyug ma rang byung chen po'o :
de'i ngang la bzhag pa'i dus su sangs rgyas kyi dgongs pa la gnas pa zhes bya'o :
sems can gyi sems sangs rgyas kyi dgongs par dag pa'i gnad 'di :
shin tu gal che mtsho rgyal khyod la gtad :
:slob dpon la jo mos zhus pa :
lha dang 'dre'i so mtshams gang lags :
slob dpon gyis gsung pa :
lha zhes bya ba gnod sems spangs pa yod do :
'dre zhes bya ba ni gnod sems dang bcas pa'o :
de rgyud la nyams su len pa'i dus su lha dang 'drer 'dzin pa'i shes pa de rang gi yid rnam rtog dang bcas par 'dug :
yid la bltas pas dngos por ma grub stong par 'dug :
de ka la lha 'dre'i yid kyi rgyu ba chod pas lha 'dre rang sar grol ba'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
dgra dang bu'i so mtshams gang lags :
slob dpon gyis gsung pa :
dgra zhes bya ba log par bzung ba'o :
bu zhes bya ba gdung ba dang bcas pas gces par 'dzin pa'o :
de rgyud la nyams su len pa'i dus su g.yas su bltas pas dgra ru mthong :
g.yon du bltas pas bu ru mthong :
sems la bltas pas dgra ru 'dzin pa yang sems :
bur 'dzin pa yang sems :
gzung 'dzin la bltas pas dgra dang bu'i gzhi dang dngos por grub pa med :
dngos med de kho na dgra zun rang sar grol ba'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
nor dang nor min gyi so mtshams gang lags zhus pas :
slob dpon gyis gsung pa :
nor zhes bya ba ni dgos shing chags par 'dzin pa dang :
nor min zhes pa ni mi dgos shing chags pa med par gcod pa'o :
de rgyud la nyams su len pa'i dus su g.yas su bltas pas gser du mthong :
g.yon du bltas pas bong bar mnyam :
gser du 'dzin pa dang bong bar gcod pa gnyis ka rang gi sems la 'dus :
sems nyid la dngos po med pas gser dang bong bar mnyam :
de kho na gser dang bong ba tha mi dad du rtogs pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
gzung ba dang 'dzin pa'i so mtshams gang lags :
slob dpon gyis gsung pa :
gzung ba zhes bya ba ni phyi'i dngos po'i yul bden par 'dzin pa'o :
'dzin pa zhes bya ba ni nang gi sems la log par 'dzin pa'o :
de rgyud la nyams su len pa'i dus su phyi gzung ba'i yul la bltas pas snang ba rang sar stong :
nang 'dzin pa'i sems la bltas pas sems dngos med du stong :
de ltar rtogs tsam na gzung 'dzin snang stong dbyer med du tshud pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
blang ba dang dor ba'i so mtshams gang lags :
slob dpon gyis gsung pa :
blang ba zhes bya ba ni blos ma spang bar yid la byed pa'o :
dor ba zhes bya ba ni yid kyis phyir gcod pa'o :
de rgyud la nyams su len pa'i dus su 'khor ba'i sdug bsngal sems su shes pas :
gang la yang dgos med du shes nas 'jig rten pa'i bya blo dang bral :
'khor ba la blo log pas gang la yang dgos med du shes :
de ltar blang dor med par shes pas blang dor rang sar grol ba'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
rnam par rtog pa dang mi rtog pa'i so mtshams gang lags :
slob dpon gyis gsung pa :
rnam par rtog pa zhes pa ni dran zhing yid la byed pa'o :
mi rtog pa zhes bya ba gang yang yid la mi byed pa'o :
mi rtog ste 'gyu ba rang dag tu 'dzin pa'o :
de rgyud la nyams su len pa'i dus su rnam rtog gang skyes kyang de nyid mi spong mi bsgyur bar rang dwangs su ngo bo med cing yid la byed pa med pa rjes med pa ni :
rnam par rtog pa de mi rtog pa'i gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
rgyu bsod nams kyi tshogs dang 'bras bu ye shes kyi so mtshams gang lags :
slob dpon gyis gsung pa :
rgyu bsod nams zhes bya ba bskyed rim :
bzlas brjod mchod gtor :
sbyin pa tshul khrims bzod pa :
brtson 'grus la sogs rnams rgyu bsod nams tshogs yin :
bsam gtan dang shes rab ste chos nyid stong pa nyid kyi don sgom pa ni 'bras bu ye shes tshogs yin :
de rnams gang sgom yang byed po dang bya ba po gang yang dmigs pa med par rgyas thebs pa ni :
bsod nams 'bras bu ye shes su rdzogs pa'i gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
zhi gnas dang lhag mthong gi so mtshams gang lags :
slob dpon gyis gsung pa :
zhi gnas zhes bya ba ni rnam par rtog pa bags kyis zhi nas sems g.yo 'gul dang bral bar gnas pa'o :
lhag mthong zhes bya ba ni chos nyid kyi don gcig char lhag gis mthong ba'o :
de rgyud la nyams su len pa'i dus su chos nyid mnyam pa nyid kyi don la bzhag nas :
rjes la ci mthong ci dran yang dngos po'i don stong nyid du lhag gis skye ba ni :
zhi gnas dang lhag mthong gnyis med kyi gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
thabs shes kyi khyad par gang lags :
slob dpon gyis gsung pa :
thabs zhes bya ba ni mkhas shing rtogs pa'o :
shes rab ces bya ba ni shes shing rig pa'o :
de rgyud la nyams su len pa'i dus su sems nyid skye ba med pa'i don ci'i yang ngo bor ma grub pa'i stong pa de thabs kyis rtogs :
shes rab kyis shes shing rig :
de gnyis stong pa skye med dang chos nyid shes rab gnyis med du rtogs pa gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
mnyam gzhag dang rjes thob kyi so mtshams gang lags :
slob dpon gyis gsung pa :
mnyam gzhag ni lus ngag yid gsum mnyam par bzhag nas sems mi gnas pa rang sar gnas par byed :
gnas pa brtan par byed pa'o :
rjes thob ni mnyam bzhag las langs pa'i rjes la gong gi don de lam du khyer nas bogs 'byin pa'o :
de rgyud la 'gel ba'i dus su mnyam bzhag la chos thams cad spros pa dang bral ba'i nam mkha' lta bur bsgom :
rjes kyi shes pa la spyod lam rnam bzhir snang ba spros bral lam du khyer ba'o :
mnyam gzhag rjes thob gnyis med kyi gnad ces bya'o :
shin tu gal che mtsho rgyal khyod la gtad :
:slob dpon la jo mos zhus pa :
dbyings ye shes kyi so mtshams gang lags :
slob dpon gyis gsung pa :
dbyings zhes bya ba ni chos nyid gting phyin pa'i dwangs ma'o :
ye shes ni de nyid rang la yod par shes pa'o :
de rgyud la nyams su len pa'i dus su sems nyid kyi don yang dag pa'i chos nyid dngos por ma grub pa :
gting dpag dka' ba :
dwangs pa :
chos kyi sku de rang rig pa'i ye shes kyis mthong ba ni chos nyid gting phyin pa'o :
de'i ngang la gnas pa ni dbyings ye shes gnyis su med par gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
chos dang chos nyid kyi so mtshams gang lags :
slob dpon gyis gsung pa :
chos zhes bya ba ni rnam par dkar ba'i chos dang :
rnam par gnag pa'i chos dang :
lung du ma bstan pa'i chos dang :
'di ltar brjod pa dang mtshon du btub pa thams cad do :
chos nyid ces bya ba ni de rnams thams cad ngo bo stong :
rang bzhin stong :
mtshan nyid stong pa'o :
de rgyud la nyams su len pa'i dus su chos thams cad sems las byung :
sems stong pa nyid du rtogs pa de chos nyid de :
de kho na nyid la chos nyid gnyis su med par gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
blta bya lta byed kyi khyad gang lags :
slob dpon gyis gsung pa :
lta ba zhes bya ba ni sangs rgyas kyi dgongs pa phyin ci ma log pa'o :
lta byed ces bya ba sems can gyi sems so :
de rgyud la nyams su len pa'i dus su lta ba logs na yod pa ma yin te :
rang gi sems nyid ma bcos pa phyogs lhung mtha' dbus med pa'i khyab gdal chen po de lta ba yin :
de la rang sems kyis bltas pas gzhan du ma mthong bar :
ye nas rang la gnas par mthong ba de la blta bya dang lta byed gnyis su med par gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
bsgom pa dang sgom byed kyi so mtshams gang lags :
slob dpon gyis gsung pa :
bsgom pa zhes bya ba ni chos nyid bsam du med pa la ma bslad ma bcos pa'i ngang du 'jog pa'o :
sgom byed ni rnal 'byor pa'i blo'o :
de rgyud la nyams su len pa'i dus su lus sems khong du glod la tha mal gyi sems nyid ma bcos pa rang byung rtog pas ma bslad pa rang gsal gyi ngang la gzhag go :
de nyid la sgom byed gzhan ma rnyed pas :
bsgom bya sgom byed tha mi dad par gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
spyod pa dang spyad bya'i so mtshams gang lags :
slob dpon gyis gsung pa :
spyod pa ni gang ltar yang byed pa'o :
spyad bya ni gang byed de'i rjes su sgrub pa'o :
de rgyud la nyams su len pa'i dus su 'gro 'chag nyal 'dug las dang bya ba chos spyod la sogs pa ci byed pa shes bzhin gyi bya ra bas zin par byas nas :
tha mal gyi spyod pa'i rjes su mi 'breng bar spyad bya chos nyid kyi rtsis zin par bya'o :
de la spyad bya dang spyod byed tha mi dad par gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
'bras bu 'thob bya dang thob byed kyi so mtshams gang lags :
slob dpon gyis gsung pa :
'bras bu 'thob bya sku gsum mo :
thob byed ni de sgrub pa'i blo'o :
de rgyud la nyams su len pa'i dus su sku gsum logs na yod pa ma yin te :
chos nyid kyi don dbyer med pa stong pa chos kyi sku :
gsal la ma 'gags par nyams su myong ba longs sku :
sna tshogs rig rtsal du 'char ba sprul sku :
thob byed kyis logs nas bsgrub tu med par rang la gnas par shes pa ni :
'bras bu 'thob bya med par da lta nyid du grub par gnad du tshud pa zhes bya'o :
shin tu gal che mtsho rgyal khyod la gtad :
:slob dpon la jo mos zhus pa :
dam tshig bsrung bya dang srung byed gnyis kyi so mtshams gang lags :
slob dpon gyis gsung pa :
dam tshig bsrung bya ni rtsa ba dang yan lag la sogs pa'o :
srung byed ni lus ngag yid gsum gyis ma nyams par srung ba'o :
de rgyud la nyams su len pa'i dus su rtsa ba'i dam tshig sku gsung thugs dang yan lag gi dam tshig rtsa ba bzhi la sogs pa bsrung bya dang srung byed thams cad sems nyid kyi ngang la ma grub ste :
rang sems dri ma med par shes pa la dam tshig gnad du tshud pa zhes bya'o :
shin tu gal che mtsho rgyal khyod la gtad :
bdag 'dra blo dman mtsho rgyal bud med kyis :
sprul sku'i slob dpon pad+ma 'byung gnas la :
lus ngag yid gsum gus pas gsol btab nas :
gdams pa gal 'gag gnad kyi tshig 'ga' zhus :
phyi rabs don du tshig dang yi ger bris :
spel ba'i gnas med rin chen gter du sbas :
skal ldan las 'phro can dang 'phrad gyur nas :
blo gros sgrib byang rig 'dzin sa thob shog :
gal po che gnad kyi gdams ngag gtad rgya'i skor :
yos bu'i lo'i dbyar zla tha chung gi nyi shu lnga la mu tig shel gyi spa ma gong du yi ger btab pa'o :
gter rgya :
sbas rgya :
gtad rgya ::
::

@#:[ \u0f88 ]skye 'chi med pa rdo rje lta bu yi :
sku gsum ye shes lnga yi ngo bo nyid :
sangs rgyas dgongs pa ma lus thugs la shar :
slob dpon pad+ma'i sku la phyag 'tshal lo :
bdag 'dra bud med skye ba dman gyur kyang :
las dang skal ldan dam pa'i rje dang mjal :
thugs la btags pas dgongs pa mtha' dag gnang :
dam pa rje yi bka' rgyas btab gyur kyang :
dgongs spyod zab mo bka' chad phangs pa dang :
phyi rabs las can rnams kyi don gyi phyir :
slob dpon sprul pa'i sku la lung zhus nas :
phyi rabs skal ldan don du yi ger bkod :
spel ba'i gnas med rin chen gter du sbas :
snod med dam med rnams la shor ra re :
slob dpon pad+ma'i zhal nas :
sangs rgyas dang sems can gyi rtsa ba :
'khor 'das gnyis kyi dngos gzhi rtsad gcod pa'i gdams ngag cig yod gsungs :
jo mo mkhar chen bzas de bzhin bu la thugs la thogs dang zhus pas :
spyir chos thams cad rang gi sems su 'dus :
sems kyi rang bzhin ni gzhi rtsa thams cad dang bral ba dang :
gcig dang du ma dang bral ba dang :
rang gi ngo bor yang ma grub pa :
de nyid phyin ci ma log par rtogs pa'i dus na :
sangs rgyas kyi sku dang ye shes mya ngan las 'das pa'i chos skur snang zhing :
ma rtogs pa'i dus na sems can gyi lus dang 'khor ba'i sdug bsngal sna tshogs su snang ste :
de dag thams cad snang la rang bzhin med par shes pa ni shes rab :
snang ba mi 'gogs pa ni thabs so :
de ltar rtogs pa'i dus na dbyings dang rig par ldan :
rig pa spros pa dang bral :
de kho na chos nyid byang chub kyi sems :
de rtogs na sangs rgyas la :
ma rtogs na sems can :
bsgoms na mya ngan las 'das pa :
ma bsgom na 'khor ba'o :
mtsho rgyal 'khor 'das shan 'byed kyi gdams ngag 'di :
nga'i snying gtam yin no gzhan la shor ra re :
:slob dpon pad+ma'i zhal nas :
sgro 'dogs 'phral la gcad pas chog pa'i gdams ngag yod gsungs :
jo mos de bzhin bu la thugs la thogs dang zhus pas :
snang ba sems su shes pas phyi'i sgro 'dogs chod :
sems dngos po ru ma grub pas nang gi sgro 'dogs chod :
phyi nang gnyis su med par ngo bo stong par rtogs pas lta ba'i sgro 'dogs chod :
gsal la ma 'gags par 'dug pas sgom pa'i sgro 'dogs chod :
bzang ngan re dogs med par shes pas spyod pa'i sgro 'dogs chod :
yar sangs rgyas la mi re :
mar 'khor ba la mi dogs :
re dogs med par shes pas 'bras bu'i sgro 'dogs chod :
bun ne long nge shig ge 'dug pas nyams kyi sgro 'dogs chod :
sgro 'dogs btsan chod kyi gdams ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
pha rol tu phyin pa drug gam bcu skad cig la rdzogs pa'i gdams ngag yod gsungs :
jo mos de bzhin du bu la thugs la thogs dang zhus pas :
bya ba thams cad btang ba'i sems nyid la gang yang 'dzin pa med pas sbyin pa'i pha rol tu phyin pa rdzogs :
skye ba med par gnas pas sems nyid la bsrung bya med :
nyams pa med par gnas pas tshul khrims kyi pha rol tu phyin pa rdzogs :
sems nyid ma bcos rang so la khong khro med pas bzod pa'i pha rol tu phyin pa rdzogs :
bying rgod la skad cig tsam yang mi yengs pas brtson 'grus kyi pha rol tu phyin pa rdzogs :
sems nyid kyi don la g.yo ba med par gnas pas bsam gtan gyi pha rol tu phyin pa rdzogs :
tha snyad gdags gzhi dang bral bas :
de nyid kyi don la ma 'khrul par shes pas shes rab kyi pha rol tu phyin pa rdzogs :
'di yin sgrub tu med par ngang gsal bas ye shes kyi pha rol tu phyin pa rdzogs :
re dogs gnyis las ma 'das na ltung bas smon lam gyi pha rol tu phyin pa rdzogs :
yid la byed pa med pas sems nyid rang byung thabs kyi pha rol tu phyin pa rdzogs :
gang la yang nyam nga med cing klong du gyur pas stobs kyi pha rol tu phyin pa rdzogs :
pha rol tu phyin pa bcu rdzogs pa'i gdams ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
lam lnga skad cig la bgrod pa'i gdams ngag yod gsungs :
jo mos de bzhin bu la thugs la thogs dang zhus pas :
sems nyid skye 'gag med par rtogs pas tshogs lam bgrod du med par rdzogs :
sems la gol sgrib med pas sbyor lam bgrod du med par rdzogs :
sems la yul med pas sgom lam bgrod du med par rdzogs :
sems la gsal 'grib med pas mthong lam bgrod du med par rdzogs :
sems las sangs rgyas gzhan du sgrub tu med pas mthar phyin pa'i lam rdzogs :
lam lnga ma bgrod par phyin pa'i gdams ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
sku gsum rang la rdzogs pa'i gdams ngag nga la yod gsungs :
jo mos de bzhin bu la thugs la thogs dang zhus pas :
sems nyid nam mkha' lta bu g.yo 'gul med par gnas pas chos kyi sku yin :
byang chub sems skye 'gag med par rtogs nas ye shes bya ba med par lhun gyis grub pa longs spyod rdzogs pa'i sku yin :
sems nyid ma 'gags rol pa chen po la rig pa phyogs med du shar ba sprul pa'i sku'o :
sku gsum bde ba'i gnas su ma bgrod par phyin pa'i gdams ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
gzhi lam 'bras bu gsum chig chod kyi gdams ngag cig yod gsungs :
jo mos de bzhin bu la thugs la thogs dang zhus pas :
gzhi rang bzhin ma bcos rang la yod par lhun gyis grub pas gzhi ye sangs rgyas :
lam rim pa ma yengs gsal la ma 'gags pas bsam ngo la lhun gyis grub pas lam mngon sangs rgyas :
'bras bu ma bsgrub ma spang sku gsum rang la lhun gyis grub pas 'bras bu mngon sangs rgyas :
gzhi lam 'bras bu gsum gcig chod kyi gdams ngag :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
theg pa rim pa dgu ma spang pa'i gdams ngag cig yod gsungs :
jo mos de bzhin bu la thugs la thogs dang zhus pas :
zhen log gzung 'dzin gyi rtsol ba rang sar dag nas sems nyid 'gro drug rang sar dag :
rtag chad mthar 'dzin gyi rtsol ba rang sar dag nas sems nyid mu stegs rtag chad rang sar dag :
gzung 'dzin chos can rang sar dag nas sems nyid nyan thos rang sar dag :
rten 'brel chos kyi rtsol sgom rang sar dag nas sems nyid rang sangs rgyas rang sar dag :
rang rig don dam gyi rtsol ba rang sar dag nas sems tsam yang rang sar dag :
bden pa 'jog pa rang sar dag nas sems nyid dbu ma rang sar dag :
ngag chos nyid kyi rtsol ba rang sar dag nas sems nyid kri ya rang sar dag :
byin rlabs tshul khrims kyi rtsol ba rang sar dag nas sems nyid yo ga rang sar dag :
lta spyod tha dad kyi rtsol ba rang sar dag nas sems nyid u pa ya rang sar dag :
ting nge 'dzin rim 'jug rang sar dag nas sems nyid ma hA yo ga rang sar dag :
ting 'dzin rim 'jug dbyings ye shes kyi rtsol sgom rang sar dag nas sems nyid a nu yo ga rang sar dag :
chos kun ma rtsol ma bcos byang chub sems su rang sar dag pas ci spyad thams cad ma bcos sangs rgyas dgongs pa yin :
theg pa ma spang rang sar grol ba'i man ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
lta ba yan thub pa :
sgom pa yengs thub pa :
spyod pa rnal thub pa gsum gyi gdams ngag yod gsungs :
jo mos de bzhin bu la thugs la thogs dang zhus pas :
rnam rtog ngo bo stong pas chos skur go :
sdug bsngal sems las byung bas chos nyid du shes :
'khor ba sems su shes pas ma spang sangs rgyas su shes pa'i dus na lta ba yan thub pa yin :
rnam rtog ye shes su 'bar :
dug lnga rang sar dag :
sems la dngos po med sgom med du shes na sgom pa yengs thub pa yin :
sdang ba dgra la zhe sdang med :
byams pa gnyen la ngo srung med :
zang zing nor la 'dzin chags med pa'i dus na spyod pa rnal thub pa yin :
lta ba yan thub par 'dod na cir snang chos skur rtogs par gyis :
sgom pa yengs thub par 'dod na sems la zol ma byed :
spyod pa rnal thub par 'dod na chags sdang gi zhen pa chod :
lta sgom spyod pa'i gal 'gags kyi man ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
phung po lhag med du sangs rgyas pa'i man ngag yod gsungs :
jo mos de bzhin bu la thugs la thogs dang zhus pas :
skye med 'chi med kyi bar dor skyes nas da lta ma shi ba'i bar 'di :
bskyed rim yi dam lha snang la rang bzhin med par bsgom gsungs :
de goms nas mnyam bzhag la rdo rje lta bu'i ting nge 'dzin :
rjes thob la sgyu ma lta bu'i ting nge 'dzin bsgom :
de nas mnyam bzhag dang rjes thob gnyis med du gyur nas :
rang gi phung po rgyu ngan pas bskyed pa 'di yang ro med srog med du gyur te sha khrag la sogs pa med par 'ja' tshon lta bur 'gyur ro :
de nas lus 'di chos kyi dbyings su thim nas phung po lhag med du sangs rgyas pa'o :
phung po lhag med kyi man ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
phung po lhag bcas kyi sangs rgyas sla gsungs :
jo mos de bzhin bu la thugs la thogs dang zhus pas :
da lta'i dus 'dir mnyam bzhag gi dus su chos nyid spros bral bde gsal du sgom :
rjes thob dus su sgyu ma lta bur sgom pas :
de la goms pas mnyam gzhag dang rjes thob gnyis su med pa de 'od gsal yin :
'chi ba'i dus su phyi dbugs chad :
nang dbugs ma chad tsam na :
chos nyid 'od gsal dang bsam gtan gyi 'od gsal gnyis bsres te phung po bor nas sangs rgya'o :
der sangs rgyas ma nus na srid pa bar do la bar dor ngo shes nas sngar gyi goms pa'i stobs kyis bag chags sad nas chos nyid kyi don dran te sangs rgya :
der sangs ma rgyas kyang mngal gyi grong khyer du shes nas skye ba gcig la las kyi 'phro blangs te sangs mi rgya mi srid de :
mtsho rgyal phung po lhag bcas kyi man ngag 'di nga'i snying gtam yin no gzhan la shor ra re :
:slob dpon pad+ma'i zhal nas :
bar do med par sangs rgya ba'i gdams ngag yod gsungs :
jo mos de bzhin bu la thugs la thogs dang zhus pas :
shes pa snga phyi'i bar do ni :
shes pa snga ma ni 'gags phyi ma ma skyes pa'i bar du chos nyid 'char :
rmi lam bar do ni :
de ring gi rnam rtog ni 'gags rmi lam ma byung bar du chos nyid gnyid log go :
skye shi'i bar do ni :
'jig rten 'di'i snang ba ni nub phyi ma'i lus ma blangs bar la chos nyid kyi 'od gsal 'char bas :
de ngo shes par byas la bsdad pa'i bsam pa drag po btang bas :
bsgoms pa'i 'od gsal dang 'chi ka ma'i 'od gsal gnyis bsres pas bar do med par sangs rgya ba'o :
mtsho rgyal bar do med pa'i gdams ngag 'di :
nga'i snying gtam yin no gzhan la shor ra re :
:slob dpon pad+ma'i zhal nas :
chos byed pa rnams la 'brel ba dgu dang ldan dgos gsungs :
jo mos de bzhin bu la thugs la thogs dang zhus pas :
lta ba lung rigs dang 'brel bar rtogs pas gang dang yang mi 'gal :
sgom pa nyams myong dang 'brel bas rgyud la nyams dang ldan pa :
gsang sngags dbang dang 'brel bas rim pa rdzogs par nod :
byin rlabs mos gus dang 'brel bas bla ma la sangs rgyas su mthong :
nyams myong rtogs pa dang 'brel te gzhi lam du slong :
spyod pa dus tshod dang 'brel te thog 'gel du gcod :
dngos grub dam tshig dang 'brel te ci bsam 'grub :
'bras bu gzhan don dang 'brel te las can drang bar nus :
gdams ngag bla ma dang 'brel te rgyud la ngo sprod thebs :
'brel pa rnam dgu dang ldan na chos ji ltar byas kyang 'ong gsungs :
mtsho rgyal 'brel pa dgu ldan gyi man ngag 'di :
nga'i snying gtam yin no gzhan la shor ra re :
:slob dpon pad+ma'i zhal nas :
thun mong ma yin pa'i chos drug yod gsungs :
jo mos de bzhin bu la thugs la thogs dang zhus pas :
chos nyid stong pa la dngos po'i khong 'tshang gis mi btsang ste stong ngo snyam pa'i blo mi bsgom :
rig pa gcer bu la mtshan ma'i gos kyis mi bkri ste yul la chags sems spang :
sems nyid gnyug ma la chags sdang gi rten mi 'cha' ste zhen pa dang rlom sems mi bya :
ye shes rnam dag la dge sdig gi blo mi bsgrub :
spang blang med par rang sar dag par shes par bya :
mtshan ma rang grol la nga bdag gi mdud pas mi bcing ste :
ye stong ye bral la dngos po dang mtshan mar mi bzung rang sar rang dag tu gzhag :
mtsho rgyal thun mong ma yin pa'i chos drug 'di :
nga'i snying gtam yin no gzhan la shor ra re :
:slob dpon pad+ma'i zhal nas :
sangs rgyas ngo sprod pas chog gsungs :
jo mos de bzhin bu la thugs la thogs dang zhus pas :
snang ba stong par 'dug pas sems su ngo sprad :
sems don dam pa cir yang ma grub pas blo las 'das pa de chos sku yin par ngo sprad :
sems de nyid 'od gsal ba de bde ba chen po :
skye ba med pa de longs spyod rdzogs pa'i sku yin par ngo sprad :
rig pa 'di nyid la ji lta ba bzhin snang zhing shes pa de sprul sku yin par ngo sprad :
sku gsum rang la yod par shes pas :
bstan na bstan pa tsam gyis chog :
bltas na bltas pa tsam gyis mthong :
dus de nyid du mngon du gyur :
'bras bu yang ni lhun gyis grub :
re dogs med pas lus mi len :
nam shi sangs rgyas zhes bya :
mtsho rgyal sangs rgyas ngo sprod kyi gdams ngag 'di nga'i snying gtam yin no gzhan la shor ra re :
:slob dpon pad+ma'i zhal nas :
sangs rgyas ngos 'dzin pa'i gdams ngag cig yod gsungs :
jo mos de bzhin bu la thugs la thogs dang zhus pas :
sems nyid ye gdod ma nas sangs rgyas pa yin te 'du 'bral med par spros pa thams cad dang bral bar shes pa de lta ba'o :
de'i ngang las spyod lam rnam bzhi ci byed kyang ma bcos pa rnal ma gnyug ma ma bcos pa'i ngang la 'jog pa de sgom pa'o :
de'i ngang las chos spyod ci byed kyang de dang mi 'bral zhing gang yang mi dmigs par spyod pa de spyod pa'o :
yar sangs rgyas la re ba med :
mar 'khor ba la dogs pa med par rang byung lhun grub skye ba med par rtogs pa de 'bras bu'o :
mtsho rgyal sangs rgyas ngos 'dzin pa'i gdams ngag de yin :
nga'i snying gtam yin no gzhan la shor ra re :
:slob dpon pad+ma'i zhal nas :
ma bsgom par sangs rgya ba'i thabs yod gsungs :
jo mos de bzhin bu la thugs la thogs dang zhus pas :
rang gi sems 'di gzhi dngos po cir yang ma grub pas cir yang sgom du med do :
gzhan yang sems nyid la gzhi med :
dngos po dang mtshan ma'i tha snyad las 'das :
sgom du rdul tsam yang med la dngos po'am mtshan ma'i yul la yengs su skad cig tsam yang med :
sangs rgyas zhes yon tan du mi lta :
'khor ba zhes skyon du mi lta'o :
mtsho rgyal ma bsgom par sangs rgya ba'i man ngag 'di nga'i snying gtam yin no gzhan la shor ra re :
:slob dpon pad+ma'i zhal nas :
sdig po che sngon la sangs rgya ba'i gdams ngag yod gsungs :
jo mos de bzhin bu la thugs la thogs dang zhus pas :
rang gi sems 'di ci'i ngo bor yang ma grub gzhan la 'di 'dra zhes bya bar bstan du ma btub :
ngo bo rang stong du 'dug pa 'di la dge sdig gi skyon gyis ma gos pa la :
kun gzhi la yid kyis kha nang bltas nas dge sdig gi bag chags bzhag pas mtho ris dang ngan song gi rgyu byed :
de la sems nyid la sgom du med pas nam mkha' 'dra :
brjod du med pas rnam shes gzugs dang bral :
dbyings su med de chos kyi dbyings su thim :
brjod du med de bya rtsol yul las 'das :
skye shi med de byang chub sems :
dge sdig med de kun gzhi yid las 'das :
de'i ngang las sgom du ni gyad kyi se gol gtogs tsam du yang med la :
yengs su ni skyes bu'i lag pa brkyang skum tsam yang med par sgom med gzhi gzhag rang lugs su tsen gyis zhog :
de'i ngang la 'chi kar bag tsam zhig gnas kyang mtshams med pa lnga byas pa yang lus len mi srid do :
chos sku spros bral gyi ngang la rig pa yal nas sangs rgya ba yin :
sdig po che gseb lam la 'gro ba'i gdams ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
tha mal gyi shes pa 'di 'phral la sgyur du btub pa'i gdams ngag yod gsungs :
jo mos de bzhin bu la thugs la thogs dang zhus pas :
rgya mtsho chen po rlung gis ma bskyod pa bzhin du chos nyid g.yo 'gul med pa'i ngang la :
sems nyid kyang g.yo 'gul med par tsen gyis zhog :
nam mkha' la bya 'phur ba bzhin rjes med du tsen gyis zhog :
chu la ral gri brgyab pa bzhin du sems la rjes med du wal gyis zhog :
snang ngo cog sems yin pas gzhan du sgom du med :
sems la dngos po med pas sems nyid la sgom du med :
snang ba dang sems gnyis ka'i mtshan ma la brtag mi bzod pas snang sems gnyis ka sgom du med do :
sgom du med pa de kho na sems can gyi sems ma yin te sangs rgyas kyi thugs yin no :
tha mal gyi shes pa sangs rgyas kyi thugs su bsgyur pa'i man ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
sangs rgyas kyi dgongs pa dang sems can gyi sems bsre ba la bde ba bco lnga dang ldan dgos gsungs :
jo mos de gang lags zhus pas :
snang srid sems su shes pas phyogs ris med par bde :
sems nyid cir yang shes pas gang ltar btags pa bde :
de la spang blang med pas mnyam pa nyid du bde :
phyogs dang ris su med pas gnyis med kun tu bde :
lhun gyis grub pas btsal med kun tu bde :
de la dgag sgrub med pas mnyam nyid ngang du bde :
snang srid ye sangs rgyas pas bdag nyid chen por bde :
rang bzhin lhun gyis grub pas 'thob bya med par bde :
ma bcos ngang la gnas pas rang bzhin kun tu bde :
gzung 'dzin rtog pa dang bral bas rnam dag ngang la bde :
de la dmigs gtad med pas mnyam nyid ngang la bde :
gzhan nas blang du med pas thob med chen por bde :
lam la sgo phugs med pas ma bkod gnas na bde :
gnas la mtho dman med pas ma btsal sa na bde :
gzhi la 'pho 'gyur med pas rang bzhin gnas na bde :
bde ba bco lnga dang ldan pa'i gdams ngag 'di :
mtsho rgyal nga'i snying gtam yin no gzhan la shor ra re :
:slob dpon pad+ma'i zhal nas :
sangs rgyas logs na med do rang sems rtogs par gyis shig mtsho rgyal :
rtogs pas mi phan sgom dgos pas sgrub la nan tan skyed cig mtsho rgyal :
sgrub los mi phan drod rtags phyin par gyis shig mtsho rgyal :
bar chod bdud kyis khyer yong bas chos las ldog na slob dpon yin yang ma nyan cig mtsho rgyal :
tshe 'di'i btsan phyug 'dzom yang sgyu ma dang 'dra bar shes par gyis shig mtsho rgyal :
'di bas phyi ma ring bas chos la nan tan skyed cig mtsho rgyal :
'di la mdzangs drag ldan kyang lag stong yin no bla ma'i gdams ngag nyams su longs shig mtsho rgyal :
thar pa'i lam sna 'dren par byed pas rtag tu bla ma sten cig mtsho rgyal :
chos med stong log yin no mi tshe chos la skyol cig mtsho rgyal :
nga'i snying gtam 'di rnams las zab pa gzhan na med do mtsho rgyal sems la zhog cig gsungs so :
bdag 'dra mkhar chen mtsho rgyal gyis :
bcu gsum lon nas phyag phyir 'brangs :
dam pa'i gdams ngag bka' bstsal mang du thos :
khyad par 'phags pa'i thugs dam 'ga' tsam gsungs :
bka' rgyas btab nas thugs la gab gyur kyang :
sprul sku'i gsung bgros bka' chad phangs pa dang :
khe grags ma lags sems can don slad du :
dam pa'i rje la thengs gsum lung zhus nas :
dkar chag yi ger btab nas gter du sbas :
las 'phro skal ldan gcig dang 'phrad par shog :
snod ngan dam med rnams la shor ra re :
dam nyams bka' rkun byed la shor ra re :
dred po chos rgyus can la shor ra re :
mi shes sgro skur mkhan la shor ra re :
za phyid chos la byed pa'i log 'tsho mkhan la shor ra re :
kha chos zhe nag po la shor ra re :
gdams ngag zong du 'tshong ba'i log chos mkhan la shor ra re :
ma rtogs tho co mkhan la shor ra re :
'og brus dpe sred mkhan la shor ra re :
rgyud bzang rigs btsun zhig dang 'phrad par shog :
khong yangs ngag 'jam zhig dang 'phrad par shog :
g.yo sgyu yid gnyis med dang 'phrad par shog :
blo ldan shes rab ldan dang 'phrad par shog :
sngon sbyangs las 'phro can dang 'phrad par shog :
skal ldan rnal 'byor gcig dang 'phrad par shog :
sgrub brtson the tshom med dang 'phrad par shog :
dad ldan brtson 'grus can dang 'phrad par shog :
las 'phro ldan pa'i skyes bu dam pa des :
lo ni bcu gsum mi la ma ston cig :
de nas bla ma mkha' 'gro 'khor bcas la :
gsol ba btab la tshogs 'khor mchod byas la :
rang gzhan nyams su blangs na dngos grub myur du thob :
snod dang ldan pa'i slob ma byung ba'i tshe :
rim pas dpyad cing brtags la sbyin par bya :
ras chod cig car spel na mkha' 'gro'i bka' chad 'ong :
de bas shin tu sra zhing bsdam par bya :
snying gtam bka' rgya'i skor :
mu tig shel gyi spa ma gong du yos bu'i lo la dbyar zla 'bring po'i nyi shu bdun la yi ger btab pa'o :
gter rgya :
sbas rgya :
gtad rgya ::
::

@#:
chos spyod lam khyer skor :
slob dpon pad+ma 'byung gnas la phyag 'tshal lo :
slob dpon pad+ma 'byung gnas la :
jo mo mkhar chen bza' mtsho rgyal gyis zhus pa :
slob dpon chen po lags :
dge sbyor rgyun du byed pa la zhag gcig la dge sbyor gyi yan lag du dang ldan par bgyid 'tshal :
zhes zhus pas :
slob dpon gyi zhal nas :
dge sbyor nyams su len pa'i gang zag gis zhag gcig la dge sbyor gyi yan lag nyi shu rtsa gcig ldan par byed dgos gsungs :[ \u0f88 ]1
:slob dpon pad+ma'i zhal nas :
rang 'khor bar mi 'khyam zhing gzhan 'khor ba las sgrol bar byed pa la :
rnam pa thams cad mkhyen pa'i sangs rgyas thob par byed dgos :
de thob par byed pa la chos spyod dang dge sbyor gyis lam du slong dgos :
de yang thog mar chos thams cad kyi rtsa ba byang chub mchog tu sems bskyed dgos :
sems bskyed dang ma 'brel ba'i dge sbyor thams cad sdong po rtsa ba rul pa la yal ga mi skye ba dang 'dra gsungs :
de yang sems bskyed pa la phyi nang gsang ba gsum yin te :
phyi'i sems bskyed pa ni :
dge sbyor gang byed kyang :
thog mar bdag gis sems can thams cad kyi don du rdzogs pa'i sangs rgyas 'thob par bya :
de'i ched du tshogs gsag :
sgrib pa sbyang :
lha'i sku bsgom snyam pa la sogs pas thog drangs :
bar du dge sbyor ci byed kyang rmi lam mam sgyu ma lta bu'i tshul du brten :
mjug rdzogs pa'i byang chub tu bsngo ba bya ba gal che gsungs :
nang ltar sems bskyed pa ni :
chos nyid yang dag pa'i don spros pa dang bral ba yin pa la 'di ltar ma rtogs pa rnams snying re rje snyam pa'i snying rje dang :
de yang kun la khyab pa'i byams pa dang :
de'i don thob par byed pa'i dga' ba dang :
de'i don thob nas ma bral bar gyur cig snyam pa'i btang snyoms te tshad med bzhis thog drangs :
bar du dge sbyor ci byed kyang snang stong dbyer med chu zla'am 'ja' tshon lta bu'i tshul brten :
tha ma mi dmigs pa'i rgyas btab gsungs :
gsang ba'i sems bskyed pa ni :
sems nyid yang dag pa'i don la bdag gzhan phyogs ris med par sems bskyed :
bar du chos nyid kyi don stong pa nyid nam mkha' lta bu'i tshul brten :
ma zhen ma chags bcing grol med par rgyas btab gsungs :
de yang sems bskyed dngos kyi lag len ni :
nangs par tho rangs khar sems bskyed gsum don gcig gi ngo bor sems bskyed la :
sangs rgyas chos dang tshogs kyi mchog rnams la :
byang chub bar du bdag nyid skyabs su mchi :
bdag gis sbyin sogs bgyis pa'i dge ba 'dis :
'gro la phan phyir sangs rgyas bsgrub par bgyi :
zhes brjod :
mjug dge sbyor rdzogs pa'i dus su :
bdag gi dge ba'i rtsa ba 'dis 'gro la phan phyir sangs rgyas 'grub par shog :
lan gsum brjod :
sems can thams cad kyi don du bla na med pa'i byang chub tu bsngo :
dang po sems bskyed pas dge ba'i rtsa ba 'phel zhing chud mi za ba yin :
sems bskyed rgyun gyi rnal 'byor bya ba yin te :
shin tu gal che gsungs so :[ \u0f88 ]2
:skyabs 'gro rgyun gyi rnal 'byor :
slob dpon pad+ma'i zhal nas :
bdag 'khor ba las 'jigs pa'i skyel ma skyabs su 'gro ba la brten nas 'gro dgos gsungs :
jo mos de bzhin bu la thugs la thogs dang zhus pas :
de la chos thams cad kyi rtsa ba skyabs 'gro yin pas :
skyabs 'gro ma chag na sa rgod la ci btab kyang skye ba dang 'dra gsungs :
de yang skyabs 'gro la phyi nang gsang ba gsum yin te :
phyi'i skyabs 'gro'i gnas su sangs rgyas chos dang dge 'dun gsum :
nang gi skyabs 'gro'i gnas bla ma yi dam mkha' 'gro gsum :
gsang ba'i skyabs 'gro'i gnas lta ba sgom pa spyod pa gsum yin te :
de dngos kyi lag len ni :
mdun gyi nam mkha' la skad cig gis mos pa'i rten gsum bsam la :
sangs rgyas chos dang dge 'dun gsum la skyabs su mchi 'o :
bla ma yi dam mkha' 'gro gsum la skyabs su mchi 'o :
lta ba sgom pa spyod pa gsum la skyabs su mchi 'o :
zhes lan gsum brjod :
de phyi'i dbang du byas na tshogs gsog du 'gro :
nang gi dbang du byas na dbang bskur du 'gro :
gsang ba'i dbang du byas na chad lta 'gog par 'gro bas :
dge sbyor gang byed kyi thog mar bya ba gal che'o :
skyabs 'gro rgyun gyi rnal 'byor bya ba yin no gsungs so :[ \u0f88 ]3
:slob dpon pad+ma'i zhal nas :
lus kyi sgrib pa sbyong ba la phyag 'tshal ba kho na bsod nams che gsungs :
de yang phyag la phyi nang gsang ba gsum ste :
phyi'i phyag gi yul sku gsum ye shes lnga'i rang bzhin sangs rgyas chos dang dge 'dun gsum :
nang gi phyag gi yul bla ma yi dam mkha' 'gro gsum :
gsang ba'i phyag gi yul bla ma sku lnga ye shes lnga'i rang bzhin yin gsungs :
de yang bris sku lugs sku la sogs pa sku'i rten :
po ti glegs bam la sogs pa gsung gi rten :
dge slong dge 'dun la sogs pa thugs kyi rten :
de ni phyi'i rten gsum yin :
nang gi bla ma dngos sam sku 'bag gam yi dam gyi lugs sku'am ras ris la sogs pa dang mkha' 'gro chos skyong bris sku'am lder so la sogs pa sku'i rten :
de rnams kyi bka' rgyud gsung gi rten :
phyag mtshan gyi rnam pa thugs kyi rten :
gsang ba'i rten gsum ni rigs lngas bsdus pa'i gzugs sku'i snang ba thams cad sku'i rten :
A+o~M AHhU~M gis bsdus pa thams cad gsung gi rten :
rdo rje dang dril bu thugs kyi rten yin gsungs :
de la phyag dngos kyi lag len ni :
rten de rnams dngos su bzhugs pa'am :
yang na yid kyis mdun gyi nam mkha' la bsam la :
lus kyi sgo nas yan lag smad lnga sa la btsugs :
ngag gi sgo nas phyag 'tshal ba'i tshig brjod :
yid kyis rten de rnams kyi zhabs spyi bor blangs pas reg pa tsam gyis bdag gi sgrib pa dkar sangs kyis song bar bsam mo :
de yang phyi ltar na tha mal gyi lus 'di nyid kyis phyag 'tshal :
nang ltar lus dpag tu med par sprul la phyag 'tshal :
gsang ba ltar sems nyid kyi ngang du phyag 'tshal :
tshig tu 'di skad brjod do :
skyob pa bla med sangs rgyas rin po che :
sgrub pa bla med dam chos rin po che :
'dren pa bla med dge 'dun rin po che :
mchod gnas dkon mchog gsum la phyag 'tshal lo :
brgyud pa'i rtsa ba bla ma rin po che :
dngos grub 'byung bar byed pa'i yi dam lha :
legs par byin gyis rlob pa'i mkha' 'gro ma :
rtsa ba gsum la gus par phyag 'tshal lo :
dmigs med chos kyi sku la phyag 'tshal lo :
longs spyod rdzogs pa'i sku la phyag 'tshal lo :
cir yang sprul pa'i sku la phyag 'tshal lo :
mi 'gyur rdo rje'i sku la phyag 'tshal lo :
mngon par byang chub sku la phyag 'tshal lo :
tshogs gnyis rdzogs shing yon tan mthar phyin pa :
sku dang ye shes tshogs la phyag 'tshal lo :
zhes brjod do :
phyag 'di la lus ngag yid gsum gyi bya ba tshang bas sgrib pa sbyong ba la 'di kho na gces te :
phyag 'tshal ba rgyun gyi rnal 'byor bya ba yin gsungs so :[ \u0f88 ]4
:slob dpon pad+ma'i zhal nas :
chos spyod bsdus pa bdun rnam dag yin pas 'di shin tu gal che ba yin gsungs :
de yang dang por mkhyen par gsol ba dang :
lus 'bul ba dang :
sdig pa bshags pa dang :
rjes su yi rang ba dang :
chos kyi 'khor lo bskor bar bskul ba dang :
mya ngan las mi 'da' bar gsol ba dang :
dge ba'i rtsa ba byang chub tu bsngo ba'o :
de la bdun gyi rnam grangs kyang nam :
rnam pa ting nge 'dzin gyi tshul lo :
dgos pa ni dang po gsum ni bdag gi don la :
phyi ma bzhi ni gzhan don du bsgom :
de ni phyi'i yan lag bdun pa yin no gsungs :
nang gi yan lag bdun ni :
dkyil 'khor gyi lha tshogs kyis bdag la thugs rjes gzung du gsol snyam pa dang :
bdag gi lus 'di phul bas ye shes kyi lus su byin gyis rlob pa dang :
bdag la sdig pa dang sgrib pa ci mchis pa yi dam lha'i spyan sngar bshags pa dang :
yi dam lhas 'gro ba'i don mdzad du gsol snyam pa dang :
yi dam gyi lhas 'gro ba'i don du chos bshad du gsol snyam pa dang :
de ltar mdzad pa la re yin re legs snyam pa dang :
dge ba'i rtsa ba 'di bdag gcig pu'i don du ma yin par sems can thams cad bla na med pa'i byang chub thob par gyur cig snyam pa ni nang gi 'o :
gsang ba'i yan lag bdun pa ni :
tha dad dmigs pa med par mkhyen par gsol ba dang :
lus la chags pa med par 'bul ba dang :
bshags pa bya ba dang bshags byed rang bzhin med par bshags pa dang :
bdag gzhan med par rjes su yi rang ba dang :
sgyu ma sprul pa lta bu'i sangs rgyas la brag cha lta bu'i chos ston par bskul ba dang :
'khor bar sprul pa bzhin du sgyu ma'i chos don du gsol ba dang :
chos dbyings dpag tu med pa'i dge ba'i rtsa ba thams cad yongs su bsngo ba'o :
de yang bdun rnam dag dngos kyi lag len ni :
bde gshegs snying pos 'gro kun yongs su khyab :
'di na snod min sems can gang yang med :
bzhengs shig bzhengs shig stobs bcu mnga' ba'i lha :
dus las mi 'da' thugs rje'i dbang gis lha :
sems can don la dgongs pa'i bla med dkon mchog gsum :
yid kyis sprul zhing bshams pa'i gnas 'di ru :
ma lus 'khor dang bcas te gshegs su gsol :
bdag gis dus 'di nas gzung ste :
mgon khyed kyi bka' bzhin bgyid pas byin gyis brlab tu gsol :
dkon mchog gsum dang bla ma yi dam la :
lus ngag yid gsum dang bas phyag 'tshal lo :
mchod pa bla na yod dang med pa'i tshogs :
rgya chen thams cad dkon mchog gsum la 'bul :
sdig pa'i las las ldog bgyid cing :
bsod nams dge ba'i las rnams yongs su gzung :
lus can rnams kyi dge ba la :
bdag gis dang bas rjes su yi rang ngo :
bde gshegs rnams la bdag gis gus pa yis :
chos kyi 'khor lo bla med bskor bar gsol :
rgyal sras mya ngan 'da' bzhed gang dag la :
'gro ba'i don du bzhugs par gsol ba 'debs :
de ltar bdag gzhan bsod nams kun :
sems can don du byang chub chen por bsngo :
zhes brjod do :
bdun rnam dag gi sgo nas tshogs gsog rnal 'byor bya ba yin te :
shin tu gal che'o gsungs so :[ \u0f88 ]5
:slob dpon pad+ma'i zhal nas :
bde bar gshegs pa'i bka' 'don pa shin tu gal che gsungs :
de yang bka' la phyi nang gsang ba gsum mdo sde rgyud sde lung gi sde rnam pa gsum du 'dus :
de rnams kyang yi ge a la 'dus :
a skye ba med pa yi ge thams cad kyi phyi mo yin pas 'di kho nas chog gsungs :
de la phyi mdo sde ltar a 'don pa :
nang rgyud sde ltar a bklag pa :
gsang ba lung gi sde ltar a sgom pa gsum yin te :
de yang phyi mdo sde ltar a 'don pa ni :
mdo sde la drang don dang nges don gnyis las :
de gnyis kyang pha rol tu phyin par 'dus :
pha rol tu phyin pa yum yi ge gcig ma la 'dus gsungs pa yin pas :
des na a 'don pa gal che gsungs :
de yang nges pa rnam pa gsum dang :
gzhag thabs rnam pa gsum ste :
dang po dus nges pa dro gong :
dbugs nges pa gcig :
grangs nges pa nyer gcig :
gzhag thabs gsum ni sems skye med la gzhag :
ngag grags stong la gzhag :
lus mnyam pa nyid la gzhag :
de ltar byas pa'i a nyi shu rtsa gcig po 'di yum rgyas pa tshar gcig dang bsod nams mnyam gsungs :
tshe 'di la chag che ba dang rmi lam ngan pa dang ltas ngan pa dang :
bgegs kyi sbyor ba thams cad kyis mi tshugs gsungs :
phyi ma la yang mtshams med lnga la sogs pa dang chos la brten pa'i sdig sgrib thams cad byang ba yin gsungs :
gnyis pa nang gsang sngags rgyud sde ltar a bklag pa la dmigs pa gsum ste :
de yang yid kyis mdun gyi nam mkha' la a gsal bar dmigs la :
ngag brjod pa thams cad a'i sgrar rang byung du dmigs la :
snang stong rang gsal a'i ngo bor dmigs la a brgya rtsa brgyad bzla'o :
des lus ngag yid kyi sdig pa ci byas pa thams cad 'dag :
de yang gsang ba'i snying po las :
shin tu phra ba'i a rnams te :
bsdus shing 'phel 'grib med ces 'byung ba'o :
de ni gsang sngags ar bklag pa'o :
gsum pa gsang ba man ngag lung gi sde ltar sgom pa la tshul gsum te :
lus mi g.yo ba'i tshul :
sems stong pa nyid kyi tshul :
ngag smra brjod dang bral ba'i tshul du a'i ngo bo kho nar gzhag :
de nas bsgom gtong bar 'dod na :
a rim gyis khog pa la :
khog pa mgo bo la :
de'ang nam mkha' la sprin dengs pa'am me long la hus btab pa bzhin stong par bsam :
de ni a sgom pa'i man ngag ste :
de yang mtshan brjod las :
a ni yig 'bru kun gyi mchog :
rdzogs pa'i sangs rgyas a las byung :
zhes pa la sogs pa gsungs pa dang :
mdo rgyud kun gyi snying po a 'don pa'i rnal 'byor 'di shin tu gal che gsungs so :[ \u0f88 ]6
:slob dpon pad+ma'i zhal nas :
zas tshogs kyi rnal 'byor 'di bsod nams shugs kyis sog pa yin te shin tu gal che gsungs :
de yang phyi nang gsang ba gsum ste :
phyi ltar zas kyi dngos po de A+o~M AHhU~M gsum gyis dag par sbyangs nas :
dang po bshos bcad de dkon mchog gsum la 'bul :
bar du gtor ma bla ma dang yi dam mkha' 'gro la 'bul :
tha ma rang longs spyad par bya :
de'i lhag ma ci rigs pa gtor mar gtong :
nang ltar zas 'bru gsum gyis bdud rtsir byin gyis brlabs nas lag pa 'dod yon gyi lha mor bsam :
lto ba'i nang gzhal yas khang lha dang bcas pa bsam :
mgrin pa byang chub kyi lam na mar bdud rtsi'i mchod pa sgreng pas mnyes par bsam mo :
gsang ba ltar na sku gsung thugs snang la rang bzhin med par chos nyid bde ba chen po'i ros gang la gang dgyes pa'i rgyur gyur par bsam ste :
'di ni tshogs rang bzhin gyis rdzogs pa zas kyi rnal 'byor yin te :
shin tu gal che gsungs so :[ \u0f88 ]7
:slob dpon pad+ma'i zhal nas :
skom la rol pa'i dus su btung ba skom gyi rnal 'byor 'di shin tu gal che gsungs :
de yang dang po yi dam gyi lhar bsgoms pa'i thugs ka nas btung ba'i steng du yi ge baM dmar ser 'phros pa 'od du zhu ba las :
A+o~M badzra a mr-ita hU~M hrIHThA:
zhes brjod pas :
phyi ltar bdud rtsi'i rgyun mi zad pas gang bar bsam :
nang ltar na ye shes kyi bdud rtsi lhag pa'i byang chub sems kyis gang bar bsam :
gsang ba ltar na chos nyid rnam par dag pa'i ro dang ldan pa'i bdud rtsis gang bar bsam :
de nas rang yi dam gyi thugs ka'i sa bon las 'od zer 'phros pas bla ma yi dam dkon mchog mkha' 'gro rnams spyan drangs la :
phyi ltar bdud rtsi mtheb srin gyis blangs te :
dkon mchog nam mkha' la mchod :
bla ma spyi bor mchod :
yi dam snying gar mchod :
mkha' 'gro chos skyong phrag pa g.yas g.yon du mchod :
nang ltar na yi dam lha rang la thim par bsam la mchod :
gsang ba ltar na rtsa stong phrag bdun cu rtsa gnyis na bde bar gshegs pa de dag mnyes par bsam zhing :
'di skad du :
ye shes kyi bdud rtsi chen po'i mchod pa :
'phags pa dkon mchog gsum la 'bul lo :
mchod pa dam par bzhes shig :
ces btung bar bya'o :
'di ni shin tu bsod nams che la dngos grub myur bas shin tu gal che'o :
btung ba zas skom gyi rnal 'byor yin gsungs so :[ \u0f88 ]8
:slob dpon pad+ma'i zhal nas :
gtor ma'i rnal 'byor shin tu gal che gsungs :
de la don lnga ste :
rang lhar skyed pa dang :
gtor ma snod dang bcas pa byin gyis brlab pa dang :
mgron dgug pa dang :
gtor ma 'bul ba dang :
bsngo ba bya ba'o :
dang po ni rang yi dam lhar bskyed la :
lus ngag yid gsum A+o~M AHhU~M du byin gyis brlab :
thugs ka nas baM dmar ser 'phros pas 'od du zhu ba las rin po che'i snod dpag tu med par bsam :
de'i steng du a 'od du zhu ba las zla ba'i dkyil 'khor du gyur par bsam :
de nas gtor ma byin gyis brlab pa ni :
rang gi thugs ka'i sa bon las A+o~M AHhU~M 'phros pas bdud rtsir gyur par bsam :
de nas :
A+o~M a kA ro mu khaM sarba d+harmA NaM Ad+ya nut+pan+na twAta A+o~M AHhU~M phaT swA hA:
zhes lan gsum brjod pas :
phyi ltar lha'i zhal zas ro brgya dang ldan pa mang zhing rgya che bar bsam :
nang ltar bdud rtsi'i rgyun mi 'dzad pas snod gang bar bsam :
gsang ba ltar phyi snod kyi 'jig rten gtor gzhong la nang bcud kyi sems can thams cad gtor mar bsam :
mgron dgug pa ni :
bdag gi thugs ka'i sa bon las 'od zer lcags kyu lta bu 'phros pas khams gsum gyi sems can thams cad bkug nas lus ngag yid gsum byin gyis brlabs pas lha'i rang bzhin du gyur par bsam la :
gtor ma 'bul ba ni :
phyi ltar na mgron de dag gi ljags rdo rje'i sbu gus drangs nas gsol bar bsam :
(nang ltar 'bul ba ma tshang /mchan /)
gsang ba ltar na de dag gis rnam par mi rtog pa gnyis su med pa'i ting nge 'dzin thob par bsam :
tshig tu :
'phags pa dkon mchog gsum la 'bul lo :
bla ma dam pa rnams la 'bul lo :
yi dam lha tshogs rnams la 'bul lo :
ma dang mkha' 'gro rnams la 'bul lo :
chos skyong rnams la 'bul lo :
phyi'i mchod pa dam par bzhes su gsol :
nang gi mchod pa dam par bzhes su gsol :
gsang ba'i mchod pa dam par bzhes su gsol :
zhes 'bul lo :
bsngo ba ni :
rgyal ba mchod pas mnyes gyur cig :
dam can thugs dam bskangs gyur cig :
pha ma la sogs 'gro drug la :
tshad med gtor ma 'di bsngos pas :
longs spyod ldan zhing tshogs rdzogs nas :
thams cad myur du sangs rgyas shog :
A+o~M AHhU~M mu :
zhes pas gshegs su gsol :
bsod nams ma tshor bar sog pa za gtor gyi rnal 'byor bya ba yin te :
shin tu gal che gsungs so :[ \u0f88 ]9
:slob dpon pad+ma'i zhal nas :
rgyu sla la phan yon che ba chu gtor 'di yin gsungs :
de yang dang por skad cig gis lhar bskyed la :
A+o~M AHhU~M gsum gyis lus ngag yid gsum byin gyis brlab :
thugs ka'i yi dam gyi sa bon las 'od zer 'phros pas :
gtor ma mtsho la byed na sum cha bdag po la gzhag :
sum gnyis byin gyis brlab :
'bab chu la byed na :
mig gis mthong tshad la bya :
de la :
A+o~M badzra sa ma ya hU~M:
zhes lan bdun brjod pas :
phyi ltar na gtor ma'i steng du rang yi dam gyi sa bon las 'od nag po 'phros pas dmyal ba tsha grang gi sdug bsngal sbyangs :
dmar po 'phros pas byol song bkol spyod kyi sdug bsngal sbyangs :
ser po 'phros pas yi dwags bkres skom gyi sdug bsngal sbyangs :
dkar po 'phros pas lha dang lha ma yin mi gsum gyi sdug bsngal sbyangs nas :
'gro drug chu 'thung ba thams cad ngoms shing tshims par bsam mo :
nang ltar na bdud rtsi dri med dkar pos phyogs bcu dus gsum gyi bde bar gshegs pa mchod :
khams gsum gyi sems can thams cad gang la ci mos pa thams cad rang dbang can du thob par bsam mo :
gsang ba ltar na de dag gis rnam par mi rtog pa gnyis med ye shes kyi rang bzhin gyi ting nge 'dzin thob par bsam mo :
de nas bsngo ba bya ste :
khams gsum dag pa'i zhing :
srid gsum thugs rje'i mgron :
ma lus khyab pa'i zas :
chos nyid rtogs pa'i mthus :
mi zad gter du bsngo :
zhes brjod do :
'dis ni tshogs sog bar chad sel :
bya sla phan yon che ba lam du zhugs nas kyang byas pas chog pas :
chab gtor rgyun gyi rnal 'byor bya ba yin :
shin tu gal che gsungs so :[ \u0f88 ]10
:slob dpon pad+ma'i zhal nas :
tshe sring tshogs gsog pa la khyad par du sAts+tsha 'di bsngags pa yin gsungs :
de yang rang skad cig gis yi dam gyi lhar bskyed la lus ngag yid gsum byin gyis brlab :
thugs ka'i sa bon las 'od 'phros pas rnam snang 'khor dang bcas pa 'og min nas spyan drangs la :
de la phyag 'tshal bar bsam zhing :
sngags 'di lan bdun 'jim pa la bzlas te btab bo :
na mo b+ha ga ba te :
bai ro tsa na ya :
pra b+ha rA dzA ya :
ta thA ga tA ya :
ar ha te samyak+saM bud+d+ha ya :
a na lam b+he :
ta raM b+he ya sho ma hA te tso :
nir ku le nir ba Ne :
sarba ta thA ga ta hr-i da ya :
a d+hiSh+ThA na a d+hiSh+Thi te swA hA:
zhes pas 'od kyi gong bur gyur te :
chos kyi sku'i gzugs brnyan du bsam mo :
de las 'od zer rang byung bas snod bcud thams cad sbyangs nas yi dam gyi lhar gyur te :
'od kyi gong bu de nyid la thim par bsam mo :
de nas yi dam gyi snying po zlos shing gdab :
de phyung pa dang gzugs sku gnyis med kyi rang bzhin du bsam mo :
de nas rab gnas bya ba ni :
A+o~M ye d+harmA he tu pra b+ha bAHhe tun+te ShAn+ta thA ga te h+ya ba data? te ShAny+tsa yo ni ro d+ha e waM bA dI ma hA shra ma NaHya swA hA:
zhes pa lan bdun bzlas te me tog gtor bas :
sAts+tsha las 'od 'phros pas yi dam gyi lhar gyur nas :
slar mchod rten la thim par bsam mo :
yang rdo shing 'jim pa gang yang rung bar :
A+o~M rat+na tsai t+yaM pany+tsa ti ya b+hi b+hi sa rA ya swA hA:
zhes btab na thams cad mchod rten du 'gyur ro :
yang na gdab lugs phyi nang gsang ba gsum ste :
phyi ltar na 'jim pa la sngags nyi shu rtsa gcig bzlas pas 'od kyi gong bur gyur nas 'jim pa'i gong bu la thim pas chos sku :
b+hi b+hi byas nas yi dam lha'i sngags kyis btab pas longs sku :
de nas me tog la rten 'brel bzlas pas sprul sku'o :
de nas tha mi dad pas rab gnas so :
nang ltar na rang dang sems can thams cad mchod rten gyi rnam pa :
yi dam lha'i rang bzhin du mos pa byas la :
A+o~M AHhU~M gis sku gsung thugs su byin gyis brlabs la yi dam gyi lha 'ba' zhig tu bsam mo :
gsang ba ni brkos phor phyogs bcu kun tu bstan te sngags brjod pas :
'byung ba bzhi'am lngas bsdus pa'i dngos po thams cad mchod rten gyi rang bzhin du gyur par bsam :
'dis ni tshogs gnyis myur du rdzogs par byed pa sAts+tsha rgyun gyi rnal 'byor bya ba yin te :
shin tu gal che'o gsungs so :[ \u0f88 ]11
:slob dpon pad+ma'i zhal nas :
ting nge 'dzin gsal bar byed pa dang :
tshogs gsog pa la ma d+hal 'bul ba gal che ba yin gsungs :
de yang dang po sems can thams cad kyi sdug bsngal bsal nas bde ba khyad par can 'thob par bya ba'i phyir :
yi dam lha mchod par bya snyam du sems bskyed :
de yang phyi nang gsang ba gsum ste :
phyi ltar na sa gzhi la byas pa'i ma ng+hal la dngos su byung ba'i rgyu sbyor ba sbyin pa'i pha rol tu phyin pa :
legs par byugs pa tshul khrims kyi :
grang ba dang rtsub pa la bzod pa bzod pa'i :
spro zhing le lo med par byed pa brtson 'grus kyi :
sems mi g.yeng ba bsam gtan gyi :
ri mo legs par gling bzhi ri rab dang bcas pa bris nas 'bul shes pa shes rab kyi pha rol tu phyin pa'o :
nang ltar na rin po che'i ma d+hal la me tog gi tshom bu bkram la :
A+o~M badzra re khA puSh+pe :
zhes pas lha'i longs spyod kyi gzhal yas khang rin po che sna tshogs las grub pa :
'dod pa'i yon tan lnga dang ldan pa mdun du bsam la 'bul lo :
gsang ba ltar na yi dam lha'i 'khor lo bsam la mchod pa bya ste :
de nas smon lam btab la me tog dbus su bsdu :
lha gshegs su gsol :
'dis ni ting nge 'dzin gsal zhing zhing khams dag par skye ba'i rgyu yin pas :
shin tu gal che gsungs :[ \u0f88 ]12
:slob dpon pad+ma'i zhal nas :
rin po che rgyun mchod 'di sku lnga ye shes lnga thob par byed pa yin pas shin tu gal che gsungs :
de yang dkon mchog gi spyan sngar rin po che bdar zhing sngags 'di lan bdun bzla'o :
A+o~M sma ra sma ra bi mA na ska ra ma hA dzam b+ha hU~M:
zhes 'bul lo :
de yang phyi ltar na dkon mchog gi spyan sngar rin po che'i gdugs dang rgyal mtshan dang ba dan dang rol mo la sogs pa'i yan lag dpag tu med pa 'byung bar bsam la 'bul lo :
nang ltar na 'phags pa dang sems can thams cad la 'dod yon gyi mchod pa dang sbyin par gyur par bsam mo :
gsang ba ltar na sku lnga ye shes lnga'i ngo bo'am rnam par gyur par bsam zhing tshig 'di brjod do :
dkon mchog gsum la phyag 'tshal mchod par bgyi :
'byung ba chen po lnga yi snying po mchog :
rigs lnga'i sku dang mnyam pa'i kha dog lnga :
rin chen gser dngul bye ru zangs dang lcags :
mu tig shel la sogs pa rin chen brgyad :
dag cing rgyu rkyen tshogs pa'i nus mthu las :
ting 'dzin sngags dang phyag rgyas byin brlabs nas :
rin chen sna brgyad mchod pa'i char phab pas :
sku gsung thugs la mchod pas mnyes gyur cig :
bsod nams tshogs chen bdag la bstsal du gsol :
zhes brjod do :
'dis longs spyod 'phel ba dang :
sku lnga'i dngos grub 'thob pa'i rgyu yin pas shin tu gal che gsungs so :[ \u0f88 ]13
:slob dpon pad+ma'i zhal nas :
rang gi nyams grib dag par byed pa dang :
mi rtog pa khong nas skyed pa la sku khrus gsol ba gal che gsungs :
de yang rang yi dam du sgom pa'i thugs ka'i sa bon las 'od zer byung bas phyogs bcu'i rten khyad par can rnams spyan drangs la :
de mdun du bzhugs pa'i rten gang yang rung ba la thim par bsam :
de nas me long ngos la sku khrus gsol te :
dang po dri chab gsol zhing :
A+o~M swa b+hA ba bi shud+d+haHsarba d+harmAHswa b+hA ba bi shud+d+ho\u0f85 haM:

zhes pas chu gtsang mas rgyun ma chad par skor ba byed pa bzhin du blugs la :
de yang phyi ltar na rten bde bar gshegs pa rnams kyi ngo bo la :
chu ye shes kyi bdud rtsi'i rnam pas sku khrus gsol bar bsam :
nang ltar na rten yi dam lha'i ngo bo la :
chu byang chub sems kyi bdud rtsi bab pas bdag gi sdig sgrib dag par bsam la bkru'o :
gsang ba ltar na rten chu zla bzhin snang stong dbyer med du dag par bsam mo :
de nas chus bdag la khrus bya ste :
bsod nams 'di yis thams cad gzigs pa nyid :
thob nas nyes pa'i dgra rnams pham byas te :
skye rga na 'chi'i rba klong 'khrugs pa yi :
srid pa'i mtsho las 'gro ba 'don par shog :
'dis ni nyams grib dag pa dang :
tshogs sog sgrib pa sbyong ba dang :
ting nge 'dzin rgyud la skye ba dang :
sku khrus gsol ba'i rnal 'byor yin te shin tu gal che gsungs so :[ \u0f88 ]14
:slob dpon pad+ma'i zhal nas :
rang gi tshogs rdzogs par byed pa la mchod pa 'di shin tu gal che gsungs :
de yang bla ma yi dam dkon mchog la sogs pa'i rten gyi spyan sngar mchod pa dngos su 'byor na legs :
ma 'byor yang ting nge 'dzin gyis sprul pa'am :
yang 'jig rten na bdag pos yongs su ma bzung ba'i rdzas kyi dngos po ci yod pa thams cad phul te :
de yang :
A+o~M na maHsarba bo d+hi satwa naM sarba thA khaM ut+ga te s+pha ra na hi maM ga ga na khaM:
zhes brjod pas :
phyi ltar me long la sogs pa'i mchod rdzas kyis nam mkha'i khams gang bar bsam la mchod :
nang ltar na 'dod yon gyi lha mo mchod pa'i rdzas thogs pas mchod :
gsang ba ltar na phyi nang snod bcud thams cad lha dang lha mo mchod pa'i rdzas su gyur te gnyis su med pa'i ngang du mchod do :
ngag tu yang 'di skad brjod do :
bla med dkon mchog gsum po dang :
bla ma yi dam 'khor dang bcas :
'jig rten 'di'am gzhan dag na :
mchod pa'i rdzas rnams ji snyed pa :
dngos dang yid kyis sprul pa rnams :
dag pa'i mchod par bzhes su gsol :
zhes brjod do :
mchod pa rgyun gyi rnal 'byor bya ba yin te shin tu gal che gsungs so :[ \u0f88 ]15
:slob dpon pad+ma'i zhal nas :
bskor ba byed pa 'di la lus ngag yid gsum gyi bya ba tshang bas bsod nams khyad par du che'o :
de la gang zag blo che na gzhal yas khang rgya chen po'i nang du :
dbus su bla ma yi dam tha mi dad du bsam :
phyi rol du dkyil 'khor phyi nang gi lha tshogs dang :
sangs rgyas dang byang chub sems dpa'i sku 'bag g.yas su bzhugs par bsam la :
de la bskor ba bya gsungs :
blo chung na sangs rgyas dang byang chub sems dpa'i sku gzugs dang :
bla ma yi dam gyi sku gsung thugs dngos su bzhugs pa la bskor ba bya ste :
de yang phyi nang gsang ba gsum las :
phyi ltar na rang tha mal gyi lus kyis rten de dag la bskor ba byas pas :
rten las 'od byung nas bdag la phog ste lus ngag yid gsum gyi sgrib pa dag par bsam :
nang ltar na rten las 'od 'phros pas sems can thams cad la phog pas lha'i skur gyur te de nyid la thim par bsam mo :
gsang ba ltar na snang srid ye nas sangs rgyas par bskor ba bya ba dang skor byed gnyis su med pa'i ngang du bskor ba bya'o :
ngag tu yang 'di skad brjod do :
bla ma bshes gnyen dam pa khyod :
bdag cag rnams kyi mgon lags so :
mi shes rmongs pa'i blo gros te :
mun par 'khyam pa'i sgron me lags :
gdung ba sel ba'i rin po che :
nyi ma'i zhabs la phyag 'tshal 'dud :
'di ltar dga' dang gus pa yis :
bsngags dang 'dud pas bskor ba bgyid :
ces brjod la bskor ba bya'o :
bskor ba rgyun gyi rnal 'byor yin te shin tu gal che'o gsungs so :[ \u0f88 ]16
:slob dpon pad+ma'i zhal nas :
spyod lam rgyun gyi ting nge 'dzin 'di rnams gal che gsungs :
de yang dang po 'dug pa rgyun gyi rnal 'byor ni :
rang gnas gang na 'dug kyang rin po che'i gzhal yas khang gi nang na 'dug par bsam :
gdan gyi rnam pa gang yin yang nyi zla kha sbyor du bsam :
'dug pa ni rang bzhin gyi phyag rgya lnga dang ldan pas 'dug ste :
phyag zhabs kyi phyag rgya ni mnyam gzhag dang skyil krung :
sgal tshigs dong tse brtsegs pa bzhin du bya :
mgo bo g.yas g.yon du mi yo bar bya :
mig ha cang phye ba yang ma yin ha cang btsums pa yang ma yin :
lce yang rkan dang gang la yang ma reg pa :
nang ltar na sems ma bcos par lhod de :
'bol le :
shig ge lhan ne gzhag :
dbugs 'gro 'ong gi phyag rgya rdo rje'i bzlas pa las mi yengs par bya gsungs :
gsang ba ltar na bgegs dang nyon mongs pa zil gyis gnon pa'i phyir te :
'dug pa rgyun gyi rnal 'byor bya ba yin te shin tu gal che gsungs so :[ \u0f88 ]17
:slob dpon pad+ma'i zhal nas :
nyal ba rgyun gyi rnal 'byor 'di ltar bya gsungs :
de yang gos phud pas nyon mongs pa'i dri ma bral bar bsam te :
bdag gi lus 'di sems can rnams la ltos pa med par sbyin par btang :
stan bting bas nyon mongs pa'i bdud mnan par bsam :
sngas thabs dang shes rab gnyis su med par bcug par bsam :
blo g.yas pa phab ste nyal bas dran pa dang shes bzhin du ldan te :
gnyid log pa'i tshe na 'od kyi gong bu bzhin du snang la rang bzhin med par bsam :
gnyid sad pa'i dus na nyon mongs pa shor ram ma shor blta gsungs :[ \u0f88 ]18
:de nas lang ba rgyun gyi rnal 'byor ni :
nam langs nas cho 'phrul chen por bzhengs pa'am :
nam langs pas lham rdo rje'i rkang g.yab kyis gtams par bsam :
smad g.yogs stod g.yogs gon pas thabs shes rab gnyis med kyi gos gon par bsam :
ska rags ni rdo rje lu gu rgyud kyis bsdams par bsam :
gom pa bor bas byang chub kyi lam la bgrod par bsam :
yang na ldang ba ni ngan song gi gnas nas langs par bsam :
re bzhi la 'dzul bas bag chags kyi dri ma phyis par bsam :
sgo bcad pas ngan song du 'gro ba'i sgo bcad par bsam :
phyir byung bas ye shes kyi nyi ma shar bar bsam :
nang du zhugs pas chos kyi dbyings kyi khang par 'dug par bsam :
de ni lang ba'i rnal 'byor yin no :[ \u0f88 ]19
:de nas 'gro ba rgyun gyi rnal 'byor ni gar 'gro yang rung ste :
dus gsum gyi bde bar gshegs pa dang bla ma yi dam rnams la bskor ba byed par bsam :
rkang pa g.yas pa'i mthil du 'khor lo rtsibs brgyad :
g.yon pa'i mthil du pad+ma 'dab brgyad bsam :
gom pa bor bas g.yas kyi rjes la yab lnga :
g.yon gyi rjes la yum lnga bsam :
de'i rjes kyis sems can la mi gnod cing phan 'dogs par bsam gsungs :[ \u0f88 ]20
:de nas 'chag pa rgyun gyi rnal 'byor gyi ting nge 'dzin ni :
bshang gci dor ba na de yang pho ba rin po che'i gzhal yas khang na ye shes kyi bdud rtsir gnas par bsam :
gtong ba'i dus :
A+o~M AHhU~M swA hA:
zhes pas byin gyis brlabs te rtse mo nas phud bcad pa la ye shes pa mchod :
de nas rang bza':
des ye shes kyi bdud rtsi'i dngos grub thob par bsam :
de nas lhag ma de za ba'i yi dwags la bsngo :
dri chu yang de dang 'dra bar byin gyis brlabs la phud sngar ltar mchod :
bar du rang btung :
tha ma yi dwags la bsngo :
des ni rnal 'byor pa rtog pa choms pa dang bgegs kyis mi tshugs 'go ba'i nad mi 'ong zas kyi zhen pa gcod :
dngos grub thag nye ba yin no :
spyod lam bzhi po 'dis phyi ltar na tha mal pa'i zhen pa ldog :
nang ltar na lus kyi srung ba yin :
gsang ba ltar na rig sna kha bsgyur ba yin pas shin tu gal che gsungs so :[ \u0f88 ]21
:slob dpon pad+ma'i zhal nas :
rang 'chi ba'i dus byung tsam na ro sreg dang ston mo gzhan gyis byas kyang phan skyed chung bas :
rang gi ston mo ro sreg bdun tshigs rang gis bya dgos gsungs so :
jo mos de'i man ngag thugs la gdags dgos zhus pas :
slob dpon gyis gsung pa :
de la gang byed kyang byang chub tu sems bskyed :
bar du bdun rnam dag bya ste :
dkon mchog gsum la phyag 'tshal lo :
dkon mchog gsum la mchod pa 'bul :
sdig pa thams cad so sor bshags :
dge ba kun la rjes yi rang :
chos kyi 'khor lo bskor bar skul :
mya ngan mi 'da' bzhugs par gsol :
sems can byang chub 'thob par shog :
ces brjod do :
de nas dang por rang gi ro sreg rang gis bya ba ni :
la kha mthon por phyin te :
mdun du sems can thams cad dmigs la :
rang gi lus khu tshur gyis rang gshags la lhu dang dum du gsil te :
sha za ba la sha :
khrag 'thung ba la khrag :
rkang za ba la rkang :
klad pa za ba la klad pa :
rang rang ci 'dod pa bsngos la gtang :
de ni zhen chags kyi mtshan ma tshogs su sbyong ba yin te :
de yang chags zhen med pa gal che gsungs :
de lta dgongs pa can gyis ro sreg pa bsod nams che ste :
des brgya stong gi char yang mi nye'o :
rang gi ston mo rang gis bya ba ni :
nam zla ston kha'i dus su lo thog shing thog rgyas pa de la :
sems can rnams gang ci la ci mos par longs spyod par gyur cig :
ces bsngo'o :
des ni dmigs snang gi mtshan ma thams cad tshogs su bsngo bar 'gro ste :
rang shi nas zan skal la ston mo byed pa bas bsod nams kyi khyad par 'di che gsungs :
rang gi bdun tshigs rang gis bya ba ni :
chu gtsang yid du 'ong ba'am gtor ma cung zad tsam la :
steng lha'i bdud rtsi 'og klu'i bdud rtsi :
yid bzhin nor bu rin po che :
bar mi'i 'dod pa'i yon tan lngas khengs par byas la bla ma yi dam mkha' 'gro rnams la dbul te :
dkon mchog dang bla ma nam mkha' gang snyam du bsam la :
bdud rtsi sri zhu'i mgron gyis gsol bas mnyes te byin rlabs dngos grub stsol bar bsam :
chos skyong dpal mgon gyis nam mkha' gang snyam du bsam la :
bdud rtsi yon tan mgron gyis gsol bar bsam :
dgyes nas sdong grogs byed par bsam :
'gro drug nam mkha' gang snyam du bsam ste :
snying rje'i mgron gyis gsol bar bsam :
so so'i mos pa tshims nas byang chub kyi sems dang ldan par bsam :
'jig rten gyi lha ma srin sde brgyad kyis nam mkha' gang snyam du bsam la :
lan chags mgron gyis bdud rtsi nam mkha' gang ba gsol bas so so'i ci 'dod pa ngoms shing tshims par bsam :
tshe rabs lan chags thams cad 'khor bar bsam :
de ltar blos blangs la dbul te :
'jig rten na shi nas bdun tshigs byed pa bsod nams che ste :
de bas 'di brgya stong gi char yang mi nye gsungs :
'di gsum spyir bsngo ba ni :
khams gsum dag pa'i zhing :
srid gsum thugs rje'i mgron :
ma lus khyab pa'i zas :
chos nyid rtogs pa'i mthus :
mi zad pa'i gter du bsngo :
zhes brjod do :
nang ltar na dngos po la zhen pa gcod pa :
gsang ba ltar na rnam rtog tshogs lam du rdzogs pa'o :
'di rang don rnam pa gsum gyi rnal 'byor bya ba yin te shin tu gal che'o gsungs so :[ \u0f88 ]:slob dpon pad+ma'i zhal nas :
chos gtso bor byed pa'i rnal 'byor gyis zhag gcig gi dge sbyor la :
chos spyod kyi yan lag nyi shu rtsa gcig po 'di dang ldan par byas na tshogs rdzogs bar chad sel :
byang chub kyi dngos grub myur :
bya sla tshegs chung don che ba yin pas shin tu 'bad pas dang du blang bar bya ste :
'di ltar byas pas sangs ma rgyas byang ma chub na ngas bslus pa yin gyi gsungs :
spyir chos spyi dang ldan pa dka' ste :
la las 'don zlos la sdug bsngal du khur nas byed :
la las lta ba mtho ru re nas chos spyod khyad du gsod :
la las ni mi tshe la ro nyal byed :
chos tshul bzhin du spyod pa nyung ba gda' bas :
de ma yin par lta sgom la rgyab gtad nas chos spyod kyis mdun bsu :
chos dpe la ma bzhag par sems la glan :
lta sgom gyis yas phub :
chos spyod kyis mas 'dzegs na :
sangs rgyas mi 'ong nas 'gro sa med kyi gsungs :
slob dpon pad+ma 'byung gnas kyis :
jo mo mkhar chen bza' mtsho rgyal la gdams pa chos spyod rgyun gyi skor :
yos bu'i lo'i dbyar zla 'bring po'i tshes gcig la mchims phu'i brag gi yang dben du bris pa'o :
gter rgya :
sbas rgya :
gtad rgya ::
::[ \u0f88  ]@#:
na mo gu ru :
slob dpon sprul pa'i sku pad+ma 'byung gnas kyis :
jo mo mkhar chen bza' mtsho rgyal la :
'khor ba 'byung zlog gi gdams pa bstan pa :
'khor ba la thog ma dang tha ma med :
dang po 'khor ba'i thog ma 'di tsam nas 'khor zhes bya ba yang med :
tha ma 'khor ba 'di tsam na stongs 'gro bya ba yang med :
'khor ba'i rang bzhin sdug bsngal du 'khor ba yin :
'khor sa rigs drug yin :
'khor lugs skye rga na 'chi bzhir 'khor ba yin :
'khor ba'i mthus sdug bsngal lu gu rgyud yin :
'khor ba las zlog thabs dam pa'i chos tshul bzhin du spyad na zlog pa yin gsungs so :
:yang slob dpon pad+ma'i zhal nas :
mtsho rgyal nyon dang :
mi 'chi ba ma dran pa rnams kyis chos ye mi 'ong :
'chi ba rjes su dran pa sgom dgos par 'dug gsungs :
'chi ba ma dran pas 'jig rten 'di la mngon par zhen pa yin :
de la dang po phyi'i mi rtag pa ni :
yul gang na gces pa'i mi zhig la bltas pas :
mi na ba'i gnas skabs nas na ba'i gnas skabs ji ltar song :
mi na ba'i dus mdangs ya le yod pa las :
na tsam na so dreg mchu dreg chags shing mdangs yal nas nag choms kyis song :
de tshur bdag la sbyar te bdag la'ang 'di lta bu 'ong nges :
de nas gson pa'i gnas skabs na kun la gces par yod pas nye 'brel thams cad kyis bskor nas kha zas ster zhing gnas pa las :
shi nas su la yang mi mkho :
gzugs kyi phung po de phyir myur du thon na dga':
de ltar shi ba de la blta zhing :
bdag kyang de las ma 'das pa yin snyam du :
de nas ro de phyir phyungs nas dur khrod du bskyal ba'i gnas skabs na yang phung po zhig po dang rul pa dang ma rul ba'i rnam pa la sogs pa la bltas pas :
bdag kyang de las ma 'das :
gzhan yang rang gi nye 'brel dang yul mi khyim mtshes na zla la sogs pa shi ba mthong ba'i dus na yang rang la sbyar bas rang yang de las ma 'das pa yin no gsungs so :
:slob dpon pad+ma'i zhal nas :
ston dpyid la sogs pa dus 'gyur ba la brten nas tshe zad par rtogs par rigs te :
de ltar ma rig pa rnams la 'chi ba'i rnam par rtog pa blo la ma skyes pa yin gsungs so :
:slob dpon pad+ma'i zhal nas :
mtsho rgyal mis skad cig ma'i mi rtag pa yang ma tshor bar 'dug gsungs :
bdag skyes nas da lta phan chad du skad cig ma re re nas tshe zad pas :
snga ma yang tshe de tsam zhig zad de rang gis lo de tsam zhig lon :
da yang tshe tshad bcas par thub kyang :
de bas lhag par thub kyang :
skad cig ma re re nas 'dzad pa yin gsungs :
skad cig ma re song zhing 'chi ba la nyer 'gro bas bdag myur du 'chi bar 'gyur ba yin :
dud 'gro la sogs pa'i srog chags gsod pa'i sar khrid na gom pa re bor zhing 'chi ba la nyer 'gro ba bzhin du :
bdag kyang 'chi ba la nyer 'gro ba yin gsungs so :
:slob dpon pad+ma'i zhal nas :
lar skad cig ma nyi ma'i grib so tsam du tshe 'gro ba yin te :
yud tsam yang mi sdod par 'di kham che bar 'dug gsungs so :
:slob dpon pad+ma'i zhal nas :
mtsho rgyal mi thams cad kyis rgyun gyi mi rtag pa yang ma tshor bar 'dug gsungs so :
bdag ma la skyes nas da lta phan chad la nyin mtshan gnyis kyi tshe zad ang :
snga ma yang tshe de tsam zhig zad :
de bas lhag pa thub kyang nyin mtshan tsam gyis tshe 'dzad pa yin gsungs :
de ring song do nub song :
zhag gcig song gcig 'ud :
gnyis song gnyis 'ud :
de bzhin du nyin mtshan 'ud 'ud 'dzad pas bdag ring por mi thogs par 'chi bar 'gyur ba yin gsungs :
lar tshe nyin zhag gcig gis 'dzad par 'dug pa la :
nyi ma ring thung dang nam ring thung brtsi bar 'dug ste :
nyi ma dang nam ring bas bdag gi tshe la mi phan gsungs :
:yang slob dpon pad+ma'i zhal nas :
mi rnams kyis mi rtag pa yang ma tshor bar 'dug gsungs :
rang gi tshe 'di skya ba med pa'i rgya mtsho'i gru dang 'dra :
'chi bdag gi bdud rgya mtsho'i chu bo dang 'dra :
rang ni gad kha'i shing bu dang 'dra :
'chi bdag gi bdud gad rtsa'i chu rgyun dang 'dra bas rgyun du rko :
rang gi tshe tho yor khar bya sgro btsugs pa dang 'dra :
'chi bdag gi bdud skyi ser gyi rlung dang 'dra bas g.yo :
rang gi tshe sha ba rmas ma dang 'dra bar 'bros :
'chi bdag gi bdud sha khyis nyul ma dang 'dra ste 'ded pa yin :
lar rang gi tshe'i 'grib lugs mi mthong bar gzhan dag shi bar mya ngan chen po byed par 'dug :
ji ltar yin nam gsungs so :
:slob dpon sprul sku'i zhal nas :
mtsho rgyal mis glo bur du mi rtag pa yang ma tshor bar 'dug gsungs :
ji ltar gda' zhus pas :
tshe tshad dang ldan par thub kyang nam yang 'chi ba las ma 'das :
de ring 'chi'am do nub 'chi rang yang nges par rang dbang thob pa med :
rang gi lus kyis kyang lceb nas 'chi :
lus 'byung ba bzhis bskyed de :
'byung ba bzhi rlung mkhris bad kan 'dus pa cha ma snyoms pa las 'chi rkyen byed :
lus zas kyis gso ba yin te :
subs pa dang brnangs pas kyang 'chi :
chu rtsal can chu grir 'chi :
gzob po lceb grir 'chi :
sha dug dang zas ma 'phrod pas kyang 'chi :
rta rtsal can rta grir 'chi :
dpa' bo mtshon grir 'chi :
drang po dur grir 'chi :
lar 'chi rkyen du ma song ba med :
rang gis zhag gcig kyang mi 'chi ba'i g.yon yang mi lon par :
rang la rang rdzun zer ba sha stag 'dug gsungs so :
:slob dpon pad+ma'i zhal nas :
mtsho rgyal 'chi rkyen gyis nam 'chi cha med :
'chi rkyen ci 'ong cha med :
tshe la yid brtan du med :
bdag 'chi nges pa yin gsungs :
gzhon pa mi 'chi ba med :
rgas pa thar pa med :
na ba gcig gi sngon la mi na ba brgya 'chi :
nad tshabs chen po zhig thang cig sos kyang des 'chi ba dang na ba las thar pa med :
'chi ba la mi dga' bas phan pa med :
shi mod rang gcig pu mi 'chi :
thams cad 'chi ba la zer bas kyang mi phan :
shi nas lus mi len na de nyid yin te :
skye gnas la rang dbang med :
shi tsa na dge sdig gi las 'ba' zhig rjes su 'brang ba yin :
lar 'chi bar shes :
dge sdig cha yod bzhin du sdig pa byed pa 'di kun la bsam pa ci yod dam gsungs so :
:slob dpon sprul sku'i zhal nas :
mtsho rgyal shi nas med nas mi 'gro :
yang las kyis skye dgos pa yin :
las dge mi dge lung ma bstan gsum las :
dge ba'i 'bras bu mtho ris la sogs bde ba yin :
mi dge ba'i 'bras bu ngan song gsum la sogs pa'i sdug bsngal yin :
lung du ma bstan pa sa bon rul ba dang 'dra bar 'bras bu 'byin mi nus gsungs :
lar ngan song gsum du skye ba'i rgyu sdig pa dang zhen pa yin :
de yang sdig pa'i las kyis dmyal ba yin :
zhen pas yi dwags dang dud 'gror skye ba yin gsungs :
skye tsam na mi dge ba rab spyad pas dmyal khams bco brgyad po gang rung zhig tu skye ba yin :
der skyes nas kyang lcags kyi khang sgrom 'bar bar sreg pa dang :
lcags bsregs pa'i sa gzhi 'bar ba la 'gro ba dang :
me ma mur la 'gro ba dang :
lcags kyi sog le 'bar bas gshog pa dang :
lcags kyi gtun bus rdung ba dang :
zangs khol tshad ma'i nang du 'tshod pa dang :
ma shi bar lcags kyi bya dmar pos za ba dang :
ral gri'i char 'bab pa dang :
spu gri'i lam la 'gro ba dang :
ro myags kyi 'dam la 'drud pa dang :
brag bar du 'joms pa dang :
lce la zhing rmod pa dang :
de la sogs pa'i sdug bsngal skad cig kyang mi bzod pa yod pa yin gsungs :
grang ba'i dmyal bar skyes na yang chu bur can chu bur brdol pa can dang :
so tham tham dang :
pad+ma ltar gas pa dang :
ut+pal ltar gas pa dang :
lus 'khyag pa ltar gas pa dang :
mnar med pa'o :
de rnams kyi sdug bsngal bzod pa med pa yin gsungs :
grang ba'i dmyal ba bas tsha ba'i dmyal ba sdug bsngal che ste :
mnar med pa'i tsha ba'i dmyal ba yin :
mnar med pa'i sdug bsngal de bas cher mi btub pas mnar med pa'o :
dmyal ba de rnams shi na dga' yang 'chir mi btub :
sdug bsngal myong zhing sos nas 'ong ba yin :
mnar med du skye ba'i rgyu ni mtshams med pa lnga dang bka' la nyo tshong byas pas skye ba yin gsungs :
gzhan srog gcod pa'i las gtso bor byas pas dmyal ba gzhan rnams su skye ba yin gsungs so :
:slob dpon sprul sku'i zhal nas :
mi dge ba 'bring du spyad pas yi dwags kyi rigs sum cu rtsa drug gang rung du skye ba ste :
der skyes na dus rtag tu mun khung nang du 'dug pa dang :
rang gi lag pa brkyang skum mi mthong ba dang :
bkres skom gyis gdungs nas rus pa 'khrog tsam na tshigs dmigs nas me stag phro phro ba dang :
dus dang bskal pa yang brgya stong mang por zas skom gyi ming yang mi thos na bza' ba dang btung ba rnyed pa lta smros kyang ci dgos pa dang :
zas rnag khrag tu mthong ba dang :
me ma mur du mthong ba dang :
gzhan gyis bza' dbang med par mthong ba dang :
srung ba la sogs pa sdug bsngal la bzod pa'i glags med par skye ba yin gsungs :
der skye ba'i rgyu ser sna dang 'jur gegs yin no :
ser sna ni rang gis sbyin pa gtong mi phod pa yin :
'jur gegs bya ba gzhan gtong ba'i gegs byed pa la zer ba yin gsungs :
slob dpon sprul sku'i zhal nas :
mi dge ba chung ngu spyad pas dud 'gro'i rigs bye brag sum cu so drug gang rung du skye ba yin gsungs so :
der skyes na glen zhing gti mug pa dang :
rang la rang dbang med par gzhan gyis 'khol ba dang :
sdug kyang rang sdug ste mgon byed pa med pa dang :
dus rtag tu gzhan gyis gsod kyis dogs nas 'jigs pa dang :
ma shi bar gzhan gyis sha khrag za 'thung byed pa dang :
de la sogs dud 'gro la yang sdug bsngal sna tshogs pa skyi g.ya' ba yod :
dud 'gro kha 'thor ba mi la bsten pa 'di rnams sdug bsngal chung shos yin :
gnas na gnas pa'i dud 'gro byings chen po phyi'i rgya mtsho la sogs pa na yod de :
sdug bsngal shin tu che gsungs :
der skye ba'i rgyu ni sdig pa phra mo la mi 'dzem pa skye ba yin gsungs :
yul mtha' 'khob la sogs pa'i gnas lngar skyes na :
de ni chos med pas tshe phyi ma 'gro sa ngan song las med de :
der skyes na ngan song gsum gyi sdug bsngal gong bzhin myong ba yin gsungs so :
:slob dpon sprul sku'i zhal nas :
mtho ris bde ba skad bshad de :
de ngan song gsum gyi sdug bsngal la ltos na sdug bsngal shas chung ba tsam la dgongs nas mtho ris bde ba skad bshad pa yin :
dngos po mtho ris nyid na yang bde ba med :
sdug bsngal 'ba' zhig yin :
mi la skye rga na 'chi la sogs pa'i sdug bsngal sna tshogs pa yod pa yin :
de la dang po skye ba'i sdug bsngal ni :
dang po kun gzhi pha ma'i khu khrag tu 'thums pa'i dus su mun pa'i gling du tshud pa snyam pa'am :
ri chen po'i 'og tu mnan pa snyam byed :
de nas gzugs dod 'gul 'phrig gi dus su ma zas kyis 'grangs pa'i dus su brag bar du btsir bar snyam byed :
ma ltogs pa'i dus su dpyang la btags pa snyam byed :
drag shul byas pa'i dus su brag bar du btsir bar snyam byed :
de nas skye ba'i dus su brag bar du btsir nas 'don pa dang 'dra :
thang la lhung ba na pags pa bshus nas tsher ma'i dong nang du bskyur ba'i sdug bsngal lam :
rmig pas brdzis pa snyam byed :
sdug bsngal shin tu che'o :
de nas chung gi bar du bkres pa dang :
skom pa dang :
rkang lag na ba dang :
shin tu sdug bsngal ba yod do :
de nas che bar skyes nas kyang :
med pa sha thang chad par btsal gyis mi rnyed pa'i sdug bsngal sna tshogs pa dang :
yod pa rku 'phrog la sogs pa shor gyi dogs pa'i sdug bsngal sna tshogs pa dang :
dgra sdang ba dang 'phrad kyi dogs pa'i sdug bsngal sna tshogs pa dang :
gnyen byams pa dang bral gyi dogs pa'i sdug bsngal sna tshogs pa dang :
'du byed kyi sdug bsngal phung po 'di blangs pa tsam gyis sdug bsngal gyi khur chen po yin te :
tsha mi bzod :
grang mi bzod :
bkres mi bzod :
skom mi bzod pa la sogs pa'i sdug bsngal sna tshogs yod pa yin gsungs :
de nas rgas pa'i sdug bsngal sna tshogs :
rgas 'khogs pas dbang po dang lus kyi nus pa thams cad shor :
'gro na bub par 'dug :
langs na ldang mi nus par 'dug :
spyi bo ther ba dang lus nag por thal pa'i thig les khengs :
skra dkar dang gnyer ma mang bas kun gyi yid du mi 'ong :
khyim mtshes kyi byis pa la sdigs mor 'gyur ba 'ong ste ya cha gsungs :
na ba'i sdug bsngal mi bzod pa sna tshogs yod de :
lus kyi dbang po lnga gang na yang :
mig lta bu zhig na na :
mig ma yin pa'i gzhan zhig na na ci ma rung snyam :
gang yang mi bzod :
lus kyi mdangs nyams :
dbang po dang stobs nyams :
nor dang 'bru dang nor cher tha mar zad par byed pas shin tu sdug bsngal lo :
'chi ba'i sdug bsngal ni 'chi ba'i dus su gnad gcod pa'i sdug bsngal gyis mtshon gyis gtubs pa snyam byed :
lus zhan sems mi gsal drod zhan :
dbugs sdud mi shes gsungs so :
slob dpon pad+ma'i zhal nas :
'chi ba'i sdug bsngal 'di dmyal ba'i sdug bsngal las kyang 'jigs su rung gsungs so :
:slob dpon sprul sku'i zhal nas :
mtsho rgyal lha yul na bde skyid 'dzom pa skad zer te :
de na yang sdug bsngal gyi rang bzhin las ma 'das :
lha dang lha ma yin 'thab rtsod kyis sdug bsngal :
rin po che'i ri phar 'phen tshur 'phen byed pa dang :
gsod gcod la sogs pa'i sdug bsngal dpag tu med pa yod pa yin gsungs :
lha la ltung ba'i sdug bsngal :
rims tsha bas btab pa'i sdug bsngal yod :
ltung ba'i sdug bsngal 'di ni khyad par che ste :
'chi ltas rnam pa gsum ni byung :
lus kyi kha dog ni 'gyur :
stan la mi dga' ste me tog gi phreng ba rnying :
gos la dri ma chags :
sngon chad med pa'i sdug bsngal byung :
ngan song rnam pa gsum du skye ba ni mngon shes la sogs pas mthong tsam na :
nya skam la bton pa'am :
klu phrug nam mkha' lding gis khyer ba'am :
rnga mong bu stor ba'am :
rgya mtsho chen por gru nub pa tsam yod gsungs :
rims tsha bas btab pa'i sdug bsngal ni mnar med pa'i sems can dmyal ba las bdun 'gyur ram bcu drug 'gyur gyis sdug bsngal che ba yod pa yin gsungs :
lar mtho ris su skyes kyang sdug bsngal de la sogs pa dpag tu med pa yod pa yin gsungs :
mtho ris pa'i rtse mo nas dma' mnar med pa'i dmyal ba yan chad sdug bsngal gyi rang bzhin las ma 'das gsungs so :
:slob dpon sprul sku'i zhal nas :
mtsho rgyal 'khor ba thog ma med pa nas da lta yan chad 'khor ba la thug pa med pas :
snga ma yang 'gro ba rigs drug tu ci 'dra ba zhig 'khyams :
da phan chad kyang ci 'dra zhig 'khyams :
'khor ba la dus 'di phan chad 'khor ba'i thog ma yin bya ba'am :
dus 'di tshun chad tha ma yin bya ba med de :
skye rga na 'chi bzhi la gting mtha' med do :
da 'khor ba la mthar zad pa ni med :
rang log tu ni mi 'gro bas :
'khor ba mtha' med du bdag da bzod 'khyams dgos pa yin gsungs :
lar 'khor ba sdug bsngal gyi rang bzhin yin pas de las blo ma log na cis kyang phan pa med gsungs so :
:slob dpon sprul sku pad+ma'i zhal nas :
'khor ba sdug bsngal gyi rang bzhin de ldog dgos te :
de la da res dal 'byor gyi lus 'dis ma bzlog na :
de nas mi bzlog ste :
de yang rang 'byor lnga dang gzhan 'byor lnga las rang 'byor lnga ni :
yul dbus su skyes pa dang :
mi lus thob pa dang :
dbang po tshang ba dang :
gnas la dad pa dang :
las kyi mtha' ma log pa'o :
gzhan 'byor lnga ni :
sangs rgyas 'jig rten tu byon pa dang :
des chos gsungs pa dang :
de'i bstan pa yun ring du gnas pa dang :
gzhan de'i rjes su 'jug pa'i grogs yod pa dang :
gzhan gyi phyir snying brtse ba la zhugs pa'o :
'o na dal 'byor 'di yang dang yang du thob bam zhe na :
mi thob ste :
dal 'byor 'di ni shin du rnyed par dka':
skyes bus don grub thob par gyur pa la :
gal te 'di la phan pa ma bsgrub na :
phyis ni yang dag 'byor par ga la 'gyur :
zhes pa'i dus da res yin no :
yar 'gro mar 'gro'i dus da res yin no :
skyid sdug gnyis kyi shan 'byed dus da res yin no :
'khor 'das gnyis shan 'byed dus da res yin no :
dus da res shan ma phye na :
phyis 'khor ba nas thon pa shin tu dka' 'o :
da res kyi 'khor ba 'di srid pa lugs nas bzlogs na gtan du lus blang mi dgos :
lus ma blang tsam na 'khor 'das shan 'byed pa yin no :
pho mdo che chung dang :
mo sgrin glen dus da res la blta'o :
rang don phyal bar btang nas mi tshe stong skyel ma byed cig :
nor bu rin po che'i gling du phyin nas stong log ma byed cig gsungs so :
:slob dpon pad+ma la jo mos zhus pa :
'khor ba lugs nas zlog pa la :
gzhi gnas pa'i gnas lugs ji ltar lags zhes zhus pas :
slob dpon sprul sku'i zhal nas :
thog mar rgyus ma bskyed :
bar du rkyen gyis mi 'gyur :
tha ma gnyen pos mi choms :
sangs rgyas sgam ste ma mdzad :
sems can sgrin pos ma bcos :
'khrul te sems can :
grol te sangs rgyas la :
gzhi gnas pa'i gnas lugs zhes bya :
gsang sngags rang byung gi ye shes zhes bya :
gsang sngags de kho na nyid ces bya :
gsang sngags bden pa gnyis su med ces bya :
de la gzhi la gnas pa'i gnas tshul ces bya :
de ni 'khor 'das gnyis kyi gnyis gzhi yin gsungs so :
:de nas jo mos zhus pa :
'khrul pa'i 'khrul tshul gang lags :
zhes zhus pas :
gzhi ci yang ma yin pa de las sgrib pa rnam gsum gyis 'khrul lo :
yid kyi sgrib pa ni stong pa nyid kyi ngang las ngar 'dzin gyi shes pa wal gyis shar ba'i dpe ni skam glog lta bu'o :
ngag gi sgrib pa nga'i yul du gcod pa'i dpe ni sbrang char gyi glog lta bu'o :
lus kyi sgrib pa chags sdang dang 'khrug dpe ni thog ser gyi glog lta bu'o :
yid kyi sgrib pa'i dus su ngar 'dzin pa de ni nyon mongs pa 'dod chags so :
ngag gi sgrib pa'i dus su nga'i yul du gcod pa ni nyon mongs pa zhe sdang :
lus kyi sgrib pa'i dus su chags sdang 'khrugs pa de ni nga dang nga'i gnyis su med pa las gnyis su bzung bas gti mug go :
dug gsum de ni 'khor ba skyed pa'i rgyu yin no :
rkyen ni nga rgyal dang phrag dog gnyis so :
'dzin pa bsags pa'i kun gzhi de kha nang du bltas pa'i dus su :
rang dgar 'dzin pas nga rgyal lo :
phar la dpyad pa'i dus su mi dgar shor bas phrag dog go :
nyon mongs pa lnga po de las 'byung ba lnga chad de :
zhe sdang las gyur pa sa :
'dod chags las gyur pa chu :
nga rgyal las gyur pa me :
phrag dog las gyur pa rlung :
gti mug las gyur pa nam mkha':
de ltar phyi snod kyi 'jig rten chags so :
de la brtan pa thob pas nang gi 'byung ba lnga chags te :
zhe sdang las rus pa :
'dod chags las khrag :
gti mug las sha :
nga rgyal las drod :
phrag dog las dbugs :
de ltar chags shing zhen pas skye ba rnam bzhi'i tshul du lus blangs pa ste :
gti mug gis nang brdzus te skye :
nga rgyal gyis nang sgo nga las skye :
zhe sdang gis nang drod gsher las skye :
'dod chags kyis nang mngal las skye'o :
der rnam par smin pa'i lus blangs nas rnam par smin pa'i rtog pa bsrel nas :
nga'i pha dang nga'i ma dang gnyen 'dun rtsa lag dang yul dang khams dang khyim du 'bung ste :
'khor ba'i rtsa ba las sdong po yal ga 'bras bur smin no :
de la zhen cing chags pa'i dbang gis srid pa bar do zhes bya :
sngar gyi lus de ni bor phyi ma'i lus ma blang gi bar du :
rmi lam dang 'dra bar dbang po kun tshang bas sa rdo ri brag la thogs pa med pas :
sngon gzugs srid pa'i sha tshugs can :
'khrul pa mthud rgyun ma chod pas sangs rgyas su ming ma thogs :
rgyu sha khrag gi phung po med pas sems can du ming ma thogs :
'byung ba'i ming yang ma thogs te :
sngar gyi bzhin du brtan po med :
ban bun byed de rmi lam dang 'dra :
'o na de la ming btags na kun gzhi 'khyams po zhes bya'o :
sngar 'dod pa la zhen pa'i dbang gis :
las kyi rlung dmar gyis rgyab nas 'phul :
bskal pa'i mun nag gis mdun nas bsus nas yong :
rgyob sod ces bya ba'am :
sgra mi mthun pa dpag tu med pa sgrog pa la sogs pa 'byung ngo :
der snang ba 'gro ba rigs drug gi 'khor ba'i grong khyer du mthong nas :
rten gcig 'dod pa des pha ma dang gnyen 'dun yid du 'ong ba snyam byed pa'am :
rang gi khang khyim yin pa snyam pa'am :
der 'gro snying 'dod pa snyam byed pa byung nas :
rten gcig tu phyin pas las bzang ngan gyi dbang gis rigs drug gi khong par tshud de lus blangs nas zo chu'i khyud mo bzhin du gcig nas gcig tu 'khor ro :
'khor ba'i 'khor tshul de yin no zhes gsungs so :
:slob dpon sprul sku la jo mos zhus pa :
grol ba'i grol lugs gang lags zhes zhus pas :
de grol bar bya ba'i phyir nyon mongs pa brgyad khri bzhi stong du gsungs pas kyang grol ba'i thabs su ma song ste :
gnas lugs de sgom par 'dod :
rtogs par 'dod :
nyams su blang bar 'dod :
shes par 'dod :
gtan la phebs par 'dod pas :
byed pa'i gzhi la lus te :
don byed pa med pa dang 'gal lo :
nyon mongs pa lnga po de yang nyan thos spong bar 'dod :
rang sangs rgyas 'gegs par 'dod :
sems tsam mam dbu ma pa ni sbyong bar 'dod :
sngags phyi nang gnyis rgyu ru 'dod pas :
de byed pa po gzhi lus te :
thams cad nyon mongs pa'i steng du shes bya'i sgrib pa bsags :
dang po yid kyi sgrib pa nas tha ma shes bya'i sgrib pa yan chad 'khrul tshul du shes par bya'o gsungs so :
de nas grol tshul la chos gsum :
lam gyi grol thabs dang :
dus kyi grol thabs dang :
bar do'i grol thabs gsum yin gsungs :
de la lam gyi grol thabs ni rdzogs pa chen po'i lugs kyis thos pa'i shes rab kyi dus su :
gnas lugs kyi don de go bar mi byed :
rtogs par mi byed shes par mi byed :
gtan la yang mi pheb :
nyan thos ltar nyon mongs pa spong yang mi spong :
rang sangs rgyas ltar 'gegs kyang mi 'gegs :
byang chub sems dpa' ltar sbyong yang mi sbyong :
sngags phyi nang ltar sgyur yang mi sgyur :
skye bo ltar rang gar yang mi khyer ro :
'o na nyan bshad la dgos pa med dam zhe na :
nyon mongs pa brgyad khri bzhi stong gi gnyen por chos kyi sgo mo brgyad khri bzhi stong bka' bstsal pa dang mi 'gal te :
nyon mongs pa brgyad khri bzhi stong gi rtsa ba dug lnga :
dug lnga'i rtsa ba dug gsum :
de'i rtsa ba gzung 'dzin gnyis :
de'i rtsa ba ngar 'dzin gyi shes pa :
de'i gzhi ma med pa'i chos gcig po :
mya ngan las 'das pa'i chos gcig po :
mnyam pa nyid kyi chos gcig po :
gnyis su med pa'i dbyings gcig po yin pas :
blo rdzogs pa chen po'i dus su rgyud lung :
bla ma chen po'i gdams ngag gis 'khrul pa dang mi bden par mtshon pas :
skyon la skyon du ngo shes na skyon phyir mi 'brang ste :
dang po yid phra ba nas chags :
ldog pa lus rags pa nas ldog pa yin gsungs so :
sgo lnga snang la zhen pa med par shes tsam na :
chags sdang ngo bo grol tsam na skyug nad can gyis zas mthong ba dang 'dra :
rtag par ngar 'dzin la zhen pa med tsam na slo+og rul thang la bor ba dang 'dra :
snang ba la zhen pa med par snang ba'i ngo bo stong pa nyid rang sar grol tsam na na bun yul du snang ba 'dra :
dran pa'i ngo bo zhi nas dran med du rang sar grol tsam na skyi ser mthu chad pa dang 'dra :
sgo lnga'i rnam par shes pa'i chags sdang snyan mi snyan sdug mi sdug la sogs pa ldog :
yid kyi rnam par shes pa yul gcod pa las log pa'am :
nyon mongs pa can gyi yid bdag tu 'dzin pa las ngar 'dzin pa'am nga rgyal ba'am ngar rlom pa las log pa la :
kun gzhi'i rnam par shes pa dran pa phra mo dang po tshor ba las log nas mthu rgyun chod pa de phan chod sangs rgyas zhes bya'o :
de dbang po yang rab kyi grol thabs yin gsungs so :
dus kyi grol thabs ni :
'chi ba'am nad kyis btab nas :
'byung ba sa che bas lus mi theg :
sa chu la thim pa'i dus su dbugs phyir sring nang du sdud mi shes :
chu me la thim pa'i dus su kha sna skam :
dbugs phyi nang gnyis ka thung :
me rlung la thim pa'i dus su shes pa 'chol nas 'chal gtam smrar 'ong :
rlung rnam par shes pa la thim pa'i dus su shes pa bar dor yer gyis 'ong ngo :
de'i dus su grol ba'i thabs ni slob dpon nam chos grogs shig gis gdams ngag shes pa yod na brda sbyar :
med na rang gis chags sdang gcad :
dang po chags sdang 'gags pas rtogs pa 'gag :
snang ba 'gags pas dran pa 'gag :
de ni dbang po 'bring gi grol lugs yin gsungs so :
bar do'i grol lugs ni :
dper na gnyid dang 'dra'o gsungs :
gnyid lhan gyis log nas shes pa ra rib dor yer gyis 'ong ba dang 'dra bar :
dbugs nyal gyis dwangs nas bar dor shes pa yer gyis 'ong ba dang 'dra'o :
de tsam na slob dpon dang chos grogs kyis ro de la skad drag po bskyed la gdams ngag btab :
der sngar gyi nyams gong ma'i stobs yod pa la brda yi sgra des :
bdag 'dzin mi bden par shes te :
sha khrag gi phung po med pas shin tu grol sla'o :
bdag 'dzin grol pas gzhan snang mi 'char :
gzhan snang ma shar bas chags sdang mi skye'o :
chags sdang ma skyes pas lus mi len :
lus ma blang pas shi ba dang chad pa med do :
de la sangs rgyas kyi dgongs pa zhes bya'o :
de ni bar do'i grol thabs yin gsungs so :
de ltar grol thabs gsum gyis rigs drug gi grong khyer nas bzlogs nas 'khor ba'i 'brel ba zlog pas 'khor ba lugs nas zlog bya ba yin gsungs so :
slob dpon pad+mas jo mo mkhar chen bza' mtsho rgyal la gdams pa :
'khor ba 'byung ldog gi skor rdzogs s+ho :
gter rgya :
sbas rgyas :
gtad rgya ::
::[ \u0f88  ]@#:[ \u0f88 ]slob dpon pad+ma 'byung gnas zhes bya ba :
sku sna tshogs pa'i cha lugs su bzhugs nas :
nyan thos kyi 'dul khrims nas rig 'dzin sngags kyi sdom pa man chad du srung ba med pa'i tshul gyis srung :
gsung theg pa rim pa dgu zhal nas gsung pas lta ba yas 'bubs dang spyod pa mas 'jug lta spyod zung du brten pa :
thugs rnam pa thams cad mkhyen pa'i dgongs pa dang ldan pas sems can thams cad la byang chub kyi sems rang bas kyang gzhan gces par 'dzin pa :
sprul sku mngon sum du byon pa'i rje sangs rgyas de'i zhal nas :
spyod pa'i gdams pa ci gsungs jo mo mtsho rgyal gyis yi ger btab pa'o :
slob dpon pad+ma'i zhal nas :
chos gang byed kyang dang po dkon mchog gsum la skyabs su 'gro ba sngon du song bas :
bslab pa'i gzhi yang dag par blangs pa rnams kyis :
phyogs gang dang gang du 'gro yang de'i sangs rgyas dang byang chub sems dpa' la skyabs 'gro bya zhing 'gro :
rtag tu dkon mchog la dad gus rgyun mi chad par bya :
de ltar bya zhing las kyi 'brel ba da lta bzhag pas ma 'ongs pa na sangs rgyas kyi gdul byar 'gyur bas :
dus rtag tu dkon mchog mchod pa dang :
gsol ba gdab pa kho na gal che gsungs so :
:slob dpon pad+ma'i zhal nas :
chos dge ba bcu nyams su blang zhing las 'bras la yid ches par bya :
las las mthu 'byung zhing bden pa mthu che bas sdig pa spang zhing nyon mongs pa'i gnyen po brten :
bsod nams kyi las la 'bad pa drag tu bya :
bsod nams ma gsag pa la sems bzang po mi 'ong :
bsod nams bsags pa las sems bzang po 'byung :
sems bzang po zhig yod phan chad dge la brtson pa :
sdig pa la 'dzem par 'gyur ba yin gsungs so :
:slob dpon pad+ma'i zhal nas :
chos thams cad kyi sngon du byang chub tu sems bskyed pa gal che :
sems bskyed pa'i gang zag gis sems can bsnyen bkur bya ba'i chos la 'bad pa'i phyir sems can thams cad mar mnyam pa nyid bsgom :
sems can thams cad pha dang mar ma gyur pa med pas :
sems can thams cad la phan gdags pa la zhugs par bya'o :
sems can thams cad la byams dang snying rje bsgom :
byang chub kyi sems rtag tu sbyang bar bya :
bya ba ci dang ci byed kyang sems can thams cad kyi don du bslab :
rang bas sems can la gces par bslab :
byang chub kyi sems bskyed pa 'di ka chos kyi rtsa ba yin gsungs so :
:slob dpon pad+ma'i zhal nas :
thams cad mkhyen pa'i sangs rgyas 'thob par 'dod pa la bdag tu 'dzin pa dang chos su 'dzin pa rnams rang bzhin med par bslab :
bsod nams kyi las ci byed kyang :
chos thams cad sgyu ma dang rmi lam lta bur shes par bya'o :
man ngag tu pha rol tu phyin pa drug dang snying rje chen po la ma zhen pas chos thams cad stong pa nyid du bsgom :
stong pa nyid bsgoms pa'i stobs kyis pha rol tu phyin pa drug dang snying rje chen po skyes pa yang sgyu ma lta bur shes par bya'o :
stong pa nyid bsgoms pas kyang dkar po'i chos thams cad kyi grogs su 'gro ba dang :
nyon mongs pa thams cad kyi gnyen por 'gro ba bya :
dge ba'i rtsa ba ci byed kyang byang chub kyi sems kyis 'phangs te :
pha rol tu phyin pa drug dang ma bral bar bya :
ji ltar byas na dge ba 'phel ba dang :
ji ltar byas na mi dge ba rgyun du 'grib par bsam :
lus bya ba ci byed dge bar 'gro bar bya :
ngag gis ci smras pa dge bar 'gro bar brjod :
yid kyis ci bsam dge bar 'gro bar bya :
mi dge bar 'gro ba'i lus ngag yid gsum gyi spyod pa chung ngu yang bsdam :
lar dran pa dang shes bzhin gyi go chas lus ma bsrung na :
nyon mongs pa'i mtshon gyis mtho ris thar pa'i srog chad pas :
spyod lam rnam bzhir dran pa dang shes bzhin gyis bsrung ba gal che gsungs so :
:slob dpon pad+ma'i zhal nas :
dang po las rgyu 'bras la yid ches par bya :
nges par ring por mi thogs par 'chi bar bsam :
tshe 'di yun thung dal cig pas tshe 'di'i ched du mi bya :
tshe phyi ma ring bas phyi ma'i don bsam :
rang gis tshe phyi ma'i rdog pa da res ma 'dred par bya :
ci la yang nga rgyal ma byed :
nga mkhas snyam pa'i nga rgyal yod na yon tan mi 'byung bas :
nga rgyal spang zhing skad cig gcig kyang chos la goms par bya :
sdig pa mi dge ba spong ba'i gnyen po brten :
nyon mongs pa dang sdig pa mi dge ba rang gi rgyud la cung zad tsam skye na yang :
sdug bsngal bsran mi bzod pa ri rab tsam du bsam :
the tshom za ba'i lag la de tsam gyis ci yang mi 'grub pas the tshom cung zad kyang mi bya :
lar bdag 'dzin ma spang gi bar du sdig pa shin tu phra ba yang 'bras bu 'byin pas sdig pa la 'dzem pa kho na gal che gsungs so :
:slob dpon pad+ma'i zhal nas :
theg pa che chung gi sdom pa blangs nas srog gi phyir yang mi gtang :
brgya la nyams na yang 'gyod pa'i bsam pas mod la bshags pa dang bsdam pa gal che :
kha cig sdom pa thams cad nyams nas de nas nyams pa'i las byed de :
rkang pa ngan 'jim la 'dred pa bkrus nas dris byugs na 'dag pa dang 'dra bas ye mi gsag par sbyang :
tshul khrims dang dam tshig nyams pa dang skad cig tsam yang mi 'dres par bya :
gos dkar po gon nas cha byad nag po'i gseb tu song bas nag po ci nas kyang 'go ba dang 'dra bas :
rang dam tshig gtsang na ni ci nas kyang nyams grib 'phog :
rang dam tshig mi gtsang na nag po la nag pos mi tshugs pa dang 'dra bas shin tu gzab :
lar rang la rang zhe ma khrel ba zhig dgos pa yin gsungs so :
:slob dpon pad+ma'i zhal nas :
ji ltar bya na bsod nams dang ye shes kyi tshogs su 'gro ba'i chos min pa ci yang mi bya :
rnam pa thams cad mkhyen pa'i sangs rgyas 'dod pa dang sems can gyi don las gzhan ci yang ma 'dod par bya :
dngos po gang la yang ma chags par bya :
chags pa kho na 'ching ba'i rtsa ba yin :
chos dang gang zag la ma smad :
chos thams cad don dang 'bras bur dbyer med lan tshwa'i ro dang 'dra :
theg pa gang la yang mi smad :
skas ka'i gdang bu dang 'dra don gcig pa yin :
gang zag gi tshod mngon shes med pas mi rtogs pas gzhan la gshe skur ma 'debs :
spyir sems can thams cad rang bzhin lhun gyis grub pa'i sangs rgyas yin byang chub kyi snying po can yin :
gzhan gyi nyes pa dang 'khrul pa la mi rtogs :
gzhan gyi mtha' la ma rtog par rang gi mtha' cir 'gyur rtogs :
gzhan gyi skyon la ma rtog par rang gi skyon la rtogs :
lar sdig pa la chos kyi kha 'dzin dang gang zag gi gshe skur gnyis che ba yin gsungs so :
:slob dpon pad+ma'i zhal nas :
tshe thog ma med pa nas ji tsam pa'i lus blangs kyang rang dang gzhan gyi don ma grub pas :
da res lus 'dis rang gzhan gyi don sgrub dgos :
skye ba snga ma lus ji tsam zhig blangs kyang chos goms pa byed ma khom pas :
da res chos dang 'phrad pa dang brtson 'grus la 'bad :
dge ba 'phel ba'i grogs bsten :
sdig pa 'phel ba'i grogs spang :
khyi dang yi dwags kyi sems bzhin tsig tsig ma byed :
rang gis gnyen po'i sgo nas lhod kyis ma byas na :
rang rgyud ngan pas rang gzhan gnyis ka'i rgyud sreg sdig pa gsog pa yin :
cung zad mi bden pa de la sdug bsngal bar bsams na je sdug la 'gro :
rang sems klod nas ma btang na bde ba mi rnyed :
snga ma 'das pa'i sdug bsngal rjes mi gcad :
ma 'ongs pa sngun mi bsu :
da ltar ba'i sdug bsngal ci byung yang rkyen khar mi gtang :
rang gi sems la skyed yang dang yang du btsal :
lar sems la gnyen po ma tshud na sdug bsngal la rgyun mi chad :
sems kyi sna kha 'gyur ba gal che gsungs so :
:slob dpon pad+ma'i zhal nas :
chos nan tan byed na dge ba'i rtsa ba ci byed rtag tu gzhan don la bslab pa gal che'o :
theg pa che chung gi khyad par yang lta bas phye ba min :
snying rjes phye ba yin :
de bas snying rje chen po la goms par bya :
bdag dang gzhan gyi don du 'khor ba'i sdug bsngal spang bar bya ba las mi ldog par bya :
'khor ba las yid 'byung ba la goms par bya :
gzhan don du snying rje la goms par bya :
dang po sems can thams cad rang dang 'dra ba la goms par bya :
gzhan sdug bsngal bas rang sdug bsngal du 'gyur ba la goms par bya :
de nas rang bas sems can thams cad gces pa la goms par bya :
gzhan don du rang dbang med par 'jug pa'i snying rje chen po la goms par bya :
lar rang bas sems can gces par 'dzin tsam na theg pa chen po'i ming 'thob pa yin te :
sems can gyi sdug bsngal ma dran par rang nyid bde bar 'tsho zhing rang gces par 'dzin pa la theg pa chen po mi 'ong gsungs so :
:slob dpon pad+ma'i zhal nas :
byams pa snying rje byang chub kyi sems la goms par byas na ngan song gsum du mi skye zhing :
da lta nas phyir mi ldog pa yin pas 'di kho na man ngag yin :
sa phyogs gang du 'gro yang byang chub sems yid la bya ba dang mi 'bral bar 'grogs par bya :
bya ba ci dang ci byed kyang sems can gyi don du bslab :
rang bas gzhan gces pa la bslab :
dam tshig srung sdom sbyangs pa'i yon tan mang po dang ldan :
sngags kyi nus pa byung nas mthu che ba yin kyang :
byang chub kyi sems ma bsgom na sangs mi rgya :
lar byang chub sems shig rgyud la skyes na :
thun mong dang thun mong ma yin pa'i dngos grub thams cad 'di nas 'byung bas :
'di kho na man ngag yin gsungs so :
:slob dpon pad+ma'i zhal nas :
stong pa nyid sgom pa'am gang sgom yang nyon mongs pa dang tha mal pa'i gnyen por mi 'gro na sgom pa ma yin :
nyon mongs pa'i gnyen por ma song na 'khor bar lhung ba'i rgyur 'gro :
chos thos bsam bshad pa thams cad nyon mongs pa'i gnyen por 'gro zhing rnam par dag pa'i chos rgyud la skye ba'i grogs su song na :
theg pa chen po'i bstan pa bya ba yin te ma nor :
nyan bshad 'gro don sgom pa ji ltar mkhas zer yang :
'jig rten chos brgyad kyi ched du song na nag po'i bstan pa bya ba yin :
lar snang srid sgyu mar bsgoms nas zhen chags je che je che la mi gtong ba gal che :
zhen chags dang bral tsam na rnal 'byor pa chen po zer ba yin gsungs so :
:slob dpon pad+ma'i zhal nas :
sems can thams cad kyi phan pa dang bde ba sangs rgyas kyi bstan pa las 'byung bas rgyud lung mdo sde la blta rtog mnyan par bya :
las dang 'bras bu bde sdug sa bon ltar 'byin pas dge sdig la shan dbye :
srung sdom med na chos kyi rtsa ba rul bas dam tshig srung sdom mig gi 'bras bu bzhin du bsrung :
lar chos byed pa la yid ma ches na chud zos pa yin :
ci byas kyang don med :
gang byed kyang yid gnyis the tshom med pa gal che gsungs so :
:slob dpon pad+ma'i zhal nas :
kha cig gsang sngags pa yin par gsol nas spyod pa rtsing por spyod pa 'di gsang sngags pa min :
theg pa chen po bya ba sems can thams cad la gces par 'dzin pa snying rje phyogs ris med pa la zer ba yin :
gsang sngags par khas blangs nas las mi dge ba la mi 'dzem pa 'dis ni mi btub pas :
gsang sngags pa la snying rje chen po rgyud la spyod pa gal che :
snying rje rgyud la ma skyes na gsang sngags par khas blangs kyang :
mu stegs log ltar 'gro gsungs so :
:slob dpon pad+ma'i zhal nas :
gsang sngags bya ba theg pa chen po yin :
theg pa chen po bya ba gzhan don byed pa yin :
gzhan don byed pa la 'bras bu sku gsum 'thob dgos :
sku gsum thob pa la tshogs gnyis gsog dgos :
tshogs gnyis gsog pa la byang chub kyi sems sbyong dgos :
lam bskyed rdzogs zung 'jug bsgom dgos :
lar byang chub kyi sems med pa'i gsang sngags 'di ci yang mi rung :
theg pa chen po mi rung gsungs so :
:slob dpon pad+ma'i zhal nas :
sngags dang mtshan nyid gnyis zer yang phugs gcig :
lta spyod gnyis med na nyan thos su 'gro bas :
lta ba yas 'bubs la spyod pa mas 'jug pa 'di nga'i gdams ngag yin gsungs :
mkhar chen bzas kyang sangs rgyas 'chol med 'di ltar gyis shig gsungs :
spyod pa mas 'jug gi skor rdzogs s+ho :
yos bu'i lo'i dpyid zla ra ba'i tshes brgyad kyi nyin par mchims phu'i yang dben du bris pa'o :
gter rgya :
sbas rgya :
gtad rgya ::
::[ \u0f88  ]@#:
na mo gu ru :
slob dpon pad+ma 'byung gnas zhes bya ba :
snang srid thams cad gtor ma'i rang bzhin du shes pa :
skye 'gro thams cad lha dang lha mor gsal ba :
thugs dgongs spyod pa thams cad la ma 'gags pa :
rang grol du gsal ba de la :
jo mo mkhar chen bza' mtsho rgyal gyis :
bla ma yi dam dkon mchog mchod pas mnyes par bya ba dang :
mkha' 'gro dam can thugs dam bskang ba dang :
rigs drug sems can la mchod sbyin bya ba dang :
tshogs gsag cing bsod nams spel ba dang :
bar chad bsal zhing rkyen bzlog pa dang :
longs spyod spel zhing dngos grub 'thob par bya ba'i phyir :
gtor ma lam khyer gyi gdams ngag zhus pa'o :
e ma ho :
slob dpon chen po lags :
gtor ma lam du byed pa'i gdams ngag zhu dgos na :
bla ma dkon mchog yi dam rgyal ba rgya mtsho mchod pa yang gtor mas mchod :
mkha' 'gro chos skyong dam tshig can skong ba yang gtor mas bskang :
'gro drug sems can dus gsum pha ma la sbyin pa yang gtor mas sbyin :
lan chags gdon bgegs kyi bar chad kyang gtor mas sel :
bsod nams spel zhing tshogs kyang gtor mas gsog :
longs spyod dang dngos grub kyang gtor ma las 'byung bar gda' bas :
spyir gtor ma'i ngo bo gang yin :
gtor ma'i nges tshig gang yin :
gtor ma'i dbye ba gang yin :
gtor ma'i snod gang yin :
gtor ma'i rgyu gang yin :
gtor ma'i dgongs pa gang yin :
gtor ma'i rtags gang yin :
gtor ma gtong ba'i dkyil 'khor gang lags :
gtor ma gtong ba'i dus gang lags :
gtor ma gtang ba'i gnas gang lags :
gtor ma btang ba'i phan yon gang lags :
gtor ma gtong ba'i las gang lags :
gtor ma gtong ba'i thabs du yod lags :
slob dpon chen po nas bshad du gsol zhes zhus pas :
slob dpon gyis gsung pa :
nyon cig dad ldan dge sems ma :
gtor ma las rab kun gyi mchog :
las rnams kun gyi sngon la 'gro :
de phyir gtor ma'i las brtson gces :
gtor ma'i ngo bo ni :
gtor ma gtang ba ni chos kyi dbyings :
gtor ma ni rig pa ye shes yin :
gtor ma ni dbyings dang ye shes gnyis su med pa'i rtags yin :
gtor gzhong ni phyi snod kyi 'jig rten rnam par dag pa'i rang bzhin yin te chos kyi dbyings yin la :
gtor ma ni nang bcud kyi sems can rnam par dag pa'i rang bzhin yin pas :
dbyings dang ye shes gnyis su med par rtogs pa gtor ma'i ngo bo yin gsungs :
gtor ma'i nges tshig ni :
mi 'dzin gtor bas gtor zhes bya :
yongs la khyab pas ma zhes bya :
sems la 'dzin rtog med pas gtor :
mgron bzhi'i spyan lam du 'dod pa'i yon tan lnga char bzhin 'bab pas ma zhes bya'o :
gtor ma la dbye na rnam pa drug :
phyi'i gtor ma dang :
nang gi gtor ma dang :
gsang ba'i gtor ma dang :
don gyi gtor ma dang :
rtags kyi gtor ma dang :
mtshon pa'i gtor ma dang drug yod gsungs :
gtor ma gtong ba'i snod la gsum mam :
lar drug yod gsungs :
de la phyi'i gtor ma'i snod rin po che rnam pa lnga :
nang gi gtor ma'i snod ka pA la mtshan dang ldan pa :
gsang ba'i gtor ma'i snod rus sbal khog pa :
don gyi gtor ma'i snod nam mkha':
rtags kyi gtor ma'i snod phyi snod kyi 'jig rten :
mtshon pa'i gtor ma'i snod gang 'byor gyi snod la bya'o gsungs :
gtor ma'i rgyu ni :
rgyu yi gtso bo dgu ste :
dkar gsum mngar gsum sha chen gsum mo :
phyi'i dkar gsum la 'o ma zho mar gsum mo :
mngar gsum la sbrang rtsi ka ra bu ram me tog bcas pa yin no :
nang gi dkar gsum la tshil zhag rus pa gsum mo :
mngar gsum la dri chen tshil chen gsur gyi dud pa :
skyobs la dri chu a mr-i ta chang dang sbyar ba :
sha chen la sogs te zhal zas sna tshogs :
gsang ba'i dkar gsum ni rkang dang klad pa byang chub sems dang gsum mo :
dmar rtsi gsum ni bud med kyi mtshal chen dang dwangs ma snyigs ma gsum :
dri chu ni dngos po :
sha chen ni dpa' bo gri ru shi ba'i sha :
ro chen ni dngos la bya'o gsungs :
gtor ma'i dgongs pa bzhi ni :
bdag yi dam lha'i sku phyag rgya chen por bsgom :
nam mkha' lha'i gzhal yas khang du bsgom :
sems can thams cad lha dang lha mor bsgom :
gtor ma'i rdzas bdud rtsi'i rgya mtshor bsgom pa dang bzhi yin gsungs :
gtor ma'i rtags ni :
sngags dang phyag rgya ting nge 'dzin :
yig 'bru ya ma zung yin no gsungs so :
gtor ma'i dkyil 'khor ni :
phyi'i gtor ma'i skabs na :
sri zhu'i mgron gyi gtso bo shAkya thub pa la 'khor nyan thos rang sangs rgyas dang byang chub sems dpas bskor ba'o :
yon tan gyi mgron gyi gtso bo phyag na rdo rje la 'khor gtsang rigs kyi mgon po srung ma thugs dam can bdun cu rtsa gnyis kyis bskor ba'o :
snying rje'i mgron gyi gtso bo spyan ras gzigs dbang phyug la 'khor rigs drug gi sems can gyis bskor ba'o :
lan chags kyi mgron gyi gtso bo dpal rta mgrin la 'khor bgegs rigs stong phrag brgyad cus bskor ba yin no gsungs :
nang gi gtor ma dang gsang ba'i gtor ma'i skabs na :
sri zhu'i mgron gyi gtso bo bla ma yi dam la dkyil 'khor phyi nang gi lha tshogs kyis bskor ba'o :
yon tan mgron gyi gtso bo mkha' 'gro sde bzhi la chos skyong pho rgyud mo rgyud kyis bskor ba'o :
snying rje'i mgron dus gsum pha ma la rigs drug sems can gyis bskor ba'o :
lan chags kyi mgron gyi gtso bo rang gi srung ma la lha ma srin sde brgyad kyis bskor ba rnams la dbul bar bya'o gsungs :
gtor ma gtong ba'i dus ni :
nya stong brgyad gsum nyi shu gnyis dang bzhi'o :
yang rigs gcig la gtsang rigs mgon po'i gtor ma nyin mo gtang :
mkha' 'gro ma lcam dral gyi gtor ma srod dang tho rangs gtang :
sha za 'byung po'i gtor ma nub mo gtang :
'gro ba rigs drug gi gtor ma dus med du gtang :
yi dwags rnams la gtor ma dus kyi dgong kha gtang gsungs so :
gtor ma gtong ba'i gnas ni :
'jig rten las 'das pa ye shes lha dang :
'jig rten pa'i mgron yin gsungs :
gtor ma'i yon tan nam phan yon gnyis yin te :
'jig rten 'di la tshe ring nad med bu tsha 'phel longs spyod dang ldan :
phyi ma la sgrib pa 'byang tshogs chen po gnyis rdzogs te bla na med pa'i byang chub thob pa yin gsungs :
gtor ma'i las ni bgegs sel :
bgegs la don rtags mtshon pa gsum :
mtshon pa'i bgegs kyis tshe 'di la bar du gcod de :
srog dang longs spyod la bar du gcod do :
sgyu ma mngon du byung ba'i bgegs zhes bya :
rtags kyi bgegs ni nyon mongs pa rnam pa lnga des ni gzugs kyi sku la bar du gcod do :
don gyi bgegs ni ma rig pa ste chos kyi sku la bar du gcod :
hril gyis dril na bgegs de rnams rnam par rtog pa ste :
bla na med pa'i byang chub la bar du gcod :
bar gcod thams cad gtor ma 'dis sel bas gtor ma'i las la brtson dgos pa yin no gsungs so :
gtor ma gtong ba'i thabs ni :
bzung la gtang ste :
rgyun gyis bzung la gtang ba ni :
rnal 'byor pas dgong mo bzung la nangs par gtang :
nangs par bzung la dgong mo gtang :
gnas skabs kyis bzung la gtang ba ni :
sgrub pa gnyan po byed pa'i dus su dpal gyi gtor ma bzung bas lha srung 'du zhing dngos grub 'grub :
chos skyong gtor ma gtong bas las rnams myur zhing dngos grub ster :
sgrub pa ma thon bar du gtor gzhong mi bshal :
des chos skyong 'du :
gtor ma kha phyir bstan nas mi 'bo dngos grub zlog :
gtor gzhong nang du bstan na dngos grub 'du :
gtor ma gtong khar ma sgul na mgron gyis len mi nus so :
de rnams ni gtor ma gtong ba'i thabs yin no gsungs :
:yang jo mos zhus pa :
gtor bya ba'i don ji lta bu lags :
ma zhes bya ba'i don ji lta bu lags :
gtor ma'i sgom thabs ji lta bu lags :
gtor ma'i spyod pa gang lags :
gtor ma'i dam tshig gang lags :
gtor ma btang ba'i 'bras bu gang lags :
gtor ma byin gyis ma brlab na ji ltar 'gyur :
gtor ma ma thengs na ji ltar 'gyur :
gtor ma bsngo ba ma dag na ji ltar 'gyur :
gtor ma'i bsngo ba log na ji ltar 'gyur :
gtor ma ma rdzogs na ji ltar 'gyur :
gtor ma'i rgyu rkyen ma 'tshogs na skyon ci yod :
gtor ma'i rdzas ma 'tshogs na skyon ci yod :
gtor ma'i dam rdzas ngo ma shes na skyon ci yod :
gtor ma'i phud nyams na skyon ci yod :
gtor ma'i cho ga gzhung ma bsrang na skyon ci yod :
gtor ma'i sngags dang phyag rgya nor na cir 'gyur :
gzhan yang gtor ma'i gtong thabs dang mgron rnams gang lags :
slob dpon chen po nas bshad du gsol zhes zhus pa :
slob dpon gyis gsung pa :
'dzin pa med pas gtor zhes bya :
kun la khyab pas ma zhes bya :
rang bzhin med pas gtor zhes bya :
yongs la snyoms pas ma zhes bya'o gsungs :
gtor ma ji ltar sgom pa ni :
kun rdzob tu gtor gzhong ye shes kyi gzhal yas khang dpag tu med par bsgom :
nang gi gtor ma ni dug lnga'i gsos :
ye shes lnga'i rang bzhin 'dod pa'i yon tan lnga las :
sa gzhi las 'khrungs pa lo thog skye zhing 'byung ba ltar la :
bar snang la sprin ltar gtibs :
nam mkha' la ni char gyi rgyun ltar 'byung bar bsam mo :
don dam par gtor gzhong ni chos kyi dbyings skye ba med pa'i don yin no :
gtor ma ni rig pa'i ye shes kyi cho 'phrul yin no :
dbyings dang ye shes gnyis su med pa'i 'od zer 'phros pas 'gro ba rigs drug gi don byed par bsgom :
gtor ma'i spyod pa ni gong ma ltar ma spyod ces pa ste :
'bags pa dang dme ba med pa :
bo dang zag pa dang 'bag 'bog med pa'o :
gtor ma'i dam tshig ni :
dri ma dang mi gtsang bas ma gos pa'o :
chu mi blug tu mi rung :
chu ma blug na spel mi nus pa'o :
gtor ma gtong ba'i 'bras bu ni :
thar pa mya ngan las 'das pa'i gnas su phyin pa dang :
'jig rten 'dir nad med pa dang :
nor phyugs 'phel ba dang :
tshe ring ba'o :
gtor ma byin gyis ma brlab na :
'phags pa'i bka' chad 'ong :
ci la yang mi phan no :
gtor ma ma thengs na rnal 'byor pas ci yang mi 'grub pa'o :
bsngo ba ma dag na mgron rnams la mi thob :
gtor ma bsngo ba log na :
sngags mkhan las kyi sgrib pa can du 'gyur ro :
gtor ma ma rdzogs na ri skam gyi yi dwags su skye'o :
gtor ma'i rgyu rkyen ma 'tshogs na gtor ma'i mgron rnams mi 'tshogs :
mgron ma 'tshogs na btang ba'i 'bras bu med par 'gyur ro :
gtor ma'i dam rdzas ma 'tshogs na :
spyan drangs pa'i mgron rnams mi 'byon la byin gyis ma brlab na thugs mi mnyes pa'o :
dam rdzas ngo mi shes na sngags mkhan la lha'i chad pa 'ong :
gtor ma'i phud nyams na rnal 'byor pa la rkyen 'ong :
gtor ma'i cho ga gzhung ma bsrang na las kyi sgrib par 'gyur ro :
gtor ma'i sngags dang phyag rgya nor na rigs chad pa'i nang du skye :
gtor ma gtong ba'i thabs ni :
sri zhu'i mgron la rgyal po la dpya 'bul ba'i tshul du gtong :
yon tan gyi mgron la grogs po mnyam gnyis la mgron byed pa'i tshul du gtong :
snying rje'i mgron la dge rtsa ston mo byed pa'i tshul du gtong :
lan chags kyi mgron la bu lon la zhu ba byed pa'i tshul du gtong :
gtor ma'i mgron ni :
sri zhu'i mgron bla ma dkon mchog yi dam dngos la gtang :
yon tan gyi mgron la phyi gtsang rigs kyi mgon po nang mkha' 'gro dam can chos skyong srung ma lha ma srin sde brgyad :
snying rje'i mgron la dus gsum rigs drug sems can :
lan chags kyi mgron la bgegs rigs stong phrag brgyad cu'o :
de rnams la bsngos la gtong gsungs so :[ \u0f88 ]:jo mos zhus pa :
mi 'dzin yongs su gtong ba'i gtor ma gang lags :
'gyur med ye shes rgyan gyi gtor ma gang lags :
bde chen klong du 'khyil ba'i gtor ma gang lags :
'gyur med rgya yis btab pa'i gtor ma gang lags :
dag pa chos nyid kyi gtor ma gang lags :
yongs la khyab pa'i gtor ma gang lags :
dmigs pa rtse gcig pa'i gtor ma gang lags :
slob dpon chen po nas bshad du gsol :
zhes zhus pas :
slob dpon gyis gsung pa :
mi 'dzin yongs su gtong ba'i gtor ma ni :
ting nge 'dzin gsal por byas nas dus gsum bde bar gshegs pa mchod pa dang :
khams gsum gyi sems can la sbyin pa dang :
ting nge 'dzin gyis dmigs pa bsam gyis mi khyab par gtong ba'o :
'gyur med ye shes rgyan gyi gtor ma ni :
snang srid sems can thams cad gtor ma'i rang bzhin la gtor ma nyid du dmigs la dus gsum bde bar gshegs pa mchod :
dug gsum rtsad nas bcad nas ngan song phyags mas btab ste :
chos nyid bde ba chen po'i ngang las mi 'gyur ba'o :
bde chen klong du 'khyil ba'i gtor ma ni :
gong ma ltar dmigs pa med par snang srid thams cad bde ba chen po'i rang bzhin nam lhun gyis grub pa :
ngang gis 'du 'bral med pa :
bya rtsol med par lhun gyis grub ste :
sangs rgyas dang sems can gnyis su med cing lhun gyis ma grub pa med pa'o :
'gyur med rgyas btab pa'i gtor ma ni :
'dzin pa dang rtog pa med pa'i dus na :
rtogs na byang chub sems de las mi 'gyur zhing rgyas btab pa'o :
dag pa chos nyid kyi gtor ma ni :
gtor ma'i chos nyid byang chub sems kyi rang bzhin du ma byung ma skyes skye ba med par khyab par khyab pa la bya'o :
yongs la khyab pa'i gtor ma ni :
yongs la khyab cing gtor bas ma zhes bya'o :
phyi snod kyi 'jig rten gyis gang khyab pa na :
nang bcud kyi sems can gyis khyab pa'o :
des gar khyab pa na gtor mas khyab pa'o :
de des gar khyab pa na chos nyid byang chub sems kyis khyab pa'o :
dmigs pa rtse gcig pa'i gtor ma ni :
sems nyid dmigs pa rtse gcig pa las mi 'gyur bas gang la bsngos pa'i mgron la rtse gcig tu ting nge 'dzin gyis bsngos la gtong ba yin no gsungs so :[ \u0f88 ]:jo mos zhus pa :
gtor ma lam du khyer ba la :
phyi snang ba tshogs lam gyi gtor ma bshad du gsol zhes zhus pas :
slob dpon gyis gsung pa :
phyi snang ba tshogs lam gyi gtor ma la gsum :
phyi nang gsang ba gsum mo :
de la phyi snang ba tshogs lam gyi gtor ma la don bdun gyis bstan :
snod bstan pa :
rdzas bstan pa :
gtor ma byin gyis brlab pa :
gtor ma'i mgron dgug pa :
mchod cing bstab pa :
bsngo zhing phrin las bcol ba :
gshegs shing gtor ma gtang ba dang bdun no :
dang po gtor ma gtang ba'i snod ni :
rin po che che chung ci 'byor ba'o :
rdzas ni zhal zas sna tshogs dkar gsum mngar gsum gyis brgyan pa'o :
che chung ni ci 'byor pa'o :
byin gyis brlab pa ni :
bdag byin gyis brlab pa dang :
gtor ma byin gyis brlab pa'o :
bdag byin gyis brlab pa ni :
skad cig ma'i ngang las hU~M zhes brjod pa tsam gyis bdag yi dam lhar skad cig mas bskyed :
de nas lus ngag yid gsum byin gyis brlab pa :
A+o~M AHhU~M lan gsum brjod pas spyi bo mgrin pa snying ga gsum du pad+ma zla ba nyi ma'i steng du spyi bor A+o~MHmgrin par AHsnying gar hU~M bsam mo :
de nas gtor ma byin gyis brlab pa ni :
A+o~M AHhU~M lan bdun brjod pas :
bdag gi gnas gsum nas yig 'bru gsum las yig 'bru gsum mched nas gtor ma'i steng du 'phros gtsang dme thams cad sbyangs :
yang lan bdun gyis bdud rtsi mu tig dkar po lta bus nam mkha' khyab par 'phel :
yang lan bdun gyis so so'i yid la ji ltar mos par bsgyur ro :
de nas mgron dgug pa ni :
rang gi gnas gsum nas 'od zer 'phros pas mgron rnam bzhi spyan drang zhing yan lag bdun pa tshul dang mthun par bya'o :
dus gsum bde gshegs 'khor bcas gshegs su gsol :
dkon mchog gsum la phyag 'tshal lo :
dkon mchog gsum la skyabs su mchi :
ma chags pad+ma'i gdan la bzhugs su gsol :
mchod pa rnams kyis mchod par bgyi :
sdig pa mi dge so sor bshags :
dge ba bgyid la rjes yi rang :
mya ngan mi 'da' gsol ba 'debs :
chos kyi 'khor lo bskor bar bskul :
sems can ma lus byang chub mchog thob shog :
ces brjod pas :
sri zhu'i mgron rgyal ba shAkya thub pa dang yum chen mo shes rab kyi pha rol tu phyin pa ma la :
'khor dus gsum gyi bde bar gshegs pa dang phyogs bcu'i sangs rgyas kyis bskor ba dang :
yon tan gyi mgron mthu stobs kyi bdag po dpal phyag na rdo rje la :
'khor gtsang rigs kyi mgon po bdun cu rtsa gnyis chos skyong ba'i srung ma dam tshig can rnams kyis bskor ba dang :
snying rje'i mgron thugs rje'i bdag po 'phags pa spyan ras gzigs dbang phyug la :
'khor khams gsum sa dgu la gnas pa'i rigs drug gi sems can dang dus gsum gyi pha mas bskor ba :
lan chags kyi mgron ye shes ha ya grI ba dpal rta mgrin la :
'khor bgegs rigs stong phrag brgyad cu dang lha ma srin sde brgyad kyis bskor ba :
de rnams mdun gyi nam mkha' la pad+ma stong ldan gyi steng du bzhugs par bsam mo :
mchod cing gsol ba gdab pa ni :
sri zhu'i mgron shAkya thub pa dang yum chen mo shes rab kyi pha rol tu phyin ma la :
'khor dus gsum gyi bde bar gshegs pa phyogs bcu'i sangs rgyas dang byang chub sems dpa' rnams mchod pa bzhes shig :
yon tan gyi mgron mthu stobs bdag po dpal phyag na rdo rje la :
'khor gtsang rigs kyi mgon po bdun cu rtsa gnyis dang rdo rje rigs kyi srung ma 'khor dang bcas pas mchod pa bzhes shig :
snying rje'i mgron thugs rje chen po 'phags pa spyan ras gzigs dbang phyug la :
'khor khams gsum sa dgu la gnas pa'i rigs drug gi sems can dus gsum gyi pha ma dang bcas pas mchod pa bzhes shig :
lan chags kyi mgron ye shes ha ya grI ba la :
'khor bgegs rigs stong phrag brgyad cu dang lha ma srin sde brgyad dang bcas pas mchod pa bzhes shig :
ces brjod la se gol lan gsum gdab :
mgron rnam bzhis gtor ma bdud rtsir gyur pa de gsol nas dgyes te bdag la dngos grub stsol bar bsam mo :
bsngo zhing 'phrin las bcol ba ni :
rin chen rgya chen snod nang du :
zhal zas sna tshogs gtor ma'i rgyu :
dkar gsum mngar gsum gtor ma'i rgyan :
'bru gsum sngags kyis byin brlabs nas :
mi mnyes pa dag gang yang med :
rgyal ba mchod pas mnyes gyur cig :
dam can thugs dam skong gyur cig :
rigs drug 'dod pa tshims gyur cig :
lan chags bu lon byang gyur cig :
rnam bzhi'i mgron gyi rigs rnams la :
tshad med gtor ma 'di bsngos pas :
bdag dang sems can thams cad kyang :
longs spyod ldan zhing tshogs rdzogs nas :
thams cad myur du sangs rgyas shog :
ces pas bsngo'o :
gtor ma lag pas btegs la 'bul lo :
phrin las bcol ba ni :
nad gdon sdig sgrib thams cad zhi bar mdzad du gsol :
tshe dang longs spyod thams cad rgyas par mdzad du gsol :
log par lta ba thams cad dbang du bsdu ru gsol :
bstan pa 'jig pa thams cad myur du bsgral du gsol :
rkyen dang dus min 'chi ba thams cad zlog tu gsol :
zhes phrin las bcol :
thal mo brdab :
gshegs shing gtor ma gtong ba ni :
A+o~M AHhU~M mu :
zhes brjod pas mgron rnams rang bzhin gnas su gshegs :
sa gtsang sar gtor ma'i kha nang du bstan la blugs :
des ni dngos grub myur du 'ong :
dgra la byed na gtor ma kha phyir bstan la 'phang :
des ni gtor ma zor du 'gro'o :
dgra bgegs thams cad tshar gcod pa yin no gsungs so :
:slob dpon la jo mos zhus pa :
nang snang ba tshogs lam gyi gtor ma bshad du gsol :
zhes zhus pas :
slob dpon gyis gsung pa :
nang snang ba tshogs lam gyi gtor ma la bdun :
snod bstan pa :
rdzas bstan pa :
gtor ma'i byin rlabs bstan pa :
gtor ma'i mgron dgug pa :
mchod cing bstab pa :
bsngo zhing 'phrin las bcol ba :
gshegs shing gtor ma gtang ba dang bdun no :
dang po gtor ma'i snod bstan pa ni :
ka pA la'i snod mtshan dang ldan pa'o :
rdzas ni zhal zas sna tshogs la bdud rtsi rnam pa lngas spras pa'o :
che chung ni ci 'byor pa'o :
byin gyis brlab pa la gnyis :
bdag byin gyis brlab pa ni :
bdag yi dam gyi lhar skad cig gis lus ngag yid gsum yi ge 'bru gsum gyis brlab :
gtor ma byin gyis brlab pa ni :
bdag gi gnas gsum nas yi ge 'bru gsum las 'od yig 'bru gtor ma la 'phros :
A+o~M AHhU~M lan bdun gyis gtor ma 'od du zhu :
yang lan bdun gyis sha khrag dmar gyi gtor ma bdud rtsi sman gyis bran pa nam mkha'i mtha' dang mnyam par spel :
yang lan bdun brjod pas 'dod pa'i yon tan lnga'i lha mo mang po gtor ma las byung nas so so ji ltar mos pa ltar mchod par bsam mo :
de nas mgron dgug pa ni :
rang gi thugs ka'i hU~M las dzaHlas lha mo lcags kyu ma mang po spros te spyan drangs la :
yan lag bdun pa tshul dang mthun par bya'o :
bla ma rdor 'chang 'khor bcas gshegs su gsol :
bla ma rdo rje 'chang la phyag 'tshal lo :
mi 'jigs pad+ma'i gdan la bzhugs su gsol :
bla ma yi dam mkha' 'gro rnams la 'bul :
nyams chag sdig sgrib thams cad bshags :
gsang sngags sgrub la rjes yi rang :
mya ngan mi 'da' 'gro don mdzod :
gsang sngags 'khor lo bskor du gsol :
phyi nang sgrib pa sbyang du gsol :
yid 'ong snying po 'thob par smon :
yang dag rdo rje'i don rtogs shog :
ces brjod pas :
bla ma yi dam mkha' 'gro rnams byon par bsam mo :
bla ma yi dam la brgyud pa'i bla ma yi dam dkyil 'khor phyi nang gi lha tshogs kyis bskor bar bsam mo :
mkha' 'gro sde bzhi la chos skyong pho rgyud mo rgyud kyis bskor bar bsam mo :
mchod cing bstab pa ni :
bla ma yi dam rje btsun thugs rje can brgyud pa'i bla ma dang bcas pa rnams mchod pa dam pa bzhes shig :
yi dam lha dang dkyil 'khor phyi nang lha tshogs rnams mchod pa dam pa bzhes shig :
mkha' 'gro sde bzhi la chos skyong pho rgyud mo rgyud kyis bskor ba rnams mchod pa dam pa bzhes shig :
ces brjod la se gol lan gsum brdab :
bla ma yi dam mkha' 'gro 'khor bcas dgyes nas bdag la dngos grub stsol bar bsam mo :
bsngo zhing phrin las bcol ba ni :
ka pA la yi snod nang du :
zhal zas sna tshogs gtor ma'i rgyu :
bdud rtsi rnam lnga gtor ma'i rgyan :
'bru gsum sngags kyis byin brlabs nas :
mi mnyes pa dag gang yang med :
bla ma'i dgongs pa lon gyur cig :
yi dam thugs dam skong gyur cig :
mkha' 'gro thugs dam skong gyur cig :
bla ma yi dam mkha' 'gro la :
tshad med gtor ma 'di bsngos pas :
bdag dang sems can thams cad kyang :
longs spyod ldan zhing tshogs rdzogs nas :
thams cad myur du sangs rgyas shog :
ces smras pas bsngo'o :
gtor ma lag pas btegs la 'bul lo :
phrin las bcol ba ni :
nad gdon sdig sgrib thams cad zhi bar mdzad du gsol :
tshe dbang longs spyod thams cad rgyas par mdzad du gsol :
log par lta ba thams cad dbang du bsdu ru gsol :
bstan pa 'jig pa thams cad myur du bsgral du gsol :
rkyen ngan dus min 'chi ba thams cad zlog tu gsol :
zhes phrin las bcol :
thal mo brdab :
gshegs shing gtor ma gtang ba ni :
A+o~M AHhU~M mu :
zhes brjod pas mgron rnams rang bzhin gyi gnas su gshegs su gsol :
gtor stegs kyi khar gtor ma kha nang du bstan la blugs :
des dngos grub rang la 'ong :
dgra bgegs zlog pa la kha phyir bstan la 'phang ngo :
des ni gtor ma zor du 'gro'o :
dgra bgegs thams cad tshar gcod pa yin gsungs so :
:slob dpon pad+ma la jo mos zhus pa :
gsang ba snang ba tshogs lam gyi gtor ma bshad du gsol :
zhes zhus pas :
slob dpon gyis gsung pa :
gsang ba snang ba tshogs lam gyi gtor ma la don bdun te :
snod bstan pa :
rdzas bstan pa :
byin gyis brlab pa :
gtor ma'i mgron dgug pa :
mchod cing bstab pa :
bsngo zhing phrin las bcol ba :
gshegs shing gtor ma gtang ba'o :
dang po snod bstan pa la gnyis :
thun mong gi snod dang khyad par gyi snod gnyis :
thun mong gi snod ni rin po che la sogs pa'o :
khyad par gyi snod ni snod kyi 'jig rten nam mkhas gar khyab pa'o :
rdzas la yang gnyis :
thun mong gi rdzas ni bza' btung dag go :
khyad par gyi rdzas ni nang bcud kyi sems can no :
byin gyis brlab pa ni gnyis :
bdag dang gtor ma'o :
bdag byin gyis brlab pa ni gnyis :
thun mong gis bdag yi dam lhar skad cig gis bskyed :
khyad par du bdag rang bzhin med par bskyed pa'o :
gtor ma byin gyis brlab pa la gnyis :
thun mong du gtor ma'i rdzas la dmigs pa gtad de gtor ma de chos nyid kyi bdud rtsir gyur nas :
gtor ma je che je che la chos nyid nam mkha'i mtha' dang mnyam par bsam la bla ma yi dam dkon mchog mchod :
gtor ma je che je che la chos nyid nam mkha'i mtha' dang mnyam pa 'dod pa'i yon tan lnga dang ldan par bsam la mkha' 'gro chos skyong dam tshig can rnams mchod :
yang gtor ma je che je che la bdud rtsi bsil mngar gyi ro dang ldan pas nam mkha'i khams gang bar bsam la pha ma la sogs pa'i rigs drug gi sems can rnams la mchod :
bgegs dang lan chags 'byung po'i rigs la yang :
so sor ci 'dod zad med gyur dmigs mchod :
khyad par du gtor ma byin gyis brlab pa ni :
nang bcud kyi sems can dang rtsi shing nags tshal gong bzhin byin gyis brlabs la mchod :
gtor ma'i mgron dgug pa ni :
thun mong du bla ma dkon mchog yi dam mkha' 'gro phyi nang gi chos skyong dus gsum pha ma rigs drug sems can gyis nam mkha' gang bar bsam la mchod :
khyad par du mgron gong ma rnams chos nyid kyi rol par bsam la mchod :
mchod cing bstab pa ni :
dang po bla ma dkon mchog rin po che rnams mnyes par gyur cig :
yi dam dkyil 'khor lha tshogs mnyes gyur cig :
mkha' 'gro chos skyong dam tshig can rnams mnyes shing tshims par gyur cig :
pha ma la sogs pa rigs drug sems can rnams mnyes shing tshims par gyur cig :
ces bsngo'o :
bla ma chos skyong dam tshig can rnams la thengs re bsngo'o :
rigs drug la thengs gsum bsngo'o :
bsngo ba re la se gol lan re brdab :
khyad par du mgron rnams chos nyid kyi rol pa las ye shes kyi longs spyod rgyun mi chad par bsam la yang nas yang du bsngo'o :
bsngo zhing phrin las bcol ba ni :
bla ma'i dgongs pa skong gyur cig :
rgyal ba mchod pas mnyes gyur cig :
dam can thugs dam skong gyur cig :
pha ma la sogs 'gro drug la :
tshad med gtor ma 'di bsngos pas :
bdag dang sems can thams cad kyang :
longs spyod ldan zhing tshogs rdzogs nas :
thams cad myur du sangs rgya shog :
ces thun mong dang khyad par gnyis ka la bsngo'o :
phrin las bcol ba ni :
sri zhu'i bla ma rgyal ba 'khor dang bcas :
yon tan phyi nang chos skyong 'khor dang bcas :
snying rje 'gro drug dus gsum pha ma dang :
lan chags bgegs rigs lha mgon btags chags la :
chos nyid gtor ma rgya chen 'di bsngos pas :
rkyen zlog sdug bsngal byang ba dang :
lan chags phyi nang sgrib pa byang nas su :
kun gyis yang dag don rtogs shog :
ces thun mong dang khyad par gnyis ka la bya'o :
gshegs shing gtor ma gtong ba ni :
thun mong du mgron rnams mi dmigs par bsam :
khyad par du mgron rnams chos kyi dbyings su thim par bsam :
gtor ma gtong ba ni :
thun mong du gtor ma che chung ci 'byor pa zhig bshams la :
mi gtang bar du yang byin gyis brlabs la mgron rnams yang yang mchod :
nam gtong tsam na bsngo ba byas nas gtang ngo :
rang gnas su mi mi sdod na yang gtor ma gnas su bcas la nam dran dran gyi gtor ma byas la nam gtong tsa na bsngo ba byas la gtang ngo :
khyad par gyi gtor ma ni :
nang bcud kyi sems can dang rtsi shing nags tshal lo thog me tog 'bras bu thams cad gang mthong ba la bsngo ba byas la gtang :
gtor ma gong ltar byas na sbyin pa rgyun mi chad :
bsod nams rgyun mi chad :
gtor ma rgyun mi chad :
gsang ba snang ba tshogs lam gyi gtor ma yin no gsungs so :
:slob dpon la jo mos zhus pa :
de kho na nyid snang ba tshogs lam gyi gtor ma zhu 'tshal zhus pas :
slob dpon gyis gsung pa :
phyi'i gtor ma ni phyi snod kyi 'jig rten gtor snod :
nang bcud kyi sems can gtor rgyu :
rtsi shing nags tshal ni gtor rgyan :
sa chu me rlung shing dang lnga ni bdud rtsi rnam pa lnga :
yang na nam mkha' ni gtor snod :
'byung ba bzhi ni gtor rgyu :
me shel nyi ma ni mngar gsum :
chu shel zla ba ni dkar gsum :
rlung ni dri chen :
sprin dang khu rlangs ni dri chu :
sa ni sha chen :
gtor ma gsog pa ni dpyid kyi lha mo :
gtor ma spel ba ni dbyar gyi lha mo :
smin par byed pa ni ston gyi lha mo :
gtor ma gtong bar byed pa ni dgun gyi lha mo'o :
:nang don gyi gtor ma ni :
lus kyi phung po ni gtor snod :
sha khrag rus pa ni gtor rgyu :
dbyibs dang kha dog gtor ma'i rgyan :
snying khog stong 'od gsal gyi gtor ma'i snod :
'byung ba bzhi gtor ma'i rgyu :
don snying chen po bzhi ni gtor snod :
dran pa'i rgyu thams cad gtor rgyu :
spyi bo klad pa dung khang gtor snod :
gti mug ni gtor rgyu :
mgrin pa ni gtor snod :
'dod chags ni gtor rgyu :
tsit+ta rin chen 'bar ba ni gtor snod :
zhe sdang ni gtor ma :
lte ba srid pa'i gnas gtor snod :
nga rgyal gtor ma :
gsang gnas gtor snod :
phrag dog gtor ma'i rgyu :
bus pa'i dus ni gtor ma gsog pa :
dar ma'i dus ni gtor ma rgyas pa :
rgas pa'i dus ni gtor ma smin pa :
shi ba'i dus ni gtor ma gtong ba'o :
:gsang ba'i dus kyi gtor ma ni :
rang bzhin stong pa thams cad ni gtor ma'i snod :
rang bzhin snang ba thams cad gtor rgyu :
mnyam nyid gnyis su med pa thams cad gtor ma gtong ba'o :
kun gzhi ni gtor snod :
chags sdang ni gtor rgyu :
rang rig pa'i ye shes ni gtor ma gtong ba'o :
sgo lnga'i dbang po ni gtor ma gsog pa :
yid kyi rnam shes ni gtor ma spel ba :
nyon mongs pa can gyi yid ni gtor ma smin pa :
kun gzhi'i rnam par shes pa ni gtor ma gtong ba'o :
gtor ma'i yul ni chos kyi sku :
ma rig pa ni gtor snod :
nyon mongs pa lnga ni gtor rgyu :
ye shes lnga ni gtor ma gtong ba'o :
gtor ma'i yul ni longs spyod rdzogs sku :
dbang po lnga po gtor snod :
gzung 'dzin rnam par rtog pa ni gtor rgyu :
thams cad thugs rje chen por gtor ma gtong ba'o :
gtor ma'i yul ni sprul sku :
nyon mongs pa thams cad gtor snod :
dran pa thams cad gtor rgyu :
rnam par mi rtog pa thams cad gtor ma gtong ba'o :
sku gsum gang yang byang chub snying po ste :
bde ba gsal ba mi rtog pa gsum mo :
de rang las ma yengs pas nyon mongs pa spangs :
'bras bu sku gsum lhun gyis grub pa yin :
de kho na nyid snang ba tshogs lam gyi gtor ma'o :
gtor ma'i mgron spyan drang ba ni :
snang ba chos sku'i gzhal yas nas :
brgyud pa'i bla ma gshegs su gsol :
sku dang ye shes gzhal yas nas :
yi dam lha tshogs gshegs su gsol :
dag pa 'phrul gyi zhing khams nas :
ma dang mkha' 'gro gshegs su gsol :
bla ma yi dam mkha' 'gro gsum :
bdag la byin gyis brlab tu gsol :
chos nyid ma bcos don 'di ma shes na :
ji ltar bsgoms pa sdug bsngal nyid du 'gyur :
lta ba kun tu bzang la mthol lo bshags :
phung po gtor ma'i rang bzhin mchod pa bzhes su gsol :
sems nyid gdod nas dag par ma shes na :
ji ltar bskyed pa sdug bsngal nyid du 'gyur :
spyod pa kun tu bzang la mthol lo bshags :
rnam shes gtor ma'i mchod pa bzhes su gsol :
thig le grwa zur med par ma shes na :
ji ltar btsal pa sdug bsngal nyid du 'gyur :
phrin las kun tu bzang la mthol lo bshags :
srog dbugs gtor ma'i mchod pa bzhes su gsol :
rang byung rtsol ba med par ma shes na :
ji ltar brtsal pa sdug bsngal nyid du 'gyur :
dam tshig kun tu bzang la mthol lo bshags :
dug lnga gtor ma'i mchod pa bzhes su gsol :
ma rig 'khrul pa'i rdzas su snang ba la :
'dzin chags med pa'i spyod pa so sor snang :
bag chags brtas pa'i dbang gis bcings pa rnams :
'bar ba chen po'i klong du bzhes su gsol :
zhes 'bul zhing don la yid dang ldan par bya'o :
slob dpon pad+mas jo mo mkhar chen bza' la gdams pa :
gtor ma lam du khyer ba'i man ngag :
dam tshig skong zhing dngos grub myur :
byin rlabs che zhing zas nor 'du :
tshogs gsog cing rkyen zlog pa :
chos spyod las rim bdun pa gtor ma'i rim pa lam khyer gyi skor ro :
snang ba rgyan gyi gtor ma 'di :
stag gi lo dpyid zla ra ba'i tshes brgyad la mchims phu'i yang dben du yi ger btab pa'o :
gter rgya :
sbas rgya :
gtad rgya ::
::

@#:
slob dpon sprul pa'i sku la phyag 'tshal lo :
bdag 'dra mtsho rgyal blo dman bud med bus :
bla ma'i byin rlabs mos pas phyi rabs don phyir bri :
bla ma mkha' 'gro'i tshogs la bzod par gsol :
phyi rabs kyi rnal 'byor pa rgyud la byin rlabs 'jug par 'dod cing :
bla ma'i dgongs pa lon par 'dod na :
bla ma slob dpon mchod pa la brtson par bya :
de yang ci ste zhe na :
rgyud mkha' 'gro drwa ba sdom pa nas :
mchod pa thams cad yongs spangs nas :
bla ma mchod pa yang dag brtsam :
de mnyes pas ni kun mkhyen pa'i :
ye shes mchog ni 'thob par 'gyur :
zhes gsungs so :
mdo dgongs pa 'dus pa nas :
bskal pa stong gi sangs rgyas bas :
bla ma gnyan par shes par bya :
ci phyir bskal pa'i sangs rgyas rnams :
bla ma dag la bsten te 'byung :
bla ma med pa'i sngon rol na :
sangs rgyas bya ba'i ming yang med :
ces gsungs so :
yang :
bla ma sangs rgyas bla ma chos :
de bzhin bla ma dge 'dun yin :
zhes pa'ang gsungs so :
de bas bla ma mchod cing sgrub pa 'di kho na byin rlabs kyi rtsa ba yin no :
de yang bla ma gang thod thod kyi bla mas mi phan te :
zha nye la dngul yin byas nas dngul gyi bya ba bya 'dod pa lta bu'o :
de la bla ma mtshan nyid dang ldan pa ni :
slob dpon pad+ma 'byung gnas yin :
de yang dus gsum gyi sangs rgyas bas lhag pa'i yon tan gsum dang ldan te :
sangs rgyas rnams ni yab dang yum la bsten pa yin pa la :
slob dpon ni yab yum gyi rgyus ma bskyed :
pad+ma'i sdong po las sku 'khrungs pas skye ba sangs rgyas bas lhag pa'o :
sangs rgyas rnams kyis chos theg pa rim par sbyar nas ston pa yin pa la :
slob dpon gyis sangs rgyas kyi dgongs pas tshe 'di nyid la sangs rgyas pa ston pas dgongs pa sangs rgyas bas lhag pa'o :
sangs rgyas rnams ni sku yongs su mya ngan las 'da' ba yin pa la :
slob dpon gyi sku la 'das grongs med par bzhugs pas sprul pa sangs rgyas kyi gdul bya las lhag pa yin no :
de lta bu'i slob dpon pad+ma 'byung gnas de 'khor mkha' 'gro sde bzhi dang bcas pa :
dregs pa can thams cad bran du 'khol ba de la mos pa dang dad pas gang gis gsol ba btab pa la byin rlabs dngos su 'byung ba yin no :
de bas gsol ba 'debs pa 'di byin rlabs kyi rtsa bar gsungs so :
de nas slob dpon sprul sku 'khor mkha' 'gro sde bzhi dang bcas pa la gsol ba btab pa ni :
dang po kho nar rang yi dam gyi lhar bskyed la mdun du pad+ma'i sdong po zhig bskyed :
de'i steng du pad+ma 'dab ma bzhi pa zhig bskyed :
shar dkar :
lho ser :
nub dmar :
byang ljang gur bsam mo :
pad+ma'i 'dab ma de'i lte ba'i dbus su skad cig gis mos pa byas la bsams pa tsam gyis :
slob dpon pad+ma sku mdog dkar po gzhon tshul can :
sku la za 'og gi ber gsol ba :
dbu la sha ba'i gnyen zhu gsol ba :
phyag na thod pa'i 'khar ba bsnams pa :
zhabs mnyam pa'i skyil krung du bzhugs par bsgom mo :
'khor mkha' 'gro sde bzhis bskor bar skad cig gis bsam la :
spyan drang la byon par bsam mo :
des bdag la zhal bstan nas bzhugs pa'am :
thugs brtse bas dgongs par bsam mo :
de yang phyi 'dod pa'i yon tan lnga dang :
nang gi dug gsum sha khrag la sogs pa dang :
dngos su bshams pa dang yid kyis sprul nas mchod :
de nas bstod pa'am gsol ba btab pas :
slob dpon gyi dbu'i gtsug gam smin mtshams nas :
yi ge A+o~M dkar po las 'od dkar po byung nas :
bdag gi smin mtshams su phog pas lus kyi sgo nas srog bcad pa dang :
ma byin par blangs pa dang :
mi tshangs par spyad pa dang :
lus kyi sgrib pa rnams dkar sangs la dag :
sku'i byin rlabs lus la zhugs par bsam mo :
slob dpon gyi ljags kyi AHdmar po las 'od dmar po byung nas :
bdag gi khar zhugs nas ngag gi sgo nas rdzun dang ngag 'khyal pa dang :
tshig rtsub mo smras pa dang :
phra ma dang :
ngag gi sgrib pa rnams dkar sangs la dag :
gsung gi byin rlabs ngag la zhugs par bsam mo :
slob dpon gyi thugs ka nas hU~M mthing nag las 'od mthing nag byung nas :
bdag gi snying gar phog nas yid kyi sgo nas brnab sems dang :
gnod sems dang :
log par lta ba dang :
yid kyi sgrib pa rnams dkar sangs la dag :
thugs kyi byin rlabs sems la zhugs par bsam mo :
de nas :
A+o~M AHhU~M badzra gu ru pad+ma sid+d+hi hU~M:
zhes bzlas te gsol ba btab :
de nas thun 'jog khar bla ma mi dmigs par bsam mo :
de ni phyi ltar gsol ba btab pa yin no :
:nang ltar gsol ba gdab pa ni :
spyi bor pad+ma 'dab ma bzhi pa zhig bsam :
de'i dbus su slob dpon rdo rje 'chang gi cha lugs sku mdog mthing nag g.yas rdo rje g.yon dril bu :
yum g.yas yab la 'khyud pa :
g.yon dril bus yab kyi dku la brten pa :
yab yum gnyis su med par bzhugs par bsam mo :
'khor mkha' 'gro sde bzhi yang yab yum 'khril sbyor du bsgom mo :
de nas yab yum sbyor mtshams nas byang sems dkar dmar zhabs g.yas pa la 'khril nas :
zhabs g.yas pa'i mthe bong kha nas tshangs pa'i bu ga nas mar song bas spyi bor yi ge A+o~M la phog :
sku'i byin rlabs kyis lus la bde ba rgyas :
phyi bum pa'i dbang bskur :
de nas byang chub sems mgrin par AHla babs :
gsung gi byin rlabs kyis ngag la nus pa byung byin gyis brlabs nas :
gsang ba'i dbang bskur :
de nas byang chub sems snying ga'i hU~M la phog :
thugs kyi byin rlabs kyis sems la rtogs pa bskyed :
shes rab ye shes kyi dbang bskur :
byang chub sems lte bar babs :
gsang ba'i lam nas thon pas lus ngag yid gsum gyi sgrib pa dag nas :
dbang bzhi pa thob :
sems kyi 'dun pa slod de :
bde ba gsal ba mi rtog pa'i nyams 'char bas :
de la ji ltar gnas pa'i nyams bskyang :
de nas bla ma 'khor bcas tshangs pa'i bu ga nas mar thim par bsam mo :
de ni dbang bzhi pa dang sbyar ba ste :
nyams bde gsal du 'char bar byed pas na nang ltar gsol ba 'debs pa yin no :
:gsang ba ltar gsol ba gdab pa ni :
spyi bor bla ma dang yi dam lha tha mi dad du bsgom :
'khor mkha' 'gro sde bzhi dang bcas pa gdan la bzhugs par bsgom :
de nas :
A+o~M AHhU~M badzra gu ru pad+ma sid+d+hi hU~M:
zhes gsol ba btab pas :
snying ga'i hU~M sems kyi mtshan nyid las :
hU~M de las rang gi gzugs tshon gang ba zhig yar mgrin par zhugs :
AHla bskor ba lan gsum byas :
de nas yang yar song nas spyi bor A+o~M la bskor ba lan gsum byas nas :
de nas bla ma yi dam mkha' 'gro la bskor ba byas nas :
bla ma yi dam mkha' 'gro'i 'od zer gyis rang gi sems kyi gzugs de la phog pas :
de 'od du zhu la khad thigs la khad mar la tshangs pa'i bu ga na mar la zhugs pas A+o~M la zhugs :
mgrin par AHla zhugs :
snying khar hU~M la zhugs :
de'i ngang las bla ma yi dam mkha' 'gro 'od du zhu :
tshangs pa'i bu ga nas mar thim :
rang gi lus 'od du zhu :
de'i ngang la spros bral du bsgom mo :
de'i ngang la ji tsam gnas pa bsgom mo :
de ni gsang ba'i gsol ba btab pa'o :
des ni sems la rtogs pa skye ba yin no :
phyi nang gsang ba gsum gyi gsol ba gdab pa'i le'u ste dang po'o :[ \u0f88 ]:slob dpon sprul pa'i sku 'khor mkha' 'gro sde bzhi dang bcas pa la :
ma d+hal dang mchod pa 'bul ba ni :
rab rin po che :
'bring shing la sogs pa :
tha ma sa las byas pa :
phyi bdar dang ri mo byug pa la sogs pa byas pa :
de yang phyi ltar 'bul ba ni :
dbus su me tog spungs pa nyi zla pad+ma'i gdan du bsam mo :
phyogs bzhi mtshams bzhir me tog re re bkram la rin po che sna bdun gter chen po'i bum pa dang brgyad du bsam la 'bul ba ste :
shar du btsun mo rin po che :
lhor blon po :
nub tu dmag dpon :
byang du nor bu :
shar lhor rta mchog :
lho nub tu glang po :
nub byang du 'khor lo :
byang shar du gter gyi bum pa :
dbus kyi gdan steng du bla ma yi dam tha mi dad pa 'khor mkha' 'gro sde bzhi dang bcas pa bzhugs par bsam la 'bul lo :
A+o~M AHhU~M badzra gu ru pad+ma sid+d+hi hU~M:
ma hA rat+na pU tsa hU~M:
zhes dbul lo :
:nang ltar ma d+hal dbul ba ni :
ma d+hal la me tog dbus dang :
de nas phyogs bzhir dgram :
de'i phyi na phar la phyogs bzhi mtshams bzhir me tog re bkram la :
dbus su bla ma yi dam tha mi dad pa :
phyogs bzhir pad+ma 'dab bzhi la mkha' 'gro sde bzhi :
mtha'i me tog tshom bu brgyad la :
mchod pa'i lha mo khrus ma dang :
yon chab ma dang :
dri chab ma dang :
me tog ma dang :
spos ma dang :
zhal zas ma dang :
mar me ma dang :
rol mo ma dang brgyad kyis mchod pa byed par bsam la 'bul lo :
A+o~M AHhU~M badzra gu ru pad+ma sid+d+hi hU~M:
de bI shud+d+ha :
A ha ra :
g+han d+he :
puSh+pa :
d+hU pa :
nai bi d+ya :
A lo ke :
shab+da pU tsa hU~M:
zhes dbul lo :
de nas ma d+hal sdud tsam na :
rten dang brten pa mi dmigs par bsam mo :
:gsang ba ltar ma d+hal dbul ba ni :
ma d+hal dbus nas phyogs bzhir pad+ma 'dab bzhi dgram :
de nas ma d+hal de'i phyi rim du tshom bu bzhi bkod la :
ma d+hal gzhal yas khang gi nang du :
dbus su bla ma yi dam tha mi dad pa :
pad+ma 'dab bzhi la mkha' 'gro sde bzhi :
de'i phyi la me tog gi tshom bu bzhi po :
gtor ma dang sman dang rak+ta dang dam rdzas dang bzhir bsam la mchod de :
A+o~M AHhU~M badzra gu ru pad+ma sid+d+hi hU~M:
A+o~M i daM b+ha liM ta :
a mrita :
rak+ta pi pa :
sa ma ya khA hi khA hi :
zhes dbul lo :
de nas ma d+hal sdud tsam na :
rten dang brten pa mi dmigs par bsam mo :
de ni bla ma mchod pa ma d+hal phyi nang gsang ba gsum gyi chos spyod kyi rim pa'i le'u ste gnyis pa'o :[ \u0f88 ]:slob dpon sprul pa'i sku 'khor mkha' 'gro sde bzhi dang bcas pa la bskor ba'i sgo nas tshogs gsag pa ni :
slob dpon gyi sku 'bag gam gdung rten nam :
chos sam :
sku gsung thugs kyi rten gsum ga tshang na legs :
ma 'dzom na yang gang rung zhig bzhugs pa de la bskor ba bya'o :
de la dang po skor ba phyi ltar byed na :
rten de mi dmigs pa las sa phyogs de pad+ma 'dab ma bzhi par bsam :
dbus su bla ma yi dam tha mi dad pa :
pad+ma 'dab bzhi de la 'khor mkha' 'gro sde bzhi dpa' bo dpa' mo dang bcas pa bsam :
de la rang tha mal pas gsol ba 'debs shing bskor ba byas pas :
bla ma yi dam mkha' 'gro gsum gyi sku gsung thugs kyi gnas gsum nas 'od byung nas :
kha dog gsum gyi 'od zer gyis bdag gi gnas gsum du phog pas :
lus ngag yid gsum gyi sgrib pa ba mo la nyi ma phog pa ltar lham lham zhu bar bsam la bskor ba bya'o :
des ni lus ngag yid gsum gyi sgrib pa 'byang bar byed pa'o :
:nang gi skor ba ni :
bdag gi spyi bor pad+ma 'dab ma bzhi pa'i steng du :
bla ma yi dam mkha' 'gro tha mi dad pa bsam la :
rang gi rig pa'i gzugs tshon gang ba zhig stag bung me tog tshol ba ltar lding zhing :
bung ba skad dang bcas pa 'byung ba ltar :
A+o~M AHhU~M badzra gu ru pad+ma sid+d+hi hU~M:
zhes pa di ri ri zlos par bsam la bskor ba bya'o :
de nas 'phro gcod tsam na :
rang gi gzugs bla ma'i thugs kar thim :
bla ma dang mkha' 'gro 'od du zhu nas tshangs pa'i bu ga na mar thim :
rang 'od du zhu nas mi dmigs par bsgom mo :
lus la bde ba 'byung :
ngag la nus pa 'byung :
sems la rtog pa 'byung ngo :
:gsang ba'i bskor ba ni :
bdag nyid 'gro 'dug byed pa'i dus su :
rang gi spyi bor nyi zla pad+ma'i gdan steng du :
bla ma yi dam mkha' 'gro dang bcas pa spyi bor bsam la :
las dang bya ba dang 'gro 'dug gang byed kyang :
gom pa bor nas bskor ba byed par bsam mo :
phyogs gar 'gro yang bla ma yi dam mkha' 'gro la bskor ba byed par bsam la :
gsol ba 'debs shing dpa' bo dang dpa' mo'i dbus su bzhugs nas :
de dag gis dgra bgegs kyi dpung 'joms shing :
bdag la skyob par bsam :
des ni lam gyi dgra dang bar chad kyi bgegs las skyob pa yin no :
dus rtag tu bla ma spyi bor bsgoms nas gsol ba btab pas :
bar chad kyang 'dis sel :
tshogs kyang 'dis sog :
byin rlabs kyang 'di las 'byung :
bla ma'i thugs dgongs kyang 'dis rdzogs :
bla ma spyi bor bsgoms pas goms nas bsgom mi dgos par shugs la 'byung ngo :
gsang ba'i bskor ba bya ba'i thabs so :
bskor ba phyi nang gsang ba gsum gyi chos spyod kyi lam rim gyi le'u ste gsum pa'o :[ \u0f88 ]:slob dpon sprul pa'i sku 'khor mkha' 'gro sde bzhi dang bcas pa la :
zas tshogs kyi sgo nas tshogs gsag pa'i man ngag la :
de yang nangs nub kyi zas kyi 'tsho ba la :
phyi'i zas tshogs bya ba ni :
de yang dang po rang yi dam gyi lha'i rnal 'byor gyis :
A+o~M AHhU~M lan gsum gyis :
dang pos zas de'i mi gtsang ba sbyangs :
gnyis pas mang du spel :
gsum pas bdud rtsir dkar mer la gyur par bsam mo :
de nas lag g.yas pa'i mthil du bla ma dang dpa' bo lnga bsam :
lag pa g.yon pa'i mthil du yi dam dang dpa' mo lnga bsam :
zas skom la lag pa g.yas pa bkab pas :
bla ma dang dpa' bo lnga mnyes :
g.yon pa bkab pas yi dam dang dpa' mo lnga mnyes :
lag pa gnyis thal mo sbyar bas dpa' bo dang dpa' mo gnyis su med pa'i sbyor ba byas :
mnyes par byas :
de nas zas la phud gsum bcad la :
bla ma yi dam mkha' 'gro gsum la mchod pa 'bul :
de ni phyi'i zas tshogs yin no :
:nang gi zas tshogs ni :
yar rkan la bla ma dang dpa' bo lnga :
mar rkan la yi dam dang dpa' mo lnga :
lag pa g.yon pa 'dod yon gyi lha mo lngas bdud rtsi g.yos :
g.yas pa 'dod yon gyi lha mo lngas zas bdud rtsi chen po'i mchod pa phul bas :
kha'i bla ma yi dam mkha' 'gro mnyes shing tshims pa'i ro bstar bar bsam mo :
de ni zas kyi rnal 'byor ro :
:de nas gsang ba'i zas tshogs bya ba ni :
khar bdud rtsi chen po gnyis su med pa'i byang chub sems lce ro'i lha mo mnyes :
mgrin pa longs spyod 'khor lor bdud rtsis rgyas :
dgyes pa'i ro bstar :
pho ba kun 'byung 'khor lor bdud rtsi'i rgya mtshor 'khyil :
ye shes kyi bdud rtsis rtsa stong phrag bdun cu rtsa gnyis su khyab pas :
lus gnad rtsa'i pho brang na bla ma yi dam mkha' 'gro mchod :
snying rnam par shes pa'i 'khor lo na :
sems nyid ye shes kyi mkha' 'gro mchod :
gsal la ma 'gags mchod pa phul bas :
rig pa las su rung ba nas zas bdud rtsir gyur tshe ring bar 'gyur ro :
zas tshogs phyi nang gsang gsum gyi sgo nas tshogs gsag pa'i rim pa'i le'u ste bzhi pa'o :[ \u0f88 ]:slob dpon sprul pa'i sku 'khor mkha' 'gro sde bzhi dang bcas pa la :
gtor ma'i sgo nas thugs dam skong ba ni :
ka pA la mtshan dang ldan par gtor ma sha lnga bdud rtsi lnga la sogs pas bran la :
nangs nub dus su zas gtor la yang bya'o :
de la gtor ma byin gyis brlab pa ni :
rang yi dam lha'i rnal 'byor du bsgoms la :
dang po :
A+o~M AHhU~M:
lan nyi shu rtsa gcig brjod pas :
lan bdun gyis gtor ma'i snod ka pA la phyi snod kyi 'jig rten tsam du bsam :
lan bdun gyis bdud rtsi rmad du byung bas snod dkar mer la khengs par bsam :
lan bdun brjod pas bla ma dang yi dam mkha' 'gro rnams nam mkha' la spungs kyis byon par bsam :
A+o~M AHhU~M badzra gu ru pad+ma sid+d+hi hU~M:
kha kha khA hi khA hi :
zhes lan bdun gyis ljags rdo rje'i sbu gus gsol bas bdud rtsi'i ro bstar te dgyes par bsam mo :
de nas :
A+o~M AHhU~M mu :
zhes pas gshegs su gsol bar bya'o :
des ni gtor ma phyi ltar 'bul ba'o :
:nang ltar gtor ma 'bul ba ni :
A+o~M AHhU~M:
lan gsum gyis gtor snod dur khrod kyi gzhal yas khang du byin gyis brlab :
lan gsum gyis gtor ma sha khrag gi mchod pa ri rab tsam du byin gyis brlab :
lan gsum gyis bla ma yi dam mkha' 'gro sprin gtibs pa tsam byon nas :
gong gi sngags lan gsum brjod pas dgyes pa chen po'i rkan sgra dang bcas pas dus gcig la gsol bar bsam mo :
de nas gong ltar gshegs su gsol :
nang ltar gtor tshogs dbul ba'o :
:gsang ba'i gtor tshogs 'bul ba ni :
A+o~M AHhU~M:
lan nyi shu rtsa gcig gis gtor snod brub pa'i khang pa gru gsum 'bar ba'i gnas su bsam :
lan nyi shu rtsa gcig gis gtor ma dgra bgegs gang la bya ba dngos su gsal bar bsam :
lan nyi shu rtsa gcig gis bla ma yi dam mkha' 'gro rnams bya khyu thang la lhags pa ltar skad cig gis byon nas :
ma mo dang mkha' 'gro rnams kyis mngon spyod kyi tshul gyis dgra bgegs bsgral nas :
A+o~M AHhU~M badzra gu ru pad+ma sid+d+hi hU~M:
mA ra ya mAMHsa khA hi :
rak+ta khA hi :
keM ni ri ti khA hi :
zhes sngags lan nyer gcig brjod pas gti mug sha la rol :
'dod chags khrag la rol :
zhe sdang rus pa la chems chems bzhes nas :
dgra bgegs gang la bya ba gnas sbyangs nas mi snang ba'i dbyings su gshegs par bsam mo :
gsang ba'i gtor mas dgra bgegs bsgral ba yin no :
gtor ma phyi nang gsang gsum gyi lam gyi rim pa'i le'u ste lnga pa'o :[ \u0f88 ]:slob dpon sprul pa'i sku 'khor mkha' 'gro sde bzhi dang bcas pa la gsol ba btab ste sAts+tsha gdab pa ni :
de yang phyi'i sAts+tshas tshogs gsag pa ni :
dang po rang yi dam lha'i rnal 'byor du byas la 'dag pa la :
A+o~M AHhU~M:
lan nyi shu rtsa gcig gis sa de rin po che sna lngar byin gyis brlabs la :
A+o~M AHhU~M badzra gu ru pad+ma sid+d+hi :
badzra rat+na ka ni ka swA hA:
zhes brjod pas phyi rin po che'i mchod rten la :
nang pad+ma 'dab bzhi'i gzhal yas khang na bla ma yi dam mkha' 'gro bzhugs par bsam mo :
sngags lan gsum brjod la gdab bo :
lan gsum gyis rab gnas bya'o :
phyi'i sAts+tsha gdab pa'i thabs so :
:nang gi sAts+tsha ni :
rang gis zas za ba'i tshe zas kyi phud kyis bla ma yi dam mkha' 'gro mchod :
de'i rjes la sAts+tsha gong gi sngags lan gsum gyis btab la :
sAts+tsha bla ma yi dam mkha' 'gro gsum gyi ngo bor bsam :
de rnams kyi bdud rtsi chen po zas la phog pas sems can thams cad kyi gsos su bsgom :
de rang gi mchod rten du 'gyur :
rang gi spyi bor bzhag pas sAts+tsha'i rtsa gsum gyi bdud rtsi tshangs pa'i bu ga nas mar babs pas lus gang nas tshe bsrings par bsam mo :
lus rdo rje'i mchod rten bzhin du sra bar 'gyur ro :
sAts+tsha de mi khyis mi 'gong ba'i sar bzhugs su gsol lo :
:de nas gsang ba'i sAts+tsha ni :
'dag pa la :
A+o~M AHhU~M:
lan nyi shu rtsa gcig gis brkos phor nang du dgra bgegs kyi lus ngag yid gsum bkug la sAts+tsha'i nang du tshud par bsam mo :
phyi mchod rten la nang dgra bgegs mnan par bsam la sAts+tsha dben par bskyal na :
bar chad dgra bgegs kyis mi tshugs so :
dgra bgegs dam sri mA ra ya nan :
zhes bzla zhing sAts+tsha gdab bo :
lam du zhugs pa la dgra dang bgegs bar chod byed pa thams cad sAts+tshar bkug la :
sAts+tsha lam du mnan na dgra mi yong ngo :
sAts+tsha phyi nang gsang ba gsum gyi las kyi rim pa'i le'u ste drug pa'o :[ \u0f88 ]:slob dpon sprul sku 'khor mkha' 'gro sde bzhi dang bcas pa'i khrus kyi bya thabs la :
bum pa bzang po dri dang chu yis bkang la ma d+hal dbus su bzhag ste :
rang lha'i rnal 'byor gyis bum pa pad+ma 'dab bzhi'i gzhal yas khang na :
slob dpon mkha' 'gro sde bzhi dang bcas pa ngo bo chu la rnam pa de ltar gsal ba dang :
A+o~M AHhU~M badzra gu ru pad+ma sid+d+hi hU~M:
shud+d+he shud+d+he bi shud+d+he swA hA:
zhes bzlas pas :
slob dpon mkha' 'gro sde bzhi chu'i ngo bor zhu bar bsam la :
des khrus byas pas rang dang gzhan gyi sdig pa dang sgrib pa dag par bsam mo :
'dis ni mi gtsang ba dang nyams grib dang sdig sgrib thams cad byang zhing dag par byed do :
phyi'i khrus so :
:nang gi khrus ni :
ka pA lar rang gi bdud rtsi blugs la grungs su bcug la :
snod b+han+d+ha'i gzhal yas khang na ngo bo dri chu la rnam pa slob dpon dang mkha' 'gror bsam mo :
gong gi sngags brgya'am nyi shu rtsa gcig bzlas :
slob dpon 'khor dang bcas pa 'od du zhu nas chu bdud rtsir bsam :
kha'i zhag gis bla ma yi dam mkha' 'gro mchod :
bar gyi des btung ba dang khrus bya :
'dis ni nad dang gdon thams cad thub :
lus gzhon sha can du 'gyur :
bar chad thams cad thub :
lhag zhabs kyis yi dwags la bsngo :
nang dri chu'i khrus yin no :
:gsang ba'i khrus ni :
rang gi spyi bor pad+ma 'dab bzhi'i steng du bla ma yi dam mkha' 'gro bsgoms pa'i zhabs kyi mthe bong las bdud rtsi 'dzags pas :
tshangs pa'i bu ga na mar song nas sdig pa dang sgrib pa nyams grib dang mi gtsang ba dang nyams chag gi dri ma thams cad nag nyi li li bshang lam dang rkang mthil nas mar song bar bsam mo :
de nas bla ma yi dam mkha' 'gro 'od du zhu nas tshangs pa'i bu ga nas mar thim par bsam mo :
de nas sems glod la bde gsal rgyud la skye bas nyams ngos gzung la gnas tshad cig gzhag go :
'dis ni nyams grib dang mi gtsang ba thams cad 'byang ngo :
dam tshig nyams chag thams cad skong nyams rgyud la skye ba yin no :
gsang ba'i khrus so :
phyi nang gsang gsum khrus kyi las kyi rim pa'i le'u ste bdun pa'o :
slob dpon pad+ma'i chos spyod las rim bdun pa jo mos mdzad pa'o :[ \u0f80]atsha :
gu h+ya :
rgya rgya rgya ::
::

@#:
slob dpon pad+ma'i sku la phyag 'tshal lo :
slob dpon pad+ma 'byung gnas 'khor mkha' 'gro sde bzhi dang bcas pa'i byin rlabs kyi gnad rnam pa gsum dang bcas pa'i gdams pa'o :
de la phyi gdon gnod sbyin pho mo zhi ba dang :
bar nad 'du ba rnam bzhi zhi ba dang :
nang dug lnga rnam rtog zhi bar bya ba'o :
phyi gdon gnod sbyin pho mo zhi ba'i gnad ni :
phyi ltar zhi bar bya ba ni snying rjes zhi bar bya ba ste :
rang ngam gzhan la gnod par byed pa'i bgegs de la las ngan gyi dbang gis bsam sbyor ngan par byed pa 'di dag snying re rje :
'di rnams gnod pa'i bsam sbyor dang bral na ci ma rung snyam du bsam la :
slob dpon 'khor mkha' 'gro sde bzhi dang bcas pa spyi bor bsgoms la :
A+o~M AHhU~M badzra gu ru pad+ma sid+d+hi hU~M:
zhes gsol ba btab pas bla ma'i sku gsung thugs kyi gnas nas 'od gsum 'phros pas :
gdon la phog ste bsam sbyor ngan pa zhi bar byas nas gnod pa mi byed par phan pa sgrub par bsam mo :
rang gi lus la yang chags pa dang zhen pa med par sha dang khrag dang rus pa la sogs pa yang sngon la bla ma yi dam mkha' 'gro mchod :
de nas gdon de la sha dang khrag dang rus pa dang nang khrol glo snying la sogs gang la yang chags pa dang zhen pa med par sbyin par bya'o :
de yang chags zhen byung na rang la gnod :
chags zhen med na gnod pa'i bsam pa ngan pa zhi bar 'gyur ro :
phyi snying rjes gdon zhi bar bya ba'o :
:nang bla ma'i byin rlabs kyis gdon zhi bar bya ba ni :
slob dpon pad+ma 'khor mkha' 'gro sde bzhi dang bcas pa spyi bor bzhugs par bsam la :
de la gong bzhin gsol ba btab pas :
steng nas bla mas byin gyis rlob :
mdun nas mkha' 'gros byin gyis rlob :
rgyab nas chos skyong srung mas byin gyis rlob :
g.yas nas dpa' bos byin gyis rlob :
g.yon nas dpa' mos byin gyis rlob :
de rnams kyis ni byin rlabs kyis :
lus la bde bar byin gyis brlabs :
ngag la nus par byin gyis brlabs :
sems la rtogs pa 'char bar byin gyis brlabs par bsams pas :
gdon dang bar gcod kyi ming yang mi grags par lha srin sde brgyad bran bzhin du bsgo ba nyan :
byin rlabs dang dngos grub byin 'thib 'thib bag dro 'ur 'ur shes pa dga' yal yal 'ong ngo :
dad pa mos pa gus pa ma shor bas gsol ba 'debs pa gal che'o :
gzhan la byin rlabs byas pas gdon dang bar chad gang yang zhi bar 'gyur ro :
nang byin rlabs kyis zhi bar bya ba'o :
:gsang ba lta bas bar chad zhi bar bya ba ni :
dang po kho nar bla ma yi dam mkha' 'gro la gsol ba drag po btab la :
blo rab kyis mi ma yin de sems kyi rtog pa yin te sems nyid ci'i ngo bor yang ma grub pa gzhi rtsa dang bral ba stong pa 'di la lha yang med la 'dre yang med :
nad kyang med la gnod par bya ba'i ming tsam yang med par shes par bya'o :
blo 'bring gis mi ma yin des sems la gnod dam lus la gnod brtags pas :
lus la gnod na lus 'byung ba las grub pa'i bem po 'di mi khyer bar 'dug :
sems la gnod na sems stong pa nyid la gnod pa bya sa mi 'dug pas :
gnod bya dang gnod byed gnyis ka ma grub pa de kho na sems stong pa nyid kyi don shes pa yin pas de la blo gzhag go :
blo chung ba yin na bla ma yi dam mkha' 'gro la gsol ba btab nas :
lus la chags pa dang zhen pa med par byas la :
gdon de rang la yang dngos po mi 'dug :
nga'i sems la yang dngos po mi 'dug pas nga la gnod na yang gnod :
ma gnod na yang ma gnod snyam du blos bor la gzhag :
des zhi bar 'gyur ro :
des rang gi bar chad sel zhing gzhan la de ltar gdams pas sel ba yin no :
gsang ba lta bas zhi bar bya thabs te :
phyi gdon gnod sbyin pho mo zhi bar bya ba'i thabs yin no :[ \u0f88 ]:bar nad 'du ba rnam bzhi zhi bar bya ba la :
phyi snying rjes zhi bar bya ba ni :
rang ngam gzhan nad pa la byin rlabs byed pa gang yin yang :
spyir nad pa thams cad snying rje bar 'dug :
sgos rang ngam gang na ba de la snying rje bsgom :
de nas bla ma yi dam mkha' 'gro gsum spyi bor bzhugs par bsam la gsol ba gdab :
de nas rang gi lag pa g.yas pa'i mthil du sangs rgyas thams cad kyi thugs rje chen po'i ngo bo yi ge haM dkar po zhig bsam :
nad kyi dngos po de kaM nag por bsam la :
haM des kaM de btsir bas nad de ba mo la nyi ma phog pa ltar lhan gyis zhu nas lhan lhan song bar bsam la drag tu gnan no :
A+o~M AHhU~M badzra gu ru pad+ma sid+d+hi hU~M:
zhes gsol ba gdab bo :
des nad mang zhi bar 'gyur ro :
dmigs pa ma yengs par bya'o :
de ni phyi snying rjes zhi bar bya ba'o :
:nang bla ma yi dam mkha' 'gros nad zhi bar bya ba ni :
rang gi spyi bor bla ma yi dam mkha' 'gro bsgoms la bla ma yi dam mkha' 'gro la gsol ba drag po btab :
bla ma'i thugs ka nas 'od byung ba nad la phog pas :
bla ma'i byin rlabs kyis nad de ba mo la nyi ma phog pa ltar lhan lhan zhi bar bsam mo :
yang na na sar bla ma bsgom :
yang na na sa der A+o~M AHhU~M gsum phar zang tshurazang yod par bsgom :
dad pa mos pa gus pa gsum gyis bla ma yi dam mkha' 'gro la gsol ba drag po btab nas :
bdag gzhan gyi nad 'di bsal du gsol :
zhes ngag tu yang brjod :
des mi zhi mi srid do :
de ni nang bla ma yi dam mkha' 'gro'i byin rlabs kyis nad zhi ba'i thabs yin no :
:gsang ba rig pa sems kyis nad zhi bar bya ba'i thabs ni :
dang po bla ma yi dam mkha' 'gro la gsol ba gdab bo :
de nas dang po nad btsal te lus na'am sems na lta :
lus na na ro yang na bar rigs te ro la na tsha med :
sems na na sems dngos po 'ong bar rigs te sems la dngos po med stong pa yin :
stong pa la na rgyu med :
'o na gang na na rang gi rtog pa na ba yin :
nad de rtog pa yin par thag chod :
rtog pa'i gnyen par rtog par gtang ste :
rang dang gzhan gang na yang :
rlung mnan te rig pa bsgrims la na sa der gtad :
rang dang nad gnyis ka ma grub pa :
rig pa gang gi ngo bor yang ma grub par gzhag go :
yang tshad pa'i nad la :
rlung ha drag la ring bar 'don zhing nad thul lu lu byung bar bsam mo :
mgo na na tshangs pa'i bu ga kha phye la nad kyi rlangs pa sngon dmar kyug kyug gdon :
pho ba na na steng rlung mnan 'og rlung 'then la dkrugs :
sgregs pa 'don :
smad na na steng rlung gnan :
'og rlung phye la nad ser nyog nyog 'og sgo na mar song ba dang bshang lam nas mar thon par bsam mo :
khol bur na na gang na sar har por bsgom :
rlung lta bus lus sems 'khrugs pa la :
rig pa rang so la mer gyis gzhag go :
de ltar lan gcig gis ma byung na yang yang bskyar la bya'o :
mi zhi mi srid do :
gsang ba rig pa sems kyis nad zhi ba'i thabs te :
bar 'byung ba na tsha zhi ba'i thabs so :[ \u0f88 ]:nang dug lnga dang rnam rtog zhi bar bya ba'i thabs ni :
phyi dug lnga gnyen pos zhi bar bya ba ni :
dug rnam pa lnga la :
gti mug dang :
zhe sdang dang :
'dod chags dang :
nga rgyal dang :
phrag dog go :
dang po gti mug gang las byung na :
gti mug ni ma shes ma rig pa ste :
de'i gnyen po shes rab yin pas :
shes rab gang la bya na chos thams cad rang bzhin med pa bdag med par shes pa ste :
bdag btsal bas bdag dang bdag gir 'dzin pa gang yang ma grub par shes pa ni :
de ltar gti mug shes rab kyis choms pa'o :
zhe sdang ni gzhan la zhe gnon cing sdang bar byed pa'o :
de'i gnyen po ni byams pa yin te :
byams pa gang la bya na sems can rnams la snying rje bar gnas pa ste :
bdag med par ma rtogs pa rnams la snying rje skye ba ni :
zhe sdang byams pas choms pa'o :
'dod chags ni yul gang la chags shing zhen pa ste :
de'i gnyen po rang bzhin med par shes pa yin pas :
yul rang bzhin med par shes pas chags zhen las grol ba ni :
'dod chags rang bzhin med par choms pa'o :
nga rgyal ni bdag gcig pu che bar 'dzin pa ste :
de'i gnyen por bdag med pa yin pas :
bdag la rang bzhin med par shes pas :
nga rgyal bdag med par choms pa'o :
phrag dog ni gzhan la log par dogs pa ste :
de'i gnyen por bdag gzhan med pa'i don rtogs dgos pas :
bdag ma grub pas gzhan ma grub pa ste :
bdag gzhan gnyis med kyis choms pa'o :
de ltar dug lnga gnyen pos 'joms pa ste :
bla ma'i zhal la rag lus pas :
bla ma'i gdams ngag gis bdag tu gzung ba dang bdag gir 'dzin pa btsal bas bdag dang bdag 'dzin mi rnyed :
bdag 'dzin pa ma rnyed pas bdag dang gzung 'dzin gyi chos thams cad rang bzhin med par shes pas lta ba dbu mar sleb bo :
de ni phyi dug lnga gnyen pos sbyong ba'o :
:nang dug lnga ye shes lngar bsgyur la zhi bar bya ste :
de yang phyir zhe sdang ram pa skyes pa de zhe sdang rang ga ma :
kha nang du log la zhe sdang la bltas pas :
zhe sdang la gzugs dang kha dog tu gang yang ma grub pas :
gsal la ma 'gags pa zhe sdang me long lta bu'i ye shes :
phyir nga rgyal ram pa skyes pa de nga rgyal rang ga ma :
kha nang du log ste nga rgyal la bltas pas nga rgyal ma grub pas :
bdag gzhan mnyam la ma 'dres pa nga rgyal mnyam pa nyid kyi ye shes so :
phyir 'dod chags dung pa skyes pa de 'dod chags rang ga ma :
kha nang du log nas bltas pas 'dod chags la 'dzin pa'i mkhan po ma grub :
so sor gsal la ma 'dres bde bar nyams su myong bas 'dod chags so sor rtog pa'i ye shes :
phyir phrag dog gzhan la log pa ltar skyes pa :
nang du bltas pas phrag dog ngo bor ma grub par :
rang bzhin dag pas na phrag dog bya ba nan tan gyi ye shes so :
phyir bltas pas ma rig pa bdag tu 'dzin par brtas pa gti mug :
nang du bltas pas bdag 'dzin ma grub :
chos thams cad rang bzhin med par shes pa :
gti mug chos kyi dbyings kyi ye shes so :
de ltar shes par byed pa de bla ma'i zhal la rag las te :
bla ma'i gdams ngag gis dug lnga phyir skyes pa'i dus su sems la nang du bltas pas :
dug lnga la ngo bo rang bzhin ma grub :
stong gsal ye shes lngar shar ba'o :
des lta ba sngags su sleb :
dug lnga ye shes lngar sgyur ba yin no :
:gsang ba dug lnga ma spang la mi gnas par lam du khyer ba shes par bya ste :
de yang nyon mongs pa zhe sdang :
gti mug :
nga rgyal :
'dod chags :
phrag dog lnga :
dang po rang dang lhan cig tu dus mnyam du skyes pas spang ba dka':
bar du rang dang dus mnyam du gnas pas bsgyur dka':
dug lnga gang yang skyes pa'i dus su dug lnga gang yang mi spang :
sgyur yang mi bsgyur :
sems nyid bcos bsgyur med par sems gsal la ma 'gags par bzhag pas :
dug lnga rang dag rang grol du song ste :
chu la chu bur thim pa'am rgya mtsho la kha ba babs pa bzhin dug lnga gnyen pos ma spang la tha mal du mi gnas par rang grol ba'o :
de yang bla ma'i zhal la rag las te :
bla ma'i gdams ngag gis dug lnga rang bzhin med par shes nas :
sems nyid la rang bzhin med par rtogs pas :
lta ba rdzogs pa chen por sleb :
de la phyag rgya chen po yang zer :
mtshan nyid las dbu ma zer :
shes rab pha rol phyin pa zer :
dug lnga ma spang la mi gnas pa rang sar grol ba'i gdams pa zer ro :
de ltar dug lnga phyi nang gsang ba gsum gyis zhi bar byed pa la dug lnga lam du khyer ba'i man ngag ces kyang bya :
dug lnga chos nyid du khyer ba'i man ngag ces bya'o :
slob dpon pad+ma'i zhal gdams :
jo mo mkhar chen bza' mtsho rgyal gyis gdams pa yi ge ris su bkod :
zhi byed rnam pa gsum gyi man ngag phyi rabs kyi don du rin po che'i gter du sbas pa'o :
skal ldan las 'phro can dang 'phrad par shog :[ \u0f80]atsha :
gu h+ya :
rgya rgya rgya ::
::
dang po slob dpon pad+mas mdzad /
de nas mtsho rgyal thugs la gsal /
bar du myang gis rnyed /
de nas myos la brgyud pa'o //
dge'o //
bkra shis so ///
/
gu ru'i dmar khrid zab mo myang nyi ma 'od zer gyis gter nas spyan drangs pa'o ///
/
dpe rnying gzhan zhig dang bsdur bltas kyis zhu bcos chad 'dzud gang nus zhe chen par gsar skabs 'dir byas pa yin /
da dung gdams tshan mang po phan tshun yod med 'dug kyang chos tshan gsar 'dzud gang yang byas pa med do //
