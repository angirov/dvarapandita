@#//
byang gter phur pa spu gri'i dkyil 'khor du dbang bskur ba'i cho ga lag len mdor bsdus pa rig mchog lam 'dren zhes bya ba bzhugs so //
na mo gu ru shrI badzra kI la de bA ya /
gdod ma'i dbyings las rang bzhin gyis //
rdo rje'i dbyig tu grub pa yis //
srid pa rdo rje'i srog bsgrubs te //
gnyis rtog zung 'jug cher sbyor mdzod //
gong ma'i phyag bzhes ngo mtshar zhing //
byin rlabs bab dang ldan mod kyang //
deng sang bya sla'i chos 'dom pas //
dus dang mthun pa'i lag len 'god //
byang gter phur pa lugs gsum las rtsa ba'i dkyil 'khor spu gri'i dbang bskur che mchog nas kha bskangs pa'i shin tu rgyas pa bya ba'i tshul dang /
'bring po la'ang rdul tshon dang 'brel ba'i phyag len ni rig 'dzin chen po pad+ma phrin las kyi yig cha sogs las shes par bya dgos shing /
'dir rtsa ba'i gzhung las /
dbang bskur ba'i cho ga la don lngar gsungs pa'i dang po dkyil 'khor bri ba ni thog mar sta gon rnams mdzad pa yin pas /
de la bzhi las /
lha /
bum pa /
slob ma sta gon no //
dang po ni /
rgyas par bka' brgyad rang shar ltar bya /
bsdu na dkar gtor bsham /
raM yaM khaM/
stong pa'i ngang las b+h+rU~M las rin po che'i snod yangs shing rgya che ba'i nang du gtor ma kha dog dri ro nus pa phun sum tshogs par gyur /
oM AHhU~M gi byin gyis brlab /
b+hU mi pa ti sa pa ri bA ra badzra sa mA dzaHsa spyan drangs /
b+hU mi pa ti sa pa ri bA ra a kA ro sogs gsum gyis gtor ma bsngos la /
gang dag 'dir gnas lha dang klu
/gnod sbyin srin po'am gzhan dag la //
dkyil 'khor don du sa phyogs 'di //
bdag zhu khyed kyis bstsal du gsol //
zhes lan gsum gsol bas gnang ba byin nas rang gnas su gshegs par mos /
de nas bdag bskyed bzlas pa dang bcas pa spu gri'i las byang ltar ram /
bsdu na dril sgrub ltar bya /
dkyil 'khor gang du bya ba'i gzhir maN+Dal dri bzang chus byugs pa la 'bru dkar gyi tshom bu gtso bo /
khro bcu /
dam can bcu gnyis /
sgo bzhi bcas rang sngags bzla bzhin bko+od pa'i mthar chu gnyis sngon 'gro'i nyer spyod g.yas skor /
lho nub byang gsum du sman gtor rak+ta gsum bsham /
slob dpon dkyil 'khor la phyogs pas skyabs sems nas bzung bzlas pa'i bar spu gri'i las byang bzhin gzhung bsrang ste tshom bu rnams mdun bskyed kyi tshul du bsgrub par gsungs kyang /
mgyogs dbang gi skabs 'dir las byang gi mchod brlab nas brtsam lha bskyed tshig zur cung zad bsgyur bas khro bcu bskyed pa'i mtshams 'og gi sgo ma bka' srung bskyed pa phyin chad mthar chags su gtang /
bzlas pa cung zad kyi mthar mchod bstod bsdus pa bya'o //
gnyis pa bum pa sta gon ni /
rin po che'i bum pa thod pa dang bcas /
gu gul gyis bdug
/yungs dkar kyis brabs la bgegs bskrad /
bkra shis pa'i phyir spos kyis bdug la sum gnyis chus gang bar bum rdzas nyer lnga dang chos sman btab /
mgul chings dur khrod kyi ras sam dar sngon pos bcing /
rigs lnga'i mtshan ma bkod /
dbu rgyan rigs lnga gsol ba'i mkhar khro bo'i gsang bum b+han+d+ha mtshan ldan bdud rtsis gang ba'i steng /
rdo rje rtse dgu'am rtse lnga 'god par gsungs /
de rnams brtsegs ma sogs stabs mi bde na bum par kha rgyan rdor gzungs dung chos rnams bkod /
b+han+d+ha ma byung yang 'thus par bshad /
las bum bcud ldan mgul chings sngon po can yang bsdogs la /
bum pa gnyis gzhi steng ngam slob dpon mdun gyi stegs gang bder bkod pa la nyer spyod lnga dang sman gtor rak+ta bsham /
mchod gtor rnams gzhung bzhin byin brlab /
stong pa'i ngang las b+h+rU~M gnyis zhu ba las :
bum pa zlum po mtshan nyid kun ldan gnyis :
chu dang bcud kyis yongs su gang ba'i nang :
drag po'i pho brang rgyan rdzogs gsal ba yi :
rnam rgyal bum pa'i gzhal yas 'khor lo'i dbus :
rdo rje brag chen nyi zla pad+ma dang :
ru dra dregs pa bsnol ba'i gdan steng du :
rgyu yi hU~M de stan la babs pa las :
hU~M s+pha ra Na phaT:sogs nas /
rab 'jigs dur khrod 'bar ba'i klong na bzhugs :
zhes pa'i bar dang /
oM badzra kI li kI la ya d+hA ti ma ma sogs nas /
de ltar gzhal yas lha tshogs gsal bar bsgom :
zhes pa'i bar spu gri'i las byang ltar bskyed /
las kyi bum par rdo rje rnam par 'joms :
mthing nag zhal gcig phyag gnyis khro tshul can :
g.yas pa sna tshogs rdo rje rgya gram phyar :
g.yon pa'i dril bu dkur brten stag sham can :
zhal bgrad mche gtsigs skra smin sma ra 'bar :
rin chen sbrul brgyan brkyang bskum me klong 'gying :
thugs kar nyi steng hU~M sngon sngags kyis bskor :
gnas gsum 'bru gsum ye ges mtshan par gyur :
dbang lha rnams badzra sa ma ya dza dza :
zhes drangs /
oM hU~M trAM hrIHAHa b+hi Shiny+tsa hU~M:
de nas spyan 'dren pa ni /
hU~M:
srid pa'i phur bu sgrub pa dang :
dbang dang dngos grub blang ba'i phyir :
mi 'gyur ye shes lha tshogs kyi :
khro rgyal 'khor bcas gshegs su gsol :
oM badzra sa ma ya hU~M dza :
oM e h+ye hi b+ha ga bAn /
ma hA kA ru Ni kA dr-i sh+ya hoH
sa ma ya satwaM/
dzaHhU~M baM hoH
sa ma ya tiSh+Tha lhan :
a ti pU ho :
pra tIts+tsha ho :
shrI badzra ku mA ra sa pa ri bA ra ar+g+haM sogs kyis mchod /
hU~M:
khrag 'thung khro bo'i lha tshogs la :
rang byung bdud rtsi rnam pa lnga :
ro drug ldan pa'i gtor ma dang :
dgra bgegs bsgral pa'i sha khrag rus :
dgyes pa chen po'i mchod par 'bul :
ma hA ba liM ta pany+tsa a mr-ita khA hi :
zhes mchod /
bstod pa las byang ltar /
hU~M:
dus gsum bde gshegs sogs brjod /
bzlas pa bya ba ni /
gzungs thag nas bzung ste /
bdag gi thugs nas sngags phreng kha dog dmar :
gzungs thag la 'khril bum nang lha la phog :
mnyes pa'i mchod phul thugs dam rgyud bskul nas :
sbyor mdzad byang sems mkha' gsang ba spu'i sgo :
kun nas babs pas bum nang bdud rtsir 'khyil :
lha tshogs 'khor bcas bdag gis dbang du 'dus :
dbang dang byin rlabs dngos grub bdud rtsi'i rgyun :
nus pa ster ba'i mthu dang ldan par gyur :
kI la ya brgya stong du bzla zhing 'khor gyi sngags rnams kyang ci rigs bzla /
las bum la /
na mash+tsaN+Da badzra kro d+ha ya sogs snying po bzla /
slar yang nyer spyod sman raka gtor gsum sngags tsam gyis 'bul /
bskal pa'i me dpung 'bar ba'i sogs sam /
dus gsum bde gshegs sogs kyis bstod /
he ru ka'i yig brgya tshar gsum bzla /
oM AHhU~M zhes dung chos nas mchod yon phul bas /
lha rnams 'od zhu bum chu bdud rtsi'i rang bzhin du gyur ces brjod la dkyil 'khor dbus lding khri'i khar rnam bum dang /
las bum slob dpon gyi mdun du bzhag go
/gsum pa slob ma sta gon ni /
che mchog nas kha skong ba phyag len du mdzad pas dkyil 'khor yol bas bsgribs /
sta gon rdzas bzhi /
nyer spyod lnga /
bgegs gtor sogs 'du byas la zung du ma gyur pa'i slob ma rnams las bum gyis khrus bya /
bgegs gtor gtang zhing mtshams gcad /
slob ma'i blo bcos pa'i phyir nges 'byung gi chos bshad ci rigs bya /
shin tu bsdu na /
de'ang rgyal ba byams pa'i zhal nas /
mi gtsang ba la dri zhim med ltar 'gro lnga dag na bde ba med //
de yi sdug bsngal rtag tu me mtshon rgya tshwa la sogs reg skyes bzhin //
ces gsungs pa ltar khams gsum 'gro ba rgyud lnga'i gnas ris mtho dman gang du skyes kyang me'i rang bzhin sreg pa las mi 'da' ba bzhin du sdug bsngal gyi rang bzhin las ma 'das /
sdug bsngal de'ang dar drags la yun ring zhing /
pha ma sems can thams cad sdug bsngal gyi rgyu 'bras kho na la spyod /
gtan gyi bde ba ni byang chub gsum gyi mchog rdzogs pa'i sangs rgyas kho na la yod pas 'khor ba las nges par 'byung ba'i blo dang /
nam mkhas khyab pa'i sems can rnams kyi don du bla na med pa sangs rgyas kyi go 'phang don du gnyer ba'i 'dun pa drag po dang bcas te zab mo'i chos gsan pa'i kun spyod gsal btab nas gsan 'tshal /
de'ang mchog gi gter ston chen po rig 'dzin rgod ldem can gyis spyan drangs pa'i mdzod lnga 'dus pa'i zab chos kyi nang tshan phur pa lugs gsum gyi nang nas rtsa ba spu gri'i dkyil 'khor du dbang gi rim pa bsgrub pa la /
sngon 'gro dang dngos gzhi'i chos gnyis su yod pa las thog mar sngon 'gro sta gon gyi chos rnams zhu ba'i yon du dmigs te maN+Dal 'bul bar zhu /
zhes mtshams sbyar la maN+Dal 'bul du gzhug
/spro ba skyed pa ni 'dir gsan pas khyab ste /
bu tshur theg pa chen po yi :
khyod ni tshul chen snod yin pas :
gsang sngags spyod tshul cho ga 'di :
khyod la yang dag bstan par bya :
dus gsum bzhugs pa'i sangs rgyas kyang :
gsang sngags cho ga 'di mkhyen pas :
thams cad mkhyen pa mnyam med brnyes :
he ru ka dpal dpa' bo yis :
bdud sde dpung chen mi bzad pa :
drag chen dag kyang 'dis bcom nas :
'khor lo bskor nas mya ngan 'das :
de bas kun mkhyen 'thob bya'i phyir :
bu yi blo gros 'di gyis shig :
thal mo me tog dang bcas te gsol ba 'debs pa 'di'i rjes zlos /
hU~M:
srid pa rdo rje phur pa'i lha :
dus gsum rgyal ba'i gdung gsob pa'i :
rig 'dzin bdag cag rnams la ni :
byang chub mchog tu sems bskyed zhu :
lan gsum /
mdun gyi sta gon gyi lha rnams kyi steng gi char rtsa brgyud bla ma rig 'dzin /
mtha' skor du dpa' bo mkha' 'gro
/gzhan yang rgyal ba sras dang slob mar bcas pa thams cad gsal ba'i drung du /
sems can thams cad dang lhan cig par skyabs sems bya ba'i phyir 'di'i rjes zlos mdzod /
thugs rje'i dbang gis 'gro don mdzad :
bla ma rnams la skyabs su mchi :
rtse gcig byin gyis rlob mdzad pa'i :
yi dam lha la skyabs su mchi :
legs nyes stangs 'dzin dngos grub ster :
mkha' 'gro'i tshogs la skyabs su mchi :
sngon nas bsags pa'i sdig sgrib bshags :
'gro don sangs rgyas 'thob bya'i phyir :
smon pa byang chub sems bskyed do :
sems can yongs su smin bya'i phyir :
gsang sngags spyod pa rlabs chen spyad :
don dam spros bral byang chub sems :
rang byung mtha' bral stong gsal bsgom :
lan gsum /
de nas gnas gsum byin gyis brlab pa'i phyir /
slob dpon rdo rje gzhon nur gsal ba'i thugs ka nas 'od zer 'phros slob ma'i phung khams rtog tshogs sbyangs te /
hU~M las he ru ka sngon po zhal gcig phyag gnyis rdo rje dang dril bu 'dzin pa'i skur gyur pa'i dpral bar zla ba'i gdan la oM las sku rdo rje dkar po 'khor lo dang dril bu 'dzin pa'i thugs kar oM dkar po /
mgrin par pad+ma'i gdan la AHlas gsung rdo rje dmar po pad+ma dang dril bu 'dzin pa'i thugs kar AHdmar po /
thugs kar nyi ma'i gdan la hU~M las thugs rdo rje sngon po rdo rje dang dril bu 'dzin pa'i thugs kar hU~M sngon po /
de las 'od zer 'phros phyogs dus kyi sangs rgyas byang sems thams cad badzra sa ma ya dzaH
dzaHhU~M baM hoH
de ltar gdan gsum /
yi ge gsum /
lha gsum gsal btab phyir /
slob dpon gyi g.yon dung zhal gyi dri chu bzung ba lag g.yas pa'i srin lag gis slob ma'i gnas gsum du yas nas mar reg cing /
oM AHhU~M/
mas nas yar reg cing /
hU~M AHoM/
yas nas mar reg cing /
oM na maHsarba ta thA ga ta kA ya wA ka tsit+ta badzra swa b+hA ba At+ma ko\u0f85 haM:
de ltar khyod rang rnams kyi sgo gsum lha'i rang bzhin du gyur pa de nyid mchod pa'i yul du bzung ba yin pas /
mchod pa byas pa'i mos pa mdzod byas la /
me tog spyan dang /
bdug spos shangs /
mar me thugs /
dri chab sku
/zhal zas ljags /
rol mo snyan /
zhes nyer spyod lnga dang rol mo gnas so sor 'bul tshul byas te /
oM badzra puSh+pe AHhU~M nas /
shab+da'i bar brjod la dril bu 'khrol /
nang mchod 'bul bar mos te /
ma hA pany+tsa ba liM ta rak+ta khA hi /
gsang mchod 'bul bar mos la /
slob dpon gyi rdor dril bsnol te /
oM bo d+hi tsit+ta ma hA pU dza hoH
zhes mchod /
srung skud bsang sbyang /
stong pa'i ngang las dam tshig pa'i srung skud slob ma'i lus tshad dang mnyam zhing rdo rje'i mdud pa dang ldan pa la /
sta gon gyi lha'i thugs ka nas ye shes pa'i srad bu bsam gyis mi khyab pa byung bas dam tshig pa'i srung skud la thim pas /
khro bo bdud rtsi 'khyil pa'i rang bzhin slob ma'i sgo gsum gyi bar gcod srung ba'i nus pa dang ldan par gyur /
ces brjod la /
srung skud thal mo'i bar du 'phur zhing /
oM badzra kro ta a mr-ita kuN+Da lI hU~M/
zhes ci rigs bzlas pa'i sngags btab ste /
pho'i g.yon /
mo'i g.yas su nyis bskor gyis bcing /
rdo rje'i mdud pa btab la /
hU~M:
ye shes lnga ldan srad bu 'di :
sku gsung thugs kyi mdud par ldan :
g.yon gyi dpung par bcings pa yis :
sgo gsum bar chad bgegs srung shog :
ces brjod /
las bum chus brlan pa'i steng rdo rje rgya gram du bzhag ste 'khyil pa'i sngags la /
oM badzra rak+Sha rak+Sha hU~M:
zhes btags pa brjod /
des lus kyi sgrib pa dag gnas skabs su do nub rmi lam brtags pa'i bar gcod bsrung zhing /
mthar thug sangs rgyas pa'i tshe bdud sde'i dpung las rnam par rgyal ba'i rtags mngon du gyur pa yin no //
so shing bsang sbyang /
stong pa'i ngang las so shing mtshan nyid dang ldan pa khro bo rta mgrin gyi rang bzhin slob ma'i dngos grub kyi ltas brtag pa'i nus pa dang ldan par gyur /
oM badzra kro d+ha ha ya grI ba hu lu hu lu hU~M phaT:
ces byin gyis brlab /
slob dpon gyis /
oM badzra hA sa hA:
zhes brjod cing so shing brim /
thal sbyar gyis blangs shing mkha' dbyings kyi rgyas bzung ste rtse mo sos 'cha' ba'i tshul byas pas /
so shing las byung ba'i 'od zer gyis khong pa'i nang gi nad gdon sdig sgrib thams cad sman pa mkhas pas skyug sman btang ba bzhin nag 'dur gyis thon te dbang chen gyi sa gzhir thim song snyam pa dang /
rtse mo me tog de nyid maN+Dal la gtad de dngos grub kyi mtshan ma gsal por ston cig snyam pas 'di'i rjes zlos mdzod /
ho :
bla mas gnang ba'i so shing 'di :
lha dang dngos grub brtag pa'i phyir :
maN+Dal dbus su bdag 'dor gyis :
gang yin skal ldan der 'bab shog :
oM badzra hA sa hA:
zhes pad+ma 'dab brgyad kyi dkyil 'khor tshom bu bkod pa la 'dor gzhug
/so shing dbus dang phyogs mtshams gang du phog pa gtso 'khor de dang de'i go 'phang thob cing rigs nges pa ni mthar thug phrin las bzhi dang bum pa bzang po 'grub pa sogs gnas skabs kyi dngos grub yin /
de yang so shing dor bas ngag gi sgrib pa dag cing lan gcig gis phog na tshe 'di /
gnyis kyis phog na bar do /
gsum gyis phog na phyi mar gong smos 'bras bu rnams mngon du byed par gsungs so /
khyor chu dri bzang btab pa bsang sbyang /
khro chen gzhan gyis mi thub pa'i rang bzhin slob ma'i yid kyi sgrib pa sbyong nus pa'i bdud rtsi'i rang bzhin gyi chur gyur /
oM badzra kro d+ha a pa ra dzi ta hU~M:zhes pas byin gyis brlabs te sngags de nyid bzla zhing sbyin la /
khyor chu lan gsum bzhes te lhag ma rgyab tu dor mdzod /
des ni sgo gsum gyi sgrib pa sbyong zhing mi dge ba las rgyab kyis phyogs pa'i don yin no //
de ltar khyor chus sgo gsum dang khyad par yid kyi sgrib pa sbyong /
gnas skabs su do nub rmi lam gsal ba dang /
mthar thug sgrib gnyis sbyangs te sangs rgyas kyi go 'phang mngon du byed pa'i rten 'brel lo //
ku sha bsang sbyang /
stong pa'i ngang las d+hIHhU~M las byung ba'i ku sha sngo ljang rma bya'i mgrin pa ltar sngo zhing 'jam la reg na bde ba /
slob ma rnams kyi rmi lam mi 'khrul zhing gsal ba'i nus pa dang ldan par gyur /
d+hIHhU~M bzla /
hU~M:
las 'phro skal ldan rigs kyi bu :
ku sha gtsang ma'i rtswa mchog 'di :
dngos grub mtshan rtags gsal bya'i phyir :
khyod nyid nyal ba'i sngas stan gyis :
slob dpon gyis ku sha che ba g.yas dang /
chung ba g.yon du bsnams te /
phyag rgya bsnol mar gtad /
slob mas lag pa ma bsnol bar thal mo bkan nas len du gzhug
/de ltar ku sha gtad pas gnas skabs su rmi lam mi 'khrugs shing gsal ba dang /
mthar thug rdo rje'i gdan byang chub kyi shing drung du ku sha'i stan la mngon par sangs rgyas par 'gyur ba'i rten 'brel yin no //
de nas zab mo'i chos bshad pa 'di la snyan gtod par zhu /
'jig rten du ni kun mkhyen dag :
'byung ba u dum+ba ra bzhin :
de bzhin gsang sngags cher 'byung ba :
brgya lam na ni res 'ga' zhig :
sems can sangs rgyas myur byed pa :
tshul chen sngags kyi lam yin no :
do nub bla ma dang dkyil 'khor pa la sgo gsum gus pas 'dud cing rmi lam spyi dang mthun par brtag par bya dgos pa yin la /
de dag rnams kyis sta gon gyi chos rnams grub zin pas dge ba gzhan don du bsngo bar zhu /
bsod nams 'di yis sogs brjod la slob ma gyes /
mchod pa kha gsos /
byin brlabs la /
oM shrI badzra ku mA ra sa pa ri bA ra ar+g+haM sogs kyis mchod /
mtshan sngags la /
ma hA pany+tsa a mr-ita ba liM ta rak+ta khA hi :
btags pas sman raka gtor gsum phul /
hU~M:
dus gsum bde gshegs ma lus 'dus pa'i dpal :zhes sogs las byang ltar bstod /
oM badzra ut+tiSh+Tha :
zhes sta gon gyi lha rnams nam mkha' 'od kyi ra gur du bzhugs par gyur /
slar yang gong bzhin mchod bstod dbyangs gsal dang yed+har tshar gcig brjod pas brtan par byas /
tshom bu dang mchod gtor rnams bsdu /
rnam rgyal bum pa gtsang sar stegs la bzhag
/dge bsngo rgyun spyod bya'o //
de nas dkyil 'khor bri ba dngos ni /
dbus su gru gsum re re bya /
de'i phyi rim gru chad sgo khyud bcas pa bri /
zhes gsungs pa dang /
dbus su gru gsum mthing nag zla gam dmar po la khrag mtsho ris /
thod ra zlum po gzhi nag cing /
thod pa kha nang bstan gyi phreng ba /
'khor lo ni rtsibs brgyad gsungs kyang /
phyag len du rtsibs bcu mdzad /
rtsibs mchan dmar po la khrag mtsho ris /
rtsibs kyi dbus su gru gsum re re bri bar gsungs pa ni phur gdan 'god pas bri mi dgos /
glo 'bur gyi gru chad bzhi ljang gu /
khyams phyogs mdog
/rtsig pa thod pa dang rin po che lnga gnyis ka gsungs pas nang du thod rtsig dang phyir lnga rtsig
/nang nas mthing ser dmar ljang dkar ba bri /
mi spro na thod rtsig dang lnga rtsig gang rung bri /
'dod snam dmar po la lha mo bcu drug gi phyag mtshan me tog zlum mdzes kyi steng du bri /
pha gu ser po rin po che'i phra tshom can /
drwa ba gzhi nag po sbrul dang tsit+ta'i chun 'phyang rgyu rlon dang rus pa'i drwa ba drwa phyed /
mda' yab mthing ga la rus pa'i zar ma rtsegs thur bstan /
pu shu dkar po la thod rim pad+ma phyed pa'i dbyibs /
mun pa 'khyogs po la zla phyed rdo rje /
ka ba phyogs mdog
/ka rgyan mdzes tshon /
thod steng glang rgyab mig gsum la rus phreng 'phyang ba /
rta babs bzhi mas nas ser sngo dmar ljang ba'i steng dbus rwa'i nang du chud pa'i pad+mas bteg pa'i bum bre 'khor lo gdugs tog can /
bum pa'i g.yas g.yon du ri dwags /
nyi dkyil ljang ser la pa tra ris /
de'i 'khor yug la sna tshogs pad+ma /
dur khrod rdor ra me ri rnams spyi ltar bri bar bya ste /
ras bris skabs 'dir de ltar bris pa'i chu tshon gyi dkyil 'khor gting ngo //
gnyis pa rdzas gsag pa ni /
lha gnas so sor e khrom bkod pa'i dkyil 'khor dbus su gtso phur /
rtsibs bcu la zhal nang bstan gyis khro bcu'i phur pa /
sgo bzhir sgo phur bzhi rnams bkod /
'dzoms na lha phur tshang ma'ang bkod par bshad /
sgrol dbang gi mgyogs phur gdab phur /
mchog phur sras mchog rigs lnga'am badzra kI la ya rnams nges par dgos shing /
de rnams la byugs bdug brab gsum gyi sgo nas gzi byin bskyed pa dang byin rlabs brgyad kyi cho ga byas la dkyil 'khor du bkod /
gdab phur sras mchog sogs slob dpon mdun du bzhag
/gtso phur gyi steng du lding khri la rnam bum 'god /
gzhan gang bder yungs dkar /
bdud rtsi /
dbu rgyan /
dar dpyang /
rdor dril /
glegs bam /
stod g.yogs /
smad g.yogs /
glang ko
/stag sham /
sbrul chun /
mi lpags /
thod phreng tshar gsum /
khrag zhag thal gsum bcas so so ba /
'dod yon lnga /
tshogs sam tshe bum /
gsang rdzas ka pA la bdud rtsi chos sman sbyar ba /
de'i mtha' rten phan dbang bcu'i chas /
dbu rgyan /
hU~M yig
/rdor dril /
ye shes sems dpa'/
dar dmar cod pan /
gdugs /
me tog phreng ba /
go cha /
bza' btung rnams so so'am tsakli gcig la tshang bar bris pa /
rig ma'i tsakli rnams bkod /
dkyil 'khor nub tu gtor chen ni /
rig 'dzin legs ldan rje'i phyag bzhes ltar thod pa'am rin po che'i snod du /
dbus su dpal bshos gshog pa sgor mo can gtso bo yab yum dang steng 'og gi khro bo yab yum /
phyogs bzhir dpal bshos bzhi dang mtshams bzhir pad+ma 'dra ba'i bshos bu bzhi phyogs mtshams kyi khro bo yab yum gyi gtor ma /
khra phyag nyi shu ni de'i mthar ril bu nyi shus bskor ba /
sgo ma dam can sogs la mtheb kyus bskor ba bsham /
dkyil 'khor gyi g.yas su bdud rtsi /
g.yon du rak+ta bkod /
byang shar mtshams 'dzin nas brtsam chu gnyis nyer spyod g.yas skor /
bar mtshams gang bder bstan srung yongs rdzogs kyi 'bul gtor /
rtsa gsum 'bul gtor /
rgyal chen bgegs gtor sogs bsham zhing rgyan rdzas kyis brgyan /
bsgral dbang chas brub khung ling+ga bris 'bur gang bde /
lcags kyu sogs /
bya 'ug sgro
/skam rlon thun sogs kyang lcog stegs lta bur bzhag
/sta gon gyi lha nam mkhar bteg pa rnams bris pa'i dkyil 'khor dang sgrub rdzas la bstim zhing /
las gzhung gi byin 'beb bya /
rol mo sna tshogs bsgrag go
/gsum pa dngos gzhi cho ga'i las rim ni /
rgyas par spro na brgyud 'debs rjes su bka' brgyad rang shar gyi sngon 'gro'i gnas yo byin brlab nas rgyal chen mchod pa'i bar tshang bar btang nas spu gri'i las byang la 'jug
/bsdu na las byang zur gsal ltar bdag mdun bsgrub cing dzapa? bzlas bka' srung bcas grub pa dang /
rgyas par grub na bdag 'jug blang /
bsdu na rig pa'i me tog dor /
de nas tshogs byin brlab nas rtsa gsum skong gso yan grub par byas la dkyil 'khor yol bas bsgrib bo //
bzhi pa dbang bskur ba dngos la gnyis /
dkyil 'khor du 'jug pa dang /
zhugs nas mngon par dbang bskur ba'o //
dang po la'ang gnyis /
phyi 'jug dang nang 'jug go
/dang po ni /
phyi rol du khrus bya /
bgegs gtor btang la mtshams bcad /
me tog bkye bsdu byas /
sems bskyed gsal btab la /
gang zhig gsan par bya ba'i dam pa'i chos zab pa dang rgya che ba'i rnam grangs mtha' yas pa rnams kyi nang nas /
gsang sngags rdo rje theg pa snga 'gyur gter ma la phyogs bzhi dbus lnga'i gter kha chen po lngar grags pa'i nang tshan byang gter rgyas pa yal ga lta bu'i snying por gyur pa ste /
rdo rje phur pa'i bka' babs mthu stobs kyi dbang phyug sna nam rdo rje bdud 'joms kyi yang srid /
yid bzhin nor bu lta bu'i mchog gi sprul sku rnam gsum gyi ya gyal rig 'dzin chen po rgod kyi ldem 'phru can gyis byang zang zang lha brag nas /
bod kyi blon po lta bu'i mdzod lnga 'dus pa'i gter chen chos tshan lnga brgya phrag gcig tshang bar spyan drangs pa las /
byang lcags mdzod nag po nas byon pa'i rdo rje phur pa spu gri nag po'i dkyil 'khor du dbang bskur ba bgyid pa la /
zhes sogs kyis mtshams sbyar nas /
thog mar 'jug pa'i chos rnams zhu ba'i yon du dmigs te maN+Dal 'bul bar zhu /
zhes maN+Dal 'bul /
thal mo me tog dang bcas te gsol ba 'debs pa 'di'i rjes zlos mdzod /
kye :
rdo rje slob dpon dgongs su gsol :
srid pa rdo rje phur pa'i lha :
dus gsum rgyal ba'i gdung gsob pa'i :
rig 'dzin bdag cag rnams la ni :
dbang dang dngos grub bstsal du gsol :
de nas spro ba dri ba ni /
skal par ldan pa rigs kyi bu :
zab mo'i dbang gi sgor 'jug pa :
mos gus dad pa ji tsam yod :
longs spyod 'byor pa ji tsam yod :
ces dris pa'i lan btab par mos la 'di'i rjes zlos /
kye :
slob dpon nyid la nyer gnas phyir :
bdag gis lus 'di 'bul bar bya'o :
lus la sogs pa'i longs spyod kun :
dbang gi yon du 'bul bar bya'o :
lan gcig
/nang dbang bskur ba'i slad du dmigs pa 'di bzhin mdzod /
slob dpon rdo rje gzhon nu yab yum du gsal ba'i sku gsung thugs las 'od zer me'i tshwa tshwa lta bu 'phros slob ma'i rtog 'dzin gyi phung khams thams cad gzhob thul gyis bsregs shing sbyangs /
rnam shes yi ge hU~M du gyur pa de slob dpon gyi shangs nas rlung byung zhal du rngabs /
sku'i nang brgyud 'khor lo bzhi'i gnas su dbang bzhi bskur /
rdo rje'i rtse nas phyung yum gyi mkhar babs hU~M yig zhu ba las rdo rje sems dpa' badzra he ru ka sngon po zhal gcig phyag gnyis rdor dril 'dzin par gyur pa'i /
spyi bor oM/
mgrin par AH
thugs kar hU~M/
de las 'od zer 'phros yab yum gyi sku gsung thugs la drin lan gyi mchod pa phul /
'od zer phyir 'phros /
rgyal ba sras bcas thams cad 'od zer gyi rnam par spyan drangs yab kyi zhal du zhugs /
sku'i dbyibs brgyud mkha' gsang gi bar na sras he ru ka gnas pa'i spyi bor thim /
bkrag mdangs 'od zer 'bar /
mkha' gsang nas phyir thon /
rang rang gi gral la 'khod pa'i mos pa mdzod /
de nas dkyil 'khor gsum gyi rdo rje gzhon nu'i lha tshogs la zhi khro rab 'byams kyi yi dam kun 'dus pa'i steng gi nam mkhar rtsa brgyud kyi bla ma rig 'dzin /
mtha' skor mkha' 'gro chos skyong sogs skyabs yul khyad par can rnams kyi drung du /
rang nyid rigs drug sems can bar do dang bcas pa lhan cig tu 'khod de /
skyabs sems rim pa bzhin bya snyam pas 'di'i rjes zlos mdzod /
sta gon gyi dus ltar skyabs sems rjes zlos byar gzhug
/de nas rigs lnga spyi dang bye brag gi sdom pa bzung snyam pas 'di'i rjes zlos mdzod /
na mo :
bla ma yi dam mkha' 'gro dgongs su gsol :
bdag gis 'gro drug sems can kun don du :
gsang ba sngags kyi dam tshig gzung bar bgyi :
rdo rje'i rigs dang de bzhin gshegs pa'i rigs :
rin chen rigs dang skyon bral pad+ma'i rigs :
las kyi rigs sogs dam tshig ma lus dang :
rtsa ba yan lag dam tshig gzung bar bgyi :
gsang ba sngags kyi rnal 'byor bsgrub par bgyi'o :
lan gsum /
sngon chad dkyil 'khor chen po ma mthong ba'i brdar mig dar bcings pa'i mos pa mdzod /
mig dar dmar pos dgab cing /
A khaM wI ra hU~M:
cod pan gtad la /
u dum+ba ra man+dA ra :
yongs 'du dang ni mal+li ka :
kar ni ka yi phreng ba 'di :
legs par mnos la bus zungs shig :
A khaM wI ra hU~M:
zhes gtad /
nang sems bskyed pa ni /
slob ma'i snying gar kun rdzob byang sems kyi ngo bo a las zla ba'i dkyil 'khor dkar bsil nya gang ba'i steng /
don dam byang sems kyi ngo bo hU~M las rdo rje dkar po rtse lnga pa hU~M gis mtshan pa /
bden gnyis dbyer med kyi tshul du gzung snyam pas 'di'i rjes zlos mdzod /
oM sarba ta thA ga ta yo ga tsit+ta ut+pA da yA mi :
slob dpon gyis phyag g.yon pas dri chus slob ma'i snying ga brlan pa'i steng g.yas pas rdo rje gyen 'greng bzhag la /
sems bskyed pa de nyid brtan par byas pa'i mos pa mdzod /
oM su ra te sa ma ya satwaM ho :
sid+d+hi badzra ya thA su khaM:
de la bar du gcod pa'i bgegs rigs thams cad /
dkyil 'khor kyi gtso bo dang slob dpon gyi thugs ka nas khro bo'i tshogs bsam gyis mi khyab pa 'phros te dpag tshad brgya'i mthar bskrad pa'i mos pa mdzod /
las bum chu ku shas 'thor zhing rnam 'joms yang snying bzla /
de nas brda'i sgo dbye ba la thal mo nang bsdams dkrol bzhin pas 'di'i rjes zlos mdzod /
hU~M:
bde gshegs rgyal ba'i sogs las byang ltar brjod /
dkyil 'khor sgo bzhi shag gis phyes par mos shig byas la yol ba bsal ba ni phyi 'jug go
/dkyil 'khor gsum gyi lha la phyag 'tshal bar mos la rjes zlos /
hU~M:
yang dag gsang ba'i sogs /
byang chub spyod par dam bca' ba 'di'i rjes zlos /
ho :
lhag pa'i lha khyod sogs brjod /
gnyis pa nang 'jug ni /
slob dpon gyi phyag gi rdo rje phyed byin te /
dzaHhU~M baM ho :
zhes brjod pas 'dod snam gyi steng nas lan gsum bskor te /
shar sgo'i nang du zhugs par mos shig
/dam chu sbyin pa ni /
bdud rtsi rdo rjes dkrugs la /
hU~M:
dam tshig chen po'i dus la babs :
de ring tshun tshad bu khyod kyi :
phyag na rdo rje nga yin gyis :
nga yi smras pa thams cad kun :
khyod kyis nges par bya dgos so :
nga la brnyas par ma byed cig :
gal te smad par byas na ni :
tshe yi 'du byed dral nas ni :
rdo rje dmyal bar gyur ta re :
skal bar ldan pa rigs kyi bu :
khyod kyis bsrung bar bya ba ni :
lha dang bla ma spun mi spang :
sngags dang phyag rgya rgyun mi gcad :
gsang sngags gzhan la spel mi bya :
sku gsung thugs kyi dam tshig ste :
rtsa ba'i dam tshig nges thub na :
dam chu 'di yis rkyen byas nas :
ye shes sems dpa' nyid du 'gyur :
a mr-ita kuN+Da lI hU~M:
zhes dam chu blud la de'i don bshad /
dbang gi gzhi 'god pa'i phyir ye shes pa dbab pa la gsol ba 'debs pa 'di'i rjes zlos /
hU~M:
rdo rje gzhon nu'i rig 'dzin rnams :
srid pa rdo rjer sgrub mdzod cig :
srid pa rdo rje phur pa'i lha :
ye shes khro bo grub par mdzod :
sangs rgyas kun gyi ye shes sku :
ngang nyid rdo rje chos dbyings las :
'bar ba'i khro bo mi bzad pa :
sku yi dbyig tu bdag skyed cig :
lan gsum /
khyed rang rnams sgo gsum gyi gnad bcun la dmigs pa 'di bzhin du mdzod /
a mr-itas bsang /
swa b+hAs sbyang /
stong pa'i ngang las dur khrod 'bar ba'i gzhal yas khang gi dbus su pad+ma dang zla ba nyi ma ru dra'i gdan la slob ma'i rig pa hU~M sngon po /
de las 'od zer 'phros don gnyis byas tshur 'dus rdo rje hU~M gis mtshan par gyur /
de las rdo rje gzhon nur gyur pa ni /
dbu gsum phyag drug zhabs bzhi bgrad :
g.yas dkar g.yon dmar dbus mthing zhal :
rdo rje rtse dgu rtse lnga g.yas :
me dpung 'bar ba kha T+wAM g.yon :
tha ma'i phyag gnyis phur pa 'dril :
rdo rje khyung gshog bar snang khengs :
dur khrod chas rnams sku la brgyan :
yum chen 'khor lo rgyas 'debs ma :
g.yas 'khyud g.yon pas dung dmar stob :
rdo rje khros pas zhe sdang gcod :
mtshon cha sngon po 'bar ba yi :
nam mkha'i dkyil nas thigs pa shar :
srog gi go ru shar ba dang :
snying gi dkyil du bsgom par bya :
zhes pas thugs kar rang 'dra'i ye shes sems dpa' sgoms /
yab yum gnyis med rol pa'i sras :
khro bcu yab yum khra thabs rnams :
kun kyang sku mdog mthing nag rngam :
zhal gcig phyag gnyis phur pa 'dril :
sku smad zur gsum phur pa'i dbal :
rdo rje khyung gshog dur khrod chas :
hU~M phaT sgra sgrog 'khor ba 'jig :
sras mchog sgo ma la sogs pa'i :
dkyil 'khor yongs rdzogs gsal bar bsgom :
de ltar khyed rang rnams dkyil 'khor yongs rdzogs su gsal ba'i gnas gsum yi ge gsum gyis mtshan pa las 'od 'phros /
bla ma la gus 'dud byas pas bla ma dang dkyil 'khor lha tshogs rnams kyi gnas gsum las kyang 'od zer 'phros pas /
'og min chos kyi dbyings kyi pho brang nas dus gsum gyi bde bar gshegs pa thams cad rdo rje gzhon nu'i lha tshogs kyi skur bzhengs te /
che ba ri rab tsam /
chung ba yungs 'bru tsam /
yang chung rdul phran tsam tshad med grangs med bsam gyis mi khyab pa nam mkha'i khams gang bar byon /
bla ma dang dkyil 'khor lha'i thugs ka nas rang 'dra'i lha tshogs dpag tu med pa byung /
de dag thams cad rgya mtsho la char bab pa bzhin khyed rang rnams kyi lus ngag yid gsum la sib sib thim par mos shig
/'beb rdzas kyi dud pa btul /
dbyangs rol bcas te /
hU~M dza :
srid pa'i phur bu bsgrub pa dang :
dbang dang dngos grub blang ba'i phyir :
mi 'gyur ye shes lha tshogs kyi :
khro rgyal 'khor bcas gshegs su gsol :
oM badzra sa ma ya hU~M dza :
rtsa sngags la /
A be sha ya a A:
btags pa mang du brjod /
ye shes pa de nyid brtan par byas pa'i mos pa mdzod /
tiSh+Tha badzra :
lan gnyis kyis rgya gram mgor bzhag
/sngar gtad pa'i me tog de dkyil 'khor gyi lha tshogs la phyag rten du phul snyam pas thal sbyar bar du zungs la 'di'i rjes zlos mdzod /
ho :
dur khrod gsang ba mchog gi dkyil 'khor du :
rin chen byang chub sems kyi me tog 'di :
sku gsung thugs kyi dbyings su bdag 'bul gyis :
dngos grub rnam gnyis bdag la bstsal du gsol :
bo d+hi tsit+ta a pra ti pU dza ho :
zhes dkyil 'khor la 'bul ba'i tshul tsam byas pas gtso bo'i dbu la babs par mos shig
/gsang mtshan 'dogs dgos na so shing dor ba'i skabs ltar rigs nges par byas la /
dbus su babs na rdo rje gzhon du rtsal /
shar du rdo rje thugs mchog rtsal sogs bka' brgyad rang shar ltar mtshan gdags /
de ltar phul pa'i me tog de nyid rdo rje slob dpon gyis blangs te mgo bor lan gsum dkris nas spyi bor bzhag pas dbang dang po me tog phreng ba'i dbang thob pa'i mos pa mdzod /
oM badzra kI li kI la ya bud+d+ha badzra rat+na pad+ma karma a b+hi Shiny+tsa oM AHhU~M swA hA:
pra ti gr-ih+Na satwaM su maM mi satwA ma hA bA la :
mig dar dang lhan cig tu ma rig pa'i ling thog kyang bsal ba'i mos pa mdzod /
hU~M:
sngon gyi rgyal ba mig mkhan gyis :
gzung 'dzin rab rib bsal pa ltar :
bu khyod kyi ni mi shes pa'i :
rab rib nga yis bsal bar bya :
badzra tsak+ShuHpra be sha ya phaT:
ces mig dar dbye /
dkyil 'khor bstan pa ni /
ho :
bu khyod rtsol sems ma chung zhig :
rang byung ye shes phyi nang med :
zang thal bla ma yi dam lha :
rang la rtag tu gnas pa'i phyir :
phyi nang gsang ba de kho na'i :
dkyil 'khor bzang po 'di la ltos :
sngags dang phyag rgya'i dngos grub thob :
rtag tu dam tshig gnyan po srungs :
sa ma ya i dan+te na ra kan :
'dir spro na rten brten pa'i mngon rtogs rgyas par brjod /
bsdu na /
mdun gyi dkyil 'khor srung ba'i gur khang dur khrod brgyad dang bcas pa gzung 'dzin 'khrul rtog gi bdud bcom zhing chos brgyad dag pa'i dbus su /
dur khrod 'bar ba'i gzhal yas khang rgyan dang mtshan nyid yongs su rdzogs pa byang chub phyogs kyi chos rnam par dag pa'i nang du /
nga bdag nyon mongs dag pa ru dra la sogs pa'i gdan la /
dkyil 'khor gtso bo rdo rje gzhon nu yab yum ni sangs rgyas thams cad 'dus pa'i bdag nyid can /
yid chos rnam par dag pa'i rang bzhin /
rtsibs bcu la sa bcu'i dbang phyug zhing bcu sgrol ba'i phyir khro bo bcur bstan pa la mi dge ba bcu gnas su dag nas phar phyin bcu'i don mthar phyin pa'i yum khro mo bcu mnyam par sbyor ba /
nyon mongs nyi shu rnam par dag pa'i khra thabs nyi shu g.yas g.yon du 'gyed pa /
sgo bzhir phrin las bzhi sgrub pa'i gdong can ma bzhi /
nang dang phyi'i khyams la phung khams rtog tshogs rnam par dag pa dam can phur srung pho nya'i rang bzhin du gyur pa ste /
mdor na slob dpon lus dkyil dang bcas pa bdag nyid rtsa ba'i dkyil 'khor /
de'i 'khor du phyogs bcu khro bo'i dkyil 'khor /
mdun gyi dkyil 'khor mtshan ma rdzas kyi dkyil 'khor te ye shes kyi rang snang gcig las tha dad pa'i tshul gyis chu zla'i gzugs brnyan bzhin shar ba de nyid mngon sum du mjal bas /
mtshon byed dpe'i dkyil 'khor des mtshon bya rang byung ye shes kyi dkyil 'khor mthong ba'i rgyu byas te phyi nang gi 'dzin rtog thams cad lha dang ye shes kyi rol par shar ba'i mos pa mdzod cig
/ces pa tsam gyis lha ngo bstan no //
gnyis pa dbang dngos la spu gri'i dbang gzhung las rang rtags phyag rgya'i dbang zhes gsungs pa'i sa khong du bum dbang 'khor bcas tsam 'byung yang /
brgyud pa'i phyag bzhes su bsgral dbang mchog dbang bcas che mchog sogs nas kha 'gengs mdzad pa'i phyag bzhes ltar na /
bum dbang /
gsang dbang /
sgrol dbang /
sher dbang /
tshig dbang ste lnga'o //
de la dang po bum dbang rjes 'brel dang bcas pa ni /
rdo rje gzhon nu'i dkyil 'khor du tshul bzhin zhugs nas mngon par dbang bskur ba'i cho ga rim gyis bsgrub pa la thog mar bum dbang 'khor bcas zhu ba'i yon du maN+Dal phul /
gsol 'debs 'di'i rjes zlos /
hU~M:
srid pa rdo rje phur pa'i lha :
dus gsum rgyal ba'i gdung gsob pa'i :
rig 'dzin bdag cag rnams la ni :
bum pa'i dbang bskur bstsal du gsol :
lan gsum /
de nas thog mar yungs dkar lag tu gtad la /
hU~M:
yungs dkar dbang gi rdzas mchog 'di :
skyes ni gyad kyi yul du skyes :
gzigs ni bcom ldan 'das kyis gzigs :
sngags ni phyag na rdo rjes sngags :
phrin las dgra bgegs 'dul ba'i rdzas :
skal ldan khyod la dbang bskur bas :
dgra bgegs 'dul ba'i dbang thob shog :
ma hA sha rI raM a b+hi Shiny+tsa hU~M:
bdud rtsi lag tu gtad cing khar sbyin la /
hU~M:
dam rdzas bdud rtsi 'khyil ba 'di :
srid gsum dbang sdud longs spyod che :
gdod nas dbang gi bdud rtsi lnga :
rgyud lnga rtsad bcad skye shi med :
bdud rtsi 'khyil ba'i dbang bskur sbyin :
oM AHhU~M badzra a mr-ita a b+hi Shiny+tsa oM AHhU~M swA hA:
rin po che'i dbu rgyan dngos sam bris pa thogs la /
hU~M:
sangs rgyas kun gyi rin po che :
dpag tu med pa'i 'od dang ldan :
rigs mchog phyag rgya lngar ldan pas :
khams gsum bdag por dbang bskur ro :
rat+na mu kuT a b+hi Shiny+tsa mAM:
trAM trAM trAM trAM trAM:
rdor dril lag g.yas g.yon du sbyin la /
hU~M:
thabs dang shes rab dbang chen 'di :
rdo rje dril bu'i rig pa 'dzin :
mya ngan 'das shing 'khor ba yi :
skyon rnams dag pa'i dbang thob shog :
oM badzra pra dz+nyA+o b+ha ba a b+hi Shiny+tsa hU~M:
rdo rje gsor zhing dril bu dkrol du gzhug
/rnam bum btegs la spos rol bya zhing /
bum pa'i lha rnams gzugs skur rong gis bzhengs te sbyor mtshams nas byang sems babs pas slob ma'i spyi bo nas thim pas byin rlabs dbang bskur thob par mos shig
/hU~M:
thabs kyi spyod pas 'gro don du :
byams dang snying rjes gang 'dul ba :
sangs rgyas phrin las rdzogs bya'i phyir :
dbang dang dngos grub 'dir stsol cig :
oM badzra kI li kI la ya sarba big nAn baM hU~M phaT:
a mr-ita kuN+Da lI tsit+ta badzra hU~M kA ra A:
zhes dang gtso 'khor gyi sngags rnams tshang bar brjod /
bum chu blud /
phyag rgya'i dbang ni /
gtso phur nas rim bzhin dkyil 'khor nas blangs te /
mtshan ma rdzas dkyil gyi lha rnams mar me gcig las gnyis mched ltar byon te slob ma'i gnas bcur thim par bsam la /
thog mar gtso bo yab yum gyi phur pa spyi bor bzhag la /
hU~M:
dbus nas rang byung grub pa'i lha :
bcom ldan rdo rje gzhon nu dang :
yum mchog 'khor lo rgyas 'debs ma :
dbu gsum phyag drug gdengs ka can :
rked pa rgya mdud gzhal yas khang :
rtse mo zur gsum dbal dang ldan :
sangs rgyas yab yum 'di gnyis kyi :
skal ldan khyod la dbang bskur ro :
oM badzra kI li kI la ya sarba big nAn baM hU~M phaT:
kA ya bA ka tsit+ta a b+hi Shiny+tsa hU~M A:
steng gi phur pa spyi gtsug tu bzhag la /
hU~M:
hU~M kA ra dang sgra 'byin ma :
phra men phag dang rmigs bu'i mgo :
thabs kyi spyod pas 'gro don mdzod :
chos la dbang ba'i dbang bskur ro :
oM badzra kro ta hU~M kA ra hU~M:
gardza gardza hU~M phaT:
oM AHhU~M swA hA:
badzra kro ta hU~M kA ra A be sha ya a A:
shar gyi phur pa snying gar bzhag la /
hU~M:
rnam par rgyal dang rnam snyems ma :
sprul pa stag dang bya rgod mgo :
thabs kyi spyod pas 'gro don mdzod :
sems la dbang ba'i dbang bskur ro :
oM badzra kro d+ha bi dza ya hU~M:
ha na ha na hU~M phaT:
oM AHhU~M swA hA:
badzra kro d+ha bi dza ya A be sha ya a A:
shar lho'i phur pa nu ma g.yas par bzhag la /
hU~M:
dbyug pa sngon dang rdo rje sder :
phra men g.yag dang bya rog mgo :
thabs kyi spyod pas 'gro don mdzod :
ye shes dbang ba'i dbang bskur ro :
oM badzra kro d+ha nI la daN+Da hU~M:
da ha da ha hU~M phaT:
oM AHhU~M swA hA:
badzra nI la daN+Da A be sha ya a A:
lho'i phur pa dpung pa g.yas par bzhag cing /
hU~M:
gshin rje gshed dang dur khrod bdag :
phra men sha ba 'ug pa'i mgo :
thabs kyi spyod pas 'gro don mdzod :
tshe la dbang ba'i dbang bskur ro :
oM badzra ya mAn+ta ka hU~M:
pa tsa pa tsa hU~M phaT:
oM AHhU~M swA hA:
badzra kro d+ha ya mAn+ta ka A be sha ya a A:
lho nub kyi phur pa sog pa g.yas par bzhag la /
hU~M:
mi g.yo mgon dang gtun khung ma :
phra men gzig dang khwa ta'i mgo :
thabs kyi spyod pas\u0f8e
skye la dbang ba'i dbang bskur ro :
oM badzra kro d+ha Ar+ya a tsa la hU~M:
b+han+d+ha b+han+d+ha hU~M phaT:
oM AHhU~M swA hA:
oM badzra kro d+ha Ar+ya a tsa la A be sha ya a A:
nub kyi phur pa rgyab kyi sog dbrag tu bzhag la /
hU~M:
rta mgrin rgyal dang dbang sdud ma :
phra men byi la pu shud mgo :
thabs kyi spyod pas\u0f8e
khams gsum dbang sdud dbang bskur ro :
oM badzra kro d+ha ha ya grI ba hU~M:
hu lu hu lu hU~M phaT:
oM AHhU~M swA hA:
badzra kro d+ha ha ya grI ba A be sha ya a A:
nub byang gi khro bo sog pa g.yon par bzhag la /
hU~M:
gzhan gyis mi thub mda' snyems ma :
phra men spyang ki khra yi mgo :
thabs kyi spyod pas\u0f8e
yo byad dbang ba'i dbang bskur ro :
oM badzra kro d+ha a pa ra dzi ta hU~M:
tiSh+Tha tiSh+Tha hU~M phaT:
oM AHhU~M swA hA:
badzra kro d+ha a pa ra dzi ta A be sha ya a A:
byang gi phur pa dpung pa g.yon par bzhag la /
hU~M:
bdud rtsi 'khyil dang rlung 'byin ma :
phra men seng ge pha waM mgo :
thabs kyi spyod pas\u0f8e
las la dbang ba'i dbang bskur ro :
oM badzra kro d+ha a mr-ita kuN+Da lI hU~M:
tshin+d+ha tshin+d+ha hU~M phaT:
oM AHhU~M swA hA:
badzra kro d+ha a mr-ita kuN+Da lI A be sha ya a A:
byang shar phur pa nu ma g.yon par bzhag la /
hU~M:
khams gsum rgyal dang gsod byed ma :
phra men dred dang sre mong mgo :
thabs kyi spyod pas\u0f8e
smon lam dbang ba'i dbang bskur ro :
oM badzra kro d+ha trai lokya bi dza ya hU~M:
b+hin+d+ha b+hin+d+ha hU~M phaT:
oM AHhU~M swA hA:
badzra kro d+ha trai lokya bi dza ya A be sha ya a A:
'og gi phur pa bcu drug mdor bzhag la /
hU~M:
stobs po che dang skyod byed ma :
phra men dom dang byi ba'i mgo :
thabs kyi spyod pas 'gro don mdzod :
rdzu 'phrul dbang ba'i dbang thob shog :
oM badzra kro d+ha ma hA ba la hU~M:
s+pho Ta ya s+pho Ta ya hU~M phaT:
oM AHhU~M swA hA:
badzra kro d+ha ma hA ba la A be sha ya a A:
sgo ma sgo bzhi'i phur pa lag tu gtad la /
hU~M:
shar lho nub byang phyogs bzhi nas :
sgo ma bzhi yi dbang bskur bas :
byams dang snying rje dga' ba dang :
btang snyoms bzhi yi dbang thob shog :
dzaHhU~M baM ho :
a b+hi Shiny+tsa A:
de nas gzhung du mi gsal yang sbams phur gyi dbang bskur ba phyag len du mdzad pas /
dam can rnams kyi phur pa tshang ba yod na dang /
med na gdab las kyi phur pa rnams mi lpags kyi g.yang gzhi'i steng du bzhag
/sha chen gyi dud pa btang /
rak+ta phyar /
dar nag g.yab /
bshug pa'i sgra dang rkang gling rol mor bcas pas /
hU~M:
bran dang pho nya bka' nyan tshogs :
sngon chad ji ltar khas blangs pa :
khyod kyi dam tshig dus la babs :
mngon spyod phrin las myur du mdzod :
ces brjod /
slob ma'i lag tu gtad cing /
ha na ha na badzra :
da ha da ha badzra :
pa tsa pa tsa badzra :
ma tha ma tha badzra :
dz+wa la dz+wa la badzra :
su ru su ru badzra :
mu ru mu ru badzra :
ka taM ka ye dza ye bi dza ye :
a tsi te a pa ra tsi te mA ra se na :
pra mar+d+ha ni ye hU~M phaT:
ces bskur /
de nas rig 'dzin bla ma'i gtor dbang ni /
gtor chen slob dpon gyi phyag tu bzung la /
gtor ma rdo rje gzhon nu'i lha tshogs su gsal ba'i steng gi nam mkhar rig 'dzin brgyud pa'i bla ma thams cad sprin ltar 'thib kyin bzhugs pa la mos gus gdung ba chen pos gsol ba 'debs pa'i mos pa mdzod /
dzapa? gdangs byas te /
hU~M:
chos kyi dbyings kyi pho brang du :
kun bzang che mchog he ru ka :
'gro ba'i don du skur bzhengs la :
chos dbyings drag po'i rang sgra sgrogs :
rig 'dzin de yi byin gyis rlobs :
rang byung rnam dag gzhal yas su :
ye shes lnga ldan rgyal ba lnga :
lcang lo can gyi pho brang du :
sprul sku phyag na rdo rje yang :
byang chub sems dpa'i gnas mchog tu :
smug nag dbang gi mkha' 'gro yang :
'gro ba'i\u0f8e
chos dbyings\u0f8e
rig 'dzin\u0f8e
ri rgyal lhun po'i rtse mo ru :
tshangs pa'i rgyal po gdong gsum yang :
rnam par rgyal ba'i khang bzang du :
rig 'dzin lha dbang brgya byin yang :
sin+d+hu rgya mtsho'i gting rum du :
rig 'dzin klu rgyal 'jog po yang :
'gro ba'i\u0f8e
chos dbyings\u0f8e
rig 'dzin\u0f8e
ma la ya yi rtse mo ru :
bsod nams bsags pa'i rgyal po dza :
za hor yul gyi gnas chen du :
mkhas pa shAkya pra b+hA yang :
yang le shod kyi brag phug tu :
rig 'dzin pad+ma 'byung gnas kyang :
'gro ba'i\u0f8e
chos dbyings\u0f8e
rig 'dzin\u0f8e
chu bo gang+gA'i rtsa ba ru :
rig 'dzin bi ma mi tra yang :
maN+Da la yi nags khrod du :
bal po shI la many+dzu yang :
mon kha seng ge'i yang rdzong du :
mkhar chen bza' yi mtsho rgyal yang :
'gro ba'i\u0f8e
chos dbyings\u0f8e
rig 'dzin\u0f8e
rong gi brag dmar skyed tshang du :
sna nam rdo rje bdud 'joms kyang :
ri bo bkra bzang shar 'dabs su :
gter ston rig 'dzin chen po yang :
mkha' spyod dag pa'i zhing khams su :
sngags 'chang rdo rje mgon po yang :
'gro ba'i\u0f8e
chos dbyings\u0f8e
rig 'dzin\u0f8e
rdo rje phur pa'i gzhal yas su :
mtshan ldan ngag dbang grags pa yang :
lhun grub 'od lnga'i pho brang du :
drin chen sangs rgyas dpal bzang yang :
bde 'grol gsang sngags pho brang du :
thugs sras nam mkha' rgyal mtshan yang :
'gro ba'i\u0f8e
chos dbyings\u0f8e
rig 'dzin\u0f8e
ri rgyal dpal 'bar shar 'dabs su :
sngags 'chang shAkya bzang po yang :
chu bo ri yi yang dben du :
rig 'dzin bdud 'joms rdo rje yang :
gar bzhugs chos kyi pho brang du :
chos rgyal mang+ga'i mtshan can yang :
'gro ba'i\u0f8e
chos dbyings\u0f8e
rig 'dzin\u0f8e
smon lding dpal gyi nags khrod du :
rig 'dzin ngag gi dbang po yang :
shel phug dga' ba'i gzhal yas su :
rig 'dzin stobs ldan dpa' bo yang :
gung thang chos kyi pho brang du :
rje btsun chos dbyings rang grol yang :
'gro ba'i\u0f8e
chos dbyings\u0f8e
rig 'dzin\u0f8e
gru 'dzin gnyis pa'i pho brang du :
zil gnon drag rtsal rdo rje yang :
e waM thub bstan chos grwa ru :
rig 'dzin pad+ma phrin las kyang :
'bral med snying rje'i pho brang du :
drin chen rtsa ba'i bla ma yang :
'gro ba'i don du skur bzhengs la :
chos dbyings drag po'i rang sgra sgrogs :
rig 'dzin de yi byin gyis rlobs :
oM AHhU~M ma hA gu ru sarba sid+d+hi hU~M:
a b+hi Shiny+tsa hU~M:
zhes dbang bskur zhing rol mo sbir /
de nas rdo rje slob dpon gyi dbang ni /
rgyas par che mchog dbang gzhung las gsungs pa bzhin /
ting 'dzin rnam gsum dang gzhal yas khang gtso bo'i gdan bcas bskyed tshig tshang bar brjod /
de'i dbus su slob ma gtso bo yab yum du bskyed pa'i tshig las byang bzhin brjod la gsal 'debs /
bsdu na /
de nas rdo rje slob dpon gyi dbang bskur zhing mnga' gsol ba'i slad du ting nge 'dzin 'di bzhin du bsgom par zhu /
stong nyid snying rje'i ngang las rig pa hU~M chen 'bar ba'i rgyus bskyed pa'i stong gsum phur bur shar ba'i rgya mdud kyi dbus su rab 'jigs dur khrod 'bar ba'i gzhal yas khang gi lte bar pad+ma nyi zla ru dra bsnol ba'i gdan la /
khyed rang bstan pa'i bdag po rdo rje gzhon nu yab yum dngos su gsal ba'i g.yas su gdugs /
g.yon du rgyal mtshan /
mtha' skor du bkra shis rdzas rtags sogs mchod pa'i yo byad du ma dang ldan pas mnga' gsol ba'i mos pa mdzod /
slob ma'i gtso bo dang 'gro don nus pa rnams khri'u'i khar bzhag
/gdugs rgyal mtshan stod g.yogs smad g.yogs dbu rgyan rgyan drug rnams bkon /
rdor dril glegs bam sogs gtad la /
hU~M:
sangs rgyas kun 'dus rin po che :
dpag tu med pa'i 'od dang ldan :
rigs mchog phyag rgya lnga ldan pas :
khams gsum bdag por dbang bskur ro :
hU~M oM swA AHhA:
hU~M:
'gro dang 'ong ba'i chos rnams la :
skye dang 'gag pa'i rang bzhin gnas :
brjod med rang byung lta ba'i dbang :
rigs kyi bu la dbang bskur ro :
a a a :
badzra kI li kI la ya hU~M:
rig 'dzin rgyal po khyod nyid ni :
snying la ye shes sems dpa' gnas :
rtsa sgo rta mgrin rgyal pos srung :
rdo rje'i tshwa tshwas bka' nan byas :
khyod nyid rgyal ba'i ngo bor bskyed :
khams gsum bdag por dbang bskur ro :
ha ya grI ba hU~M dzaHnan :
de nas spu gri'i dbang gi dkyus ltar /
glang chen ko rlon stod la g.yogs pa'i tshul byas la /
hU~M:
he ru ka yi gnas bcu ru :
dur khrod rgyan gyis brgyan pa'i phyir :
glang chen ko rlon dbang bskur bas :
chos kyi dbyings kyi dbang thob shog :
stag sham smad dkris kyi tshul bya zhing /
hU~M:
he ru ka yi gnas bcu ru :
dur khrod rgyan gyis brgyan pa'i phyir :
stag gi sham thabs dbang bskur bas :
'jigs byed rgyan gyi dbang thob shog :
sbrul gyi chun po'i do shal dbu snyan rnams la 'dogs tshul bya zhing /
hU~M:
he ru ka yi gnas bcu ru :
dur khrod rgyan gyis brgyan pa'i phyir :
sbrul gyi chun pos dbang bskur bas :
'khyil ba rgyan gyi dbang thob shog :
mi lpags rked la dkri tshul bya zhing /
hU~M:
he ru ka yi gnas bcu ru :
dur khrod rgyan gyis brgyan pa'i phyir :
mi lpags g.yang gzhi'i dbang bskur bas :
mun pa'i mdangs can dbang thob shog :
mi mgo tshar gsum gyi do shal g.yogs tshul bya zhing /
hU~M:
he ru ka yi gnas bcu ru :
dur khrod rgyan gyis brgyan pa'i phyir :
thod pa'i phreng ba'i dbang bskur bas :
khams gsum 'dul ba'i dbang thob shog :
rak+ta'i thig le mkhur tshos gnyis dang sna rtser byug cing /
hU~M:
he ru ka yi gnas bcu ru :
dur khrod rgyan gyis brgyan pa'i phyir :
rak+ta'i thig les dbang bskur bas :
thugs rje chags pa'i dbang thob shog :
zhag gi zo ris lkog mar byug cing /
hU~M:
he ru ka yi gnas bcu ru :
dur khrod rgyan gyis brgyan pa'i phyir :
zhag gi zo ris dbang bskur bas :
don dam bcud kyi dbang thob shog :
thal chen tshom bus dpral bar thig le gsum bya zhing /
hU~M:
he ru ka yi gnas bcu ru :
dur khrod rgyan gyis brgyan pa'i phyir :
thal chen tshom bu'i dbang bskur bas :
dgra bgegs 'dul ba'i dbang thob shog :
'dod yon lnga'i dbang la /
bza' bca' btung ba dar sogs ci 'byor gtad cing khar sbyin la /
hU~M:
bza' dang bca' sogs btung dang gos :
'dod yon lnga ldan thams cad ni :
dkyil 'khor lha tshogs mchod pa'i rdzas :
'dod yon lnga yi dbang thob shog :
tshe bum tshe'i rang bzhin du mos la /
mAM sa ye shes lnga ldan 'di :
sku gsung thugs kyis byin brlabs pas :
ye shes lnga ru dbang bskur bas :
rdo rje tshe yi dbang thob shog :
ces spyi bor bzhag go
/de ltar ras bris kyi dkyil 'khor du bum dbang thob /
lus kyi sgrib pa dag
/bskyed rim bsgom pa la dbang /
sa drug gi yon tan mngon du byas /
'bras bu sprul sku thob /
zhi ba'i las dang lta stangs brtul zhugs grub pa'i nus pa bskyed /
mnyam gzhag gi dam tshig bskyed rim sgoms /
rjes thob kyi dam tshig lha dang mi 'bral zhing lus tha mal du mi 'khrul ba /
bza' ba'i dam tshig sha lnga dang bdud rtsi lnga la rol pa ni bdud rtsi chos sman bsten pas 'grub /
bcang ba'i dam tshig rdo rje dang dril bu /
srung ba'i dam tshig snod bcud lha dang gzhal yas khang du shes pa las mi 'bral bar mdzod cig
/gnyis pa ni /
de nas gsang ba'i dbang bskur zhu ba'i yon du maN+Dal phul /
gsol ba 'debs pa 'di'i rjes zlos /
hU~M:
srid pa rdo rje phur pa'i lha :
dus gsum rgyal ba'i gdung 'tshob pa'i :
rig 'dzin bdag cag rnams la ni :
gsang ba'i dbang bskur bstsal du gsol :
lan gsum /
sngon chad gsang ba'i dkyil 'khor ma mthong ba'i brdar gdong g.yogs 'ching mdzod /
oM AHhU~M:
slob dpon rdo rje gzhon nu dang yum 'khor lo rgyas 'debs ma mnyam par sbyor ba'i yab kyi gsang gnas hU~M las rdo rje sngon po rtse lnga pa bu ga la hU~M gis mtshan pa /
yum gyi mkha' AHlas pad+ma AHsa mtshan par gyur /
dzaHhU~M baM hoH
yab yum snyoms par zhugs pa'i dga' ba'i sgras phyogs bcu'i sangs rgyas thams cad spyan drangs yab kyi zhal du zhugs /
sku yi dbyibs brgyud rdo rje'i lam nas yum gyi mkhar babs pa'i kun+da mu tig dkar po'i rgyun thod par bskyil ba /
slob ma'i lce thog tu bzhag pas gzung 'dzin gyi rtog pa brgyad cu 'gags /
bde stong gi ye shes khyad par can rgyud la skyes pa'i mos pa mdzod /
gsang rdzas lce thog tu sbyin zhing /
ji ltar 'das pa'i sangs rgyas kyi :
byang chub sras rnams dbang bskur ltar :
bdag gis gnyis med rol pa yi :
byang chub sems kyi dbang bskur ro :
hU~M hU~M hU~M a b+hi Shiny+tsa mAM:
gsang dbang thob pa'i brdar gdong g.yogs bsal bar mos /
'bru gsum brjod /
de'i mtha' rten phan dbang bcu sbyin pa ni /
skur tshig nang bzhin rdzas rnams tshogs par byas la /
spyi bo sogs gnas rnams su 'jog tshul bya zhing /
hU~M:
spyi bor dbu rgyan dbang bskur bas :
ye shes lnga yi dbang thob shog :
snying po thugs kar dbang bskur bas :
sa bon yi ge'i dbang thob shog :
rdo rje dril bu gtad pa yis :
phyag mtshan thugs kyi dbang thob shog :
ye shes sems dpa' bskyed pa yis :
dpal chen sku yi dbang thob shog :
le brgan cod pan dbang bskur bas :
rta mgrin rgyal po'i dbang\u0f8e
mdzes byed gdugs kyi dbang bskur bas :
sku yi khro bo'i dbang\u0f8e
me tog phreng ba'i dbang bskur bas :
gsung gi khro bo'i dbang\u0f8e
ba spu'i bka' nan dbang bskur bas :
rdo rje go cha'i dbang\u0f8e
bza' dang btung ba'i dbang bskur bas :
longs spyod tshogs kyi dbang thob shog :
ces so sor bskur ro //
de ltar na gsang ba byang chub sems kyi dkyil 'khor du gsang ba'i dbang thob /
ngag gi sgrib pa dag
/lam rlung dang gtum mo mtshan bcas kyi rdzogs rim bsgom pa la dbang /
sa brgyad kyi yon tan mngon du byas /
'bras bu longs sku thob /
rgyas pa'i las 'grub cing mchod cing bstod pa'i nus pa bskyed /
mnyam gzhag gi dam tshig tu tsaN+Da lI sgoms /
rjes thob kyi dam tshig tu gtum mo'i nyams dang mi 'bral /
bza' ba'i dam tshig zas thams cad ye shes kyi bdud rtsi ru byin gyis brlabs nas rol /
bcang ba'i dam tshig rlung kha sbyor nyer gcig zhag rer chag med sgoms /
srung ba ni /
khams mi nyams pa sogs kyi don nges par mdzod cig
/gsum pa sgrol dbang ni /
phyag len rgyas pa'i skabs dpon slob chas 'jug bsgral 'chams dang chabs cig mdzad pa yin yang spros pas mi 'khyongs na /
slob dpon chas zhugs tsam mdzad grub na legs /
ma grub kyang rung ste mdun du gru gsum gyi steng lcags snod du ling+ga mgo phar bstan la bkod /
g.yas logs su lcog tse'i khar lcags kyu zhags pa lcags sgrog dril bu /
bya 'ug gi sgro
/skam rlon thun /
mgyogs phur dam can gyi phur pa /
gri gug
/tho ba hom gzar rnams bshams la /
skabs 'dir mngon spyod drag po'i phrin las kyis dgra bgegs bsgral ba'i dbang bgyid pa yin pas khyed rang rnams kyang dpal chen po'i nga rgyal brtan po'i ngang nas drag po'i ting nge 'dzin rnams rim par gsal 'debs par zhu /
phyag mtshan byin gyis rlob pa'i dgongs pa dang ldan pas rol mor bcas te /
hU~M:
srid pa'i phur bu sgrub pa dang :
dbang dang dngos grub blang ba'i phyir :
ye shes khro bo gshegs su gsol :
khro bo chen po gshegs nas kyang :
rtags dang mtshan ma bstan pa dang :
badzra kI la ya yi dngos grub stsol :
dzaHhU~M baM ho :
nr-i mA ra ya rbad :
de nas gser skyems dang mkhyen gzu mdor bsdus bka' brgyad lta bu nas blang /
brub khung bskyed chog rgyas pa de ltar ram /
bsdu na /
e phaT raM dz+wa la raM:
brub khung yangs shing gting zab pa 'chug med dus kyi btson ra'i nang du nr-i dang tri las dgra bgegs dam sri rid cing nyam thag pa'i lus can du gyur /
dgug gzhug spyi 'gro lan gsum bya /
dza :
dgug par byed pa'i lcags kyu mas :
stong gsum 'jig rten rab tu khongs :
thabs shes lcags kyu'i phyag rgya yis :
dgra bgegs gdug pa'i rnam shes khug :
'ching bar byed pa'i zhags pa mas :
stong gsum 'jig rten rab tu khongs :
thabs shes zhags pa'i phyag rgya yis :
gzugs dang rnam shes myur du chings :
sdom par byed pa'i lcags sgrog mas :
stong gsum 'jig rten rab tu khongs :
thabs shes lcags sgrog phyag rgya yis :
rnam shes 'chug dbang med par gyis :
myos byed ljang nag dril bu mas :
dgra bgegs skyob pa'i lha dang phrol :
nr-i tri badzra aM ku sha dza :
badzra pA sha hU~M:
badzra s+pho Ta baM:
badzra g+haN+De ho :
zhes 'gugs 'ching sdom myos bya /
lha dbye ni /
gu gul bdug
/bya 'ug gi sgros byab cing /
dam nyams dgra bgegs sdig can la :
'go bar byed pa'i lha khyod nyon :
dam nyams dgra bo sdig can 'dis :
dang po sangs rgyas bstan pa bshigs :
bar du dkon mchog dbu 'phang smad :
tha ma sngags 'chang gnyan dang 'gras :
dge ba bcu ni khyad du bsad :
mi dge bcu ni dang du blang :
mtshams med lnga po'i 'bras bu smin :
'di ni bsgral ba'i zhing yin pas :
'di yi mgon skyabs ma byed cig :
ye shes lha rnams rang bzhin gnas su gshegs :
'jig rten lha khyod rang gi gnas su gshegs :
gal te mi 'gro 'di yi skyabs byed na :
ye shes lha khyod thugs dam nyams par 'gyur :
'jig rten lha khyod rdul du brlag par 'gyur :
de phyir 'di yi mgon skyabs ma byed cig :
hU~M hU~M bi shwa badzra kro d+ha dz+wa la maN+Da la hU~M phaT:
de nas mgyogs phur blangs la /
hU~M:
dam tshig chen po'i dus la bab :
sprul pa chen po'i dus la bab :
phyag brnyan chen po'i dus la bab :
shwa na mu kha'i dus la bab :
bdag nyid chen mo'i dus la bab :
sa bdag chen mo'i dus la bab :
khyod kyi phrin las dus la bab :
mthu rtsal dbyung ba'i dus la bab :
oM badzra kI li kI la ya d+hA ti ma ma shI g+h+raM ka taM ka nye la :
nr-i mA ra ya rbad :
sngags brjod cing slob ma rnams kyi lag tu gtad pa'i mthar slob ma'i gtso bo des ling+ga la 'debs tshul byar gzhug
/gdab phur gong bzhin gtad la /
hU~M:
byang chub mchog tu sems bskyed cing :
dus gsum rgyal ba'i gdung 'tshob pa'i :
rig 'dzin bdag cag rnams la ni :
gnod cing gdug pa'i dgra dang bgegs :
bdud dang bar du gcod pa'i tshogs :
dngos grub 'phrog cing 'tshe ba rnams :
khro bo chen po'i byin rlabs kyis :
yud tsam gyis ni 'dir bkug nas :
mngon spyod tshul bzhin bsgral ba dang :
lus ngag rdul phran bzhin brlags nas :
sdug bsngal nyams su myong bar mdzod :
oM laM hU~M laM satwam+b+ha ya nan :
mo ha g+hA ta ya b+ha ga bAn :
hrI kr-i nr-i bi kr-i nr-i badzra hU~M kA ra hU~M phaT:
oM badzra kI li kI la ya dzaHhU~M baM ho :
sarba big+h+nAn badzra kI li kI la ya hU~M hU~M phaT phaT:
badzra hU~M kA ra hU~M A:
skam thun gtad la /
hU~M:
dngos grub bar chad byed pa'i bgegs :
gdug cing sdang sems ldan pa rnams :
zungs shig rgyob cig rnam par chings :
gtogs shig grogs dang bral bar gyis :
rings par khug la smra ru chugs :
phob cig rnam par gzir bar gyis :
nga yi dbang du gyur nas ni :
bsgo ba'i bka' rnams nyan par byos :
oM pa ra bi dan tshin+d+ha tshin+d+ha hU~M phaT:
b+hin+d+ha b+hin+d+ha hU~M phaT:
gr-ih+Na gr-ih+Na hU~M phaT:
ha na ha na hU~M phaT:
b+han+d+ha b+han+d+ha hU~M phaT:
ta thA ya ta thA ya hU~M phaT:
ha sa ya ra ha sa ya ra hU~M phaT:
shrI krin bi krin A na ya hU~M phaT:
dz+wa la pa ya dz+wa la pa ya hU~M phaT:
A be sha ya A be sha ya hU~M phaT:
b+hin+d+ha ya b+hin+d+ha ya hU~M phaT:
sngags kyi dus slob ma rnams la gtad cing mthar slob ma'i gtso bos ling+gar 'debs su gzhug
/dam can phur pa gtad la /
hU~M:
bran dang pho nya bka' nyan tshogs :
sngon chad ji ltar khas blangs pa :
khyod kyi dam tshig dus la babs :
mngon spyod phrin las myur du mdzod :
ha na ha na badzra :
da ha da ha badzra :
pa tsa pa tsa badzra :
ma tha ma tha badzra :
dz+wa la dz+wa la badzra :
su ru su ru badzra :
mu ru mu ru badzra :
ka taM ka ye dza ye bi dza ye :
a dzi te a pa ra dzi te mA ra se na :
pra mar+d+ha ni ye swA hA:
sngar bzhin 'debs /
gri gug gtad la /
hU~M:
rdo rje gsang ba'i bka' las ni :
sdig can gang zhig 'da' byed pa :
stobs chen khro bo chen po yis :
klad pa tshal pa brgya ru khos :
nyon cig bgegs dang log 'dren tshogs :
nga yi bka' las 'da' ma byed :
ma ma pA shaM ku ru ma taM nya ka ra i dan :
d+ha ti ma ma karma shI g+h+raM ka ra ye hU~M phaT:
gong bzhin 'debs /
rlon thun gtad la /
hU~M:
gdug cing sdang sems ldan pa rnams :
lha 'am 'on te bdud kyang rung :
nga la bar chad byed pa rnams :
mthu dang rdzu 'phrul med par byos :
oM sarba A na ya hU~M phaT:
ta thA ya ta thA ya hU~M phaT:
gtad cing 'debs gzhug
/tho ba hom gzar gtad la /
hU~M:
rdungs shig rdo rje 'bar ba'i gtun :
bka' las 'da' byed sdig can rnams :
rdo rje me dbal snying bsregs nas :
lus ngag rdul phran bzhin du rlogs :
hU~M hU~M hU~M:
phaT phaT phaT:
sngags mthar tho ba g.yas dang hom gzar g.yon du gtad cing slob ma'i gtso bos de'i bar du ling+gar 'debs tshul bya /
de nas sras mchog phur pa thogs la /
de nas tshe lung khrus lung gi dgongs pas mngon spyod kyi phrin las mthar dbyung ba yin pas /
tshe khrus chig chod kyi dmigs pa 'di ltar du mdzad 'tshal /
rang gi mdun du dam can rnams spungs kyis byung sgrol ba'i las la zhugs /
bdag gis phur bu bsgril bas /
phur bu las phur chung dpag tu med pa 'phros /
kho'i spyi bo nas mar zhugs /
rkang mthil du rtsa re bton lus bsgral /
lce'i lkog mar bton ngag bsgral /
snying gar bton yid bsgral /
phur bu'i rtse mo mgar gyi sol mal nas bton ma thag pa 'dra ba des rigs drug gi sa bon bsregs /
kun gzhi'i rnam shes bye'u ka lan+ta ka'i mgo bo tsam zhig 'dug pa de yang bsregs /
rnam shes phur bu'i khong seng nas yar drangs /
rgya mdud 'og ma la khro mo bcu /
gong ma la khro bo bcu /
lcim gzhog la khra thabs nyi shu yin pa'i phur pa rdzas kyi dkyil 'khor du gnas spar /
tshe lhag gi nr-i ljang gu phur rtser blangs /
lag g.yon pa'i mtheb srin gyis rang gi snying gar bstim pa'i dmigs pa rnams ma yengs par mdzad pa dang /
mthar slob ma'i gtso bos sngar slob dpon kyi phur shul dang /
bsgral bya 'khor ba las mi ldog pa'i phyir /
spyi bo la sogs pa'i gnas bcur phur pa 'debs shing bsgral dgos pa yin no //
zhes brjod la /
hU~M:
sku stod khro bo chen po la :
sku smad zur gsum dbal dang ldan :
khro bo bcu yis rnam par brgyan :
gdug pa ma lus 'dul bar byos :
nr-i tri e hur thuM dza :
mA ra ya rbad :
ces slob ma rnams kyi lag tu 'grims la gtso bos btab /
de rjes spu gri'am gri gug gis thog mar rkang lag g.yas /
de nas g.yon /
de nas smad /
de nas lto ba rgya gram du gtub cing bsgral la /
zhal bstab ni /
ling ror bdud rtsi bran pas sha khrag gi rang bzhin bdud rtsi'i ngo bor gyur par bsam la ban+d+har btegs te /
hU~M:
dpal chen 'khor bcas zhal phyes shig :
zhal ni hom khung gdangs pa 'dra :
tshems ni hom shing btsugs pa 'dra :
ljags ni hom gzar brkyangs pa 'dra :
dgra bgegs bsgral pa'i phung po 'di :
dpal chen 'khor bcas zhal du bstab :
nr-i tri sha trUM mA ra ya rbad :
ma hA mAM sa rak+ta kiM ni ri ti khA hi :
zhes brjod la phud dkyil 'khor du 'bul /
bar ba slob ma lhar gsal ba la sbyin /
lhag ma tshogs lhag gi khar spung ngo //
bzhi pa sher dbang ni /
de nas shes rab ye shes kyi dbang bskur zhu ba'i yon du maN+Dal phul /
gsol ba 'debs pa 'di'i rjes zlos /
hU~M:
srid pa rdo rje phur pa'i lha :
dus gsum rgyal ba'i gdung 'tshob pa'i :
rig 'dzin bdag cag rnams la ni :
shes rab ye shes dbang bskur stsol :
lan gsum /
b+ha ga'i dkyil 'khor ma mthong ba'i brdar gdong g.yogs 'ching mdzod /
oM AHhU~M:
khyed rang rnams la phyag rgya mtshan nyid ldan pa re gtad pa'i mos pa mdzod /
dga' ba chen po'i lha mo ni :
mdzes sdug yid 'ong rig ma yum :
zungs shig zungs shig skal pa can :
bde chen rol pas mchod par gyis :
slob dpon gyi phyag g.yon gyis rig ma'i tsakli bzung la slob ma'i lag g.yas par gtad la /
de ltar gtad pa'i phyag rgya des 'di skad gsung bar mos pa mdzod /
bshang gci'i rdzas la za nus sam :
khrag dang khu ba bsten nus sam :
bud med yongs la spro byed dam :
b+ha ga pad+mar 'o byed dam :
rtog pa thams cad 'joms nus sam :
zhes gsungs pa'i lan btab pa 'di'i rjes zlos mdzod /
bshang gci'i rdzas la za nus so :
khrag dang khu ba bsten nus so :
bud med yongs la spro byed do :
b+ha ga pad+mar 'o byed do :
rtog pa thams cad 'joms nus so :
lan gcig
/slar yang rig ma dga' bas gos phud de /
chu skyes gur gum sogs kyis dri zhim par byas te 'di skad gsung bar mos mdzod /
e ma hoHbdag gi pad+ma 'di :
bde ba thams cad 'byung ba'i gnas :
the tshom med par 'di bsten na :
dngos grub thams cad 'di las 'byung :
skye bo ma rig rang gar spyod :
the tshom can rnams 'di spong ba :
de la mchog gi dngos grub med :
ces gsungs pang du byon par mos la snyoms 'jug gi dmigs pa 'di bzhin mdzod /
bsang sbyang /
stong pa'i ngang las slob ma rnams dpal chen rdo rje gzhon nur gsal ba'i lus kyi gnas bcur khro bo bcu /
yum 'khor lo rgyas 'debs mar gsal ba'i gnas bcur khro mo bcur gsal ba ni sprul sku lam byed yab yum lhar 'du shes pa /
b+ha ga bAn zhes pas yab kyi rdo rje rtse lnga pa'i rtsa bar oM/
rked par hU~M/
rtse mor phaT/
yum gyi mkha' gsang pad+ma 'dab brgyad kyi lte bar yi ge AHdmar gsal rnams gsal ba ni longs sku lam byed mkha' gsang rdo rje pad+mar 'du shes pa /
de'i ngang nas shi kr-in zhes pas yab kyi sbyor brdas bskul bas /
wi kr-in zhes pas yum gyis dgyes pa'i brda mdzad /
shi kr-in A na ya zhes pas gnyis med rol pa chen po'i nga ro las /
dzaHhU~M baM hoH
kha thaM/
zhes brjod pas yab yum nyer gcig sbyor ba mdzad par bsam pa ni chos sku lam byed yid chos nyid du 'du shes pa'o //
rdo rje me dbal snying bsregs nas //
nam mkha'i dkyil nas thigs pa shar //
srog gi go ru shar ba dang //
snying gi dkyil du bsgom par bya //
srid pa rdo rje grub par mdzod //
mtshon chen sngon po 'bar ba yi //
ye shes chen po rang la shar //
zhes bskul bas yab yum nyer gcig sbyor ba mdzad cing /
hU~M:
khro mo 'bar ba'i gtun khung du :
khro rgyal 'bar ba'i khro tshogs kyis :
rdo rje tho bas brdungs byas na :
lha yang rung ste brlag par 'gyur :
kha thaM kha thaM kha thaM:
hU~M hU~M hU~M:
phaT phaT phaT:
badzra yak+Sha kro d+ha bi dza ya khA hi khA hi khA hi :
ha ha ha :
hU~M hU~M hU~M:
phaT phaT phaT:
ces brjod bzhin du yas bab dang mas brtan gyi dga' ba bzhi rim par nyams su myang /
rtsa rlung thig le bde ba chen pos khyab ste mtshon byed dpe'i ye shes zung 'jug bde ba chen po'i ngang du mnyam par bzhag nas dbang thob pa'i brdar oM AHhU~M gis mig dar 'grol bar zhu /
de ltar na phyag rgya b+ha ga'i dkyil 'khor du shes rab ye shes kyi dbang thob /
yid kyi sgrib pa dag
/lam bde stong phyag rgya bsten pa la dbang /
sa bcu gnyis kyi yon tan mngon du byas /
'bras bu chos sku thob /
dbang gi las 'grub cing gsang mchod la dbang ba'i nus pa bskyed /
mnyam gzhag gi dam tshig dngos dang ye shes kyi phyag rgya bsten pa /
rjes thob bde chen gyi nyams dang mi 'bral bar byed /
bza' ba'i dam tshig zas thams cad snyoms 'jug gi tshul gyis rol ba /
bcang ba'i dam tshig kun+da lus las mi nyams par byed /
srung ba ni mu dra mtshan ldan bsten pa sogs ma nyams par mdzod cig
/lnga pa tshig dbang ni /
de nas tshig dbang rin po che zhu ba'i yon du maN+Dal /
gsol 'debs rjes zlos /
hU~M:
srid pa rdo rje phur pa'i lha :
dus gsum rgyal ba'i gdung 'tshob pa'i :
rig 'dzin bdag cag rnams la ni :
bzhi pa'i dbang bskur bstsal du gsol :
lan gsum /
don dam ye shes kyi dkyil 'khor ma mthong ba'i brdar gdong g.yogs 'ching mdzod /
oM AHhU~M:
khyed rang rnams rdo rje gzhon nu yab yum gyi nga rgyal 'dzin pa de yum 'od du zhu nas yab la thim /
yab kyang thugs srog hU~M la bsdus /
hU~M zhabs kyu /
zhabs kyu 'a la /
de ha khog
/de mgo bo /
de zla tshes /
de thig le /
de nA da 'khyogs gsum la thim /
de yang je chung je phrar gyur te nam mkha' la 'ja' yal ba ltar rtag mtha' bsal ba'i stong nyid ka dag gi ngang du mnyam par bzhag
/slar yang lam gyis rang gzhan snang srid thams cad rdo rje srin po'i lha tshogs kyi rang bzhin /
sku 'od du 'bar zhing gsung sngags sgra sgrog pa thugs bde stong brjod med kyi rol pa chen po chad mtha' bsal ba'i lhun grub 'dus ma byas pa'i klong du mnyam par 'jog par zhu /
de'ang bskyed rim bsdus pas ka dag gi gnas lugs /
slar yang lhar gsal bas lhun grub kyi rang rtsal 'char tshul /
de nyid dbyer med rang rig 'od gsal chen po'i ngang du 'jog pa yin /
de lta bu'i rig pa'i ngo bo stong pa chos sku
/rang bzhin lhun grub tu bzhugs pa longs sku
/thugs rje'i rang rtsal cir yang 'char ba sprul sku
/de gsum dbyer med ngo bo mnyam pa nyid ngo bo nyid sku
/de bzhi mngon par byang chub pa rdo rje'i sku ste sku lnga lhun grub kyi sangs rgyas rang shes kyi ngo bo skyong ba lta ba /
de las ma yengs pa sgom pa /
'dzin med ngang la 'jog pa spyod pa /
rang rig gi ngo bor grub pa 'bras bu ste gnas lugs rdzogs pa chen po'i ngang du mnyam par bzhag pa dngos gzhi yin no //
de'ang rgyud las /
chos nyid kyi bden pa'o :
gsang sngags kyi byin gyis brlabs pa'o :
sangs rgyas kyi mthu'o :
a b+hi tsar+ya'i dus la bab pa brnag pa'i las de kho na nyid do :
zhes gsungs te /
de'i don ni de ltar rtogs pa'i ngo bo de don dam pa'i chos nyid kyi gnas lugs yin pas chos nyid kyi bden pa'o //
lam sngags lam yin pas gsang sngags kyi byin gyis brlabs pa'o //
de yang bla ma dang lhag pa'i lha yi byin rlabs las byung bas na sangs rgyas kyi mthu'o //
de yang dbang la brten nas byung bas na a b+hi tsar+ya'i dus la babs pa'o //
de ni 'khor ba'i sdug bsngal dbyung ba'i thabs zab mo ste brnag pa'i las de kho na nyid do //
zhes nges par mdzod la dbang thob pa'i brdar mig dar sol cig
/'bru gsum /
de ltar don dam byang chub sems kyi dkyil 'khor du dbang bzhi pa thob /
sgo gsum gyi sgrib pa dag
/lam blo 'das rdzogs pa chen po bsgom pa la dbang /
'bras bu ngo bo nyid sku sangs rgyas sku lnga'i bdag nyid thob /
drag po'i las 'grub cing sbyor sgrol gyi mchod pa la dbang ba'i nus pa bskyed /
mngon par byang chub pa nyer gcig gi sa gnon /
mnyam gzhag gi dam tshig zung 'jug gnyis med du sgoms /
rjes thob rjes spyod thams cad de'i ngo bor blta /
bza' ba'i dam tshig chos nyid la chos nyid rol pa'i tshul du rol /
bcang ba ni chos thams cad gnyis med kyi don la rtag par gnas par byed /
srung ba ni gnyis su med pa'i dam tshig chen po las mi 'da' bar mdzod cig
/rtsa ba'i lnga pa mjug sdud la /
dbang gi mjug chog ni /
de ltar byang gter rdo rje phur pa yang gsang spu gri 'bar ba'i smin byed che mchog dbang gzhung sogs nas kha bskangs pa'i dbang bskur rgyas pa rig 'dzin brgyud pa'i phyag bzhes ltar bskur grub pa yin pas zhes sogs kyis mtshams sbyar la /
gtso bos ji ltar sogs kyis dam tshig gzung ba /
gtang rag maN+Dal /
lus longs spyod 'bul ba /
dge bsngo bcas byas la slob ma rnams gyes /
dkyil 'khor gyi rjes rim ni /
lhag ma dang bka' srung gtor 'bul /
chad tho brtan skyong man chad phrin las las 'byung ba ltar mthar chags su byas pas 'grub bo //
dran pas byang chub sgrub pa'i bar chad zhi //
bsten na bdud bzhi'i g.yul las rnam par rgyal //
rim gnyis lam zhugs grub gnyis bde blag 'jo //
thugs dam gsang ba'i lha mchog sgrub pa'i thabs //
kun gyi bcud dril lha nag gong khug ma'i //
dkyil 'khor chen por sgo gsum rgyud smin te //
dus gsum srid pa'i srog tu ye shes kyi //
rdo rje rab zhugs gzhon nu'i dpal brnyes shog
/ces pa'ang rang 'dra'i blo dman nyam chung sngags 'dod can la phan pa'i bsam pas /
rig 'dzin chen po pad+ma phrin las kyi gsung gi bcud bsdus te /
pad+ma gar dbang blo gros mtha' yas pa'i sdes dpal he ru ka'i dkyil 'khor 'du ba'i khang pa chen por bris pa dge legs 'phel ///
/
