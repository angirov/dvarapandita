:
:bla ma rgyal ba kun 'dus kyi thugs sgrub las byang dngos grub kun 'byung zhes bya ba bzhugs so :
\u0f88



dus gsum rgyal ba'i cho 'phrul las :
skye 'chi med pa'i rdo rje 'chang :
'od lus ye shes snying po can :
sgyu 'phrul drwa ba 'gyed la 'dud :
gsang ba ye shes snying po las :
bsod nams ye shes tshogs bsags nas :
bla med sku gsum mngon gyur phyir :
bla ma rgyal ba kun 'dus kyi :
thugs sgrub srog gi dwangs ma ni :
las byang dngos grub kun 'byung bshad :
las dang skal par ldan pa yis :
rang gzhan sgrol ba'i dpal du shog :
sa ma ya :
rgya rgya rgya :
sngon 'gro dngos gzhi rjes dang gsum :
dang po bka' bsgo mtshams bcad dang :
yan lag brgyad pa byin dbab mchod :
tshig gsal gdab pa bcu gsum mo :
dngos gzhi stong gsal ting 'dzin gsum :
gzhal yas lha dbang spyan 'dren bzhugs :
phyag 'tshal mchod 'bul bstod bshags dzapa?:
thugs dam bskul ba nyi shu gnyis :
rjes ni tshogs mchod thugs dam bskang :
tshogs lhag dbang blang tshe 'gugs shing :
chad mdo brtan skyong gtor bro brdung :
dkyil 'khor bsdu ba rgyun spyod smon :
shis brjod bcu gnyis rtsa thor bsdeb :
sa ma b+h+yo :
dang po bgegs la bka' bsgo ste :
hU~M:
nga ni bla ma he ru ka :
phyi snod gzhal yas nang bcud lha :
phyogs bcu rab 'byams 'ja' 'od klong :
phyi nang sgrib med zang thal gsal :
ye shes gsum ldan dkyil 'khor du :
bgegs dang log 'dren ming yang med :
phyogs dus gnas skabs thams cad du :
nga bas che btsan su zhig yod :
hU~M hU~M hU~M:
hU~M hrI:
bla ma dkon mchog rnam gsum gyi :
thugs rje'i byin rlabs sprin ltar 'thibs :
yi dam zhi khro'i sprul sgyur las :
dngos grub rnam gnyis char ltar 'beb :
ma rgyud mkha' 'gro'i rten 'brel las :
dbang dang byin rlabs glog ltar 'khyugs :
chos skyong srung ma'i drag rtsal las :
phrin las rnam bzhi thog ltar 'khrugs :
ye shes lha yi nga rgyal che :
'bar ba'i ting 'dzin chen po yis :
bdag cag byang chub sgrub pa'i bgegs :
phyogs med gnas su myur bar byer :
gal te mi 'gro gegs byed na :
skye med chos dbyings klong yangs nas :
'gag med khro bo khro mo 'phros :
skye 'gag gnyis med rol pa las :
mtshon cha thog ser stong khams khengs :
log 'dren 'byung po phye mar thul :
phung khams skye mched rdul du rlog :
de bas ma 'dug gzhan du dengs :
hU~M bzhi'i sngags sham du :
oM badzra kro d+ha dz+wa la maN+Da la sarba duSh+TAM e dzaHb+h+yo b+h+yo hU~M hU~M phaT:
sarba shA trUM mA ra ya ha na ha na :
da ha da ha :
pa tsa pa tsa :
b+han+d+ha b+han+d+ha :
tshin+da tshin+da :
ha ra ha ra :
pra mo ha u tsa ta ya phaT:
gnyis pa phyi yi mtshams bcad ni :
hU~M:
ma rtogs rnam dag dkyil 'khor 'dir :
bka' brgyud bla ma mkha' ltar khyab :
yi dam lha tshogs sprin ltar gtibs :
mkha' 'gro chos skyong glog ltar 'khyugs :
rno dbal mtshon cha ser ltar 'beb :
me rlung khro chung skar ltar 'khrugs :
rdo rje me ri'i gur khang 'bar :
bgegs dang log 'dren mtshams chod cig :
oM gu ru de wa DA ki nI badzra kro d+ha badzra tsakra tIk+Sh+Na karta ri karma kI la ya dz+wa la raM badzra rak+Sha rak+Sha maN+Da la tiSh+Tha b+h+rU~M:
de nas nang gi mtshams bcad ni :
hU~M:
'khor ba rang grol dkyil 'khor 'dir :
sdug bsngal zhes bya'i ming yang med :
dug lnga rnam dag dkyil 'khor 'dir :
las ngan nyon mongs ming yang med :
rtog tshogs rang grol dkyil 'khor 'dir :
a 'thas zhes bya'i ming yang med :
'khrul snang rnam dag dkyil 'khor 'dir :
bar chad ces bya'i ming yang med :
mnyam nyid klong yangs chen po ru :
nga bdag gnyis 'dzin dri ma bral :
blo 'das chen po'i ngang nyid las :
ma rtogs ru dra mtshams chod cig :
d+harma d+hA tu dz+nyA na badzra rak+Sha rak+Sha hU~M hU~M a a :
de nas gsang ba'i mtshams gcod ni :
hU~M:
snang srid 'khor 'das ye nas stong :
lha 'dre gnyis po rang sar dag :
bdag gzhan gnyis 'dzin ye nas stong :
bde sdug 'dus byas rang sar dag :
sna tshogs gzugs sgra bya byed chos :
'khrul snang 'khor ba'i 'khor lo rnams :
chos dbyings dag pa chen pos gzhom :
stong nyid ye shes snying por gsal :
phyi nang chos kun mtha' las 'das :
brjod du med pa'i ngang nyid las :
nga bdag ru dra mtshams chod cig :
d+harma d+hA tu badzra swa b+hA wa dz+nyA na gar+b+ha rak+Sha hU~M e e :
gsum pa tshogs zhing yan lag ni :
oM AHhU~M:
bde ba chen po'i zhing khams 'dir :
bde gshegs rgyal ba rgya mtsho'i tshogs :
thugs rje'i dbang gis gshegs nas kyang :
chags med gsal stong khri la bzhugs :
bzhi pa phyag 'tshal yan lag ni :
oM AHhU~M:
chos dbyings rnam dag ngang nyid las :
thabs mkhas thugs rje'i sprul sgyur 'gyed :
zhi dang khro bo'i lha tshogs la :
mi phyed dad pas phyag 'tshal lo :
lnga pa mchod pa'i yan lag ni :
oM AHhU~M:
stong gsum 'jig rten 'di dag na :
dpag med 'dod yon mchod pa'i sprin :
dngos 'byor yid kyis sprul nas ni :
tshogs gnyis rdzogs phyir gus pas 'bul :
drug pa bshags pa'i yan lag ni :
oM AHhU~M:
ye shes spyan ldan lha rnams dgongs :
bdag cag ma rig rkyen dbang gis :
sku gsung thugs dang 'gal gyur pa'i :
sgrib gsum dri ma mthol lo bshags :
bdun pa yi rang ba'i yan lag ni :
oM AHhU~M:
phyogs dus rgyal ba'i mdzad pa las :
phrin las rnam bzhi lhun gyis grub :
gang 'dul thabs kyi cho 'phrul la :
bdag cag rjes su yi rang ngo :
brgyad pa bskul ba'i yan lag ni :
oM AHhU~M:
sangs rgyas byang sems zhi khro'i lha :
thabs dang shes rab gnyis med kyis :
'gro don 'khor ba dong sprugs phyir :
theg chen chos 'khor bskor bar bskul :
dgu pa gsol 'debs yan lag ni :
oM AHhU~M:
bcom ldan dkon mchog rtsa ba gsum :
rgyal ba rgya mtsho 'khor bcas rnams :
'khor ba ma stongs bar du ni :
mya ngan mi 'da' gsol ba 'debs :
bcu pa bsngo ba'i yan lag ni :
oM AHhU~M:
dus gsum dus med 'gro kun gyi :
dge ba ji snyed gang yod pa :
bla med byang chub myur thob phyir :
lhun grub chen por bsngo bar bya :
bcu gcig byin 'beb bya ba ni :
oM AHhU~M:
rang bzhin rnam dag gzhal yas nas :
dus gsum sangs rgyas byang sems dang :
bla ma yi dam mkha' 'gro'i tshogs :
chos skyong dam can srung mar bcas :
mi mngon dbyings nas sku bzhengs la :
gnas mchog 'di ru byin chen phob :
sgrub mchog bdag la dbang skur cig :
phyi nang gsang ba'i dkyil 'khor dang :
lus ngag yid gsum dam tshig rdzas :
mchod sprin rgya mtsho dpag med tshogs :
sku gsung thugs kyi byin phob la :
ye shes lnga yi dbang skur cig :
oM AHhU~M hrIHswA hA:
gu ru de wa DA ki nI sarba ta thA ga ta badzra sa ma ya dza :
pra we sha ya a A:
hU~M hrI:
bla ma yi dam mkha' 'gro dang :
chos skyong dam can srung ma yi :
byin rlabs nus rtsal dngos grub kyis :
bdag lus snang stong 'ja' lus gzugs :
smra brjod grags stong sngags kyi sgra :
dran rtog bde stong chos kyi dbyings :
phyi nang gzhal yas lha ru gsal :
bya byed sna tshogs bde ba'i gar :
oM AHhU~M hrI:
e maN+Da la hU~M b+h+rU~M b+h+rU~M:
bcu gnyis mchod pa byin brlab ni :
hU~M phaT raM yaM khaM b+h+rU~M:
oM AHhU~M swa b+hA wa shud+d+haHsarba d+harmAHswa b+hA wa shud+d+ho\u0f85 haM:
oM AHhU~M badzra puSh+pe :
d+hU pe :
A lo ke :
gan+d+he :
nai wi d+yA:
shab+da pU dza AHhU~M:
oM AHhU~M:
rU pa :
shab+da :
gan+d+he :
rA sa :
spar+she pU dza AHhU~M:
oM AHhU~M bo d+hi tsit+ta gu h+ya pU dza AHhU~M:
oM AHhU~M sarba pany+tsa a mr-ita ma hA sA ga ra hU~M hrIHThA:
oM AHhU~M ma hA mU la pad+ma rak+ta dz+wa la maN+Da la hU~M hrIHThA:
oM AHhU~M ma hA ba liM ta te dzo ba liM ta ba la ba ti :
gu h+ya hrI shwa sa ma ya hU~M hrIHThA:
oM ma hA mAM sa :
rak+ta :
kiM ni ri ti :
ba su ta :
tsit+ta oM AHhU~M:
bcu gsum tshig gsal gdab pa ni :
oM AHhU~M:
dpag med nam mkha'i mtha' klas pa'i :
mchod pa sna tshogs sprin ltar g.yo :
zag pa med pa bde ba'i rgyun :
dbang po drug gi 'dod dgur ldan :
oM AHhU~M ha ho hrI:
sngon du 'gro ba'i cho ga'i rim :
las rim bcu gsum bstan zin to :
sa ma ya :
rgya rgya rgya :
dngos gzhi'i dang po ting 'dzin gyis :
stong par sbyong ba 'di lta ste :
oM AHhU~M hrI:
gces par 'dzin pa'i gdos bcas lus :
me chu rlung gis bsregs sbyangs gtor :
ye nas dag pa'i ye shes sems :
stong nyid 'gag med rig rtsal shar :
khyab brdal sgyu ma'i rol pa las :
ma bcos spros bral gnyug ma'i ngang :
dri med zang thal cer gyis mthong :
de thog ma bcos ngang la bzhag :
gnyis pa de nyid rtogs pa ni :
oM oM oM:
thog mtha' dbus nyid ye nas stong :
yid skyes sna tshogs chos nyid 'das :
mi 'gyur nam mkha'i dkyil lta bu :
dmigs med blo 'das chos sku mchog :
gsum pa kun tu snang ba ni :
AHAHAH
dbyings dang ye shes gnyis su med :
snang ba sna tshogs longs spyod rdzogs :
de nyid ma rtogs sems can rnams :
gnyis 'dzin 'khrul pas snying re rje :
bzhi pa rgyu byung ting 'dzin ni :
hU~M hU~M hU~M:
'dod rgu kun 'byung rang rig 'di :
snang stong zung 'jug rgyu yi ngang :
nyi zla rdo rje hrIHyig mtshan :
'od dang 'od zer rang bzhin sprul :
oM ma hA shUn+ya tA dz+nyA na badzra swa b+hA wa At+ma ko\u0f85 haM:
d+harma d+hA tu swa b+hA wa pa ri shud+d+ha badzra dz+nyA na gar+b+ha A:
hrIHbadzra tsit+ta gu h+ya ma hA sa ma ya hU~M e haM:
lnga pa 'byung brtsegs gzhal yas ni :
hU~M hrI:
rig pa rdo rje hrIHyig las :
yi ge raM yaM khaM gsum 'phros :
phyi nang snod bcud stong par sbyangs :
mtha' dang dbus med rang bzhin gsal :
e 'phros chos 'byung nam mkha'i klong :
yaM 'phros 'gyu byed rlung gis khyab :
raM 'phros me yi 'khor lo 'bar :
ra 'phros rak+ta zhing gis brdal :
suM 'phros sha chen sa gzhi gsal :
keM 'phros keM rus ri rab dbus :
b+h+rU~M las ye shes gzhal yas khang :
dag pa 'od lnga'i rang bzhin can :
sgo gru rta babs chos 'khor rdzogs :
rin chen lnga yi rtsig pa la :
thod pa skam gsher phreng bas brtsigs :
gru chad bar khyams glo 'bur yang :
phrin las bzhi yi kha dog gsal :
lha klu gza' skar gdung dang ni :
ka ba dral phyam ka gdan spras :
ka zhu nyi zlas ma rig 'joms :
zhing chen thog kheb tsit+ta'i tog :
skra g.yab zhing lpags rgyal mtshan gdugs :
rus chen dra ba dra phyed 'phyang :
rnam pa dur khrod ngo bo 'od :
nang ni 'ja' tshon thig les brgyan :
pad+ma ge sar mdzes shing bkra :
thabs shes nyi zla'i 'od klong 'tsher :
sus kyang ma byas lhun gyis grub :
b+h+rU~M kaM b+ha :
sme sha bi shud+d+he e dz+nyA na maN+Da la tsakra hU~M b+h+rU~M:
ma sUr+ya maN+Da la :
a tsan+d+ra maN+Da la :
paM pad+ma maN+Da la :
tiSh+Tha badzra hU~M b+h+rU~M:
drug pa dam tshig lha bskyed ni :
oM AHhU~M hrI:
ye shes lnga yi pho brang dbus :
'ja' tshon sna lnga'i thig le'i dkyil :
pad+ma nyi zla brtsegs pa'i khrir :
gser gyi rdo rje'i lte ba ru :
hU~M yig dngul gyi kha dog las :
'od dang 'od zer phyogs bcur 'bar :
rgyal ba rab 'byams rgyud bskul te :
'gro kun las ngan sdig sgrib sbyangs :
tshur 'dus rdo rje hU~M la thim :
de nyid yongs su gyur pa las :
rang rig pad+ma thod phreng rtsal :
phyogs bcu'i sangs rgyas 'dus pa'i sku :
dkar la dmar ba'i mdangs ldan zhing :
zhal gcig phyag gnyis spyan gsum pa :
zhi ma khro 'dzum sgeg pa'i nyams :
phyag g.yas gser gyi rdo rje ni :
snang srid zil gnon phyag rgyas 'dzin :
phyag g.yon thod pa bdud rtsi bum :
lte ba'i thad kar mnyam gzhag bsnams :
sku la za ber ljang gu dang :
chos gos dmar po pa tra ris :
thabs shes zung 'jug ngang la rdzogs :
pad zhwa sgro dar me long dang :
nyi zla nor bu 'bar bas brgyan :
gzhon nu'i tshul can dbu skra grol :
rin chen sna tshogs dbu rgyan dang :
phyag zhabs dngul gyi gdu bus brgyan :
gser gyi snyan cha dril bu 'khrol :
gru mor sbas yum kha T+wAM ga :
rgya gram bum thod rtse gsum brtsegs :
dar sna lnga yi cod pan spur :
rdo rje skyil krung rdzogs sangs rgyas :
ba spu'i bu ga thams cad du :
rgyal ba rab 'byams zhing khams rdzogs :
'od dang gzi brjid 'bar bar bsgom :
de nyid gnas 'gyur dran rdzogs su :
gsang ba gsum bdag he ru ka :
bla ma chen po rdo rje 'chang :
chos nyid 'gyur med sku mdog mthing :
zhal gcig phyag gnyis longs spyod rdzogs :
zhi 'dzum ral pa'i thor tshugs can :
phyag gnyis thabs shes rdo rje dril :
zung 'jug bsnol stabs yum la 'khyud :
dar dang rin chen sna tshogs brgyan :
bde gshegs rigs lnga'i dbu rgyan dang :
rus pa'i rgyan drug rab tu spras :
rdo rje skyil krung sgeg pa'i nyams :
pang du ye shes mkha' 'gro ma :
rdo rje phag mo sku mdog sngo :
zhal gcig phyag gnyis gri thod 'dzin :
phyag rgya lnga dang yang dag ldan :
bde ba chen pos yab la 'khril :
dar dang rin chen rus rgyan bklubs :
yab yum gnyis med bde stong 'bar :
zag med ye shes rol gar ldan :
oM AHhU~M hrI:
bla ma yab yum spyi bo ru :
'od lnga'i thig le'i gur khang du :
rgyal ba'i spyi mes che ba'i mchog :
dang po'i sangs rgyas 'od mi 'gyur :
bcom ldan kun tu bzang po mthing :
zhal gcig phyag gnyis mnyam gzhag mdzad :
dar dang rin chen rgyan gyis mdzes :
pad zla'i gdan la skyil krung bzhugs :
chos dbyings kun tu bzang mo dkar :
rdo rje dril bus yab la 'khyud :
zhi chags yid 'ong lta na sdug :
yab yum gnyis med 'khril stabs rol :
hU~M hrI:
kun bzang yab yum g.yas phyogs su :
dmar gsal thig le'i dkyil 'khor du :
bcom ldan mgon po tshe dpag med :
bye ru'i mdog mtshungs mnyam gzhag mdzad :
tshe bum bsnams shing skyil krung bzhugs :
dar dang rin chen sna tshogs brgyan :
'od dmar 'jig rten khyab par 'phro :
'chi med tshe yi dngos grub 'gugs :
hU~M hrI:
kun bzang yab yum g.yon phyogs su :
'od dkar thig le'i dkyil 'khor du :
bcom ldan mgon po spyan ras gzigs :
zhal gcig phyag bzhi sku mdog dkar :
thal sbyar phreng ba pad+ma 'dzin :
dar dang rin chen rgyan gyis mdzes :
'od dkar 'jig rten khyab par 'phro :
rigs drug 'khor ba dong nas sprugs :
hU~M hrI:
bla ma yab yum phyogs bzhi ru :
pad+ma ge sar gdan steng na :
hU~M yig kha dog bzhi ru gsal :
de nyid yongs su gyur pa las :
shar du rdo rje thod phreng rtsal :
sku mdog dkar po longs spyod rdzogs :
rdo rje dril bu thugs kar bsnol :
zhi ba'i phrin las lhun gyis grub :
lho ru rat+na thod phreng rtsal :
sku mdog ser po longs spyod rdzogs :
rdo rje dril bu thugs kar bsnol :
rgyas pa'i phrin las lhun gyis grub :
nub tu pad+ma thod phreng rtsal :
sku mdog dmar po longs spyod rdzogs :
rdo rje dril bu thugs kar bsnol :
dbang gi phrin las lhun gyis grub :
byang du karma thod phreng rtsal :
sku mdog ljang gu longs spyod rdzogs :
rdo rje dril bu thugs kar bsnol :
drag po'i phrin las lhun gyis grub :
kun kyang zhi 'dzum sgeg pa'i nyams :
rgyan dang cha lugs gtso dang mtshungs :
'od dang 'od zer dmar ljang 'phro :
tshad med rnam bzhis 'gro ba 'dul :
phyi rim pad+ma 'dab brgyad la :
shar du zhe sdang rdo rje dkar :
rdo rje lcags kyu phyag na bsnams :
dar dang rin chen rgyan gyis mdzes :
me long ye shes ngo bor gsal :
lho ru nga rgyal rdo rje ser :
rin chen zhags pa phyag na bsnams :
dar dang rin chen rgyan gyis mdzes :
mnyam nyid ye shes ngo bor gsal :
nub tu 'dod chags rdo rje dmar :
pad+ma lcags sgrog phyag na bsnams :
dar dang rin chen rgyan gyis mdzes :
sor rtog ye shes ngo bor gsal :
byang du phrag dog rdo rje ljang :
rgya gram dril bu phyag na bsnams :
dar dang rin chen rgyan gyis mdzes :
bya grub ye shes ngo bor gsal :
kun kyang cung zad khros par bzhugs :
rdo rje skyil krung bde ba'i nyams :
rnam shes sor rtog 'du shes dang :
'du byed phung po rnam par dag :
shar lhor rdo rje mkha' 'gro ma :
dkar mo gri gug thod khrag 'dzin :
kha T+wAM rtse gsum gru la brten :
dur khrod rus rgyan brkyang bskum bzhugs :
lho nub rin chen mkha' 'gro ma :
ser mo gri gug thod khrag 'dzin :
kha T+wAM rtse gsum gru la brten :
dur khrod rus rgyan brkyang bskum bzhugs :
nub byang pad+ma mkha' 'gro ma :
dmar mo gri gug thod khrag 'dzin :
kha T+wAM rtse gsum gru la brten :
dur khrod rus rgyan brkyang bskum bzhugs :
byang shar las kyi mkha' 'gro ma :
ljang mo gri gug thod khrag 'dzin :
kha T+wAM rtse gsum gru la brten :
dur khrod rus rgyan brkyang bskum bzhugs :
kun kyang bcu drug lo lon tshul :
zhi chags khro mo'i rnam 'gyur ston :
tshar gcod rjes 'dzin phrin las sgrub :
rang rang sprul pa khri 'bum 'phro :
dkyil 'khor chen po'i sgo bzhi ru :
lcags kyu zhags pa lcags sgrog dril :
rang rang phyag mtshan so sor bsnams :
gcer bu ral g.yengs 'dor thabs bgrad :
phyi rim bar khyams khor yug la :
lha dang rig 'dzin drang srong dang :
dpa' bo mkha' 'gro sprin ltar gtibs :
so so'i phrin las sgrub la brtson :
yongs rdzogs dkyil 'khor lha rnams kun :
phung po bdag tu ma bzung zhing :
dngos 'dzin rang rgyud ma yin te :
mkha' la 'ja' shar lta bur gsal :
oM AHhU~M badzra gu ru pad+ma sid+d+hi hU~M:
oM ma hA gu ru badzra d+hA ra hU~M:
DA ki nI badzra wA rA hI tsit+ta sid+d+hi ma b+h+yo dza :
oM AHhU~M bud+d+ha sa man+ta b+ha dra tsit+ta sid+d+hi hU~M:
oM b+h+rU~M A yuHhU~M nr-i dza :
oM ma Ni pad+me hU~M:
oM AHhU~M hrIHswA hA:
DA ki nI ha ri ni sa hU~M:
badzra sa ma ya dzaHdza :
dzaHhU~M baM ho :
bdun pa dbang bskur byin rlabs ni :
hU~M hrIH
rgyal ba rgyal ba'i myu gu dang :
zhi dang khro bo'i lha tshogs rnams :
dam tshig gsang ba'i dkyil 'khor 'dir :
sku gsung thugs kyis byin rlobs la :
ye shes lnga yi dbang skur cig :
mchog dang thun mong dngos grub stsol :
'ja' lus mkha' spyod 'grub pa dang :
smin cing grol ba'i las mdzod cig :
brgyad pa spyan 'dren byed pa ni :
bdag mdun gsal ba'i thugs ka nas :
dzaHyig rdo rje lcags kyu 'phros :
sku gsum bla ma mkha' 'gro'i tshogs :
o rgyan gnas nas spyan drangs te :
dam tshig ye shes dbyer med pa :
chu la chu bzhag lta bur 'dres :
ma yengs rtse gcig ngang du dmigs :
hrI:
sngon gyi bskal pa dang po la :
o rgyan yul gyi nub byang mtshams :
pad+ma ge sar sdong po la :
ya mtshan mchog gi dngos grub brnyes :
pad+ma 'byung gnas zhes su grags :
'khor du mkha' 'gro mang pos bskor :
khyed kyi rjes su bdag sgrub kyis :
byin gyis brlab phyir gshegs su gsol :
gnas mchog 'di ru byin phob la :
sgrub mchog bdag la dbang bzhi skur :
bgegs dang log 'dren bar chad sol :
mchog dang thun mong dngos grub stsol :
hrI:
'og min dbyings kyi pho brang nas :
thog mtha' bral ba'i sangs rgyas che :
bcom ldan kun bzang yab yum dang :
rgyal ba rgya mtsho gshegs su gsol :
hrI:
nub phyogs bde chen zhing khams nas :
'chi med tshe la mnga' brnyes shing :
rdo rje lta bu'i skur bzhengs pa :
snang ba mtha' yas gshegs su gsol :
hrI:
po ta la yi zhing khams nas :
gang 'dul thabs kyis 'gro don mdzad :
snying rje chen po'i bdag nyid can :
'jig rten dbang phyug gshegs su gsol :
hrI:
skye med chos sku mkha' ltar dag :
'gag med longs sku sprin ltar g.yo :
g.yo med sprul sku glog ltar 'khyugs :
rdo rje 'chang gi skur bzhengs pa :
bla ma chen po he ru ka :
rdo rje phag mo yum dang bcas :
byin gyis brlab phyir gshegs su gsol :
hrI:
zhi rgyas dbang drag phrin las kyis :
rigs drug 'khor ba dong nas sprugs :
rdo rje rin chen pad+ma las :
sprul pa yang sprul yab yum dang :
bdud bzhi'i dpung 'joms sgo ba bzhi :
lha dang drang srong rig 'dzin tshogs :
dpa' bo mkha' 'gro ma lus kun :
byin gyis brlab phyir gshegs su gsol :
hrI:
rje btsun pad+ma thod phreng rtsal :
bod kyi lha gcig 'gro ba'i mgon :
rgyal ba zhi khro 'dus pa'i sku :
bdag gis dad pas spyan 'dren na :
thugs rje'i dbang gis gshegs su gsol :
byin chen phob la dbang chen skur :
bgegs dang log 'dren bar chad sol :
mchog dang thun mong dngos grub stsol :
hrI:
bla ma chen po'i lha tshogs rnams :
chos kyi dbyings las bzhengs tsam na :
rgyal ba rgya mtsho sprin ltar 'khrigs :
yi dam lha tshogs char ltar 'beb :
mkha' 'gro chos skyong glog ltar 'khyugs :
'ja' 'od zer thig snang srid khyab :
glu dbyangs rol mo 'brug ltar ldir :
dar gdugs cod pan sna tshogs bskyod :
mchod pa'i lha mos bar snang khengs :
tshul khrims spos kyi dri ngad 'thul :
thugs rje'i 'od zer nyi ltar 'char :
byin rlabs nus rtsal brjod las 'das :
gnas mchog 'di ru byin phob la :
sgrub mchog bdag la dbang bzhi skur :
bgegs dang log 'dren bar chad sol :
mchog dang thun mong dngos grub stsol :
oM AHhU~M gu ru de wa DA ki nI sa pa ri wA ra badzra sa ma ya dzaHdza :
dgu pa bzhugs su gsol ba ni :
hrI:
lhun grub bde chen pho brang 'dir :
'khor ba'i skyon gyis ma gos phyir :
pad+ma ge sar 'od du 'bar :
ma rig mun pa sel ba'i phyir :
thabs shes nyi zla gsal zhing stong :
'khor ba'i zhen pa bzlog pa'i phyir :
bdag med dbugs bral bag re bro :
dar zab rin chen khri steng du :
bla ma chen po'i lha tshogs rnams :
dgyes pa'i tshul gyis bzhugs nas kyang :
rjes 'dzin bu slob byin gyis rlobs :
dngos grub rnam gnyis dus 'dir stsol :
oM AHhU~M gu ru de wa DA ki nI sarba badzra sa ma ya tiSh+Tha lhan :
bcu pa lha phyag 'tshal ba ni :
e ma ho :
skye 'chi gnyis kyis mi 'jigs shing :
phrin las rnam bzhi shugs las grub :
dus gsum rgyal ba'i spyi gzugs mchog :
phyag 'tshal pad+ma 'byung gnas la :
gsang ba'i yum mchog mkha' 'gro ma :
rdo rje phag mor phyag 'tshal lo :
rigs kun bdag po bcom ldan 'das :
phyag 'tshal kun bzang yab yum la :
gzhom gzhig bral ba'i ye shes sku :
'od dpag med la phyag 'tshal lo :
nam mkha'i rgyal po gar gyi dbang :
spyan ras gzigs la phyag 'tshal lo :
dug lnga gnas su dag mdzad cing :
phrin las lhun grub dngos grub stsol :
rigs bzhi yab yum gtso dang 'khor :
mi phyed dad pas phyag 'tshal lo :
na mo gu ru de wa DA ki nI:
a ti pU ho :
pra tIts+tsha ho :
bcu gcig phyi mchod 'bul ba ni :
hrI:
mtha' yas 'jig rten khams 'di na :
bdag pos bzung dang ma bzung ba'i :
chu skyes thang skyes me tog tshogs :
dbu la 'bul gyis bzhes su gsol :
tsan dan dkar dmar dri bzang spos :
shangs la 'bul gyis bzhes su gsol :
nyi zla nor bu zhun chen me :
spyan la 'bul gyis bzhes su gsol :
ga pur la sogs sna tshogs sman :
sku la 'bul gyis bzhes su gsol :
ro mchog ldan pa'i zhal zas tshogs :
ljags la 'bul gyis bzhes su gsol :
yan lag brgyad ldan sil snyan sgra :
snyan la 'bul gyis bzhes su gsol :
brtse ba'i thugs rjes dgongs nas kyang :
'ja' lus mkha' spyod dngos grub stsol :
oM AHhU~M gu ru de wa DA ki nI:
badzra puSh+pe :
d+hU pe :
A lo ke :
gan+d+he :
nai wi d+yA:
shab+da pU dza AHhU~M:
bcu gnyis nang mchod 'bul ba ni :
hrI:
sna tshogs gzugs sgra dri ro chos :
reg dang 'dod yon drug gi tshogs :
dbang po drug gi spyod yul du :
zag med bde ba'i mchod pa dang :
dbang po'i me tog gsur chen spos :
zhun chen snang gsal dri yi chu :
sha rus zhal zas rkang gling sgra :
dug gsum sku gsum dbyings su bsgral :
dug lnga ye shes lnga ru sbyangs :
snang srid 'khor 'das gnyis su med :
gus pas 'bul gyis bzhes su gsol :
'ja' lus mkha' spyod dngos grub stsol :
oM AHhU~M gu ru de wa DA ki nI:
rU pa :
shab+da :
gan+d+he :
rA sa :
spar+she pU dza AHhU~M:
bcu gsum gsang mchod 'bul ba ni :
hrI:
snang ba sna tshogs thabs kyi yab :
stong pa shes rab yum dang sbyor :
thabs shes zung 'jug byang chub sems :
gsang ba'i mchod pa bla na med :
bla ma yi dam mkha' 'gro la :
mnyam pa nyid kyi ngang du 'bul :
brtse ba chen pos bzhes nas kyang :
'ja' lus mkha' spyod dngos grub stsol :
oM AHhU~M gu ru de wa DA ki nI:
bo d+hi tsit+ta ga na gu h+ya pU dza ho :
bcu bzhi sman mchod 'bul ba ni :
hrI:
oM ltar dkar ba yab kyi mkha':
AHltar dmar ba yum gyi dbyings :
hU~M ltar sngo ba byang chub sems :
rtsa ba brgyad la lo ma stong :
rigs lnga yab yum byin gyis brlabs :
sha lnga bdud rtsi lnga yi mtsho :
dug lnga gnas dag ye shes lnga :
'chi med bdud rtsi ngo mtshar che :
snod ni mtshan ldan ka pA la :
don ni skye 'chi med pa'i don :
byin rlabs sdug bsngal 'joms pa'i rdzas :
gus pas 'bul gyis bzhes su gsol :
'ja' lus mkha' spyod dngos grub stsol :
tshe gcig nyid la sangs rgyas thob :
'bras bu sku gsum mngon gyur pa'i :
mchog dang thun mong dngos grub stsol :
oM AHhU~M gu ru de wa DA ki nI sarba pany+tsa a mr-ita la kha kha khA hi :
bla ma yi dam mkha' 'gro yi :
mtshan don sbyar zhing 'bul ba 'o :
bco lnga gtor ma 'bul ba ni :
hrI:
snod kyi 'jig rten gtor gzhong du :
bcud kyi sems can gtor mar sbyangs :
'khor 'das gnyis med bdud rtsis bran :
ye sgrol chen po'i mchod par bzhes :
stong gsum 'jig rten gtor gzhong du :
ri rab lhun po'i gtor ma bshams :
snang med chen po'i bdud rtsis bran :
ye sbyor mchod pa bzhes su gsol :
b+han+d+ha yangs pa'i gtor gzhong du :
'bru bcud stong sbyar gtor ma bshams :
dag pa gsum gyi bdud rtsis bran :
blang dor med par bzhes su gsol :
'ja' lus mkha' spyod 'grub pa dang :
dngos grub rnam gnyis bstsal du gsol :
phrin las rnam bzhi 'grub pa dang :
srid zhi'i rgud pa zhi gyur cig :
oM AHhU~M gu ru de wa DA ki nI ma hA ba liM ta kha kha khA hi :
bcu drug rak+ta 'bul ba ni :
hrI:
pad+ma 'bar ba'i snod nang du :
mkha' dbyings rnam par dag pa'i rdzas :
pad+ma rak+ta bcud dang ldan :
'khor ba rang rgyud bsgral pa'i rdzas :
mU la rak+ta bde ba'i rgyun :
nyon mongs dug lnga zhi ba'i rdzas :
ma hA rak+ta rba klong 'khrugs :
gus pas 'bul gyis bzhes su gsol :
'ja' lus mkha' spyod 'grub pa dang :
khams gsum ma lus dbang sdud cing :
bstan bshig ru dra zhi ba dang :
gang 'dod dngos grub bstsal du gsol :
oM AHhU~M gu ru de wa DA ki nI:
ma hA rak+ta la kha kha khA hiH
bcu bdun sbyor ba'i mchod pa ni :
hrI:
sna tshogs gzugs can yid las skyes :
brtags na mtshan ma gang yang med :
dngos snang sems kyi cho 'phrul yang :
rang rig stong pa'i dbyings su thim :
sbyor ba'i mchod pa dam pa 'bul :
'ja' lus mkha' spyod 'grub pa dang :
phyag rgya chen po mchog gi ni :
dngos grub dus 'dir bstsal du gsol :
bco brgyad sgrol ba'i mchod pa ni :
hrI:
phyi yi yul snang thams cad kyang :
rang sems stong pa'i rang gzugs 'char :
nyon mongs dug lnga'i dgra dpung la :
shar grol chen po'i phur bus gdab :
ngar 'dzin dri ma dbyings su spar :
gzung 'dzin sha khrag phung po 'di :
re dogs med pa'i zhal du bstabs :
sgrol ba'i mchod pa bzhes su gsol :
oM AHhU~M gu ru de wa DA ki nI ma traM ru dra pra we sha ya phaT:
bcu dgu bstod pa bya ba ni :
hrI:
nub phyogs bde chen zhing khams nas :
snang ba mtha' yas byin rlabs kyis :
sprul sku 'gro ba 'dren pa'i dpal :
mthu rtsal rmad byung pad+ma 'byung :
pad sdong las 'khrungs skye 'chi med :
zhing khams rab 'byams sku la rdzogs :
rgyal ba kun gyi phrin las sgrub :
rdo rje 'dzin rgyal khyod la bstod :
mi 'gyur kun tu bzang po'i sku :
'gag med mnyam pa nyid kyi gsung :
'khrul med bde stong brjod 'das thugs :
sku gsum lhun grub khyod la bstod :
mkhyen pa'i ye shes mkha' dang mnyam :
brtse ba'i thugs rjes phyogs dus gzigs :
mdzad pa'i phrin las bzhi ru ston :
'gro kun skyob mdzad khyod la bstod :
rgyal ba'i sku gsung thugs bsdus nas :
yon tan sna tshogs 'byung ba'i gnas :
gang la gang 'dul phrin las myur :
dkon mchog kun 'dus khyod la bstod :
sku yi bkod pas zhing khams khyab :
gsung gi dam chos bdud rtsi'i sgra :
thugs rjes 'gro drug lam sna 'dren :
yi dam kun 'dus khyod la bstod :
hrI:
sprul pa'i sku la mtshan dpes brgyan :
zhal gcig phyag gnyis zhi ma khro :
spyan gsum lta stangs dbyings su 'dril :
zhal 'dzum bde ba'i nyams dang ldan :
snang srid zil gnon rdo rje g.yas :
dngos grub ster mdzad thod pa g.yon :
mi 'gyur tshe yi bum pa bsnams :
sbas yum kha T+wAM gru mor 'khril :
thabs shes zung 'jug ber chen dang :
chos gos dmar po sku la gsol :
pad zhwa rgod ldem nyi zlas brgyan :
dar gyi cod pan phyogs bcur bskyod :
rin chen sna tshogs rgyan gyis mdzes :
zhabs gnyis rdo rje'i skyil krung bzhugs :
gzi brjid nyi ma'i dkyil ltar 'bar :
rgyal ba kun 'dus khyod la bstod :
hrI:
ma 'gag thabs kyi cho 'phrul las :
gsang gsum bdag po rdo rje 'dzin :
zhal gcig phyag gnyis longs spyod rdzogs :
mthing gsal nam mkha'i mdog ltar sngo :
phyag gnyis rdo rje dril bu ni :
zung 'jug bsnol stabs yum la 'khyud :
dbu rgyan snyan rgyan mgul rgyan dang :
dpung rgyan phyag gdub zhabs gdub rnams :
sna tshogs rin po che las grub :
dar la'i stod g.yogs smad g.yogs can :
rdo rje skyil krung sgeg pa'i nyams :
'ja' 'od thig le'i klong du bzhugs :
gsang ba'i yum mchog phag mo mthing :
gri gug thod khrag yab la stob :
rus rgyan me tog dar snas brgyan :
zhabs gnyis zung 'jug yab la 'khril :
bde stong gnyis med rol rtsed ston :
dug lnga rnam dag he ru ka :
rdo rje 'chang la phyag 'tshal bstod :
khams lnga rnam dag mkha' 'gro ma :
phag mo yum la phyag 'tshal bstod :
hrI:
mngon par zhen pa'i chos kun zad :
mi 'gyur nam mkha'i mdangs dang ldan :
zhal gcig phyag gnyis mnyam gzhag mdzad :
rdo rje skyil krung yum dang sbyor :
phyogs bcu'i sangs rgyas 'khor gyis bskor :
'gro kun chos kyi dbyings su 'dren :
phrin las mi zad mkha' dang mnyam :
phyag 'tshal kun bzang yab yum la :
hrI:
skye 'chi gnyis la rang dbang bsgyur :
dmar gsal mnyam gzhag tshe bum bsnams :
dar dang rin chen sna tshogs brgyan :
zhabs gnyis rdo rje'i skyil krung bzhugs :
gzi brjid rgyal po 'od dpag med :
tshe la dbang ba'i rig 'dzin dang :
rgyal ba rgya mtsho'i 'khor gyis bskor :
snang ba mtha' yas khyod la bstod :
hrI:
skyo dub mi mnga' 'gro ba'i mgon :
zhal gcig phyag bzhi dung ltar dkar :
thal sbyar shel phreng pad+ma bsnams :
rin chen rgyan mdzes skyil krung bzhugs :
'gro drug sgrib sbyong dpal du shar :
bskal bzang sangs rgyas stong dang ni :
byang chub sems dpa'i 'khor gyis bskor :
spyan ras gzigs dbang khyod la bstod :
hrI:
thugs kyi rang bzhin dkar la gsal :
thabs shes dbyer med rdor dril bsnol :
chu khams rnam par dag pa'i sku :
phyag 'tshal rdo rje thod phreng la :
hrI:
yon tan rang bzhin ser gsal mdzes :
thabs shes dbyer med rdor dril bsnol :
sa khams rnam par dag pa'i sku :
phyag 'tshal rat+na thod phreng la :
hrI:
gsung gi rang bzhin dmar gsal brjid :
thabs shes dbyer med rdor dril bsnol :
me khams rnam par dag pa'i sku :
phyag 'tshal pad+ma thod phreng la :
hrI:
phrin las rang bzhin ljang la rngam :
thabs shes dbyer med rdor dril bsnol :
rlung khams rnam par dag pa'i sku :
phyag 'tshal karma thod phreng la :
hrIH
me long ye shes ngang nyid las :
rnam shes phung po rnam par dag :
dkar gsal rdo rje lcags kyu bsnams :
phyag 'tshal zhe sdang rdo rje la :
hrI:
mnyam nyid ye shes ngang nyid las :
tshor ba'i phung po rnam par dag :
ser gsal rin chen zhags pa bsnams :
phyag 'tshal nga rgyal rdo rje la :
hrI:
sor rtog ye shes ngang nyid las :
'du shes phung po rnam par dag :
dmar gsal pad+ma lcags sgrog bsnams :
phyag 'tshal 'dod chags rdo rje la :
hrI:
bya grub ye shes ngang nyid las :
'du byed phung po rnam par dag :
ljang gsal rgya gram dril bu 'dzin :
phyag 'tshal phrag dog rdo rje la :
hrI:
zhi ba'i phrin las lhun gyis grub :
dkar mo gri thod kha T+wAM bsnams :
nyon mongs zhe sdang zhi mdzad ma :
rdo rje mkha' 'gro ma la bstod :
hrI:
rgyas pa'i phrin las lhun gyis grub :
ser mo gri thod kha T+wAM bsnams :
nyon mongs nga rgyal zhi mdzad ma :
rin chen mkha' 'gro ma la bstod :
hrI:
dbang gi phrin las lhun gyis grub :
dmar mo gri thod kha T+wAM bsnams :
nyon mongs 'dod chags zhi mdzad ma :
pad+ma mkha' 'gro ma la bstod :
hrI:
drag po'i phrin las lhun gyis grub :
ljang mo gri thod kha T+wAM bsnams :
nyon mongs phrag dog zhi mdzad ma :
las kyi mkha' 'gro ma la bstod :
hrI:
tshad med bzhi ldan sgo bzhi srung :
lcags kyu zhags pa lcags sgrog dril :
bdud bzhi'i dpung tshogs zil gyis gnon :
sgo srung bzhi la phyag 'tshal bstod :
gzhan yang lha dang rig 'dzin tshogs :
dpa' bo mkha' 'gro ma lus kun :
sku mdog phyag mtshan sna tshogs 'dzin :
rang rang phyogs nas bstan pa bsrung :
dkyil 'khor mu ran skyong mdzad dang :
bstod par 'os pa thams cad la :
bdag cag gus pas phyag 'tshal zhing :
dga' ba'i yid kyis bstod par bgyi'o :
nyi shu bshags pa bya ba ni :
hrI:
spyan lnga 'chang ba'i lha rnams dgongs :
bdag cag ma rig dbang gyur pas :
sku gsung thugs dang 'gal ba rnams :
gnong 'gyod drag pos mthol lo bshags :
ye shes chen po'i dbyings nyid las :
sangs rgyas sems can ming yang med :
bshags bya bshags byed mtha' dang bral :
ka dag ngang du sor chud shog :
yi ge brgya pa sogs :
nyer gcig 'dzab la 'jug pa ni :
rang lus snang stong bla mar bsgom :
snang ba thams cad lha ru bsgom :
rtsa gsum dkar mthing dmar ba la :
rlung bzung rlung ro ha yis sbud :
sngags kyi sgra zur ma nyams bzla :
grags pa thams cad sngags gsal gdab :
snying gar pad+ma 'dab lnga'i steng :
ye shes sems dpa' rdo rje dkar :
ting 'dzin sems dpa' yi ge hU~M:
rtsa ba'i sngags kyis bskor bar dmigs :
rang sems rang zhal cer gyis blta :
gang shar ting 'dzin ngang la bzhag :
yi ge a la blo rtse gtad :
dbu mar kun bzang yab yum dmigs :
'od zer mthing la blo rtse gtad :
chos sku 'grub pa'i gnad yin no :
chos sku snang ba mtha' yas sku :
rkyang mar thugs rje chen po bsgom :
longs sku 'grub pa'i gnad yin no :
ro mar pad+ma thod phreng bsgom :
'od zer lnga la rig pa gtad :
sprul sku 'grub pa'i gnad yin no :
'dzab kyi skul tshig 'di lta ste :
hrI:
rang rig bla mar gsal ba yi :
thugs kar 'od kyi gong bu'i dbus :
pad+ma 'dab bzhi'i lte ba ru :
rdo rje dkar po hU~M gis mtshan :
mtha' mar sngags phreng lu gu rgyud :
g.yas su 'khor bas rang sgra sgrog :
de las 'od zer phyogs bcur 'phros :
rgyal ba rab 'byams thugs rgyud bskul :
yi dam lha tshogs thugs rgyud bskul :
dpa' bo mkha' 'gro'i thugs rgyud bskul :
chos skyong srung ma'i thugs rgyud bskul :
thams cad ma lus spyan drangs nas :
'od zer lnga dang yig 'bru lnga :
ye shes lnga yi rnam par byon :
gnas lngar thim pas dbang bzhi thob :
sku bzhi'i sa bon bzhag par gyur :
oM AHhU~M badzra gu ru pad+ma sid+d+hi hU~M:
oM ma hA gu ru badzra d+ha ra hU~M:
DA ki nI badzra wA rA hI tsit+ta sid+d+hi ma b+h+yo dza :
oM AHhU~M bud+d+ha sa man+ta b+ha dra tsit+ta sid+d+hi hU~M:
oM b+h+rU~M A yuHhU~M nr-i dza :
oM ma Ni pad+me hU~M:
oM AHhU~M hrIHswA hA:
DA ki nI ha ri ni sa hU~M:
badzra sa ma ya dza dza :
dzaHhU~M baM ho :
zhes pa ma yengs ngang du bzla :
bskyed sngags rdzogs gsum zung 'jug bya :
rtsa sngags 'bum phrag gsum dang sbyar :
gzhan rnams thams cad skabs dang bstun :
rab ni tshe gcig 'ja' lus 'grub :
snang srid 'khor 'das dbang yang bsgyur :
'bring ni bar dor mngon sangs rgya :
'jigs skrag yal ba smos ci dgos :
tha ma skye ba bdun gyis grol :
ngan song grol ba smos ci dgos :
mi mthun zhi zhing tshe bsod rgyas :
khams gsum dbang bsgyur dgra bgegs sgrol :
gang 'dod thams cad 'grub par 'gyur :
yi dam lha yis zhal gzigs shing :
phyi rtags lus la 'ja' 'od shar :
nang rtags khyad 'phags ting 'dzin skye :
gsang rtags 'byung bzhi dbang du bsgyur :
dngos sam nyams snang rmi lam du :
dri bzang 'thul zhing glu dbyangs len :
'khor ba'i las la skyo ba skye :
bya dang ri dwags byol song sogs :
mi skrag mi 'jigs rang la 'du :
rdo mtshon me chu'i g.yul las rgyal :
dregs pa'i lha srin bran du khol :
'dre gdon phra mo smos ci dgos :
de nyid bsgom pa'i rnal 'byor pa :
mthong thos dran nam tshor yang rung :
bag chags sdig sgrib dag par 'gyur :
'on kyang de yi dam tshig ni :
dbang dang bka' lung rdzogs par bya :
yid gnyis the tshom som nyi spang :
gsang sngags zab mo'i don la 'bad :
bskyed rdzogs don dang mi 'gal zhing :
phrag dog gnod sems gtan nas spang :
lus la lha yi pho brang btab :
rang rig pad 'byung dngos su bsam :
'khrul pa'i las rnams ling gis bskyur :
sku gzugs rdo rje lus la bcang :
rgyun du rtsa ba'i snying po 'dren :
rang rig gang shar ngo bor brtag :
rmi lam sgyu ma'i rang bzhin bsgom :
khengs grags bdud kyi 'khri ba bcad :
gsang sngags dam tshig tshul bzhin bsrung :
'di nyid ldan pa'i rnal 'byor pa :
phyi ma sdug bsngal byung gyur na :
pad+ma bdag gis phyi rabs bslus :
de bas 'di la 'bad par rigs :
nyams len gsang rgyud ltar du bya :
sa ma ya :
kha thaM:
gu h+ya :
nyer gnyis thugs dam bskul ba ni :
hrI:
bla ma lha dang DA ki'i tshogs :
dmigs med brtse bas dgongs su gsol :
da lta snyigs ma lnga bdo'i dus :
khyod nyid thugs rje che lags na :
nus rtsal sprugs pa'i dus la babs :
sgrub pa'i rnal 'byor bdag cag la :
dbang mchog bskur ba'i dus la babs :
rjes 'dzin skal ldan bu slob la :
dngos grub stsol ba'i dus la babs :
rigs drug lam log gol ba na :
lam sna 'dren pa'i dus la babs :
sgrub pa'i 'gal rkyen bar chad rnams :
myur du bsgral ba'i dus la babs :
sku yi dngos grub lus la stsol :
'ja' lus mkha' spyod 'grub par mdzod :
gsung gi dngos grub ngag la stsol :
tshangs dbyangs drug cu thob par mdzod :
thugs kyi dngos grub sems la stsol :
skye med chos sku mngon gyur nas :
rdo rje 'dzin pa'i sa thob shog :
oM AHhU~M gu ru de wa DA ki nI kA ya wA ka tsit+ta sid+d+hi hU~M:
sarba a b+hi Shiny+tsa hU~M b+h+rU~M:
dngos gzhi gzhung khrid nyi shu gnyis :
skal ba can dang 'di 'phrad shog :[    \u0f88   ]rjes kyi las 'grigs bcu gnyis las :
dang po tshogs mchod 'di lta ste :
zhing chen nam ni ro ras steng :
tshogs kyi yo byad rgyas par bsham :
kha na ma tho med pa yi :
sha rus zhal zas ri ltar spungs :
rang nyid lha yi nga rgyal gyis :
thun rdzas gtor zhing 'di skad do :
hU~M hrI:
nga ni ye nas khro bo'i sku :
g.yo mo so can la sogs bgegs :
phra rags glags lta byed pa rnams :
phyogs med gnas su mA ra ya :
zas su gtor ma za ba sogs :
tshogs rdzas rlom par byed pa rnams :
kun tu bzang mo'i chu 'di dag :
mthong thos dran pas brgyal bar gyur :
oM badzra a mr-ita kuN+Da sogs /
sarba dra byam sho d+ha ni sarba big+h+nAM u tsa ta ya phaT:
bdud rtsi gtor zhing gu gul bdug :
srung ba'i 'khor lo rgya chen bsgom :
de nas bsang sbyang bya ba ni :
hU~M:
rang nyid ye nas lha yi sku :
thugs kar 'od kyi gong bu ni :
pad+ma raM mtshan me 'od 'phros :
dngos 'dzin mtshan ma'i rnam rtog bsregs :
rgya gram yaM mtshan rlung chen 'phros :
nyon mongs bag chags ma lus gtor :
'khor lo khaM mtshan chu rgyun 'phros :
gnyis su 'dzin pa'i dri ma bkrus :
slar yang rang gi thugs ka nas :
rnam rtog med pa'i yi ge hU~M:
skye 'chi med pa'i yi ge A:
snang srid kun 'gengs yi ge oM:
sna tshogs gzugs sprul yi ge hrI:
stong gsum 'jig rten khyab par 'phros :
tshogs kyi yo byad byin gyis brlabs :
dpag med nam mkha'i mtha' dang mnyam :
yi ge hU~M gi 'phro 'du las :
nyon mongs dug lnga'i rnam rtog sbyangs :
yi ge AHyi 'phro 'du las :
zag med ye shes bdud rtsir gyur :
yi ge oM gyi 'phro 'du las :
'dzad med mchod rdzas snang srid khengs :
yi ge hrIHyi 'phro 'du las :
gang 'dod bsam 'phel char rgyun 'beb :
oM AHhU~M ha ho hrI:
raM yaM khaM swA hA:
de nas spyan 'dren byed pa ni :
hU~M:
rab 'byams zhing kun rab gang ba'i :
bla ma yi dam mkha' 'gro'i tshogs :
rgyal ba rgyal ba'i 'khor lo rnams :
tshogs la spyan 'dren gshegs su gsol :
chos dbyings klong yangs chen po nas :
kun bzang yab yum gshegs su gsol :
nub phyogs bde chen zhing khams nas :
snang ba mtha' yas gshegs su gsol :
po ta la yi zhing khams nas :
thugs rje chen po gshegs su gsol :
rnga yab gling gi zhing khams nas :
pad+ma 'byung gnas gshegs su gsol :
gsang ba mchog gi zhing khams nas :
rdo rje phag mo gshegs su gsol :
rdo rje rin chen pad+ma las :
sprul pa yang sprul yab yum dang :
sgo srung dpa' bo mkha' 'gro rnams :
tshogs la spyan 'dren gshegs su gsol :
gu ru de wa DA ki nI sa pa ri wA ra badzra sa ma ya dza :
hrI:
gsang ba mchog gi dur khrod 'dir :
tshogs rdzas sha sna snying sna stong :
ngo bo zag med bdud rtsi'i rgyun :
'dod yon lnga yi lha mos spras :
nam mkha' khyab pa'i gar dang ldan :
yid 'ong rgyan ldan glu dbyangs sgrog :
bdag cag dad pas 'bul lags na :
dgyes pa chen pos bzhes su gsol :
bdud rtsi sman ni mtsho ltar bskyil :
rak+ta'i rgya mtsho dba' klong 'phyo :
brjid ldan gtor ma ri ltar spungs :
sha rus zhal zas rdza ltar 'khrol :
mi rkang gling bu 'brug ltar ldir :
tshil chen dud pa sprin ltar 'thibs :
ro ras 'phen dar yol ba bres :
gsang ba mchog gi mchod pa 'di :
bla ma yi dam mkha' 'gro la :
gus pas 'bul lo bzhes su gsol :
thugs dam gnyan po bskang gyur cig :
'ja' lus mkha' spyod dngos grub stsol :
hrI:
gzugs kyi lha mos me long thogs :
spyan la mchod pa 'bul gyis bzhes :
sgra yi lha mos pi waM thogs :
snyan la mchod pa 'bul gyis bzhes :
dri yi lha mos spos phor thogs :
shangs la mchod pa 'bul gyis bzhes :
ro yi lha mos zhal zas thogs :
ljags la mchod pa 'bul gyis bzhes :
reg gi lha mos na bza' thogs :
sku la mchod pa 'bul gyis bzhes :
chos kyi lha mos chos 'byung thogs :
thugs la mchod pa 'bul gyis bzhes :
gnyis pa thugs dam skong ba ni :
spyan gzigs sna tshogs bskyed rim gyis :
sku la thugs dam skong ba 'o :
gsang rdzas bshags pa sngags bzlas kyis :
gsung gi thugs dam skong ba 'o :
rdzogs rim dam tshig sbyor sgrol gyis :
thugs la thugs dam skong ba 'o :
phyi nang gsang ba'i dam rdzas dang :
mchog chen mchog phran mtshan ldan gyis :
thun mong thugs dam skong ba 'o :
sha chen bsregs shing 'di skad do :
hrI:
longs spyod tshogs dang spyan gzigs dkor :
phyi nang gsang ba'i mchod rdzas dang :
thun mong khyad par mchod pa 'dis :
rgyal ba zhi khro'i thugs dam bskang :
sangs rgyas thams cad skyed pa'i yab :
kun tu bzang po'i thugs dam bskang :
dus gsum sangs rgyas skrun pa'i yum :
kun tu bzang mo'i thugs dam bskang :
gzi brjid rgyal po bcom ldan 'das :
snang ba mtha' yas thugs dam bskang :
'khor ba dong sprugs thugs rje can :
'jig rten dbang phyug thugs dam bskang :
snang srid zil gnon mthu rtsal can :
pad+ma 'byung gnas thugs dam bskang :
dbyings rig rtsal 'byongs gsang ba'i yum :
rdo rje phag mo'i thugs dam bskang :
phrin las bzhi la mnga' brnyes pa :
rigs bzhi yab yum 'khor bcas dang :
sgo srung dpa' bo mkha' 'gro'i tshogs :
thugs dam gnyan po bskang gyur cig :
hU~M:
'das dang ma byon da ltar gyi :
rgyal ba'i phrin las sgrub pa po :
chos skyong pho rgyud mo rgyud sogs :
ma lus 'khor bcas thugs dam bskang :
hrI:
skye med chos sku'i bla ma ni :
chos dbyings klong du thugs dam bskang :
'gag med longs sku'i bla ma ni :
shar grol dbyings su thugs dam bskang :
g.yo med sprul sku'i bla ma ni :
'dzin med ngang du thugs dam bskang :
shes rab phar phyin mkha' 'gro'i tshogs :
bde stong dbyings su thugs dam bskang :
bskang bya skong byed yul las 'das :
smra bsam brjod med de bzhin nyid :
'gyur med 'dzin med bde ba'i ngang :
lhun grub chen po'i thugs dam bskang :
de nas tshogs rdzas nam mkhar bteg :
phud kyis bran la 'di skad do :
hrI:
sna tshogs tshogs pa'i tshogs rdzas 'di :
phyi nang gsang ba'i mchod sprin gtibs :
'dod yon lnga yi lha mos brgyan :
zhi dang khro bo'i lha la 'bul :
hrI:
bdag med bam chen tshogs rdzas 'di :
sha rus zhal zas ri ltar spungs :
don snying lnga yi me tog rgyas :
rgyal ba zhi khro'i lha la 'bul :
hrI:
rang lus bkod pa'i tshogs rdzas 'di :
rnam shes tshogs brgyad rgyan rnams rdzogs :
phung po lnga yi ro mchog ldan :
rang rig rang gsal lha la 'bul :
hrI:
bla ma yi dam mkha' 'gro dang :
chos skyong dam can srung mar bcas :
ma lus 'khor bcas tshogs la rol :
'dod yon lnga yi tshogs mchod 'di :
gdung ba drag pos 'bul lags na :
brtse ba chen pos bzhes su gsol :
thugs dam bskangs la bar chad sol :
phrin las rnam bzhi 'grub par mdzod :
tshogs phud rim pa gsum du spros :
hrI:
bla ma yi dam mkha' 'gro la :
'dod yon tshogs kyi mchod pa 'bul :
sku gsung thugs mchog mnyes nas kyang :
'dod pa'i dngos grub thams cad stsol :
oM AHhU~M gu ru de wa DA ki nI ga Na tsakra pU dza ho :
tshogs mchod 'bul ba gsum pa 'o :
bzhi pa bshags pa bya ba ni :
ho :
dgongs su gsol lo gsan du gsol :
bla ma yi dam mkha' 'gro rnams :
thog med dus nas da yi bar :
bdag cag ma rig dbang gyur pas :
sku gsung thugs dang 'gal gyur pa'i :
rtsa ba yan lag nyams chag sogs :
'dod yon tshogs kyi mchod pas bshags :
chos dbyings klong du sor chud shog :
gu ru de wa DA ki nI sa ma ya shud+d+he a :
lnga pa dgra bgegs bsgral ba ni :
dang po dmigs yul 'di lta ste :
hU~M hU~M hU~M:
rang mdun e las lcags khang nag :
kha rub gting zab bang rim gsum :
khrag mtsho khol zhing mtshon char 'beb :
pho nya dregs can rdul ltar 'khrugs :
de dbus nr-i tri'i 'phro 'du las :
nyams pa'i dgra gzugs mya ngan lus :
phung khams yongs rdzogs smre sngags 'don :
skra gzengs yan lag 'ching zhing bsdams :
dza :
dkon mchog gsum dang zhi khro'i lha :
rtsa ba gsum gyi bden stobs kyis :
byang chub sgrub pa'i bar chad bgegs :
phyogs mtshams steng 'og gar gnas kyang :
rang dbang med par 'dir khug la :
dmigs pa'i rten la sib sib thim :
lcags kyu zhags pa lcags sgrog dril :
'dzin 'ching bsdams nas myos par gyur :
sarba shA trUM nr-i tri mA ra ya dzaHdza :
de nas phur bu gdab par bya :
hU~M hU~M hU~M:
bdag nyid drag po kI la ya :
me 'od 'bar zhing phur bu 'dril :
dgra dang bgegs kyi gnyen por che :
sprul pa'i pho nya phyogs bcur 'phros :
dgra bgegs gdug pa'i gzugs phung la :
rno dbal ngar ldan phur bus gdab :
phung khams skye mched mA ra ya :
rnam shes chos kyi dbyings su thim :
hU~M hU~M hU~M:
dug gsum gdug pa'i gzugs phung la :
sku gsum lhun grub phur bus gdab :
zhe sdang gdug pa'i gzugs phung la :
me long ye shes phur bus gdab :
nga rgyal gdug pa'i gzugs phung la :
mnyam nyid ye shes phur bus gdab :
'dod chags gdug pa'i gzugs phung la :
sor rtog ye shes phur bus gdab :
phrag dog gdug pa'i gzugs phung la :
bya grub ye shes phur bus gdab :
gti mug gdug pa'i gzugs phung la :
chos dbyings ye shes phur bus gdab :
dug gsum tsit+ta shar bur gtub :
dug lnga'i lnga phung phye mar brlag :
rang rgyud bag chags gtan nas 'jig :
ye shes lnga yi dbyings su thim :
oM AHhU~M gu ru de wa DA ki nI oM b+h+rU~M trAM hrIHA:
badzra kI li kI la ya nr-i tri shA trUM mA ra ya rbad :
de nas bstab pa bya ba ni :
hU~M:
bla ma yi dam mkha' 'gro'i tshogs :
snying rje chen po'i ngang nyid las :
khro gtum rngam pa'i 'jigs gzugs can :
stong gsum tsam gyi skur bzhengs te :
gnam sa tsam gyi zhal phyes la :
gangs ri ltar dkar mche ba gtsigs :
nyi zla lta bu'i spyan gsum bgrad :
glog dmar lta bu'i ljags brkyang zhing :
bar snang tsam gyi mid pa ru :
dgra bgegs bsgral pa'i sha khrag rus :
lhag ma med par bzhes nas kyang :
phrin las rnam bzhi 'grub par mdzod :
gu ru de wa DA ki nI dgra bgegs kyi sha khrag rus pa la kha kha khA hi khA hi :
!
hU~M:
chos skyong pho rgyud mo rgyud rigs :
gtum rngam 'jigs gzugs skur bzhengs la :
gsod byed zhal gyi hom khung du :
dgra bgegs phung khams bzhes su gsol :
ces pa tshogs tha ma'i zhal bstab skabs su sbyar bar gyis shig
/rol pa rtsal gyis bris /
de nas tshogs rnams rim par drang :
ho :
gzigs shig mdzes ldan dam pa'i chos :nas /
dgongs te rol :
a la la ho :
zhes rol bar bya'o :
drug pa lhag ma'i cho ga ni :
zos lhag kha chu rim bzhin bsham :
bdud rtsis bran la 'di skad do :
b+h+yo :
dang po phud kyis mi mchod rgyu :
bla ma yi dam phud la dgyes :
bar du tshogs kyis mi mchod rgyu :
ma rgyud mkha' 'gro tshogs la dgyes :
tha ma lhag mas mi mchod rgyu :
dam can mkha' 'gro lhag la dgyes :
rnam gsum gcig tu mi bsre rgyu :
chos nyid ye nas rgyu 'bras gcig :
lhag ma kha chus mi bran rgyu :
rnal 'byor bdag dang dam tshig gcig :
dkyil 'khor mtha' la mi bzhag rgyu :
bran g.yog mang po'i tshul du gnas :
b+h+yo :
bka' nyan lhag sdud mkha' 'gro ma :
ging chen dang ni ging chung dang :
ma mo mkha' 'gro shugs 'gro dang :
lang ka dang ni dur khrod bdag :
'bar ba'i pho nya chen mo ste :
dbang phyug nyi shu rtsa brgyad sogs :
rtag tu dur khrod gnas rnams nyul :
dam tshig srung zhing mkha' la 'gro :
las su gsod dang gcod la brtson :
zas su sha dang khrag la za :
gos bzang zhing lpags brjid re che :
skyogs bzang b+han+d+ha mtshan re bzang :
skyems bzang rak+ta bcud re che :
rgyan bzang rus rgyan khra la la :
dus drug sprul pa'i tshogs khang 'grim :
bka' yi gtor len gshegs su gsol :
lhag ma'i mchod gtor 'di bzhes la :
sngon gyi khas blangs ji bzhin du :
rnal 'byor bdag gi bsam pa sgrubs :
bcol pa'i phrin las 'grub par mdzod :
DA ka DA ki nI uts+tshiSh+Ta ba liM ta kha kha khA hi khA hi :
tha ma tha rgya\u0f3f\u0fa5\u0f94:
bdun pa dngos grub blang ba ni :
gtor ma rtsa gsum dngos su bsam :
rtsa ba gsum gyi thugs ka nas :
'od zer dkar ser dmar ljang 'phros :
'khor 'das snang srid thams cad khyab :
rgyal ba zhi khro rab 'byams dang :
'byung bzhi'i bcud sogs skye 'gro'i tshe :
thams cad ma lus bsdus nas ni :
mdun gyi lha la sib sib thim :
mdun bskyed lha yi thugs ka nas :
'od zer lnga yi tshul du byon :
rang gi lus rnams mer gyis khengs :
dbang dang byin rlabs rgya chen 'phel :
tshe bsod dpal 'byor rgyas par bsam :
de yi skul tshig 'di lta ste :
hrI:
bla ma yi dam mkha' 'gro dgongs :
bdag ni rig 'dzin sgrub pa po :
khyod ni dngos grub kun gyi mdzod :
thugs rje chen po'i rang bzhin la :
gnad nas bskul ba mi 'tshal yang :
da lan thugs dam gnad nas bskul :
dngos grub 'byung ba'i dus la babs :
bdag gi sgo gsum byin gyis rlobs :
mtshan dpe'i yon tan rab rdzogs shing :
'gyur ba med pa'i rang bzhin can :
sku yi dngos grub lus la stsol :
yi ge oM gyi rgyas thob cig :
yan lag drug cu'i dbyangs ldan zhing :
'gag pa med pa'i rang bzhin can :
gsung gi dngos grub ngag la stsol :
yi ge AHyi rgyas thob cig :
mkhyen brtse nus ldan mkha' dang mnyam :
g.yo ba med pa'i rang bzhin can :
thugs kyi dngos grub sems la stsol :
yi ge hU~M gi rgyas thob cig :
rtsol med lhun gyis grub pa'i dpal :
ye shes lnga yi rang bzhin can :
yon tan dngos grub dbang lnga stsol :
yi ge swA yi rgyas thob cig :
'dzad med nam mkha'i mdzod 'dzin cing :
zhi rgyas dbang drag rang bzhin can :
phrin las dngos grub rlung la stsol :
yi ge hA yi rgyas thob cig :
spros pas stong gsum bkrag mdangs ldan :
bsdus pas tshe bsod bdag la thim :
mi mthun phyogs kun 'joms pa'i dpal :
zhi ba'i dngos grub bstsal du gsol :
'byor ba drug dang ldan pa'i dpal :
rgyas pa'i dngos grub bstsal du gsol :
mos pa rnam bzhi ldan pa'i dpal :
dbang gi dngos grub bstsal du gsol :
phrin las thogs pa med pa'i dpal :
drag po'i dngos grub bstsal du gsol :
thams cad lhun gyis grub pa'i dpal :
phyag rgya chen po'i dngos grub stsol :
oM AHhU~M:
'gyur med nam mkha'i rdo rje can :
mi nub rdo rje sra zhing brtan :
mi shigs gzhom med rdo rje 'chang :
mi zad phrin las rdo rje'i bdag :
bcom ldan rdo rje tshe yi lha :
gsang ba thugs kyi rdo rje nas :
'chi med tshe yi rdo rje stsol :
rdo rje 'chang gi tshe g.yang tshe :
dam tshig rdo rje bdag la gnang :
mi 'gyur rdo rje rgya yis btab :
'chi med rdo rje'i rig 'dzin grub :
rdo rje ye shes dbang thob shog :
de nas lcags kyi bang mdzod ltar :
tshe yi dngos grub 'gugs par bya :
oM AHhU~M:
ma hA gu ru pad+mA ka ra tsit+ta sid+d+hi hU~M:
kA ya sid+d+hi :
wA ka sid+d+hi :
tsit+ta sid+d+hi :
karma sA ga ra sid+d+hi :
sa ma ya hU~M hU~M b+h+rU~M b+h+rU~M:
puN+ye dz+nyA na A yu :
sid+d+hi dza :
a b+hi Shiny+tsa hU~M du :
tiSh+Tha badzra hU~M du :
oM AHhU~M swA hA:
rak+Sha rak+Sha badzra dz+nyA na gar+b+ha a A:
gtor ma rang gi spyi bor bzhag :
rtsa gsum lha tshogs rang la bstim :
rang nyid lha yi nga rgyal gsal :
brgyad pa chad mdo bya ba ni :
gtor ma dpags shing rak+ta gtor :
rnga dung rol mo'i sgra yis bskul :
b+h+yo b+h+yo b+h+yo :
sngon gyi bskal pa dang po la :
d+ha na ko Sha'i mtsho gling du :
skye 'chi med pa'i sprul sku 'khrungs :
rgya gar yul gling chos la bkod :
dur khrod brgyad du grub pa brnyes :
rgya gar rgya nag so mtshams su :
phung lung nag po'i dur khrod der :
chos skyong pho rgyud mo rgyud dang :
ma mo mkha' 'gro sha za'i tshogs :
dregs pa pho mo lha srin rnams :
dam la btags shing srog snying phul :
bdag ni rig 'dzin de yi gdung :
dam la btags pa'i dam can rnams :
bka' la ma rku dam ma 'da':
sha khrag gtor ma 'di bzhes la :
bcol ba'i phrin las 'grub par mdzod :
b+h+yo :
de 'og bar gyi bskal pa la :
rgya gar yul gyi tshu rol na :
bal po yul gyi pha rol na :
a su ra yi brag phug tu :
rig 'dzin pad+ma 'byung gnas kyis :
glog ma sprin dang rgod ma kha :
gyong po la sogs lha srin rnams :
dam la btags shing srog snying phul :
bdag ni rig 'dzin de yi gdung :
dam la btags pa'i dam can rnams :
bka' la ma rku dam ma 'da':
sha khrag gtor ma 'di bzhes la :
bcol ba'i phrin las 'grub par mdzod :
b+h+yo :
de 'og bskal pa'i tha ma la :
bsam yas dbu rtse rim gsum der :
rig 'dzin pad+ma 'byung gnas kyis :
gza' dang rgyal po bdud dang btsan :
klu dang dge bsnyen ma lus kun :
dam la btags shing srog snying phul :
bdag ni rig 'dzin de yi gdung :
dam la btags pa'i dam can rnams :
bka' la ma rku dam ma 'da':
sha khrag gtor ma 'di bzhes la :
bcol ba'i phrin las 'grub par mdzod :
b+h+yo :
bla ma yi dam mkha' 'gro'i tshogs :
chos skyong dam can ma lus rnams :
khro gtum 'bar ba'i skur bzhengs la :
dug gsum rno ba'i mtshon cha yis :
chos min gter rdzun srog rtsa chod :
ru dra ma gtogs phyogs skyong rnams :
sku bzur spyan g.yor dmag la chos :
dgra bgegs snying la gtor zor rgyob :
oM bi shwa badzra kro d+ha ha la ha la a mu kaM mA ra ya phaT:
dgu pa brtan ma mchod pa ni :
b+h+yo :
nag mo mi sdug bu mo ni :
bdud mo srog bdag chen mo bzhi :
dmar mo khrag 'dzag bu mo ni :
gnod sbyin snying 'byin chen mo bzhi :
dkar sham bzhin bzang bu mo ni :
sman mo yid 'phrog chen mo bzhi :
sman btsun mang po'i 'khor gyis bskor :
lhab lhub dar dang rin chen brgyan :
sil snyan mang po'i sgra yang sgrog :
'dir gshegs bka' yi gtor ma longs :
rig 'dzin pad+ma 'byung gnas kyis :
dpal mo thang gi dpal thang du :
dam la btags shing mtshan yang gsol :
dbang rtags rdo rje phur bu gtad :
sngon gyi dam bca' dran mdzod la :
bod khams dkar po'i chos la khod :
brtan bshigs ru dra brlag pa dang :
bcol pa'i phrin las grub par mdzod :
du sham :
lo ka DA ki nI ba liM ta kha kha khA hi khA hi :
sa ma ya rak+Shan tu ho :
bcu pa gtor bro brdung ba ni :
gtor gzhong 'og tu dgra bgegs bkug :
rang nyid lha yi nga rgyal bsgom :
stangs stabs bya zhing 'di skad do :
hU~M hU~M hU~M:
bla ma chen po'i dkyil 'khor 'dir :
dngos 'dzin dgra bgegs 'dul ba'i phyir :
ye shes lha tshogs bro brdungs pas :
kun rdzob sgyu ma'i grong khyer 'jig :
oM oM oM:
gti mug bud+d+ha rdo rje la :
sangs rgyas rigs kyi 'khor gyis bskor :
phyag na 'khor lo 'bar ba bsnams :
dug lnga'i phung po rtsad nas gcod :
dpa' bos bro brdung khrabs se khrab :
dpa' mos glu len kyu ru ru :
chos dbyings ye shes bro brdungs pas :
las ngan nyon mongs 'khrul 'khor bcom :
hU~M hU~M hU~M:
zhe sdang badzra rdo rje la :
zhi ba'i lha dang lha mos bskor :
phyag na rdo rje rtse lnga bsnams :
rnam shes phung po gtan nas 'jig :
dpa' bos bro brdung khrabs se khrab :
dpa' mos glu len kyu ru ru :
me long ye shes bro brdungs pas :
las ngan zhe sdang 'khrul 'khor bcom :
swA swA swA:
nga rgyal rin chen rdo rje la :
rgyas pa'i lha dang lha mos bskor :
phyag na rin chen 'bar ba bsnams :
tshor ba'i phung po gtan nas 'jig :
dpa' bos bro brdung khrabs se khrab :
dpa' mos glu len kyu ru ru :
mnyam nyid ye shes bro brdungs pas :
las ngan nga rgyal 'khrul 'khor bcom :
AHAHA:
'dod chags pad+ma rdo rje la :
dbang gi lha dang lha mos bskor :
phyag na pad+ma 'dab brgyad bsnams :
'du shes phung po gtan nas 'jig :
dpa' bos bro brdung khrabs se khrab :
dpa' mos glu len kyu ru ru :
sor rtog ye shes bro brdungs pas :
las ngan 'dod chags 'khrul 'khor bcom :
hA hA hA:
phrag dog karma rdo rje la :
drag po'i lha dang lha mos bskor :
phyag na rgya gram 'bar ba bsnams :
'du byed phung po gtan nas 'jig :
dpa' bos bro brdung khrabs se khrab :
dpa' mos glu len kyu ru ru :
bya grub ye shes bro brdungs pas :
las ngan phrag dog 'khrul 'khor bcom :
hU~M:
dngos snang 'khrul pa'i phung po la :
dngos med stong pa'i bro brdungs pas :
ngar 'dzin 'khor ba'i 'khrul 'khor 'jig :
khyab brdal rol pa'i ngang la gnas :
rang sems dgra ru 'dzin pa'i bdud :
rnam rtog bag chags ngan pa'i bdud :
bdag 'dzin zhen pas 'ching ba'i bdud :
gzugs can gzugs med bar chad bdud :
bdud dpung ma lus bsdus nas ni :
gtor gzhong ri rab 'og tu mnan :
bskal pa 'jig rten ma rdzogs bar :
nam yang thar pa'i dus med do :
oM laM hU~M laM satwam b+ha ya nan :
dgra bgegs ru dra'i lus satwam b+ha ya nan :
ngag satwam b+ha ya nan :
yid satwam b+ha ya nan :
raM yaM khaM laM:
satwam b+ha ya nan nan :
bcu gcig bsdu zhing rgyun spyod ni :
gtor gzhong yar bzed dkyil 'khor bsdu :
oM AHhU~M:
stong nyid ye shes ngang nyid las :
rig rtsal 'gag med dkyil 'khor shar :
thams cad sgyu ma'i rang bzhin te :
chos kyi dbyings su rang sar yal :
bla ma yi dam mkha' 'gro'i tshogs :
thams cad ma lus rang la thim :
rang lus hU~M gyur thig ler bsdu :
thig le skye med ngang du yal :
snod bcud gzhal yas lha ru gsal :
sgra grags sngags kyi rang bzhin te :
dran rtog dmigs med blo 'das che :
de thog rgyun du gnas par bya :
oM AHhU~M rak+Sha rak+Sha :
bcu gnyis smon lam shis brjod ni :
na mo :
bla ma rgyal ba 'dus pa yi :
dkyil 'khor yongs rdzogs bskyed sngags sogs :
bdag gis bsgrubs pa'i byin rlabs dang :
dus gsum dus med 'gro kun gyis :
dkar po'i dge ba bsgrubs pa'i mthus :
bsod nams ye shes tshogs rdzogs shing :
'bras bu bla na med pa yi :
go 'phang myur du thob par shog :
ho :
stong nyid ye shes snying po can :
bla ma chos sku'i bkra shis shog :
gsal ba 'od kyi snying po can :
bla ma longs sku'i bkra shis shog :
ma 'gag snying rje'i snying po can :
bla ma sprul sku'i bkra shis shog :
bde stong sgyu ma'i snying po can :
gsang ba yum gyi bkra shis shog :
thabs mkhas don gyi snying po can :
dam chos kun 'dus bkra shis shog :
rtsal shugs stobs kyi snying po can :
zhi khro 'dus pa'i bkra shis shog :
hrI:
bka' brgyud bla ma'i byin rlabs kyis :
bdag cag bde legs bkra shis shog :
yi dam lha yi dngos grub kyis :
bdag cag bde legs bkra shis shog :
ma rgyud mkha' 'gro'i rten 'brel gyis :
bdag cag bde legs bkra shis shog :
chos skyong srung ma'i drag rtsal gyis :
bdag cag bde legs bkra shis shog :
hrI:
rkang gnyis gtso bo 'dren pa'i mchog :
sangs rgyas rnams kyi bkra shis gang :
deng 'dir bdag cag 'khor bcas la :
nyi zla lta bur 'char bar shog :
hrI:
chags med ye shes mkhyen pa'i bdag :
dam chos rnams kyi bkra shis gang :
deng 'dir bdag cag 'khor bcas la :
nyi zla lta bur 'char bar shog :
hrI:
bsod nams tshogs zhing sprul pa'i sku :
dge 'dun rnams kyi bkra shis gang :
deng 'dir bdag cag 'khor bcas la :
nyi zla lta bur 'char bar shog :
hrI:
rgyal ba kun 'dus sgrub pa'i chos :
mthong thos dran sogs gang yang rung :
bde chen zhing du skyes nas kyang :
rdo rje 'dzin pa'i sa thob shog :
mang ga laM swasti tiSh+Tha badzrA ya swA hA:[  \u0f88   ]e ma ho :
bdag 'dra pad+ma 'byung gnas kyis :
ma 'ongs snyigs ma lnga bdo'i dus :
bod phrug skal ldan don ched du :
rgyal ba kun 'dus sgrub thabs 'di :
sangs rgyas kun 'dus thugs rje che :
dam chos kun 'dus thugs rje myur :
chos skyong kun 'dus mthu rtsal ldan :
tshe 'dir tshe ring longs spyod rgyas :
phyi ma rnga yab gling du skye :
'di nyid gang zag 'ga' zhig gis :
bsgrubs shing nyams su blangs gyur na :
pad 'byung bdag gi byin rlabs 'jug :
yi dam lha yis dngos grub ster :
dam can chos skyong mi 'bral 'grogs :
skal ldan byang chub sems dpa'i rigs :
las can bu dang 'phrad par shog :
de dus mi rtag mang du 'byung :
phyi snod 'jig rten mi rtag ste :
dus bzhi 'gyur dang nyin mtshan ldog :
nang bcud sems can mi rtag ste :
rang srog rang gis gcod pa 'byung :
tshe yi tshad kyang mi rtag ste :
nyi shu lon nas mar la rgud :
sgyu lus phung po mi rtag ste :
dus min 'chi ba bzlog par dka':
dam sri mi bdun sprul pa yis :
bod khams yongs la dkrugs shing byed :
dmag 'khrug mtshon cha'i bskal pa dar :
pho gdon rgyal po 'khrugs pa'i rgyus :
mi phyed smyon par 'gro ba yong :
mo gdon ma mo 'khrugs pa'i rgyus :
nad kyi na bun sprin ltar 'thibs :
klu gnyan sa bdag 'khrugs pa'i rgyus :
yan lag zha grum sad ser 'byung :
de tshe bdud sprul so bdun 'byung :
la la che btsan dag la sprul :
lus la khrag gi sbal ba dod :
la la dge sbyong gzugs su brdzus :
dpral bar sha mtshan cho lo ris :
de dag rnams kyis bar du gcod :
srog la rgol ba byung gyur na :
de dus mthu dang nus rtsal sprugs :
thugs gter yid bzhin nor bu 'di :
pad+ma bdag gi thugs bcud de :
zab rgya che ba 'di las med :
skyes bu shes rab can gcig gis :
bslu ba med par thon par shog :
sa ma ya thugs rgya rda thim :
bdag 'dra dbyangs can gyi sprul pa ye shes mtsho rgyal gyis slob dpon chen pos gsungs ltar ne ring seng ge rdzong du bris te 'gyur ba med pa'i rgya drug btab ste :
mthu dang rdzu 'phrul gyi ngang nas dus dang rten 'brel 'ga' zhig gis khams phyogs kyi mtsho la sbas pa'o :
bka' 'di srog bdud gza' dang rgyal pos srungs shig :
du la tri sa ma ya ha na ha na rak+Sha rak+Sha :
bstan bshig dam log gter rdzun mA ra ya nan nan :









zhes pa 'di ni sprul pa'i sku mchog rol pa'i rdo rjes chu pho rta yi lo hor zla lnga pa'i dus tshes khyad par can yar ngo'i tshes bcu'i nyin par slob dpon chen po pad+mA ka ras lung bstan pa bzhin du dge bsnyen rdo rje rgyal mtshan gyis gter sgrom phyag tu phul /
khrom gter du spyan drangs /
de'i nyer gsum la grub pa'i bsti gnas phun tshogs rab brtan du zhal rang bye nyid du byung ba sogs ngo mtshar mtha' yas snang ba'i shog ser dkyus mtho do sor do dang /
zhing sor gsum bla shog rin po che las grub pa /
mkha' 'gro ye shes mtsho rgyal gyi brda' yi yi ge phyag bris su mdzad pa nyid las gter ston nyid kyis gsungs bzhin bris pa'i yi ge pa ni rig 'dzin ming can gyis bgyis pa'o //

//
