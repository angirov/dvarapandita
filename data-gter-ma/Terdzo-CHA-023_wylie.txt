@#//
tshe sgrub gsang ba 'dus pa'i las byang pad+ma'i phreng ba kha skong bcas phyi sgrub rang lugs bklag chog tu bkod pa 'chi med go cha zhes bya ba bzhugs so //
na mo gu ru a pa ri mi tA A yur+dz+nyA na ya /
mi 'gyur rtag pa 'chi med rdo rje'i sku /
khyab bdag bla ma pad+ma tshe dpag med //
gzhom med srog gi thig ler rtag bzhugs la //
tshe dbang ye shes byin chen dbab tu gsol //
gang de'i sgrub thabs bye ba brgya stong bcud //
'brel tshad tshe dbang dngos grub ster ba la //
'chi med mgon po dngos su byon 'dra ba //
'dir 'jug skal ldan snying gi bdud rtsir spel //
bod yul sa 'og kun gyi gter gcig
/lho gter rin chen 'bras bu'i yang snying /
zab chos 'dus pa skor bzhi'i ya gyal /
tshe sgrub gsang ba 'dus pa zhes 'chi med bdud rtsi'i nying khu ltar snyan par grags shing don la gnas pa 'di la phyi nang gsang ba yang gsang phul phyin dang bcas pa'i sgrub thabs kyi rim par bzhugs pa thams cad kyi rtsa ba las byang pad+ma'i phreng ba 'di nyid dngos bstan phyi sgrub yin pas de'i rang lugs ltar nyams su len pa la'ang spros bcas che chung gnyis su yod pa'i spros bcas che ba sgrub chen ltar byed na sgrub khog dang sbyar ba'i phyag len gzhan du shes par bya zhing /
'dir spros bcas chung ba sgrub mchod dkyus ma dang /
dbang skur sogs kyi dbang du byas nas don gsum gyis bstan te /
sbyor ba /
dngos gzhi /
rjes kyi bya ba'o //
dang po la khyad par lnga ste /
thog mar brgyud pa'i khyad par dbang lung bsnyen sgrub bar ma chad cing dam sel gyi skyon med pa /
tshe dang sgrub pa mthar phyin pa'i bla ma las 'di'i smin grol nod do //
gnyis pa sgrub pa po'i khyad par gsang sngags spyi dang khyad par 'di'i sgos kyi dam tshig la gnas shing ring 'tsho don gnyer la brtson pa dang ldan pa'o //
gsum pa gnas kyi khyad par nyi zla 'char snga zhing thal phyi la chu rgyun ma chad par 'babs pa /
rtsi shing nags tshal mthug pa sogs rgyas pa'i gnas kyi mtshan nyid tshang ba dang /
grub thob gong mas byin gyis brlabs la dben zhing nyams dga' ba'i gnas brten /
g.yul 'gyed dang phung shul sogs rnam pa kun tu spang bar bya'o //
bzhi pa dus kyi khyad par ra ba bzhi'am khyad par nyi ma byang bgrod kyi yar ngo'i cha /
spen snar gyi 'grub sbyor sogs gza' skar dge zhing shis pa'i tho rangs sam snga dro'i char dbu 'dzug go
/lnga pa yo byad bsham gyi khyad par ni /
gnas khang byi dor byas shing rgyan bkod bag dro ba'i gung du spyi dang khyad par gyi rten ci 'byor bkram /
go yul 'grigs na sgrub pa po kha nub bam byang du phyogs pa legs pas /
de dang zhal sprod 'byung ba'i stegs gtsang ma gru bzhi par ras bris kyi dkyil 'khor lte ba dmar po'i mthar dkar dmar mthing gsum gyi mu khyud /
de rgyab pad+ma 'dab bzhi /
de rgyab 'dab bzhi zur bzhi rin po ches mtshan pa /
de rgyab 'dab bzhi zur bzhir sna tshogs rdo rje'i rwa g.yas g.yon gnyis gnyis mngon pa /
de rgyab 'dab lnga mtshams su me tog gis spras pa /
de rgyab rtsig pa sgo rta babs sogs zhi dkyil spyi 'gre'i mthar pad+ma rdo rje rin po che 'od lnga'i mu khyud rnams kyis rim par bskor ba /
pad+ma rnams mdzes tshon dang spro na lha gnas rnams su gtso bo la sku
/'khor la phyag mtshan /
phal pa la sa bon nam thig le rang mdog bkod pa bting /
ras  bris ma 'byor na maN+Dal la tshom bu lha grangs bkod /
gang ltar de dag gi dbus su rin po che'i bum pa tshad ldan gas chag med pa mgul chings dmar pos spras pa'i nang du chang gi nying khu bur sbrang 'o ma mar gyi ril bu lha grangs sam grangs med blugs /
dbang rkyang tsam gyi skabs su spyi 'gre'i bum rdzas blugs kyang chog
/kha rgyan yang 'bras bu can gyi shing 'byor na legs /
de mnyam gtso 'khor yongs rdzogs gsungs kyang gtso bo'i sku gzugs kyi tsaka li tsam btsugs shing /
gzungs thag rdo rje dang bcas pa'i steng du rkang gsum lta bur rin po che'i snod gas chag med par tshe gtor g.yang zhag 'khyil ba ni /
'bru dkar phye ma spod ldan gar chang gis sbrus te /
'og nyi ma'i dkyil 'khor /
de steng mtha' skor bags kyis mtho la rim pas chung ba'i zlum po bzhi brtsegs /
de steng zla ba'i dkyil 'khor mtha' skor mu tig phreng ba drwa ba ris su yod pa'i steng du pad gtor zlum brjid rin chen 'bar ba'i dbyibs can /
khor yug steng 'og thams cad tshe ril gyis bskor zhing kha dog dmar po rgyan spros gzab rgyas byas pa bsham /
gzhung gi dgongs par tshe nas kyi steng du tshe chang /
de nang tshe 'bras zhes mar gyi ril bu bsgrub bya'i grangs mnyam blugs pa yin yang /
da lta'i phyag len du g.yas su tshe ril /
g.yon du tshe chang /
gnyis ka'ang gong mas bsgrubs pa'i dam rdzas dang mngar gsum bsres la /
tshe nas dkar mo bslad med sder ma re re'i steng du bzhag
/rgyab tu tshe mda' bya rgod ma chag gas med pa dar sna lnga dang gser g.yu dung gsum bal gtsang ma'i srung skud dung shwa btags pa btsugs /
de rgyab phyogs bzhir phrin las bzhi'i 'brang rgyas /
mtshams bzhir mda' dar dkar mthing dmar ljang bzhi /
de dag gi mdun du sman raka gtor gsum /
dbang dang sgrub pa'i skabs su byang shar du mtshams 'dzin me tog nas brtsam chu gnyis nyer spyod bskor bsham dang /
dkyus la phreng tshar du bsham /
sgrub pa'i skabs bskor bsham dang phreng tshar cha gnyis bshams nas phreng tshar kha gso bar bya /
bka' srung gtor ma'ang phyag rgyun ltar rgyun bzhag bca'/
dbang chen gyi skabs su tsakli sogs dbang rdzas rnams kyang dbang gzhung ltar bkod /
sngon 'gro bgegs gtor /
tshogs dang bka' srung 'bul gtor dkar dmar gnyis /
chad brtan /
rol mo'i bye brag
/las bum mam bsang chu /
mda' dar /
nyer mkho'i yo byad rnams grabs su tshud par bya'o //
gnyis pa dngos gzhi phrin las kyi gzhung bsrang ba la /
thog mar brgyud pa'i gsol 'debs gter gzhung mjug bskyed ma btang /
de nas skyabs sems yan lag bdun pa dang bcas pa ni /
mdun gyi nam mkhar bla ma tshe dpag med gtso bor gyur pa'i dkon mchog rtsa ba gsum gyi lha tshogs sprin gtibs pa ltar gsal bar gyur /
hrI:
bla ma tshe dpag med pa dang :
tshe dbang rig pa 'dzin rnams la :
sgo gsum gus pas skyabs su mchi :
'gro ba sems can kun don du :
'chi med tshe la dbang ba yi :
rig 'dzin thob par sems bskyed do :
mi 'gyur rtag pa rdo rje'i sku :
tshe bdag rnams la phyag 'tshal lo :
'jig rten dang ni 'das pa yi :
bcud rnams ma lus mchod par 'bul :
srog bcad la sogs mi dge'i las :
nyams chag sdig sgrib mthol lo bshags :
'chi med tshe dbang sgrub la sogs :
tshogs gnyis rnams la yi rang ngo :
bdag sogs sems can thams cad kyi :
tshe yi bar chad sel bar bskul :
'khor ba ji srid ma stongs bar :
mya ngan mi 'da' bzhugs gsol 'debs :
snying po sems can don du bsngo :
yang dag rdo rje'i don rtogs shog :
ces lan gsum brjod /
skabs 'dir nyin dang por bsang chu byin rlabs ni /
las bum gyi nang du'am /
bsang chu'i steng du pad nyi'i gdan la khro bo bdud rtsi 'khyil pa ljang ser rgya gram dang sdigs mdzub mdzad pa khro bo'i chas thams cad dang ldan pa gsal bar gyur /
de la dmigs te /
oM a mr-ita kun+d+ha lI tshin+d+ha tshin+d+ha hU~M phaT:
brgya rtsa bzla /
lha 'od du zhu bas dag byed kyi bdud rtsi nus pa dang ldan par gyur /
ces mos la thog mtha' kun tu bsang gtor thams cad de yis bya'o //
de nas 'byung gtor btang ba la nga rgyal bzung ba ni /
oM badzra kro d+ha ha ya grI ba hU~M phaT/
rang nyid skad cig gis dbang chen he ru ka dmar po dbyug to bsnams shing sdigs mdzub mdzad pa rta skad stong gsum khengs par sgrog cing gar dgu'i nyams dang ldan pa'i skur gyur /
gtor ma a mr-itas bsang /
swa b+hA bas sbyang /
stong pa'i ngang las b+h+rU~M las yid dang mthun pa'i snod rnams su khaM las gtor ma 'dod pa'i yon tan lnga dang ldan pa so so'i spyod yul bzhin du 'char bar gyur /
a kA ro lan gsum gyis byin brlab /
hU~M/
phyogs bzhi mtshams bzhi steng 'og thams cad dang //
sa 'og sa steng sa blar rgyu ba yi //
bgegs dang log 'dren lan chags 'byung po'i tshogs //
bgegs 'dul khro rgyal 'bar ba'i bka' byung gis //
skad cig yud tsam gyis ni 'dir 'dus shig
/bdag gis bsgo ba'i bka' la nyan par byos //
oM badzra TA ki hU~M dzaH
dzaHhU~M baM hoH
oM badzra aM ku sha dzaH
zhes bgegs 'gugs /
oM sarba bi g+h+nAM sa pa ri wA ra i daM ba liM ta kha kha khA hi khA hi /
lan gsum /
ar+g+haM puSh+pe sogs /
shab+da pra tIts+tsha swA hA/
hU~M/
nyon cig bgegs dang lan chags 'byung po'i tshogs //
tshe rabs las kyis mnar ba'i lan chags rnams //
'dod yon glud dang gtor mas tshims par byos //
gnas skabs rkyen gyis bsgyur pa'i gdon bgegs rnams //
gtor kyu chang bu mar me zhal zas dang //
'bras chan 'bras bu sha chang la sogs pas //
tshims par gyis la rang rang gnas su dengs //
gal te mi 'gro 'di ru 'tshe byed na //
ye shes rol pa'i khro rgyal rab khros nas //
rdul phran phra mo bzhin du brlag par byed //
sarba big+h+nAM gats+tsha /
zhes bgegs gtor dor la bka' bsgo ba ni /
hU~M:
nyon cig log 'dren bgegs kyi tshogs :
byang chub bsgrub la mi dga' zhing :
lus sems sbyor ba ngan pa yis :
mi la gnod cing 'tshe byed pa :
tshe la rku zhing srog la 'jab :
gshed dang lcag dang bla khyer byed :
'byung po'i rigs ni gang yang rung :
bgegs rigs stong phrag brgyad cu dang :
byis pa'i gdon chen bco lnga dang :
nad yams dal gyi bdag mo sogs :
tshe dang srog la gnod byed pa'i :
bdud sde dpung bcas phyir dengs shig :
lan chags glud gtor byin nas kyang :
bsgo ba'i bka' la mi nyan na :
dbang chen khros pa'i nga rgyal gyis :
rta skad mtsher zhing mtshon chas gtub :
rdo rje 'dzin yang 'jigs nus na :
bgegs tshogs rnams la smos ci dgos :
lus ngag thal bar brlag nas kyang :
sdug bsngal nyams su myong bar 'gyur :
de bas ma rungs gdug pa'i tshogs :
skad cig nyid la phyir dengs shig :
ces dang hU~M bzhi'i sngags sham du /
tshe dang srog la bar du gcod pa'i 'byung po thams cad uts+tsha ta ya hU~M phaT:
mtshams bcad pa ni /
hU~M:
nga ni 'bar ba dbang gi sku :
sku gsung thugs kyi sprul pa las :
khro bo'i tshogs kyis nam mkha' gang :
khro mo'i tshogs kyis sa gzhi gang :
phyogs mtshams mtshon cha'i 'khor lo bskor :
me ni srid gsum khyab par 'bar :
dregs shing gdug pa su yod kyang :
nga yi bka' las 'da' ma byed :
oM hrIHbadzra kro d+ha h+ya grI ba badzra tsakra tig+na karma kI la ya dz+wa la raM hU~M phaT:
byin dbab pa ni /
spos rol dbyangs dang mda' dar g.yab la /
hU~M:
byin chen ngo mtshar mchog gi gnas :
tshe la dbang ba'i dkyil 'khor 'dir :
bcom ldan mgon po tshe dpag med :
tshe yi lha mo mgyogs ma dang :
pho nya sprul pa yang sprul bcas :
phyogs bcu nam mkha'i mtha' mnyam nas :
'khor 'das kun gyi tshe dang dpal :
bkrag mdangs gzi brjid kun bsdus nas :
gnas mchog 'di ru byin phob cig :
tshe dang dpal gyi 'od zer 'bar :
dkyil 'khor rdzas la byin chen phob :
rnal 'byor bdag la dbang chen skur :
hU~M b+h+rU~M badzra A yu she hU~M A:
A we sha ya a A:
mchod gtor byin brlab ni /
hrI:
gsang 'dus tshe yi dkyil 'khor du :
phyi nang gsang ba'i mchod tshogs rnams :
snang srid thams cad yongs bkang nas :
gus pas 'bul gyis bzhes su gsol :
oM badzra puSh+pe AHhU~M:
oM badzra d+hU pe AHhU~M:
oM badzra A lo ke AHhU~M:
oM badzra gan+d+he AHhU~M:
oM badzra nai wid+ya AHhU~M:
oM badzra shab+da AHhU~M:
oM AHhU~M sarba pany+tsa a mr-ita hU~M hrIHThA:
oM AHhU~M ma hA ba liM ta te dzo ba liM ta ba la ba ti gu h+ya sa ma ye swA hA:
oM AHhU~M ma hA rak+ta dz+wa la maN+Da la hU~M hrIHThA:
oM bo d+hi tsit+ta ga Na gu h+ya sarba pU dza AHhU~M:
sngags lan gsum brjod /
bshags pa bya ba ni /
hU~M:
bla ma yi dam mkha' 'gro dang :
tshe lha rgyal ba 'khor bcas dgongs :
bdag cag lus ngag yid gsum gyis :
mi dge nyams chag 'gal 'khrul bshags :
badzra sa ma ya shud+d+he aH:
de nas rten brten pa'i dkyil 'khor bskyed pa la lugs 'dir 'dzab khang dbye ba mi mdzad pas /
blo rab kyis snang srid lha dang gzhal yas rang byung lhun grub kyi tshul du gsal 'debs pa dang /
'bring pos bdag mdun sems nyid kyi rnam rol tsam du shes pas thams cad chabs cig dkyil 'khor gcig tu bsgom pa dang /
tha mas tshig ris gcig gis bdag bskyed dang mdun rten dbang dang sgrub rdzas kyi go sar yang dkyil 'khor so sor mos par bya ste /
de la gzhal yas khang bskyed pa ni /
hU~M:
stong pa chen po cho 'phrul che :
gsang chen yum lnga'i mkha' klong nas :
eHyaMHraHsuMHkeMHraMHlas :
'byung ba chen po lnga ru shar :
sra brtan rdo rje'i ri rab steng :
pad+ma rin chen rdo rje dang :
'khor yug 'od kyi drwa bar gsal :
rin chen sna lnga'i rtsig pa la :
'gyur med rdo rje'i rgya yis gdab :
gru chad sgo khyams rgyan rnams rdzogs :
rta babs chos 'khor gdugs tog mdzes :
pho brang mnyam yangs 'od du 'bar :
phyi gsal nang gsal dri ma med :
ngo mtshar rgyal ba'i pho brang gsal :
b+h+rU~M dz+nyA na tsakra maN+Da la hU~M:
de nas lha bskyed pa ni /
hU~M:
rang bzhin lhun grub dkyil 'khor dbus :
rma bya nyi zla pad+ma'i steng :
yi ge hrIHyi 'phro 'du las :
tshe yi bdag po sku mdog dmar :
mnyam gzhag tshe yi bum pa 'dzin :
rin chen rgyan rdzogs cod pan can :
gos dkar yum dang gnyis med 'khril :
dmar ser gzhon tshul bde ba rgyas :
tshe mda' g.yas la tshe bum g.yon :
bde chen yab dang gnyis med 'khril :
tshe dang dpal gyi 'phro 'du gsal :
shar du lA se dkar mo la :
lho ru mA le sngon mo bskyed :
nub tu gIrtI dmar mo ste :
byang tu nIrtI ljang gu bskyed :
de yi phyi rim khor yug la :
shar phyogs dkar mo mgyogs ma ste :
lho phyogs sngon mo rgyas ma'i tshul :
nub phyogs dbang gi mgyogs ma dmar :
byang phyogs las kyi mgyogs ma ljang :
de yi phyi rim pad+ma dang :
mi 'gyur rdo rje'i zur bcas la :
shar du lcags kyu lhor zhags pa :
nub tu lcags sgrog byang dril bu :
tshe yi lha mo mgyogs mar bcas :
de yi phyi rim pad+ma lnga :
me tog mdzes pa'i 'dzum bcas la :
tshe bdag rgyal ba rigs kyi yum :
shar du kun bzang mA ki dkar :
lho ru sangs rgyas spyan ma ser :
nub tu na bza' dkar mo dmar :
byang du dam tshig sgrol ma ljang :
de ltar gtso 'khor lha rnams dang :
gzhan yang tshe lha rig 'dzin tshogs :
nyi ma dang ni 'od zer bzhin :
tshe yi 'phro 'du 'od zer can :
lhun grub 'gyur ba med par bsgom :
oM A yu sarba ta thA ga ta dz+nyA na mu dra sa ma ya dza dza :
de nas tshe mda' rol mo dang bcas te spyan 'dren pa ni /
hU~M:
nub phyogs bde chen dag pa'i zhing :
'gyur ba med pa'i pho brang nas :
rigs bdag tshe yi mgon po ni :
tshe yi lha mo mgyogs ma dang :
pho nya sprul pa yang sprul bcas :
rnal 'byor bdag cag sgrub pa pos :
tshe yi dngos grub bsgrub bya'i phyir :
thugs dam dbang gis spyan 'dren na :
thugs rje'i dbang gis byon nas kyang :
dam tshig gsang ba'i dkyil 'khor 'dir :
gnyis med bzhugs su gsol ba ni :
nyi zla pad+ma'i gdan steng du :
dgyes pa'i tshul du bzhugs nas kyang :
sgrub mchog bdag la dngos grub stsol :
A yu sarba ta thA ga ta sa ma ya tiSh+Tha lhan :
phyag 'tshal ba ni /
hU~M:
deng gi gnas mchog dam pa 'dir :
tshe yi lha tshogs 'khor bcas la :
bdag cag lus ngag rab dad pas :
rtag par rgyun gyis phyag bgyi 'o :
a ti pU ho :
pra ti dza ho :
de nas phyi nang sman gtor rak+ta la sogs mchod pa ni /
hU~M:
tshe yi bdag po gtso 'khor lo :
me tog bdug spos mar me dri :
zhal zas sil snyan la sogs dang :
gzugs sgra dri ro reg bya chos :
sbyor sgrol tan gan rmad du byung :
ngo mtshar mchog gi a mr-ita :
dam rdzas gtor chen 'dod yon tshogs :
dug gsum rak+ta dza gad chang :
mchod pa'i bye brag dpag med ni :
mdzes pa'i lha mo bcu drug gis :
sa gzhi khyab pa'i gar byed cing :
nam mkha' khyab pa'i phyag rgya bsgyur :
rdo rje'i glu yis bskul nas kyang :
tshe yi dkyil 'khor lha tshogs la :
tshe yi dngos grub stsol phyir 'bul :
a la la ste bzhes su gsol :
oM badzra A yu she :
puSh+pe :
d+hU pe :
A lo ke :
g+han+d+he :
nai bid+ya :
shab+da pU dza ho :
sarba pany+tsa a mr-ita :
ma hA ba liM ta :
bo d+hi tsit+ta ga Na gu h+ya :
ma hA rak+ta :
ma hA mu dra dz+nyA na sarba pany+tsa pU dza khA hi khA hi :
zhes phyi nang gcig dril du 'bul lo //
bstod pa ni /
hU~M:
bcom ldan tshe bdag yab yum ni :
dmar gsal dri med tshe bum 'dzin :
mkha' dang mnyam pa'i sku mnga' ba :
tshe dpag med la phyag 'tshal bstod :
hU~M:
shar gyi tshe bdag chen mo ni :
dkar mo tshe yi bum pa 'dzin :
shar gyi phyogs nas tshe yi bdag :
lA se dkar mor phyag 'tshal bstod :
hU~M:
lho yi tshe bdag chen mo ni :
sngon mo tshe yi bum pa 'dzin :
lho yi phyogs nas tshe yi bdag :
mA le sngon mor phyag 'tshal bstod :
hU~M:
nub kyi tshe bdag chen mo ni :
dmar mo tshe yi bum pa 'dzin :
nub kyi phyogs nas tshe yi bdag :
gIrtI dmar mor phyag 'tshal bstod :
hU~M:
byang gi tshe bdag chen mo ni :
ljang mo tshe yi bum pa 'dzin :
byang gi phyogs nas tshe yi bdag :
nIrtI ljang mor phyag 'tshal bstod :
hU~M:
ri rab chen po'i shar phyogs nas :
lus 'phags gling la dbang sgyur zhing :
dri za la sogs tshe bdag mo :
dkar mo mgyogs mar phyag 'tshal bstod :
hU~M:
ri rab chen po'i lho phyogs nas :
'dzam bu gling la dbang sgyur zhing :
grul bum la sogs tshe bdag mo :
sngon mo mgyogs mar phyag 'tshal bstod :
hU~M:
ri rab chen po'i nub phyogs nas :
ba lang spyod la dbang sgyur zhing :
klu dbang la sogs tshe bdag mo :
dmar mo mgyogs mar phyag 'tshal bstod :
hU~M:
ri rab chen po'i byang phyogs nas :
sgra mi snyan la dbang sgyur zhing :
gnod sbyin la sogs tshe bdag mo :
ljang mo mgyogs mar phyag 'tshal bstod :
hU~M:
khams gsum kun gyi tshe bdag ni :
shar phyogs zhi ba'i las mdzad cing :
dkar mo lcags kyu phrin las ma :
shar gyi sgo mar phyag 'tshal bstod :
hU~M:
dus gsum kun gyi tshe bdag ni :
lho phyogs rgyas pa'i las mdzad cing :
ser mo zhags pa phrin las ma :
lho yi sgo mar phyag 'tshal bstod :
hU~M:
srid gsum kun gyi tshe bdag ni :
nub phyogs dbang gi las mdzad cing :
dmar mo lcags sgrog phrin las ma :
nub kyi sgo mar phyag 'tshal bstod :
hU~M:
sku gsum kun gyi tshe bdag ni :
byang phyogs drag po'i las mdzad cing :
ljang mo dril bu phrin las ma :
byang gi sgo mar phyag 'tshal bstod :
hU~M:
de bzhin rigs kyi lha mo ni :
nam mkha'i khams la dbang yang sgyur :
sku mdog mthing nag 'od zer 'bar :
phyag 'tshal kun tu bzang mo la'o :
hU~M:
rdo rje'i rigs kyi lha mo ni :
'byung ba chu la dbang yang sgyur :
sku mdog dkar mo 'od zer 'bar :
phyag 'tshal yum chen mA ki la'o :
hU~M:
rin chen rigs kyi lha mo ni :
'byung ba sa la dbang yang sgyur :
sku mdog ser mo 'od zer 'bar :
phyag 'tshal sangs rgyas spyan ma la'o :
hU~M:
pad+ma rigs kyi lha mo ni :
'byung ba me la dbang yang sgyur :
sku mdog dmar mo 'od zer 'bar :
phyag 'tshal na bza' dkar mo la'o :
hU~M:
las rigs kyi lha mo ni :
'byung ba rlung la dbang yang sgyur :
sku mdog ljang la 'od zer 'bar :
phyag 'tshal dam tshig sgrol ma la'o :
de nas tshe bskul ba ni sbyar spos dang gu gul bsreg
/mda' dar g.yab cing dbyangs dang bcas te /
hU~M:
bcom ldan mgon po tshe dpag med :
sku ni nam mkha'i rdul bag med :
mkha' dang mnyam pa'i sku mnga' ba :
'gyur ba med pa rdo rje'i sku :
sku mdog dmar la 'od zer 'bar :
phyag g.yas rdo rje tshe dar bsnams :
g.yon pas tshe yi bum pa 'dzin :
gsang ba'i yum mchog gos dkar mo :
tshe bum bsnams nas gnyis med 'khril :
yang gsang thugs kyi gwa 'u nas :
snying pos thugs kyi A yuHstsol :
mgon pos tshe bzhag gnas 'dir lags :
bdag cag tshe srog brtan par mdzod :
de nas bsnyen 'dzab bzla ba'i thog mar /
rigs 'dus gtso bo'i sgom bzlas ni /
bdag nyid tshe dpag med kyi thugs kar nyi zla'i gwa'u kha sbyor gyi nang du sems kyi ngo bo hU~M dmar gsal /
de'i zhabs kyu'i nang du tshe'i ngo bo aHdkar gsal /
de'i dpung pa'i nang du srog gi ngo bo nr-iHdmar ljang /
de'i mthar oM gu ru A yuHsogs dang /
de rgyab hU~M b+h+rU~M badzra sogs /
rigs lnga'i snying po 'bru brgyad rnams kyis 'khor bar bsgom /
mdun bskyed kyi dkyil 'khor dang bum lha'i thugs kar yang de bzhin du bsgom /
bum par a nr-i ma bskyed kyang chog
/de nas gzungs thag snying gar bzung la /
thugs ka'i sngags phreng de las 'od zer 'phros gzungs thag la brgyud nas yum lnga'i thugs kar phog
/thugs dam gyi rgyud bskul /
de rnams kyi thugs ka'i sngags phreng las 'od zer phyogs bcur 'phros pas 'jig rten gyi khams thams cad tshe'i rang bzhin nr-iHdang /
aHdang /
hU~M gsum gyi ngo bor bkrag me re re /
snod bcud thams cad 'od du zhu nas khengs te /
tshur 'ub 'ub bsdus pas bum pa 'bru gsum gyis mer mer du gang /
bdag la yang thim pas thugs ka'i 'bru gsum bkrag mdangs dang ldan par bsgom /
tshe yi lha tshogs thams cad kyang g.yas thams cad na tshe'i mda' dar rigs lnga /
g.yon thams cad na tshe'i bum pa bsnams par bsgoms la /
oM gu ru A yuHsid+d+hi hU~M hrI:
a mA ra Ni dzI wan ti ye swA hA:
zhes gtso bo'i sngags ci nus bzla /
de nas thugs rdo rje rigs kyi sgom bzlas ni /
bdag mdun gyi thugs ka'i 'bru brgyad las 'od zer 'phros pas /
phyogs bcu'i rgyal ba thugs rdo rje'i rigs thams cad dang /
'byung ba nam mkha'i dwangs ma dang 'khor 'das kyi bcud thams cad aHnr-iHhU~M gsum gyi rnam par ting nge 'dzin gsal bar dbugs kyi rta la tshur drangs te /
shangs rlung sgrom las kyang hU~M 'phros /
'bru gsum dang khyad par du nr-iH'khyams pa /
rang gi bla tshe yar ba /
gdon gyis khyer ba thams cad dbang du bsdus shing bkug la bdag dang bum pa la yang yang bstim zhing /
rang lus dang bum pa khengs shing khyad par du rang gi nyi zla'i gwa'u'i bar du srog rten 'bru gsum la thim pas bkrag mdangs gzi brjid dang ldan par bsgoms la /
hU~M b+h+rU~M badzra A yuHshe hU~M A:
zhes brgya rtsa las mi nyung ba ci 'grub bzla /
de nas sku bde gshegs rigs kyi sgom bzlas ni /
bdag mdun gyi thugs ka'i 'bru brgyad las 'od zer 'phros pas /
phyogs bcu'i rgyal ba sku de bzhin gshegs pa'i rigs thams cad dang /
'byung ba chu dang /
chu bo chen po dang /
chu bran dang /
lteng ka dang /
rgya mtsho chen po nas chu srin la sogs pa'i bcud thams cad aHnr-iHhU~M gsum gyi rnam par /
ting nge 'dzin gsal bar\u0f8e
zhes sogs gong gis 'gres te /
oM b+h+rU~M badzra A yuHshe hU~M A:
zhes bzla /
de nas yon tan rin chen rigs kyi sgom bzlas ni /
bdag mdun gyi thugs ka'i 'bru brgyad las 'od zer 'phros pas /
phyogs bcu'i rgyal ba yon tan rin po che'i rigs thams cad dang /
'byung ba sa yi bcud /
ri rab /
ri bran /
gangs ri /
sman ri /
rtsi shing nags tshal gyi bcud thams cad aHnr-iHhU~M gsum gyi rnam par /
ting nge 'dzin gsal bar\u0f8e
sogs gong ltar /
swA b+h+rU~M badzra A yuHshe hU~M A:
zhes bzla /
de nas gsung pad+ma rigs kyi sgom bzlas ni /
bdag mdun gyi thugs ka'i 'bru brgyad las 'od zer 'phros pas /
phyogs bcu'i rgyal ba gsung pad+ma'i rigs thams cad dang /
'byung ba me'i bcud /
ye shes kyi me dang /
nyi ma la sogs pa'i bcud thams cad aHnr-iHhU~M gsum gyi rnam par ting nge 'dzin gsal bar\u0f8e
sogs gong bzhin /
AM b+h+rU~M badzra A yuHshe hU~M A:
zhes bzla /
de nas phrin las karma rigs kyi sgom bzlas ni /
bdag mdun gyi thugs ka'i 'bru brgyad las 'od zer 'phros pas /
phyogs bcu'i rgyal ba phrin las kyi rigs thams cad dang /
'byung ba rlung gi bcud thams cad aHnr-iHhU~M gsum gyi rnam par ting nge 'dzin gsal bar\u0f8e
sogs 'gre
/hA b+h+rU~M badzra A yuHshe hU~M A:
zhes bzla /
thun mthar tshe 'gugs pa ni /
bdag mdun gtso bo yab yum gyi sbyor mtshams nas 'od zer phyogs bcur 'phros pas 'jig rten gyi khams thams cad tshe'i bcud kyis gang bar bsgom /
tshe'i pho nya lha mo bzhi /
mgyogs ma bzhi dang /
sgo ma rnams kyis rang rang gi bum par tshe'i bcud thams cad bsdus shing dkyil 'khor gyi bum par sib rug rug blug ste chil gyis gang nas rnal 'byor pa bdag la yang sngags sgra ti ri ri dbang bskur /
bum bcud spyi bor blugs pas lus dkar ltem gyis gang /
dwangs ma thams cad snying ga'i nr-iHla thim pas bkrag mdangs dang ldan par bsgom /
mda' dar g.yab la /
hU~M:
shar gyi phyogs nas tshe 'gugs ma :
lA se dkar mo tshe yi bdag :
phyag na tshe yi bum pa bsnams :
bum pa'i rang bzhin gzhal yas khang :
gzhal yas khang la phyi nang med :
bum pa'i kha rgyan dpag bsam shing :
bum pa'i mgul chings le brgan dar :
bum pa'i gzungs thag lu gu rgyud :
lu gu rgyud la pad+mo'i phreng :
shar gyi phyogs nas tshe khug cig :
hU~M:
lho yi phyogs nas tshe 'gugs ma :
mA le sngon mo tshe yi bdag :
phyag na tshe yi bum pa bsnams :
bum pa'i rang bzhin gzhal yas khang :
gzhal yas khang la phyi nang med :
bum pa'i kha rgyan dpag bsam shing :
bum pa'i mgul chings le brgan dar :
bum pa'i gzungs thag lu gu rgyud :
lu gu rgyud la pad+mo'i phreng :
lho yi phyogs nas tshe khug cig :
hU~M:
nub kyi phyogs nas tshe 'gugs ma :
gIrtI dmar mo tshe yi bdag :
phyag na tshe yi bum pa bsnams :
bum pa'i rang bzhin gzhal yas khang :
gzhal yas khang la phyi nang med :
bum pa'i kha rgyan dpag bsam shing :
bum pa'i mgul chings le brgan dar :
bum pa'i gzungs thag lu gu rgyud :
lu gu rgyud la pad+mo'i phreng :
nub kyi phyogs nas tshe khug cig :
hU~M:
byang gi phyogs nas tshe 'gugs ma :
nIrtI ljang gu tshe yi bdag
phyag na tshe yi bum pa bsnams :
bum pa'i rang bzhin gzhal yas khang :
gzhal yas khang la phyi nang med :
bum pa'i kha rgyan dpag bsam shing :
bum pa'i mgul chings le brgan dar :
bum pa'i gzungs thag lu gu rgyud :
lu gu rgyud la pad+mo'i phreng :
byang gi phyogs nas tshe khug cig :
hU~M:
shar phyogs dkar mo shel gyi gzhal yas nas :
dkar mo mgyogs ma tshe yi bum pa 'dzin :
thugs kyi sprul pa dkar mo mgyogs ma 'bum :
rdo rje tshe mchog 'gugs pa'i las mdzod cig :
hU~M:
lho phyogs bai DUr+Ya yi zhing khams nas :
sngon mo mgyogs ma tshe yi bum pa 'dzin :
thugs kyi sprul pa sngon mo mgyogs ma 'bum :
rin chen tshe mchog 'gugs pa'i las mdzod cig :
hU~M:
nub phyogs pad+ma rA ga'i zhing khams nas :
dmar mo mgyogs ma tshe yi bum pa 'dzin :
thugs kyi sprul pa dmar mo mgyogs ma 'bum :
pad+ma tshe mchog 'gugs pa'i las mdzod cig :
hU~M:
byang phyogs in+d+ra nI la'i zhing khams nas :
ljang mo mgyogs ma tshe yi bum pa 'dzin :
thugs kyi sprul pa ljang mo mgyogs ma 'bum :
las rab tshe mchog 'gugs pa'i las mdzod cig :
da rung mgron gal chen la bang chen bsnan pa ltar phyag rgya bzhis bskul te /
hU~M:
khams gsum gnas nas tshe 'gugs ma :
lha mo rdo rje lcags kyu ma :
phyag na bse yi gwa 'u bsnams :
drongs shig drongs shig tshe drongs shig :
hU~M:
dus gsum gnas nas tshe 'gugs ma :
lha mo rdo rje zhags pa ma :
phyag na rin chen zhags pa bsnams :
drongs shig drongs shig tshe drongs shig :
hU~M:
srid gsum gnas nas tshe 'gugs ma :
lha mo rdo rje lcags sgrog ma :
phyag na pad+ma b+han+d+ha bsnams :
drongs shig drongs shig tshe drongs shig :
hU~M:
sku gsum gnas nas tshe 'gugs ma :
lha mo rdo rje dril bu ma :
phyag na g.yu yi gwa 'u bsnams :
drongs shig drongs shig tshe drongs shig :
hU~M:
mgyogs ma rnams kyis tshe drongs la :
byin chen rnams kyis byin phob cig :
dbang chen rnams kyis dbang skur la :
gsang ba bzhi yi rgyas thob cig :
oM b+h+rU~M badzra A yuHshe hU~M:
A yu she dz+nyA na dza dza :
zhes nyer gcig bzla'o //
gong gi lha mo rnams kyis tshe nam mkha'i mtha' dang mnyam pa nas bsdus te /
gtso bo'i bum par sib rug blugs shing /
rnal 'byor pa bdag la'ang dbang bskur pas /
'jig rten dang 'jig rten las 'das pa'i tshe bsod dpal 'byor /
dbang thang /
chos srid /
byin rlabs /
nus mthu thams cad bdag dang dmigs yul sbyin bdag gi snying gar thim pas mi nub pa'i rgyal mtshan /
mi 'gyur ba'i srog shing /
lus rdo rje'i brag ltar sra zhing /
tshe nyi zla dang mnyam par bsam /
de nas tshe sba zhing skal ldan gyi lus la bstim pa ni /
yum lnga'i sprul pas 'jig rten khams kyi tshe bcud thams cad bsdus te tshe lha rgyal ba zhi khro thams cad dang /
lha dang drang srong /
rig 'dzin klu dbang /
'gro ba mi'i srog nr-iHdang /
nam mkha' nyi zla 'byung ba'i bcud thams cad bdag dang bum pa la sib sib thim /
yang 'od du me re re 'dus nas /
ba spu'i bu ga la sib sib thim nas skye 'chi med pa rdo rje'i tshe thob pa'i gding bskyed la /
hU~M:
nam mkha'i dbyings nas tshe 'gugs ma :
de bzhin lha mo kun tu bzang :
rin chen gter gyi bum pa bsnams :
tshe dang bdud rtsis bkang nas kyang :
sems kyi khams nas tshe nyams na :
nam mkha'i khams nas bcud sdus la :
'khor lo 'bar bas rgyas thob cig :
tshe 'di bcol lo srog 'di sdoms :
hU~M:
shar gyi phyogs nas tshe 'gugs ma :
rdo rje'i yum ste mA ma ki :
rin chen shel gyi bum pa bsnams :
tshe dang bdud rtsis bkang nas kyang :
khrag gi khams nas tshe nyams na :
chu yi khams nas bcud sdus la :
rdo rje 'bar bas rgyas thob cig :
tshe 'di bcol lo srog 'di sdoms :
hU~M:
lho yi phyogs nas tshe 'gugs ma :
rin chen yum ste sangs rgyas spyan :
bai DUr+Ya yi bum pa bsnams :
tshe dang bdud rtsis bkang nas kyang :
sha yi khams nas tshe nyams na :
sa yi khams nas bcud sdus la :
rin chen 'bar bas rgyas thob cig :
tshe 'di bcol lo srog 'di sdoms :
hU~M:
nub kyi phyogs nas tshe 'gugs ma :
pad+ma'i yum ste na bza' dkar :
pad+ma rA ga'i bum pa bsnams :
tshe dang bdud rtsis bkang nas kyang :
drod kyi khams nas tshe nyams na :
me yi khams nas bcud sdus la :
pad+ma 'bar bas rgyas thob cig :
tshe 'di bcol lo srog 'di sdoms :
hU~M:
byang gi phyogs nas tshe 'gugs ma :
las rab yum ste dam tshig sgrol :
in+d+ra nI la'i bum pa bsnams :
tshe dang bdud rtsis bkang nas kyang :
dbugs kyi khams nas tshe nyams na :
rlung gi khams nas bcud sdus la :
rgya gram 'bar bas rgyas thob cig :
tshe 'di bcol lo srog 'di sdoms :
de ltar snod bcud tshe'i rang bzhin a nr-iHhU~M gsum nr-iH'khyams pa thams cad bdag dang bum pa la thim :
phyi'i 'byung ba nang gi lus la thim :
tshe sbas bstim rgyas btab pas bkrag mdangs gzi brjid dang ldan par bsgom :
rjes la tshe brtan par byed pa'i snying po 'di brgya'am nyer gcig bzlas so :
hU~M tra tra shag :
mu tra ho :
tiSh+Tha lhan :
ces so :
de nas rdo rje'i tshig 'dis 'gyur med du rgyas gdab ste :
hU~M:
snying po brtan pa mi nub ste :
rdo rje 'chang gi tshe yang tshe :
spros pas khams gsum bkrag mdangs ldan :
bsdus pas lus la gzi mdangs 'bar :
bcings pas rdo rje lu gu rgyud :
brtan pas mi 'gyur rdo rje 'dra :
bdag cag rdo rje'i dam tshig can :
sku gsung thugs kyi tshe mchog stsol :
tshe mchog rdo rje'i don rtogs shog :
skabs 'dir dbyangs gsal yig brgya ye d+har lan gsum gyis kha bskang zhing brtan par byas nas mchod bstod mdor bsdus sam /
dkyus kyi phyag len du /
ye shes lha tshogs sogs kyis stong tshigs 'bul bar mdzad do //
de nas tshe'i lha rnams rdo rje'i tha tshig gis thugs dam gnad nas bskul ba ni /
tshe bdag gtso 'khor tshe'i rig 'dzin rigs kyi lha mo rnams kyis /
dus gsum gyi bde gshegs rgyal ba sras dang bcas pa 'phags tshogs 'jig rten las 'das pa rnams kyi sku'i byin rlabs brgyud /
mgul gyi bum pa /
thugs kyi dpal be'u nas tshe'i dwangs ma /
bcud kyi sa bon /
byin rlabs kyi ngo bo /
ye shes kyi snying po rnams bkug nas rnam par shes pa nr-iHla thim pas bkrag mdangs gzi brjid dang ldan par bsams la /
hU~M:
thugs dam chen po'i dus la bab :
sngon tshe bskal pa'i dang po la :
rdo rje tshe sgrub su yis bsgrubs :
skye 'chi med pa su yis thob :
bgres rgud med pa su yis brnyes :
mgon po tshe dpag med pa dang :
yum mchog gsang ye gos dkar mos :
bde ba can gyi zhing khams su :
skye 'chi med pa'i tshe yang thob :
bgres rgud med pa'i sku mchog brnyes :
khyed kyi thugs dam dus la bab :
rig 'dzin dga' rab rdo rje dang :
mkha' 'gro bde chen rgya mtsho yis :
chu bo chen po dan tig tu :
skye 'chi med pa'i tshe yang thob :
bgres rgud med pa'i sku mchog brnyes :
khyed kyi thugs dam dus la bab :
rig 'dzin shrI siM ha dang :
mkha' 'gro rin chen zhi ba 'tshos :
so sa gling gi dur khrod du :
skye 'chi med pa'i tshe yang thob :
bgres rgud med pa'i sku mchog brnyes :
khyed kyi thugs dam dus la bab :
slob dpon pad+ma 'byung gnas dang :
mkha' 'gro lha lcam man+dA ras :
brag phug mA ra ti ka ru :
skye 'chi med pa'i tshe yang thob :
bgres rgud med pa'i sku mchog brnyes :
khyed kyi thugs dam dus la bab :
paN chen bi ma mi trA dang :
mkha' 'gro dbyings phyug rgyal mo yis :
lhun grub gter gyi dur khrod du :
skye 'chi med pa'i tshe yang thob :
bgres rgud med pa'i sku mchog brnyes :
khyed kyi thugs dam dus la bab :
slob dpon hU~M chen kA ra dang :
bram ze'i bu mo bde ldan mas :
sgrub gnas brag dmar bya khyung du :
skye 'chi med pa'i tshe yang thob :
bgres rgud med pa'i sku mchog brnyes :
khyed kyi thugs dam dus la bab :
gnubs ban nam mkha'i snying po dang :
mkha' 'gro shel dkar rdo rje 'tshos :
lho brag mkhar chu'i sgrub gnas su :
skye 'chi med pa'i tshe yang thob :
bgres rgud med pa'i sku mchog brnyes :
khyed kyi thugs dam dus la bab :
sngon dus tshe yi khungs re bzang :
da lta tshe yi dpal re 'du :
tshe yi lha tshogs thams cad dang :
sgrub pa'i rig 'dzin chen po rnams :
nam mkha'i mtha' dang mnyam pa yi :
snod bcud thams cad tshe ru sdus :
bkra shis bum pa'i nang du skyil :
sgrub mchog bdag la tshe dbang skur :
sku yi sprul pa glog stong 'gyu :
gsung gi sprul pa 'brug stong ldir :
thugs kyi sprul pas tshe bcud sdus :
dri za skul zhing gshin rje sdud :
klu rnams 'dul zhing gnod sbyin khol :
tshe srog brkus pa shul du chugs :
bla tshe nyams pa sor du chugs :
gling bzhi rgya mtsho'i mtha' bskor nas :
tshe yi dngos grub bum par sdus :
dpal dang bsod nams bdag la skyed :
rtags dang mtshan ma bstan pa dang :
rdo rje tshe yi dngos grub stsol :
ces dang :
hU~M:
gsang 'dus tshe yi dkyil 'khor 'dir :
rgyal ba tshe bdag gtso dang 'khor :
dga' rab shrI siM ha dang :
o rgyan chen po bi ma la :
hU~M chen kA ra nam mkha'i snying :
lha dang drang srong la sogs pa'i :
tshe la dbang ba'i rig 'dzin tshogs :
rgyal ba'i dkyil 'khor ma lus la :
lus ngag yid gsum gus pas bstod :
khyed rnams thugs rje'i mnga' dbang can :
bdag cag skal ldan sgrub pa pos :
bstod cing gsol ba btab pa'i tshe :
sku yi byin rlabs lus la stsol :
gsung gi byin rlabs ngag la stsol :
thugs kyi byin rlabs yid la stsol :
sku gsung thugs kyi dkyil 'khor nas :
lus ngag yid gsum byin gyis rlobs :
rdo rje tshe yi dngos grub stsol :
skye shi med pa'i dbang chen skur :
'gyur ba med pa'i byin chen phob :
'byung ba phyi yi bcud sdus la :
rnal 'byor nang gi lus la stims :
lus la gzi mdangs bskyed du gsol :
ngag la nus pa bskyed du gsol :
sems la bde ba bskyed du gsol :
khyed kyi thugs dam dus la bab :
'chi med tshe yi dngos grub stsol :
de nas slob ma la dbang bskur ba'i skabs su 'dir bka' srung gtor 'bul tshogs bsgral bstab yan chad grub nas bdag 'jug gi dbang rgyas bsdus gang rung blangs la dbang bskur tshe 'dzugs sogs dang lhag ma gtang ba sogs mtha' rgyas bya /
sgrub mchod dkyus la ting nge 'dzin gyi dbang blang ba ni /
oM AHhU~M hrI:
bla ma sangs rgyas rin po che :
tshe dpag med pa 'gro ba'i mgon :
yang gsang thugs kyi gwa 'u nas :
mi 'gyur rdo rje tshe yi dbang :
bla med mchog gi rin po che :
mgon pos bdag la bskur du gsol :
zhes gsol ba gdab /
hrI:
'khor 'das tshe bcud mdun bskyed bum par bsdus //
bdud rtsi'i rgyun byung bdag gi tshangs bug zhugs //
sgo gsum sgrib dag lus kun bdud rtsis gang //
lhag ma gyen phyur rigs bdag dbur brgyan gyur //
gnas bzhi'i oM AHhU~M hrIH'i yi ge las //
dpag med 'phros pa rang gi gnas bzhir thim //
sgo gsum smin grol tshe la dbang ba yi //
'chi med rig 'dzin rdo rje'i sku thob shog
/oM gu ru A yur+dz+nyA na kA ya a b+hi Shiny+tsa oM/
wA ka a b+hi Shiny+tsa AH
tsit+ta a b+hi Shiny+tsa hU~M/
sarba a b+hi Shiny+tsa hrIH
zhes ting nge 'dzin gyi dbang blang /
de nas tshe bstim zhing rdo rje'i tshe 'dzugs par bya ste /
hU~M:
dam tshig chen po'i dus la bab :
de ltar tshe 'gugs dbang yang bskur :
da ni rdo rje'i tshe 'dzug 'tshal :
skye 'chi med par rgyas 'debs 'tshal :
sngon tshe bskal pa'i dang po la :
ri bo ta la'i lho nub tu :
rigs gsum mgon po'i pho brang der :
slob dpon pad+ma 'byung gnas dang :
lha lcam man+dA ra ba yis :
rdo rje tshe mchog bsgrubs pa la :
tshe dpag med pa dngos su byon :
rdo rje tshe yi dbang yang bskur :
skye 'chi med par rgya yis gdab :
khyed kyi thugs dam dus la bab :
da lta rnal 'byor bdag cag kyang :
rdo rje tshe 'di sa la 'dzugs :
gal te sa la ma tshugs na :
sa yi snying po gser yin pas :
tshe 'di gser gyi dkyil du 'dzugs :
rdo rje tshe 'di chu la 'dzugs :
gal te chu la ma tshugs na :
chu yi snying po tshwa yin pas :
tshe 'di tshwa yi dkyil du 'dzugs :
rdo rje tshe 'di me la 'dzugs :
gal te me la ma tshugs na :
me yi snying po drod yin pas :
tshe 'di drod kyi dkyil du 'dzugs :
rdo rje tshe 'di rlung la 'dzugs :
gal te rlung la ma tshugs na :
rlung gi snying po dbugs yin pas :
tshe 'di dbugs kyi dkyil du 'dzugs :
rdo rje tshe 'di mkha' la 'dzugs :
gal te mkha' la ma tshugs na :
nam mkha'i snying po sems yin pas :
tshe 'di sems kyi dkyil du 'dzugs :
rdo rje tshe 'di mi la 'dzugs :
gal te mi la ma tshugs na :
mi yi snying po nr-iHyin pas :
tshe 'di nr-iHyi dkyil du 'dzugs :
lo brgya thub pa'i tshe 'dzugs so :
ston brgya mthong ba'i tshe 'dzugs so :
oM ni ye shes lnga dang ldan :
b+h+rU~M ni tshe yi gzhal yas khang :
trAM ni mi 'dzad rin chen gter :
hrIHni ye shes snying po'i srog :
AHni skye med chos kyi dbyings :
rgyal ba rigs lnga'i phyag rgya yis :
tshe 'di 'gyur med rgya yis gdab :
srog 'di 'gyur med brtan par 'dzugs :
'dir 'dus skal ldan bdag cag gis :
'chi med rdo rje'i tshe thob nas :
skye 'chi med pa'i don rtogs shog :
de nas me tog 'thor zhing mda' dar g.yab ste /
oM:
sku yi sku ste sku la thim :
phung po lnga la rab tu thim :
A:gsung gi gsung ste gsung la thim :
ljags kyi dbang po mchog la thim :
hU~M:
thugs kyi thugs te thugs la thim :
rang byung ye shes thugs la thim :
nyin mo bkra shis mtshan bkra shis :
nyin mtshan rtag tu bkra shis pa :
skal ldan rnams la bkra shis shog :
snying po nyi zla gsal gyur cig :
oM AHhU~M AHyur+dz+nyA na hU~M hrI:
zhes mi 'gyur ba'i rgyas gdab bo :
gal te tshar grangs byed na 'og gi
/oM:
'grub par gyur cig sogs smon lam 'dir brjod /
slar byin 'beb nas brtsam ste bskyar bar bya'o //
gang ltar grub pa'i rgyas gdab mtshams su bka' srung gi gtor ma 'bul ba'am /
'di nyid kyi rang lugs su tshogs tha ma bsgral bstab grub rjes gtor 'bul mdzad pa'ang snang bas de gnyis gang bde bya chog la /
gtor 'bul ni chags med rin po ches mdzad pa'i sgrub lung ma nyid legs shing 'tsham pa'o //
gsum pa rjes kyi las rim la /
tshogs bya ba ni /
ma da na mAM sa ba la gtso bor gyur pa'i zas sna yo byad 'tshogs tshad bsham /
chu chang nang mchod kyis sbyang /
sgrub chen skabs su thugs gsang ltar tshogs phrin gdab /
sgrub mchod dkyus tsam la ni mi dgos pas tshogs sbyong ba ni /
hU~M:
rdo rje lta bu'i ting 'dzin gyis :
chos kun sgyu mar rig pa'i phyir :
rig pa'i ye shes raM yaM khaM:
raM las ye shes me byung bas :
tshogs kyi dngos 'dzin thams cad bsregs :
yaM las ye shes rlung byung bas :
tshogs kyi bag chags thams cad gtor :
khaM las ye shes chu byung bas :
tshogs su 'dzin pa'i gnyis 'dzin bkrus :
de nas tshogs byin gyis brlab pa ni :
hrI:
rdo rje lta bu'i ting 'dzin gyis :
chos kun sgyu mar rig pa'i phyir :
rgyu yi 'bru bzhi gdan la bab :
spro bsdu'i sbyor bas 'dod yon tshogs :
longs spyod dpag tu med par gyur :
hU~M 
hU~M gis rnam par rtog pa sbyangs :
AH
AHyis ye shes bdud rtsir bsgyur :
oM 
oM gyis 'dod yon snang srid gang :
hrIH
hrIHyis mthong snang lha tshogs dgyes :
rgyal ba'i thugs dam bskang gyur cig :
oM AHhU~M hrI:
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM:
tshogs kyi lha spyan 'dren pa ni /
hrI:
chos sku skye med ngang nyid las :
gzugs skus 'gro ba'i don mdzad pa :
tshe yi lha tshogs 'khor dang bcas :
ye shes tshogs la gshegs su gsol :
hrI:
'di na sna tshogs gzugs mchis kyi :
gzugs kyi lha mos me long thogs :
kun kyang spyan dang gshegs su gsol :
'di na sna tshogs sgra mchis kyi :
sgra yi lha mos pi waM thogs :
kun kyang snyan dang gshegs su gsol :
'di na sna tshogs dri mchis kyi :
dri yi lha mos spos khang thogs :
kun kyang shangs dang gshegs su gsol :
'di na sna tshogs ro mchis kyi :
ro yi lha mos zhal zas thogs :
kun kyang ljags dang gshegs su gsol :
'di na sna tshogs reg mchis kyi :
reg gi lha mos na bza' thogs :
kun kyang sku dang gshegs su gsol :
'di na sna tshogs chos mchis kyi :
chos kyi lha mos rdor dril thogs :
kun kyang thugs dang gshegs su gsol :
'dod yon lha mo dpag med tshogs :
nam mkha' khyab pa'i gar byed cing :
ye shes tshogs la gshegs su gsol :
e h+ye hi sa ma ya dzaHhU~M baM ho :
de nas tshogs phud rim pa gsum du spros te :
dang po mchod pa ni /
hrI:
gsang ba mchog gi mchod pa ni :
'dod pa'i longs spyod sprin tshogs gtibs :
bde chen lha mos gar gyis bsgyur :
mchod bzhes dbang dang dngos grub stsol :
gu ru A yur+dz+nyA na ga Na tsakra pU dza hoH
gnyis pa bskong bshags ni /
skong rdzas kun tu bzang po'i mchod sprin lta bur gyur /
oM badzra s+pha ra Na khaM/
hrIH
bde chen zhing bzhugs rigs kyi bdag
/gsang 'dus yab yum thugs dam bskang //
phung po lnga po gnas dag pa'i //
tshe bdag rigs lnga'i thugs dam bskang //
'byung ba lnga po gnas dag pa'i //
tshe bdag yum lnga'i thugs dam bskang //
phyogs bzhi'i phyogs nas tshe 'gugs ma //
lha mo bzhi yi thugs dam bskang //
rigs bzhi'i tshe rnams 'gugs byed ma //
mgyogs ma bzhi yi thugs dam bskang //
gdon bzhi'i lag nas tshe 'gugs ma //
sgo ma bzhi yi thugs dam bskang //
mA ra ti kar 'chi med grub //
pad 'byung yab yum thugs dam bskang //
dan tig 'gram du 'chi med grub //
dga' rab yab yum thugs dam bskang //
so sa gling du 'chi med grub //
shrI siM yab yum thugs bskang //
bya khyung phug tu 'chi med grub //
hU~M kAr yab yum thugs dam bskang //
lhun grub gter du 'chi med grub //
bi ma yab yum thugs dam bskang //
mkhar chu'i gnas su 'chi med grub //
nam snying yab yum thugs dam bskang //
tshe la dbang thob bgres rgud bral //
mkhar chen bza' yi thugs dam bskang //
dus min 'chi zlog tshe mthar phyin //
rat+na gling pa'i thugs dam bskang //
brgya dang bcu bzhugs bstan pa skyong //
tshe dbang grags pa'i thugs dam bskang //
smin grol gdams pas 'gro ba 'dren //
rtsa brgyud bla ma'i thugs dam bskang //
o rgyan bka' yi bya ra ba //
ma ning lcam dral thugs dam bskang //
sgrub la dngos grub ster ba'i mgon //
rgyal chen rnam sras thugs dam bskang //
gnas chen gnas phran kun kyi bdag
/zhing skyong yab yum thugs dam bskang //
gsang 'dus rgyud kyi srung ma ste //
e ka tsA ti'i thugs dam bskang /
khyad par bka' yi srung ma ste //
rdo rje legs pa'i thugs dam bskang //
sgrub pa'i sdong grogs mdzad pa yi //
dge bsnyen smyo kha'i thugs dam bskang //
zab gter bka' yi so pa ste //
mkha' ri lcam dral thugs dam bskang //
hrIH
thugs dam skong ba'i dam rdzas ni //
ba liM gtor mas thugs dam bskang //
bdud rtsi sman gyis thugs\u0f8e
rak+ta dmar gyis thugs\u0f8e
dza gad chang gis thugs\u0f8e
zhal zas tshogs kyis thugs\u0f8e
phyi mchod lnga yis thugs\u0f8e
'dod yon lnga yis thugs\u0f8e
rig ma lnga yis thugs\u0f8e
lta spyod dag pas thugs dam bskang //
snying po 'dzab kyis thugs dam bskang //
thugs dam bskangs pa'i byin rlabs kyis //
dus dang dus min 'chi ba zlog
/'chi med tshe yi dngos grub stsol //
bcol ba'i phrin las grub par mdzod //
thog med dus nas da lta'i bar //
srog bcad kha zas phrogs pa dang //
dam tshig sel dang nyams chag sogs //
tshe thung ba yi las sgrib rnams //
rab tu 'gyod pa'i sems kyis ni //
zhal zas tshogs 'bul bskang zhing bshags //
mi sgrib tshangs pa'i dngos grub stsol //
oM sa ma ya /
AHsa ma ya /
hU~M sa ma ya /
oM gu ru A yuHsid+d+hi hU~M hrI:
a mA ra Ni dzI wan ti ye swA hA:
oM badzra satwa sa ma ya nas /
satwa AH
tha ma bsgral zhing bstab pa ni /
rang nyid rta mchog he ru ka'i skur gyur /
hU~M/
dkon mchog gsum dang rtsa ba gsum //
gsang 'dus lha tshogs bden pa'i mthus //
sdang ba'i dgra dang gnod pa'i bgegs //
tshe srog bar du gcod pa rnams //
dmigs pa'i rten la myur du khug
/nr-i tri badzra aM ku sha dzaH
dzaHhU~M baM hoH
hU~M:
nga ni rab 'jigs dbang gi rgyal :
rta skad 'tsher zhing srid gsum gzir :
khro tshogs mang po sprin ltar gtibs :
pho nya las mkhan glog ltar 'khyug :
gnam lcags phur pa mkha' la 'dril :
lcags kyu zhags pa klad la bskor :
btab na lha yang brlag par 'gyur :
dgra bgegs 'byung po smos ci dgos :
rol cig choms shig mA ra ya :
dgra bgegs lnga phung rdul du rlog :
oM pad+mAn+ta kr-ita ma hA kro d+ha dgra bgegs 'byung po sha trUM mA ra ya phaT:
ces bsgral te zhal du bstab pa ni :
hU~M:
phyes shig phyes shig zhal phyes shig :
thugs nyid zhi ba'i ngang nyid las :
ma rungs 'dul phyir khros pa'i sku :
dgra bgegs bsgral pa'i sha khrag rus :
zhal du bstab bo kha raM khA hi :
mgul du bstim mo A ral+li ho :
de nas tshogs la rol pa ni spros bcas che chung dang bstun pa'i 'bul stob kyi tshig brjod la nang gi rnal 'byor dang ldan pas rol /
smon lam ni /
hrI:
bla ma yi dam mkha' 'gro'i tshogs rnams la :
ye shes tshogs kyi 'khor lo bskor ba yis :
bdag gzhan bsod nams tshogs chen yongs rdzogs nas :
ma lus dkyil 'khor gcig tu 'grub par shog :
lhag ma bdud rtsi'i kha chus bran pa sogs phyag len skabs bstun byas la /
sgrub chen yin na thugs gsang ltar /
hrI:
dang po phud sogs tshang bar brjod /
dkyus la /
sarba pany+tsa a mr-ita hU~M ha hoHhrIHsa byin brlab /
e A ral+li hrIM hrIM pheM pheM:
zhes mgron bkug la /
hrI:
dpal gyi bka' nyan lhag sdud rnams :
dbang chen rta mgrin bka' sdod tshogs :
las rnams zhal gyis bzhes pa yi :
dpal gyi bka' sdod pho nya'i tshogs :
mkha' 'gro ging dang lang kar bcas :
ma bdun sring bzhi dur khrod bdag :
'bar ma dbang phyug nyi shu brgyad :
mdzes pa'i sku la sgeg tshul can :
me tog chun 'phyang ska rags bcings :
rat+na'i gzhong thogs gtor len ma :
phra men mngag gzhug byed pa'i tshogs :
bka' yi pha 'bab 'di longs la :
bcol pa'i phrin las 'grub par mdzod :
hU~M hU~M hU~M:
hrIHhrIHhrI:
b+h+yo b+h+yo b+h+yo :
ba liM ta kha kha khA hi khA hi :
zhes lhag ma phyi rol du dor /
thugs dam skul ba ni /
hrI:
chos dbyings rol pa chen po'i dkyil 'khor nas :
ye shes las grub rgyal ba rgya mtsho'i tshogs :
bkod pa sku yi rnam 'phrul dpag med cing :
mdzad pa'i phrin las nam mkha'i mtha' dang mnyam :
rang snang dgongs brgyud dag pas thugs dam bskul :
rnal 'byor bcol pa'i phrin las grub par mdzod :
chad mdo 'bul ba ni /
dmar gtor la gong ltar 'gugs gzhug byas la /
hrIH
thog ma bar dang tha ma'i bskal pa la //
bde chen zhing dang 'phags yul gangs can du //
snang ba mtha' yas pad+ma 'byung gnas kyis //
rgyud gsungs rig 'dzin bsgrubs dang gter sbas tshe //
d+hA ki chos skyong dam can thams cad kyis //
srog snying phul nas bka' bsgos dam bzhag tshe //
sgrub pa'i bar chad sel bar ma chad dam //
rnal 'byor tshe srog bsring bar ma chad dam //
rkyen ngan bar chad bzlog par ma chad dam //
dam rdzas brgyan pa'i gtor ma 'di bzhes la //
thugs dam rgyud bskul bcol pa'i phrin las mdzod /
khyad par gsang 'dus bka' yi srung ma ni //
e ka tsA ti rdor legs smyo kha dang //
mkha' ri lcam dral 'khor dang bcas pa rnams //
'dir gshegs dam rdzas bka' yi gtor ma bzhes //
bdag ni gsang 'dus sgrub pa'i dam tshig can //
sngon tshe slob dpon pad+ma 'byung gnas kyis //
ji ltar bka' bsgos dam tshig dran mdzod la //
'gal rkyen kun sol mthun rkyen bsam pa sgrubs //
rnal 'byor bcol pa'i phrin las 'grub par mdzod //
ces phul ba'i gtor snod bdud rtsis bshal ba bran nas /
hrIH
tshe dbang rig 'dzin pad+ma thod phreng gis //
dam la btags pa'i ma sring brtan ma'i tshogs //
mtshar sdug yid 'ong rgyan dang na bza' can //
re re'i 'khor tshogs 'bum phrag du mar bcas //
bod yul mtha' dbus kun na bzhugs pa rnams //
'dir byon dam rdzas bshal chu'i mchod pa bzhes //
dus min 'chi ba'i rkyen rnams bzlog pa dang //
bsam pa sgrubs la re ba thams cad skongs //
rnal 'byor bcol pa'i phrin las 'grub par mdzod //
oM ma ma hrIM hrIM ba liM ta khA hi khA hi /
de nas rta bro ni gtor gzhong kha sbubs la /
na mo /
dkon mchog gsum dang rtsa ba gsum gyi bden pas gnod byed dam sri sgab 'dre thams cad gtor gzhong ri rab 'bar ba'i 'og tu khug cig
/ces gzhug la /
hU~M hrI:
gsang 'dus tshe yi dkyil 'khor 'dir :
bar chad dam sri 'dul ba'i lha :
khro bo'i rgyal po rta mchog dpal :
gtum chen rngam pa'i sgra sgrog cing :
dpal gyi rta skad tse re re :
khro bo'i 'brug sgra 'u ru ru :
rol pa'i rta bro chems se chem :
bdud dang dam sri rdul du rlog :
oM hrIHpad+mAn+ta kr-ita h+ya grI wa hu lu hu lu hU~M phaT:
ya ma dam sri satwaM b+ha ya nan :
lugs 'dir dngos grub len chog gong gi dbang blangs pa des 'thus kyang sgrub pa grol skabs dang /
ltas bzang la rgyun gyi dngos grub len pa lta bur dgos na bum pa dang tshe gtor ma bral bar spyi bo'i gnas lngar bzhag la /
kye :
rje btsun o rgyan mgon po tshe dpag med :
gsang ba ye shes yum mchog gos dkar mo :
tshe lha rgyal ba yab yum gtso dang 'khor :
bkra shis bum pa lha yi gzhal yas khang :
'chi med tshe yi bdud rtsis rab tu bkang :
bkrag mdangs bcud dang tshe yi 'od zer 'bar :
bsnyen sgrub las sbyor bsgrub tshad mtha' ru phyin :
dngos grub 'byung ba'i dus la da babs na :
mgon po khyed kyis tshe bzhag dus 'dir lags :
thugs la le lo btang snyoms ma mdzad par :
rdo rje'i nam langs nyi zla mkha' la shar :
rgyal ba rnams kyi thugs rje'i 'od zer gyis :
skal ldan bdag la tshe yi dbang mchog skur :
skye 'chi med pa tshe yi dbang thob shog :
oM AHhU~M swA hA:
b+h+rU~M badzra A yu she hU~M A:
hU~M badzra kA ya a b+hi Shiny+tsa hU~M:
spyi gtsug
oM bud+d+ha kA ya a b+hi Shiny+tsa oM:
dpral bar /
swA rat+na kA ya a b+hi Shiny+tsa trAM:
rna ltag g.yas su /
AM pad+ma kA ya a b+hi Shiny+tsa hrI:
rna ltag g.yon du /
hA karma kA ya a b+hi Shiny+tsa hA:
ltag par bzhag
/bum chu dang tshe ril chang sogs la longs spyod par bya'o //
de nas sngags tsam gyis mchod /
bstod par 'os pa sogs kyis bstod /
yig brgya lan gsum dang /
hrIH
ma 'byor lhag chad nyams chag kun //
ye shes lha la mthol lo bshags //
'gal rkyen sgrib par ma gyur cig
/byang dag tshangs pa'i dngos grub stsol //
bskyed rdzogs bsgrubs pa'i dge ba rnams //
'gro don sangs rgyas thob phyir bsngo //
'khor ba'i 'khor lo zhig gyur nas //
mya ngan 'das pa rab thob shog
/bdag gzhan tshe dpal longs spyod chos //
phun sum tshogs pa'i bkra shis shog
/ces nongs bshags dang smon lam bya /
ras bris la dmigs te brtan bzhugs spyi mthun bya /
bdag bskyed 'od gsal du bsdus te rgyun spyod la 'jug pa ni /
hrI:
bdag nyid sgyu ma chu zla 'ja' tshon bzhin :
'gro ba'i don phyir thugs rjes skur bzhengs nas :
stong dang thugs rje'i snying rje zung 'brel bas :
rgyun du 'gro ba 'dren pa'i spyod lam bya'o :
khyad par gyi smon lam gdab pa ni me tog dang bcas pa'i thal mo sbyar la /
oM:
'grub par gyur cig rdo rje'i sku ni skye 'chi bral :
tshangs pa'i gsung ni skye med rtag pa rdo rje'i gsung :
spros bral thugs ni dus gsum 'gyur ba med pa rdo rje'i thugs :
'chi med sku gsung thugs dang yang dag ldan pa yi :
rnga sgra'i rgyal po rgyal ba 'dren pa 'od dpag med :
sku gsung thugs dang yon tan phrin las 'grub gyur te :
bdag cag tshe dang sgrub pa mthar phyin nas :
rlabs chen 'gro ba'i don la spyod par shog :
ces lan gsum brjod par bya ste /
rdo rje'i tshig go
/de nas bkra shis brjod pa ni /
hrIH
nam mkha' ji srid 'chi ba med //
pad+ma 'byung gnas bkra shis shog
/'ja' lus rdo rje'i sku brnyes pa //
rig 'dzin rnams kyi bkra shis shog
/dus min 'chi ba 'joms mdzad pa //
gsang 'dus yab yum bkra shis shog
/phung khams skye mched dag pa'i dngos //
tshe yi lha tshogs bkra shis shog
/sgrub pa'i bar chad sel mdzad pa'i //
bka' srung rnams kyi bkra shis shog
/ces me tog 'thor zhing rol mo ldir la dge legs su bya'o //
yang sgrub chen lta bur sgrub khog dang sbrel ba tsam las las byang dngos gzhi 'dir bstan gyis 'thus kyang /
deng sang chags med gsung rgyun du grags pa'i 'don sgom rgyas pa'i lugs su spro na /
las byang tshar snga ma rnams la skyabs sems tshogs gsag thugs gsang ltar /
bgegs gtor gong du dkar gtor yang gtang /
srung 'khor nang sgrub 'don cha tshigs bcad du phab pa dang /
brda sgo phyag dam bca'/
ting 'dzin rnam gsum /
'byung ba rim brtseg tshig sogs kyang thugs gsang las bsab /
phyag gi 'phros su /
hU~M:
rang byung ye shes tshe dpag med :sogs su bsgyur ba'i mchod 'bum rgyas pa'am /
thugs gsang gzhung gi phyi mchod nas de bzhin nyid mchod bar tshig cung zad kha bsgyur nas sbyar /
mchod 'bum btang na'ang sman mchod man chad thugs gsang ltar sbyar nas gzhung gi mchod pa la 'jug
/tshogs phrin lhag chog sogs kyang thugs gsang ji lta ba bzhin rdzogs par sbyor zhing /
skong ba'ang rata gling nyid kyis mdzad pa'i 'chi bdag bdud 'joms sbyar ba sogs mdzad par snang la /
dkyus kyi nyams len ni gter gzhung rdo rje'i gsung chad lhag med pa 'di ka rang gis don 'thus par yod pas 'phri bsnan mi bya /
gal te nang sgrub byed na de'i 'don 'grigs zin bris logs su bkod pa nyid 'di dang sbrel bas don 'grub la /
gsang sgrub ni rnal 'byor rang don spros med rlung sems kyi nyams len gtso bor gyur pa yin pas spros bcas las byang dang mi sbrel /
yang gsang gud du sbas pa'i sgrub pa snyan brgyud ma ni rgyun gyi nyams len zab khyad du bsgom pa yin pas phyi nang gsang sgrub sngon du song ba rnams kyis rgyun gyi rnal 'byor 'di kho nar ched du bsngags pa dang /
phyi sgrub sogs ma song yang 'di kho na rgyun gyi nyams len byar rung bar mngon /
'di nyid las byang dang sbrel byar min rung spros pa la dga' ba'i ngor rang don bdag bskyed dkyil 'khor dang sbrel ba bkag pa med pa la dgongs nas chags med rin po ches phyag bzhes su mdzad pa /
deng sang mdun bskyed dkyil 'khor sgrub pa la'ang de ltar sbrel ba ni gnyis bsres pas gnyis min du 'gyur bar dogs /
des na gud sbas dang las byang 'di nyid sbrel bar spro na bdag bskyed mchod gtor tsam las dkyil 'khor bum gtor sogs mdun rten gang yang mi bshams par bdag bskyed kyi dkyil 'khor kho nar bsgrub pa yin la /
gud sbas sprod tshul chags med zhabs kyi gsung yongs grags ltar la /
las byang 'dir bstan tsam las spros bcas chen mo'i sab kha gang yang mi dgos so //
zab pa phul phyin ni tshe sgrub gsang 'dus chos sde min kyang thugs gsang rgyud las tshe sgrub kyi las tshogs gsungs pa'i nyams len gud bkol them med yin pas spyir 'dus pa rnam gnyis dang 'brel zhing 'di la'ang spros bcas spros med kyi nyams len gnyis su bshad pa las da lta spros med kho nar nyams bzhes mdzad pa'i srol mchis shing /
gal te spros bcas bum sgrub sogs byed na lha sngags kyi 'byin 'jug sogs las phrin las kyi khog 'di nyid dang sbrel na legs par go'o //
phyi sgrub chen mo yid bzhin nor bu 'dra //
'di nyid kho na byin rlabs tshan che zab //
nang sgrub dbang po tshang ba'i lus dang 'dra //
mchog thun dngos grub kun gyi rtsa ba nyid //
gsang sgrub snying dang srog tu 'brel ba bzhin //
rang don mnog chos gzhan la 'chad bya min //
yang gsang gud sbas snyan brgyud thun min te //
spros med mchog sgrub rgyun gyi nyams len no //
chos 'di phyogs 'dir dar rgyas che ba'i phyir //
shin tu zab pa rdo rje pad+ma'i bka'//
mchog dman du mas rang 'dod brgya phrag bcos //
bslad med lugs bzang dag kyang dus phyis nas //
bor te grong sngags mkhan po'i rjes su 'brangs //
de phyir khyab bdag bla ma'i bkas bskul te //
gter gzhung rdo rje'i tshig dang sngon rabs kyi //
grub mchog gong ma'i legs bshad ma nor bar //
bdud rtsi'i bcud du bskyil 'di myang tshad kun //
rga shi med pa tshe dbang rig 'dzin brnyes //
'chi med dbang po'i zhing khams yongs bzung nas //
ngo mtshar rnam thar rgya mtshor longs spyod shog
/ces pa 'di ni 'jig rten dbang phyug rgyal mchog bcu bzhi pa dang /
thams cad mkhyen gzigs many+dzu g+ho Sha'i zhal snga nas kyis gser gyi me tog bcas bka' lung gis rjes su gnang ba dad pa'i gtsug tu bkod de /
'chi med mgon po pad+ma'i mtshan can gyi gsang ba gsum gyi byin rlabs cha shas thob pa pad+ma gar gyi dbang phyug rtsal gyis /
dpal spungs yang khrod tsa 'dra rin chen brag gi sgrub gnas kun bzang bde chen 'od gsal gling du sbyar ba 'khor lo'i mgon po rnam gnyis gtso bor gyur pa'i bstan 'dzin gyi skyes bu thams cad zhabs pad lo brgyar brtan cing /
skye dgu mtha' dag tshe 'od dpag med kyi go 'phang bde blag tu brnyes pa'i rgyur gyur cig
/dge legs 'phel //

//
