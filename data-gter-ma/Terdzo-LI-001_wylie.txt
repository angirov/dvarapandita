@#:
rdzogs pa chen po gsang ba snying tig yang zab btus pa'i snying po las :
chos tshan gyi rnam grangs bzhugs so :
dpal rdo rje sems dpa' la phyag 'tshal lo :
nyang ban bdag gis bstan pa'i sgor zhugs nas :
sangs rgyas spyi mes kun tu bzang po yi :
sprul pa'i mchog gyur gnas lnga'i paN+Di ta :
bye ma mu tra'i thugs kyi bcud brtol pa :
mnga' bdag yab sras rje 'bangs thams cad la :
smin cing grol lam bskyed rdzogs man ngag snying :
gsang ba snying thig yang zab gdams pa gnang :
de yi zab pa'i bcud phyung snying po'i tshil :
bsdus pa'i chos bka' 'di la dum bu'i khrigs :
chos tshan 'di yod dkar chag yi ger bri :
de la /
(ka)pa la lo rgyus kyi yi ge :
(kha)pa la slob ma smin byed dbang gi chu bo :
(ga)pa la sangs rgyas sku gsum zhi khro'i sgrub thabs :
(nga)pa la mdun bskyed da la sgrub pa las rim gyi yi ge :
(ca)pa la rdo rje sems dpa'i sgrub thabs :
(cha)pa la gu ru bye ma la mu tra'i sgrub thabs :
(ja)pa la sangs rgyas kyi zhal chems gsum dang dga' rab rdo rje 'jam dpal bshes gnyen shrI siM ha ye shes mdo bzhi'i zhal chems :
(nya)pa la paN chen bye ma mu tra'i zhal chems :
(ta)
pa la bsam gtan mig gi sgron ma :
(tha)pa la nyams len bsdus don zin ris myang ban gyis bkod pa :
(da)pa la dam pa ye shes mdo :
slob dpon pad+ma saM b+ha wa :
paN chen bye ma la mu tra sogs slob dpon rnam gsum gyi zhal gyi gdams pa :
(na)pa la nyams su len pa'i rtags kyi yi ge :
(pa)pa la tshad kyi yi ge :
(pha)pa la spros pa gcod pa'i sgron ma :
byang chub sems sbyong :
rigs chad thugs rjes gzung ba :
dran pa gal mdo :
lta sgom spyod 'bras :
gsang bcud theg pa :
'chi ba brtag bslu :
(ba)pa la 'phags ma sgrol ma'i sgrub thabs :
(ma)pa la mthu gtad zlog byed mkha' 'gro seng gdong can gyi sgrub thabs dang 'jam dpal gyi byad zlog :
(tsa)pa la bstan srung ngan thabs bsam le :
(tsha)pa la bka' srung rdo rje legs pa'i sgrub thabs :
(dza)pa la rdo rje legs pa'i gsol mchod :
e ma ho :
phyis 'byung skal ldan snying dang 'dra ba'i bus :
gdams pa 'di rnams bsregs bcad brdar pa'i gser :
theg pa dgu yi yang rtse rdzogs chen snying :
bskal par btsal yang 'dra tsam rnyed mi srid :
mdo rgyud mang po'i shes rgya ma byed par :
snying por dril la mi med lung stong 'grims :
nyams su blangs na dngos grub myur thob 'gyur :
yi ge 'di la 'dra min gsum du yod :
lung gi chos rnams dus mthar 'chal ba'i tshe :
lnga brgya snyigs ma yang mtha'i tha ma der :
chos kyi rgyal po khri srong lde'u btsan gyi :
lha sras rgyal po mu rub btsan po yi :
skye mtha' 'od gsal sgyu ma gter bzhad rtsal :
skal ldan lung bstan de dang 'phrad par shog :
zhwa'i mgon po khyod kyis bka' 'di srungs :
sa ma ya :
rgya rgya rgya :
(ka)
@#:
rdzogs pa chen po gsang ba snying
tig yang zab bsdus pa'i snying po las :
lo rgyus kyi yi ge bzhugs so :
dpal rdo rje sems dpa' la phyag 'tshal lo :
gdod ma'i gnas lugs don gnyis lhun rdzogs pa :
sku dang ye shes 'du 'bral med pa'i don :
mngon par brnyes pa'i 'chi med rdo rje'i sku :
bye ma la zhes gnas lnga'i paN+Di ta :
gang des myang ban bdag la thugs rjes gzigs :
nyid dang dbyer med chen por byin gyis brlabs :
e ma :
'dzam gling sog kha bod yul byang phyogs 'dir :
ston pas zhabs kyis ma bcag mtha' 'khob yul :
'on kyang 'phags pa spyan ras gzigs dbang gis :
byin gyis brlabs shing gdul bya'i zhing du mdzad :
tho tho snyan shal sprul pa'i chos rgyal des :
dam pa chos kyi dbu brnyes ming tsam brjod :
chos kyi rgyal po srong btsan sgam po yis :
gtsug lag khang bzhengs dge bcu'i bca' khrims mdzad :
spyan ras gzigs kyis 'gro ba rjes su bzung :
da lta mnga' bdag chos rgyal khri srong gis :
dpal gyi bsam yas la sogs lha khang bzhengs :
paN chen mkhas pa'i tshogs rnams spyan drangs nas :
lo tsA mang pos mdo sngags dam chos rnams :
legs par bsgyur zhing rab byung sngags sde btsugs :
khyad par paN chen sangs rgyas gnyis pa ni :
kun bzang sku dngos bye ma mu tra zhes :
chos rgyal drin gyis bdag la thugs rjes gzigs :
rdzogs chen gsang ba'i snyan brgyud bdag la gnang :
brjed dogs byed pa dran gso'i yi ger btab :
skal ldan las can 'ga' yis 'di chongs shig :[ <!TCC Tibetan character 4,47 undefined in unicode!> ]rdzogs pa chen po'i rgyud thams cad kyi yang snying brgyad khri bzhi stong thams cad kyi yang rtse 'di nyid kyi lo rgyus ni 'di lta ste :
chos sku'i zhing 'od lnga'i pho brang du :
sangs rgyas kun gyi gtso bo dpal kun tu bzang po de nyid kyi sku gsung thugs yon tan phrin las lnga las :
rigs lnga'i sangs rgyas su 'phros nas gang la gang 'dul de la der ston du phrin las dpag tu med pa mdzad do :
de nas yul dri med dga' ldan brtsegs pa'i gnas me tog pad+ma stong ldan du rigs drug pa rdo rje 'chang chen pos bskal pa bzang po'i sangs rgyas stong dang :
dpal rdo rje sems dpa':
gsang ba'i bdag po phyag na rdo rje la sogs pa la :
sgra thal 'gyur rtsa ba'i rgyud sogs gsang ba snying thig gi rgyud gsungs so :
de nas bcom ldan 'das gsang ba'i bdag po phyag na rdo rjes dur khrod chen po me ri 'bar ba'i pho brang du :
lha mi'i rig pa 'dzin pa rigs bzhi'i mkha' 'gro ma dang bcas pa rnams la chos kyi 'khor lo nyin mtshan mi mnga' bar bskor ba'i dus kyi tshe :
nub phyogs o rgyan gyi yul du yab rgyal po u pa rA tsa dang :
yum 'od ldan ma gnyis kyi bu mo chos kyi nyi ma zhes bya ba'i dge slong ma zhig yod pa de :
phyi'i rgya mtsho'i gling dka' thub can gyi nags tshal zhes bya bar bsam gtan sgom zhing yod pa'i rmi lam du :
shel dkar gyi khye'u dkar po zhig gis rin chen sna lnga'i bum pa bdud rtsis gang ba zhig dge slong ma'i spyi bor bzhag pa rmis te :
de nas lus ma bde ste zla ba ngo bcu nas khye'u yid du 'ong ba zhig btsas pa la :
yum smad de thal ba'i khung du sbas pas :
ye shes kyi mkha' 'gro ma dang :
lha'i bu dang bu mos phyag dang mchod pa byed par mthong ste :
bzod par gsol nas thal ba'i khung nas blangs pas :
ro langs thal mdog zhes bya bar mtshan btags te bskyed bsrings pa na :
lo bdun nas gsung rab kyi don mang po khong du chud do :
ston zla ra ba'i tshes brgyad kyi nyin nags gseb zhig tu skyo bsangs la byon pa'i tshe :
nam mkha'i dbyings nas 'od lnga'i 'ja' tshon gyi phung po 'khyil ba'i klong na :
ston pa rdo rje sems dpa' dang zhal mjal :
gdams pa gsung pa :
kyai :
rigs ldan skyes bu stong nyid nam mkha'i klong na gsal stong 'ja' tshon 'phro :
rang byung 'ur lding sing khrol sgra dbyangs sgrog pa A li kA li ste :
dri zhim ro dngar reg bya phun tshogs yid 'ong gang la'ang sred zhen bral :
skye med klong du hrig ge rig pa rang byung ye shes ming brjod brda don bral ba yin no :
e ma ho :
zhes gsung zhing rjes su bzung ngo :
de'i tshe yum gyis khyod gar phyin ces gsungs pas :
nga dpal rdo rje sems dpa' la chos nyan du phyin pa yin :
rdo rje sems dpa'i dgongs pa'i chos rnams ngas shes pas :
o rgyan rgyal po'i mchod gnas paN+Di ta rnams la rtsod pa byed pas :
yum gyis yab rgyal po la gnang ba zhus shig ces smras pas :
yum gyis yab la gsol bas :
yab kyi zhal nas byis pa na so gzhon pas rtsod pa mi 'ong :
'on kyang bla mchod paN+Di ta rnams la zhus zer :
paN+Di ta rnams tsha ba'i gral du byon pa la :
rgyal pos dge slong ma chos kyi nyi ma'i dwa phrug lo brgyad lon pa dbang po gsal ba zhig 'dug pas :
bla mchod paN+Di ta rnams la rtsod pa byed zer ba skabs dbye ru gsol zhes gsungs pas :
paN+Di ta rnams kyi zhal nas rgyal po chen po byis pa dwa phrug de rtsod pa byed du chugs shig :
kho rgyal na nged tsho kho'i rjes su 'jug cing :
bdag cag rnams rgyal na rgyal pos chad pa chod cig :
ces gsungs pa dang :
der byis pa dang paN+Di ta rnams rtsod pa byas pas :
ro langs thal mdog rgyal bas rgyal po dgyes nas dga' rab rdo rje zhes mtshan gsol to :
de nas ri bo snang byed du ting nge 'dzin la mnyam par bzhag nas bzhugs pa'i tshe :
mdun gyi nam mkhar rdo rje sems dpa' byon nas :
kyai :
rigs kyi bu dur khrod chen po me ri 'bar bar song zhig ces gsungs pa dang :
dur khrod me ri 'bar bar byon pas :
dpal phyag na rdo rje dang mjal :
rdzogs pa chen po'i rgyud 'bum phrag drug cu rtsa bzhi'i chos rnams yongs su rdzogs par zhus nas ri bo ma la ya'i rtser byon te :
rdzogs pa chen po'i rgyud lung man ngag rnams yi ger bkod de :
ye shes kyi mkha' 'gro ma rnams la gnyer gtad nas :
dur khrod chen po bsil ba'i tshal du dgongs pa la bzhugs so :
de'i tshe rgya gar nub phyogs rim gnyis zhes bya ba'i grong khyer du yab bram ze las ldan dang :
yum snang gsal sgron gnyis kyi sras slob dpon many+dzu shrI mi tra 

zhes bya ba rig pa'i gnas lnga la mkhas pa'i paN+Di ta zhig yod pa la :
'phags pa 'jam dpal gyis lung bstan pa :
kyai :
rigs kyi bu khyod tshe gcig lus gcig la sangs rgyas thob par 'dod na :
dur khrod chen po bsil ba'i tshal du song zhig :
ces lung bstan byung ba ltar dur khrod chen po bsil ba'i tshal du byon pas slob dpon dga' rab rdo rje dang mjal :
rdzogs pa chen po'i chos rnams rdzogs par gnang nas slob dpon dga' rab rdo rje nam mkha'i dbyings su 'od phung du gshegs so :
de'i tshe 'jam dpal bshes gnyen sa la 'gyel te brgyal :
kyi hud kyi sgra chen po'i smre sngags bton pas :
rin po che sna lnga'i gwa'u'i nang du zhal chems tshigs gsum gnad du rdeg pa zhes bya ba lag tu babs so :
der slob dpon 'jam dpal bshes gnyen gyis thig le gsang ba snyan brgyud kyi rgyud lung man ngag rnams yi ger btab nas :
rgya gar rdo rje gdan gyi byang shar pha wang rdo rje rgya gram can du gter du sbas nas :
dur khrod chen po so sa gling du dgongs pa la mnyam par bzhag cing bzhugs so :
de'i dus kyi tshe rgya nag yul gyi grong khyer sho khyams nag po zhes bya bar khyim bdag yab dge ldan yid can dang :
yum snang ba mkhyen ldan zhes bya ba'i sras mkhas pa chen po shrI siM ha zhes bya ba de grong khyer gser gling du 'gro ba'i lam khar thang dkyil du nam mkha' nas 'phags pa spyan ras gzigs dbang phyug byon te :
kyaiH
rigs kyi bu tshe gcig lus gcig la sangs rgyas thob par 'dod na :
rgya gar rdo rje gdan gyi nub phyogs dur khrod chen po so sa gling du song zhig ces lung bstan pa ltar rings pa'i tshul gyis sa la khru gang gis zhabs ma reg par zhag dgu na dur khrod chen po so sa'i gling du byon te :
slob dpon many+dzu shrI mi tra dang mjal te :
maN+Dal mchod rdzas dpag tu med pas mchod nas :
phyag dang bskor ba mang du byas nas rjes su gzung bar gsol ba btab pas gdams pa rnams yongs rdzogs su bstan :
de'i dpe rnams rdo rje gdan gyi byang shar pha waM rdo rje rgya gram can na gter du sbas pa yod pas thon cig :
ces gnang ba mdzad de nam mkha'i dbyings su 'od phung du gshegs pa'i tshe :
shrI siM ha sa la 'gyel zhing brgyal nas kyi hud kyi sgra chen pos gdung ba'i smre sngags bton pas 'od phung gi dkyil nas rin po che sna brgyad las grub pa'i sgrom bu sen gang ba zhig gi nang nas zhal chems sgom nyams drug pa zhes bya ba babs so :
de nas mkhas pa shrI siM ha rgya gar rdo rje gdan du byon te pha wang rdo rje rgya gram can nas dpe rnams gter nas phyung ste :
rgya nag byang chub 'byung ba'i shing drung du byon te :
dpe rnams phyes te bkra shis khri sgo'i lha khang gi ka ba'i logs la gter du sbas :
dur khrod bsil byed du bzhugs te :
de'i dus kyi tshe rgya gar shar phyogs ka ma la'i grong khyer nas yab gdol pa shAn+ti dang :
yum dge sems ldan ma gnyis kyi sras dam pa ye shes mdo dang :
rgya gar nub phyogs kha che'i yul glang po sgang zhes bya bar yab khyim bdag bde ldan 'khor lo dang :
yum gsal rig ma zhes bya ba'i sras paN+Di ta chen po bye ma la mu tra gnyis rdo rje gdan du bzhugs pa'i tshe :
'dam bu'i tshal du skyo bsang la byon pas nam mkha'i dbyings su dpal rdo rje sems dpa' byon nas :
kyai :
rigs kyi bu gnyis skye ba lnga brgya lnga brgyar bar ma chad par paN+Di ta rkyang pa'i lus blangs kyang snying po'i 'bras bu ma thob pas :
tshe gcig lus gcig sangs rgyas 'dod na rgya nag dur khrod bsil byed du song zhig ces lung bstan to :
bye ma la mu tra byon :
mkhas pa shrI siM ha dang mjal bas :
rdzogs pa chen po'i skor yongs rdzogs su gnang ste :
rgya gar du log byon pa'i tshe ye shes mdo dang mjal bas ye shes mdo sngar gyi lung bstan dran nas :
bye ma la mu tra khyed kyis shrI siM ha dang mjal lam dris pas :
mjal zhes lo rgyus rnams bshad nas :
dur khrod tha chung du dgongs pa la bzhugs so :
de nas dam pa ye shes mdo yang dur khrod bsil byed du byon nas :
mkhas pa shrI siM ha dang mjal phyag dang bskor ba byas rjes su gzung du gsol :
zhes zhus pas :
snyan brgyud kyi skor dang :
yang gsang thig le gsang ba snying thig gi skor gyi gdams pa rnams gnang nas :
'di'i yi ge rnams bkra shis khri sgo'i ka ba la gter du sbas nas yod pas thon la longs spyod cig ces gnang ba mdzad cing lung bstan te mkhas pa shrI siM ha nam mkha'i dbyings su zag bcas kyi phung po mi snang bar 'od phung gi klong du gshegs pa'i tshe :
dam pa ye shes mdo dran med du lus sa la 'gyel te :
kye ma kyi hud kyi gdung ba'i smre sngags phyung bas rin chen shel dkar gyi gwa'u sen gang ba gcig gi nang nas zhal chems gzer bu bdun pa zhes bya ba babs so :
bkra shis khri sgo'i ka ba'i khong seng nas dpe cha rnams gter nas bton te :
dur khrod b+ha sing du dgongs pa la mnyam par bzhag cing bzhugs so :
dus de'i tshe paN chen bye ma la mu tra la mkha' 'gro ma dpal gyi blo gros kyis mngon sum du :
kyai :
rigs kyi bu :
sngar las kyang zab pa'i gdams pa 'dod na :
dur khrod b+ha sing du song zhig ces lung bstan pa bzhin b+ha sing gi dur khrod du byon :
dam pa ye shes mdo dang mjal te :
phyag dang bskor ba grangs med byas :
tshogs kyi 'khor lo dang maN+Dal bsam gyis mi khyab pa phul nas zhus pa :
kyai :
mgon po thugs rje chen pos bdag rjes su gzung du gsol :
zhes gsol ba gdung shugs su btab pas :
gdams pa thams cad yongs rdzogs lhag ma med par gnang ngo :
dpe de rnams gtad nas nam mkha'i dbyings su 'ja' 'od klong du gshegs pa'i tshe bye ma la mu tra sa la 'gyel nas :
kyi hud kyi sgra chen po'i gdung ba'i smre sngags phyung pas :
rin po che so na'i gwa'u rin po che sna lnga'i phra btab pa'i nang nas zhal chems bzhag thabs bzhi pa zhes bya ba babs so :
de nas paN chen bye ma la mu tra rgya gar shar phyogs ka ma la'i rgyal po seng ge bzang pos   d+harma pA la yang zer /spyan drangs te :
dbu'i mchod gnas su bzhugs pa'i tshe nyin mo ni rgyal po btsun mo sras blon 'bangs 'khor rnams la chos kyi 'khor lo bskor zhing :
mtshan mo lhun grub gter gyi dur khrod du mkha' 'gro ma rnams la chos ston cing bzhugs so :
de rnams ni rgyal ba dgongs brgyud dang rig 'dzin brda brgyud kyi lo rgyus mdo tsam zhig tshar ro :[ <!TCC Tibetan character 4,47 undefined in unicode!> ]da ni bod gangs can gyi khrod du gang zag snyan khung du brgyud pa'i lo rgyus ni 'di ltar ro :
de'i tshe de'i dus na :
bod yul dbus 'dir chos rgyal chen po khri srong lde'u btsan gyis dpal bsam yas lha khang bzhengs :
rgya gar nas slob dpon pad+ma bo d+hi satwa la sogs gdan drangs :
sgra bsgyur gyi lo tsA bas dam chos sgyur :
sangs rgyas kyi bstan pa dar zhing rgyas par mdzad :
de'i tshe bdag gis sangs rgyas kyi bstan pa nam langs pa'i mkha' la nyi ma shar ba lta bu zhig byed dgos dgongs te :
rgya gar gyi rgyal po seng ge bzang po la gser phye bre gsum gser gyi pa tra lnga lnga bskur te :
ska ba dpal brtsegs rma rin chen mchog cog ro klu'i rgyal mtshan gsum bang chen du brdzangs te :
kye ma chos rgyal seng ge bzang :
gser phye pa tra'i skyes 'di phul :
skyes lan paN+Di ta mkhas pa :
mdo sngags chos la mkhyen pa rgyas :
khyad par gsang sngags la mkhas pa :
brtse bas bod du brdzang du gsol :
zhes pa'i phrin bskur te :
bang chen gsum rgya gar du brdzangs te :
bang chen gsum gyis rgya gar du brtol nas :
shog phrin gser phye pa tra dang bcas pa rgyal po la phul bas :
rgyal pos paN+Di ta rnams chos ston gyi gral la :
bod kyi rgyal po'i bang chen byung tshul dang :
skyes bskur tshul su 'gro ba bsnyad pas :
paN+Di ta lnga brgya'i dkyil nas bye ma la mu tra bzhengs te :
gu na a ti shA yang zhes gsungs pa'i sgra la go lugs gsum byung ste :
ska ba dpal brtsegs kyis go ba la :
gru bo dag la brten pa'i mi :
mnyan pa'i skya bas skyod phod na :
chu bo'i pha rol phyin par nus :
zhes go :
cog ro klu'i rgyal mtshan gyis go ba la :
gzhu mo dag la brten pa'i mda':
skyes bu'i mtheb mos rtsol phod na :
mda' yis 'ben rtsar sleb par nus :
zhes go :
rma rin chen mchog gis go ba la :
yon tan dag dang ldan pa'i mi :
rgyal po khyod kyis gtong phod na :
bod yul sleb cing phan par 'gyur :
zhes 'byon par bzhed pa dang :
dam tshig mtshon pa'i phyir :
ka ba li sor bzhi pa gcig bsnams :
a tsa ra sa'i snying po nye gnas su khrid :
bod kyi bang chen mi gsum gyis gdan drangs pas :
rgya gar gyi rmi lam mkhan po kun rmi ltas log ste :
bod kyi bang chen gsum gyis nyi ma khur nas bod du song ba rmis te :
rkang mgyogs pa brdzangs te bod kyi bang chen mi gsum po des paN+Di ta gdan ma drangs pas :
ngan sngags mkhan zhig khrid song bas bod phung bar yod ces phra ma sgrog tu btang ngo :
der lo tsA ba gsum gyis paN chen gdan drangs te :
bsam yas su phebs chos rgyal la mjal bar zhus pas :
do nub bu tshal gser khang gling du bzhugs :
nangs par mjal lo gsungs :
der rgya gar gyi phra ma sgrog mkhan gyi gtam skad thos te :
blon po kun gyis rgyal po la bang chen gsum gyis khrid pa de :
paN+Di ta min par ngan sngags mkhan gyi a tsa ra zhig yin 'dug pas :
slar rgya gar du skyel bar zhu zhes zhus so :
nangs par rgyal po la lo tsA ba gsum gyis paN+Di ta dang mjal ba zhus pas :
chos rgyal gyi zhal nas :
khyed gsum gyi paN+Di ta mtshan nyid pa zhig min 'dug pas :
brtag pa bya dgos 'dug gsungs pas :
lo tsA ba gsum yid ma bde bar bag 'khum ste :
bzhin gyi mdangs nyams par gyur to :
der lo tsA ba gsum gyis bu tshal gser khang gling du phyin nas :
paN+Di ta la rten tsho la phyag mdzod zhus pas :
paN+Di ta'i zhal nas lder tshos nga'i phyag mi theg gsungs pas :
lo tsA ba gsum gyi rtog pa la :
rten la phyag mi 'tshal ba 'di phra men ngag sngags mkhan min nam snyams pa skyes pa :
paN+Di tas dgongs te :
rnam snang gzugs sku bcos ma'i lha :
bye ma ye shes lha yi lhas :
bcos pa'i lha la phyag 'tshal lo :
zhes phyag g.yas pa lha'i spyi bor reg mdzad pas lha rnams thal phung du gyur to :
der lo tsA ba gsum ya mtshan te rgyal po la gsol bas :
chos rgyal gyi zhal nas 'o phra men ngan sngags mkhan yin pa bden par 'dug :
ngas lha 'jig tu bos pa min gsungs pas :
lo tsA ba gsum sngar bas kyang sdug par gyur to :
de paN+Di tas mkhyen te :
rnam snang gzugs sku bcos ma'i lha :
bye ma ye shes lha yi lhas :
rab tu gnas shing dbang bskur ro :
zhes phyag g.yas deng mdzad pa tsam gyis lha rnams sngar bas kyang legs shing byin rlabs mchog dang ldan par gyur to :
de'i lo rgyus lo tsA ba gsum gyis rgyal po la gsol bas :
chos rgyal blon 'bangs dang bcas pa dgyes te :
bsu ba mdzad :
phyag 'tshal :
rin po che'i khri sum brtsegs la bzhugs su gsol :
gser gyi maN+Dal phul :
zhal zas dpag tu med pas mchod de :
chos gsung ba'i gsol ba btab pas :
phyi mtshan nyid kyi theg pa dang :
nang sngags kyi rgyud lung mang po bsgyur zhing :
mtshan mo rdzogs pa chen po yang gsang bla na med pa'i rgyud lung man ngag rnams :
chos rgyal chen po khri srong lde'u btsan yab sras nyang ban ting 'dzin bzang po ska ba dpal brtsegs cog ro klu'i rgyal mtshan rnams la gsungs so :
de nas zur mkhar rdo'i mchod rten gyi yang dben du :
paN chen bye ma la mu tras chos rgyal khri srong lde'u btsan :
lha sras mu rub btsad po :
nyang ting 'dzin bzang po :
ska ba dpal brtsegs :
cog ro klu'i rgyal mtshan :
dri med zla shar dang bcas pa'i rje blon la rdzogs pa chen po gsang ba snying tig zab don bsdus pa'i dkyil 'khor zhal phyes nas brda thabs du ma'i sgo nas ngo sprad :
gsang ba snying thig zab don bsdus pa'i bskyed rdzogs don khrid sems nyid bla ma lha ru ngo sprod pa'i snying tig thugs kyi yang zhun du gdams pa gnang nas :
rtsis kyi rgya bka' nan du mdzad do :
gdams pa'i gnad bsdus pa gsang ba snying thig zab mo'i po ti bzhi mchims phu dge gong du gter du sbas nas :
zhal chems tshigs gsum snyan du gdams pa zhes bya ba gsungs nas rgya nag ri bo rtse lngar sku lus ma spangs par gshegs te :
sangs rgyas stong gi bstan pa ma rdzogs kyi bar du 'gro don du 'pho ba chen po'i skur bzhugs shing :
mi lo lnga bcu lnga bcu song dus :
lha sa dang :
bsam yas la sogs kyi gtsug lag khang du rdzu 'phrul gyis lan re byon zhing :
las dag pa rnams kyis ni dngos su zhal mjal gdams pa gsung bar 'gyur ro :
de nas gsang ba snying tig gi zab pa pod bzhi'i zab dgu bsdus pa'i gdams ngag be bum du byas te :
yi ger bris nas nyang ban bdag rang gis 'chang ngo :
de nas nyang ban bdag gis dbu ru'i phur sgrub pa rtse gcig la gnas pa'i dus kyi tshe :
rdo rje legs pas khams su ser ba phab ste :
rta drel mdzo g.yag ra lug ba glang 'bri ri dwags mang po la 'bru rnams khal du bkal nas byung ba la :
nyang ban bdag gis rdo rje gsor nas rdo rje legs pa khral zhog khral zhog ces bkar bas :
'o na snod zed zer bas paN zhwa'i spyi bo brtol te zed nas 'di ma gang gi bar du lugs shig ces bsgo bas :
zhwa mo spyi brtol khengs pa'i dus ma byung bas rdo rje legs pa ser sna skyes te mchi ma khral gyis byung ba dang :
khyod de la ser sna skye mi dgos :
bod yul sems can rnams bde ba'i thabs dang :
'gro ba bsod nams gsog pa'i rten du lha khang zhig bzhengs par bya'o zhes :
chos rgyal khri srong lde'u btsan yab sras la bka' gnang zhus nas sa blangs :
rtsis kyi yi ge zhus nas :
pad+ma dbang chen gyi lha khang ngam :
dbu ru zhwa'i lha khang bzhengs so :
lha khang 'di nyid kyi ke'u tshang du rgyud kyi dpe cha rnams gter du sbas :
ka ba'i khong seng dang phra men mchod rten la man ngag gsang ba snying thig zab don bsdus pa nyang ban bdag rang gis yi ger bris pa gter du sbas :
rdo rje legs pa la gter gyi gnyer dam gtad do :
der bdag nyang ban gtsug lag khang 'di nyid du rdzogs pa chen po'i don sgom zhing yod pa'i dus der :
snang grags kyis bsdus pa'i chos thams cad rang gi rig rtsal las logs na ma grub cing :
'khor 'das thams cad du ma ro gcig rang shar rtogs shing :
bdag la 'di ltar byung ba ni :
bla ma kun tu bzang po gnyis pa paN+Di ta chen po bye ma la mu tra'i bka' drin las byung ba yin bsams nas gsol ba btab cing :
bro brdungs pas rdo la rkang pa'i rjes gnyis gsal bar byung :
ma dag pa'i snang ba nub ste zhing khams mang po mthong zhing :
khyad par ma 'ongs 'byung tshul rnams mthong bas 'di skad ces yi ger bris so :
e ma ho :
kun tu bzang po mi yi gzugs bstan pa :
bye ma la zhes gnas lnga'i paN+Di ta :
rdo rje'i sku brnyes 'chi med rig 'dzin thob :
sangs rgyas stong gi bstan pa ma rdzogs bar :
'gro don mdzad phyir ri bo rtse lngar bzhugs :
gang de'i byin rlabs bdag la zhugs pa yin :
ma 'ongs ji ltar 'byung tshul mdo tsam zhig :
su zhig yid ches bskyed phyir bri bar bya :
phyi snod 'jig rten 'byung bzhi'i byer sdud dang :
nang bcud sems can skyid sdug dar rgud mang :
'dus byas thams cad rmi lam sgyu ma 'dra :
nyang ban bdag gis bzhengs pa'i gtsug lag khang :
rtsis kyi mkhar bu'i ke'u tshang ka khong du :
gter du sbas pa'i rgyud kyi man ngag 'di :
ma 'ongs bskal pa dus kyi bar tshigs su :
paN chen sprul pa lhun gyi ming can gyis :
gter nas bton te 'gro la phan par 'gyur :
rdo rje legs pa khyed kyis srung gnyer gyis :
skal med 'don na srog la spar gyis thobs :
de nas mi rabs 'ga' zhig 'das pa na :
rtsis kyi mkhar bu gtsug lag 'di nyid kyang :
bod 'bangs bde skyid nyams la nye ba yis :
zhig gsos med par ka ba gdung ma khyams :
phyi rtsig zhig ste sa mug dag gis 'jig :
phra men mchod rten 'di nyid ma gtogs pa :
gtsug lag khang 'di re rul lta bur 'gro :
sku rten rnams kyi phyag zhabs chag pa dang :
la la'i nang brus nang gzhug nyams pa 'byung :
de yi rkyen gyis bod yul gangs can 'dir :
'thab rtsod nad yams mu ge la sogs pa :
sems can mi bde'i 'jigs pa chen po 'byung :
'on kyang rgyal ba rnams kyi thugs rje dang :
sems can spyi mthun bsod nams las grub pa :
lho yi phyogs nas dri med 'od zer zhes :
gsang ba snying thig rgyud kyi bdag po 'byung :
skyes bu de yis gtsug lag khang 'di nyid :
zhig ral gso zhing da lta ltar du 'byung :
gangs can sems can bde dang ldan 'gyur zhing :
sangs rgyas bstan pa nyams pa sor chud cing :
mdo sngags sgrub sde bshad sgrub dar bar 'gyur :
de rjes bskal pa lnga brgya'i yang mtha' la :
kha ba can 'dir lo nyes rims nad dang :
mtshon 'khrugs mu ge sad ser du ma ldang :
sems can sdug bsngal nyam thag gzir ba'i dus :[ <!TCC Tibetan character 4,47 undefined in unicode!> ]phra men mchod rten ka ba'i khong gseng du :
gter du sbas pa'i zab don bsdus pa dang :
'chi med bdud rtsi ril bu myong grol ba :
bye ma mu tra'i phyag rgya 'byar ba 'di :
chos rgyal khri srong lde'u btsan gyi sras :
mu rub btsad po skye ba brgyud pa'i mtha':
gsang ba'i ming ni 'od gsal sgyu ma ste :
gter bzhad rtsal zhes de dang ma 'phrad bar :
rdo rje legs pa khyod kyis bka' 'di srungs :
dus la bab tshe las can de dang sprod :[ <!TCC Tibetan character 4,47 undefined in unicode!> ]de dus gsang ba snying thig gter rnying rnams :
dpe brgyud dbang lung gdams pa ma nyams pa :
re re tsam zhig ma gtogs phal cher ni :
brgyud pa'i bar chad dbang dang lung brgyud nyams :
rang bzo ras gcod ma dag chos rgyud 'phel :
de dus 'di nyid gter nas bton pa dang :
'gro ba las 'brel sad pa'i gang zag rnams :
'di nyid nyams blangs sgom sgrub sus byas pa :
gnas lnga'i paN chen bye ma mu tra dang :
nyang ban bdag dang 'phrad par khyad ci med :
zag bcas phung po 'di nyid mi snang bar :
tshe gcig 'od lus thob par the tshom med :
snying rus gyis la tshe 'di'i 'khri ba chod :
lto 'grangs lhag skyob tsam gyi bya ba la :
sdug bsran bskyed de snying rus byed nus na :
tshe 'dir 'od lus 'grub byed 'di nyid la :
snying rus mi byed don snying rul ba yin :
des na phyis 'byon nga yi rjes 'jug rnams :
dben pa'i gnas su chos 'di nyams su longs :
drod rtags byung tshe yid ches mos gus skye :
nyang ban bdag gi zhal chems snying gtam 'di :
sems kyi dkyil du chongs shig phyi rabs tsho :
sa chu me rlung nam mkha' rnam pa lnga :
gzugs sgra dri ro reg bya rnam pa lnga :
'dod chags zhe sdang gti mug rnam pa lnga :
sha khrag drod dbugs sems dang rnam pa lnga :
rgyal ba rigs lnga yab lnga yum lnga dang :
dpal chen yab lnga yum lnga ye shes lnga :
snang srid 'khor 'das ma lus thams cad kun :
ka dag ye klong 'od phung chen por grol :
tha snyad zad pas 'dzin pa'i phu thag chod :
rang rig rang shar chos sku skye ba med :
de don nyid de sems kyi dkyil du chongs :
rgyal bas dam btags dbang bskur dam tshig bzhag :
rdo rje legs pa skyes bu thig le rtsal :
chos 'di nyams su len pa'i gang zag la :
gzugs can gzugs med gnod bgegs thams cad srungs :
mthun rkyen kun sgrubs gang bsgo'i bka' bzhin sgrubs :
sri zhu rje dpon pho mo bzhin du gyis :
dam tshig srungs shig skyes bu thig le rtsal :
dam las ma 'gal rdo rje legs pa rtsal :
gtsug lag rtsis kyi khang bu 'di nyid kyang :
khyed la gnyer du gtad do srung ma mdzod :
nyang ban bdag ni bye ma mu tra bzhin :
zag bcas lus 'di mi snang mkha' spyod du :
'chi med 'od lus btsan sa zin 'gro snyam :
lan cig ma 'ongs bskal pa'i dus kyi mthar :
lha sras skye ba 'od gsal sgyu ma yis :
gsang ba'i man ngag snying gi snying 'di nyid :
gter nas phyung ste gzhan don byed pa'i tshe :
nyang ban bdag rang dngos sam nyams snang du :
'phrad nas gsang don dgongs don lhug par ston :
de dus chos 'di lung tsam thob pa yang :
skye ba bdun nas 'od lus 'grub par 'gyur :
nyang ban bdag gi bden pa'i smon lam mthus :
lha sras skye ba 'od gsal sgyu ma ste :
gter bzhad rtsal dang chos 'di 'phrad par shog :
ces smon lam btab ste rdzogs pa chen po gsang ba'i rgyud man ngag gi khong snying :
paN chen bye ma la mu tra'i thugs bcud zab dgu'i don bsdus te :
po ti shog dril du nyang ban bdag rang gis yi ger bkod pa phra men mchod rten du gsang ba'i gter gnas su sbas pa'o :
sa ma ya :
rgya rgya rgya :
zhwa'i mgon po dam tshig can gyis srungs shig :
(kha)
@#:
rdzogs pa chen po gsang ba snying thig yang zab bsdus pa'i snying po las :
slob ma smin byed dbang gi chu bo bzhugs so :
dpal rdo rje sems dpa' la phyag 'tshal lo :
'di'i nang yi ge che chung karma pa mkha' khyab rdo rje'i zur rgyan dang bstun nas byas pa'o /mchan /   phyi rabs gsang ba snying po'i don la spyod pa'i rnal 'byor pa rnams :
tshe 'di la zag med kyi 'od lus 'grub par byed pa'i thabs las smin byed dbang gi cho ga bstan par bya ste :
de la sngon 'gro spyi don rnam pa bcu ste :
de la gnas bstan pa :
dkyil 'khor bum pa bsgrub rdzas bsham pa :
gsol ba gdab pa :
skyabs 'gro :
sems bskyed :
yan lag bdun pa :
sdom gzung :
so shing dor ba :
khyor chu blud pa :
ku sha sbyin pa'o :
dang po gnas bstan pa ni :
sa dang gnam gru bzhir yod pa'am :
pad+ma kha bye ba 'dra ba :
rgyab ri mtho la bag dro ba :
shar ri gzhol ba :
nub ri dang byang mtho ba :
lho ri 'dud pa 'dra ba :
ri nyug la sogs sa dgra med pa :
gnam 'khor lo rtsibs brgyad du yod pa :
sa pad+ma 'dab brgyad :
rgyab ri mtho ba :
byang ri 'thug pa :
g.yas dar dkar gyi yol ba brkyangs pa 'dra ba :
g.yon rin chen spungs pa 'dra ba :
mda' phyag rgya bsnol pa 'dra ba :
ri thams cad snum zhing rtsi shing nags tshal gyis brgyan pa :
bya sna tshogs skad snyan par sgrog pa :
me tog sna tshogs skyes shing 'bras bu sna tshogs smin pa :
chu bo dbang gi phyogs nas 'bab pa :
nyi ma rtag cing gangs mtho ba :
gsal cha che zhing so thub pa :
tsha grang snyom zhing dkar phyogs la dga' ba'i lha klu gzhi bdag 'jam pa :
thag nye ring ran cing sa btsan pa :
bkra shis shing grub thob gong mas zhabs kyis bcags pa'i gnas su :
dkyil 'khor mda' gang dpangs mtho gang snyom zhing 'jam pa mthar thon pa :
sa chog thig chog sogs spyi dang mthun par byas la :
dkyil 'khor bri ba ni :
gru bzhi sgo bzhi rgyan mtshan nyid yongs su rdzogs pa :
'khor yug dang po sna tshogs pad+ma :
gnyis pa 'od kyi phreng ba :
gsum pa rak+ta'i rgya mtsho :
bzhi pa dur khrod :
lnga pa rdo rje'i ra ba :
drug pa me ri la sogs cha che chung spyi dang mthun :
dbus su pad+ma 'dab brgyad :
lte ba mthing ga :
shar mthing :
lho ser :
nub dmar :
byang ljang :
mtshams bzhi mdzes tshon du bri :
de'i steng du rin po che'i bum pa'i nang du bum rdzas khye'u pho mo bkra shis pas blangs pa'i chu sna dang :
rin po che'i sman 'bru la sogs bum rdzas nyer lnga kha rgyan mgul chings kyis brgyan :
khri'u'am many+dzi'i steng du bzhag :
'bras bu can gyi shing dang ku sha rma bya'i sgro sogs kyis brgyan te :
rgyal ba rigs drug dang che mchog la sogs pa bka' brgyad gtso dgu'i sku gzugs :
mtshan ldan thod pa'i nang du chang bzang po la bdud rtsi ril bu btab pa bsham :
de'i steng du me long g.ya' dag pa dang man shel zur drug bzhag :
dar dmar gyis kha bcad :
rdor dril sman raka gtor gsum phyi nang mchod pa las bum sogs bsham :
mda':
gri :
me long :
rma bya'i sgro chun :
dar sna rnams bzhi re :
tshon skud kyi drwa ba dang bcas pa'i rgyan rnams legs par bkod do :
de nas mdun bskyed las gzhung bsrang :
sgrub thabs ltar bum pa'i nang du zhi khro bka' brgyad bskyed la :
rtsa sngags kyi sham du kA ya wA ka tsit+ta badzra A be sha ya a A:
zhes btags pa ci nus bzla zhing :
bum pa'i lha'i sku las 'od zer bdud rtsi'i rgyun phyogs bcu'i rgyal ba'i dkyil 'khor gyi lha tshogs rnams la phog :
mnyes mchod phul :
sku gsung thugs kyi byin rlabs bdud rtsi 'od zer gyi rnam pa bum chu dang dbyer med du gyur par bsam :
las bum du rdo rje rnam par 'joms pa bskyed la bzlas pa bya :
de nas slob ma las bum gyi chus khrus byas la bgegs bskrad gu gul gyis bdug :
yungs dkar sngags bzlas pa'i thun gyis brab :
dkyil 'khor la bskor ba lan gsum bskor :
maN+Dal phul :
phyag byas te :
'di skad gsol ba gdab :
ho :
bla ma dkyil 'khor lha tshogs kyis :
bdag cag 'khor ba'i rgya mtsho las :
bsgral phyir dkyil 'khor lha tshogs kyi :
dbang bskur dam pa mdzad du gsol :
de nas slob dpon gyis 'di skad brjod :
khyod ni theg chen bu yin na :
zhi khro bka' brgyad lha tshogs kyi :
dkyil 'khor bstan nas dbang bskur te :
dngos grub ma lus nga yis sbyin :
de nas slob mas phyag gsum byas nas zhi khro bka' brgyad kyi lha tshogs rnams la mchod pa rnam lnga 'bul ba dang :
skyabs 'gro sems bskyed 'di ltar du bya'o :
ho :
bla ma mchog dang phyogs bcu'i sangs rgyas dang :
bde gshegs zhi khro bka' brgyad lha yi tshogs :
dkon mchog gsum dang mkha' 'gro chos skyong la :
bdag ni byang chub bar du skyabs su mchi :
phyi nang gsang ba'i mchod pa dam pas mchod :
lus ngag yid gsum sdig pa ci bgyis pa :
gnong zhing 'gyod pa'i sgo nas mthol lo bshags :
'gro ba'i dge tshogs rnams la yi rang ngo :
sangs rgyas byang chub thams cad yid kyis gzung :
rang gzhan don du byang chub sems bskyed do :
sems can thams cad bdag gis mgron du gnyer :
byang chub spyod mchog yid 'ong spyad par bgyi :
'gro la phan phyir sangs rgyas 'grub par shog :
de nas yang :
ji ltar dus gsum 'gro ba'i mgon rnams kyis :
yang dag byang chub nges par mdzad pa ltar :
de ltar bzhin du bla med mchog gi sems :
dam pa de ni bdag gis bskyed par bgyi :
ji ltar dus gsum mgon po rnams :
yang dag byang chub nges mdzad pa :
de bzhin bla med mchog gi sems :
dam pa bdag gis bskyed par bgyi :
sdom pa 'bogs pa ni :
sdom pa yi ni tshul khrims dang :
dge ba'i chos ni sdud pa dang :
sems can don byed rnam pa gsum :
nam du yang ni mi spang ngo :
rdo rje dril bu'i phyag rgya yang :
yang dag nyid du gzung bar bgyi :
slob dpon dag kyang gzung bar bgyi :
nyin re bzhin du lan drug tu :
sdom pa rnam bzhi rab tu gzung :
bdag gis sdom pa ma lus gzung :
zhes yan lag bdun pa sems bskyed sdom gzung dang bcas pa bya'o :
de nas slob mas pus mo btsugs thal mo sbyar nas :
ho :
bla ma lha tshogs ma lus dgongs su gsol :
bdag gis dus 'di nyid nas gzung nas ni :
'khor ba'i sdug bsngal bsal mdzad lam mchog stsol :
deng 'dir bdag la gnang bar mdzad du gsol :
de nas slob dpon gyis yi dam gyi lha la gsol ba gdab pa ni :
ho :
rgyal ba zhi khro'i lha tshogs rnams :
khyed kyi thugs rje'i byin rlabs kyis :
slob ma 'di la dbang bskur phyir :
byin gyis brlab par mdzad du gsol :
zhes gnyis su med par bstim mo :
yi ge brgya pa'i bshags pa brjod :
de nas so shing dor ba ni :
maN+Dal me tog tshom bu bya :
so shing me tog gis brgyan pa :
lag tu
bzung nas mig btsums la :
rgyal ba zhi khro'i lha tshogs rnams :
bdag gis dngos grub thob pa'i phyir :
dbus phyogs sa ru lhung bar shog :
dngos grub bzang po bdag la ston :
hA sa ha :
zhes dor :
phyogs bzhi dbus dang lngar rigs lnga'i dngos grub dang :
mtshams su phran tshegs 'grub ces bshad do :
de nas khyor chu blud pa ni :
dung chos kyi chu bo las kyi bdud rtsi'i chur dmigs la :
A+o~M hrIHbi shud+d+haHsarba d+harmaHpA paM sho d+ha ni hU~M:
zhes lag pa g.yon du byin cing 'thung bas ngag gi nyes skyon dag par bsam mo :
de nas srung skud lnga sgril la zhi khro'i sngags sham du rak+Sha ku ru hU~M:
zhes mdud pa gsum byas la :
pho'i dpung pa g.yon dang mo'i g.yas la bcings te :
hU~M:
skal ldan rigs kyi bu khyod la :
bde gshegs rgyal ba zhi khro yi :
sngags bzlas srad bu 'di bcings pas :
bgegs rnams ma lus 'dul bar shog :
A+o~M badzra rak+Sha hU~M:
zhes rdo rjes rgyas gdab :
de nas ku sha gtad pa ni :
nyon cig skal ldan rigs kyi bu :
gsang sngags zab mo sgrub pa la :
dngos grub zab mo brtag pa'i phyir :
gtsang zhing dge ba'i ku sha 'di :
sngas dang stan du bting bar gyis :

de nas slob mas slob dpon gyis bsgo ba bzhin :
rgyal ba zhi khro'i lha tshogs kyis bdag la dge ba'i rtags bstan du gsol :
zhes seng ge'i nyal stabs kyis nyal lo :
nangs par slob dpon gyi drung du rmi lam bzang ngan zhus pas bzang ba la rjes su yi rang ba brjod cing :
ngan pa la srung ba'i cho ga bya'o :
de rnams ni sta gon gyi rim pa'o :
dngos gzhi spyi don lnga yi sgo nas bstan te :
bum dbang :
gsang dbang :
sher dbang :
tshig dbang :
rtsal dbang ngo :
de nas slob mas phyag gsum bya :
maN+Dal phul :
gsol ba 'di skad ces gdab bo :
ho :
bla ma rgyal ba zhi khro dgongs su gsol :
bdag cag dug lnga'i nad kyis zin pa rnams :
bum gsang ye shes tshig dbang rtsal dbang gis :
smin cing grol bar thugs rjes gzung du gsol :
dkyil 'khor 'dir ni bdag cag gzhug nas su :
thugs rjes byin gyis brlab par mdzad du gsol :
de nas slob ma dam la gzhag pa ngag tu bdud rtsi blud la :
'di ni dam tshig bdud rtsi'i chu :
dam bsrungs dngos grub rnam gnyis thob :
nyams na dmyal bar ltung bar 'gyur :
de bas dam las ma 'da' zhig :
A+o~M sarba pany+tsa a mr-ita sa ma ya swA hA:
spyi bor rdo rje bzhag la :
deng nas skal ldan bu khyod kyi :
rdo rje slob dpon nga yin gyis :
nga la brnyas par ma byed cig :
gal te brnyas par gyur pa na :
ngan song gsum du lhung nas ni :
rdo rje 'bar bas 'joms 'gyur zhing :
sdug bsngal bzod glags med par 'gyur :
A+o~M badzra sa ma ya hU~M:
de nas slob ma swa b+hA was sbyangs :
skad cig gis pad zla'i gdan la rdo rje sems dpa' sku mdog dkar po rgyan cha lugs rdzogs par bskyed :
de'i snying pad 'dab 'ja' tshon gyi gur phub pa'i dbus su :
bcom ldan 'das kun tu bzang po yab yum :
rgyal ba rigs lnga yab yum :
sems dpa' sems ma thub pa drug rnams bsgom :
thod pa dung khang gi gzhal yas su pad+ma nyi zla'i gdan la dbus su bcom ldan 'das che mchog he ru ka yab yum :
shar du yang dag thugs yab yum :
lhor 'jam dpal sku yab yum :
nub tu pad+ma gsung yab yum :
byang du phur pa phrin las yab yum :
shar lhor mngon rdzogs ma mo yab yum :
lho nub tu rig 'dzin rdo rje chos rab yab yum :
nub byang du dregs pa kun 'dul yab yum :
byang shar du stobs ldan kA la yab yum rnams ye shes kyi me'i klong na bzhugs par bskyed :
lus kyi yan lag dbang po'i sgo ba spu'i bu ga thams cad 'khor tshogs dpa' bo mkha' 'gro'i tshogs til gyi gwa'u kha phyes pa ltar bzhugs par bsam la :
de ltar lha tshogs rnams kyi sku gsung thugs yi ge gsum gyis mtshan pa las 'od zer 'phros :
rang bzhin gyi gnas dang 'og min gyi gnas nas ye shes pa'i lha tshogs char ltar babs nas dbyer med thim par bsam la :
spos dang gu gul tshil chen sreg cing rol mo'i sgra sgrog cing :
e ma ho :
bla ma kun bzang rigs lnga'i tshogs :
dpal chen he ru ka yab yum :
sras 'khor dpa' bo DA ki'i tshogs :
'khor bcas dbyings nas spyan 'dren no :
gdugs dang rgyal mtshan thibs se thib :
rol mo mang po khro lo lo :
rgyan cha mang po pu ru ru :
'dir gshegs dgongs la byin gyis rlobs :
sku yi byin rlabs lus la stsol :
gsung gi byin rlabs ngag la stsol :
thugs kyi byin rlabs yid la stsol :
nyid dang dbyer med mdzad du gsol :
A+o~M AHhU~M swA hA:
hU~M hU~M hU~M hU~M hU~M hU~M hU~M hU~M hU~M badzra A be sha ya A be sha ya dzaHhU~M baM ho :
zhes gnyis su med par thim par bsam la :
de nas me tog dor ba ni :
thal mo'i bar du me tog bzung :
mig dar dmar pos bkab la :
rgyal ba zhi khro'i dkyil 'khor du :
'brel pa me tog 'di bor bas :
sngon sbyangs las 'phro yod pa yi :
yi dam lha la bab par shog :
ces dor te ming gdags pa ni :
dbus su babs na 'od gsal sgyu ma gter bzhad rtsal :
shar du babs na rdo rje snying po gter bzhad rtsal :
lhor babs na bde chen 'dod dgu rang byung gter bzhad rtsal :
nub tu babs na bde chen snying po gter bzhad rtsal :
byang du babs na phrin las thogs med gter bzhad rtsal :
zhes btags so :
de nas mig dbye bar gsol ba gdab pa ni :
kyai :
bla ma rgyal ba zhi khro'i tshogs :
bdag ni ma rig 'thum pos ldongs :
khyed kyi thugs rje'i thur ma yis :
ma rig 'thums pa bsal du gsol :
bla mas gser gyi thur ma thogs la
mig dbye ba ni :
skal ldan rigs kyi bu khyod kyi :
ma rig ling thog nga yis bsal :
rgyal ba zhi khro'i dkyil 'khor ltos :
mtshams med lnga yi sdig byang 'gyur :
hU~M tsak+Shu :
pra we sha ya phaT:
ces gdong dar bsdus la dkyil 'khor gyi rnam gzhag bstan no :
de nas dbang bskur bar gsol ba gdab pa ni :
kye ma bla ma rje btsun rje :
rgyal ba zhi khro rab 'byams kyi :
sku gsung thugs dang yon tan dang :
phrin las la sogs rnam lnga yis :
bdag cag smin par dbang bskur stsol :
de nas bla mas bum pa spyi bor bzhag :
hU~M:
bum pa gzhal yas khang gi nang :
zhi khro'i lha tshogs 'od du zhu :
skal ldan khyod la dbang bskur bas :
sdig sgrib bag chags byang bar shog :
hU~M A+o~M AHhU~M swA hA:
hU~M mUM lAM mAM pAM tAM:
hU~M ma hA shrI he ru ka kro tI shwa rI hU~M phaT:
ka la shaHkA ya wA ka tsit+ta a b+hi Shiny+tsa hU~M:
de nas kun bzang yab yum gyi sku spyi bor bzhag la :
hU~M:
yid chos rnam dag kun bzang yab yum ste :
thabs dang shes rab 'du 'bral med pa'i dbyings :
chos kun ye nas lhun grub bde ba ches :
skal ldan rigs kyi bu la dbang bskur ro :
A+o~M badzra sa man+ta a a b+hi Shiny+tsa hU~M:
gti mug rnam dag chos dbyings ye shes te :
rnam par snang mdzad nam mkha' dbyings phyug ma :
thabs shes gnyis su med pa'i byin rlabs kyis :
skal ldan rigs kyi bu la dbang bskur ro :
A+o~M dzi na dzika? mUM a b+hi Shiny+tsa hU~M:
zhe sdang rnam dag me long ye shes te :
mi bskyod rdo rje mA ma kI ma ste :
thabs shes gnyis su med pa'i byin rlabs kyis :
skal ldan rigs kyi bu la dbang bskur ro :
hU~M badzra ak+Sho b+h+yaHmAM a b+hi Shiny+tsa hU~M:
nga rgyal rnam dag mnyam nyid ye shes te :
rin chen 'byung ldan sangs rgyas spyan ma ste :
thabs shes gnyis su med pa'i byin rlabs kyis :
skal ldan rigs kyi bu la dbang bskur ro :
swA rat+na saM b+ha ba trAM lAM a b+hi Shiny+tsa hU~M:
'dod chags rnam dag sor rtog ye shes te :
snang ba mtha' yas na bza' dkar mo ste :
thabs shes gnyis su med pa'i byin rlabs kyis :
skal ldan rigs kyi bu la dbang bskur ro :
AM a mi d+he wa hrIHpAM a b+hi Shiny+tsa hU~M:
phrag dog rnam dag bya grub ye shes te :
don yod grub pa dam tshig sgrol ma ste :
thabs shes gnyis su med pa'i byin rlabs kyis :
skal ldan rigs kyi bu la dbang bskur ro :
hA a mo g+ha sid+d+hi tAM a b+hi Shiny+tsa hU~M:
de nas khro bo bka' brgyad kyi sku rten tsaka li rnams kyi dbang bskur ba ni :
hU~M:
bcom ldan dpal chen che mchog he ru ka :
gnam zhal dbyings phyug yum dang gnyis med 'khril :
skal ldan rigs kyi bu la dbang bskur ro :
sku lnga yon tan lhun gyis grub par shog :
A+o~M ma hA shrI he ru ka a b+hi Shiny+tsa hU~M:
hU~M:
bcom ldan dpal chen 'jam dpal gshin rje gshed :
be tA tsA ti yum dang gnyis med 'khril :
skal ldan rigs kyi\u0f8e
sku lnga lhun gyis grub pa'i dbang thob shog :
A+o~M ya mAn ta ka a b+hi Shiny+tsa hU~M:
hU~M:
bcom ldan dpal chen rta mgrin dbang gi lha :
e ka tsA ti yum dang gnyis med 'khril :
skal ldan rigs kyi\u0f8e
gsung dbyangs drug cu lhun gyis rdzogs par shog :
A+o~M ha ya grI wa a b+hi Shiny+tsa hU~M:
hU~M:
bcom ldan dpal chen badzra he ru ka :
gnyis med kro tI shwa rI yum dang sbyor :
skal ldan rigs kyi\u0f8e
thugs mchog ye shes rnam lnga rdzogs par shog :
A+o~M ru lu ru lu hU~M b+h+yo hU~M a b+hi Shiny+tsa hU~M:
hU~M:
bcom ldan dpal chen rdo rje gzhon nu'i sku :
yum chen 'khor lo rgyas 'debs gnyis med 'khril :
skal ldan rigs kyi\u0f8e
mngon spyod phrin las yongs rdzogs 'grub par shog :
A+o~M badzra kI li kI la ya a b+hi Shiny+tsa hU~M:
hU~M:
bcom ldan dpal chen bla med he ru ka :
yum chen nyid bzhi mu kha le dang 'khril :
skal ldan rigs kyi\u0f8e
ma mo mkha' 'gro dbang du sdud par shog :
A+o~M ma hA shrI he ru ka kro tI sha rI ma ma yo gi nI ru lu ru lu hU~M b+h+yo a b+hi Shiny+tsa hU~M:
hU~M:
bcom ldan dpal chen rig 'dzin rdo rje chos :
gnyis med yum chen rdo rje rnal 'byor 'khril :
skal ldan rigs kyi\u0f8e
nus mthu byin rlabs phun sum tshogs par shog :
A+o~M badzra g+hu ru sarba yo gi nI a b+hi Shiny+tsa hU~M:
hU~M:
bcom ldan dpal chen dregs pa kun 'dul gtso :
gnyis med yum chen khams gsum spyi 'dul 'khril :
skal ldan rigs kyi\u0f8e
khams gsum dregs pa dbang du sdud par shog :
A+o~M badzra tsaN+Da sarba duSh+TAn a b+hi Shiny+tsa hU~M:
hU~M:
bcom ldan dpal chen stobs ldan kA la la :
gnyis med yum chen 'byung lnga'i bdag mo 'khril :
skal ldan rigs kyi\u0f8e
bstan pa'i dgra bgegs thams cad sgrol bar shog :
A+o~M badzra sarba duSh+TAn a b+hi Shiny+tsa hU~M:
zhes rgyal ba zhi khro bka' brgyad kyi lha tshogs rnams slob ma'i lus la thim pas :
slob ma rgyal ba zhi khro'i skur gyur par bsam :
de nas mthing shog la zhi khro'i lha tshogs kyi rtsa sngags dang :
A li kA li dang rten 'brel snying po rnams rin po che sna lngas bris pa spyi bor bzhag la :
hU~M:
rgyal ba zhi khro bka' brgyad kyi :
gzungs sngags snying po gsang ba'i sgra :
thabs shes A li kA li dang :
rten 'brel snying po'i chos kyi sgo :
brgyad khri bzhi stong dbang mchog 'di :
skal ldan bu yis thob par shog :
A+o~M hU~M hU~M na maHsa man+ta b+ha dra AHhU~M:
A+o~M bai ro tsa na mUM d+hA twI shwa rI:
A+o~M badzra ak+Sho b+h+yaHmAM mo ha ra ti :
A+o~M rat+na saM b+ha wa trAM lAM dwe Sha ra ti :
A+o~M a mi d+he wa hrIHpAM rA ga ra ti :
A+o~M a mo g+ha sid+d+hi tAM badzra ra ti :
A+o~M ma hA kro ta shrI he ru ka kro tI shwa rI hU~M phaT:
A+o~M ya mAn+ta ka hU~M phaT:
A+o~M ha ya grI wa hU~M phaT:
A+o~M ru lu ru lu hU~M b+h+yo hU~M phaT:
A+o~M badzra kI li kI la ya hU~M phaT:
A+o~M g+hu h+ya dz+nyA na he ru ka kro tI shwa rI ma ma yo gi nI ru lu ru lu hU~M b+h+yo hU~M phaT:
A+o~M ma hA g+hu ru sarba yo gi nI hU~M phaT:
A+o~M badzra tsaN+Da sarba duSh+TAn hU~M phaT:
A+o~M badzra sarba duSh+TAn hU~M phaT:
a A:
i I:
u U:
r-i r-I:
l-i l-I:
e A+e :
o A+o :
aM a :
ka kha ga g+ha nga :
tsa tsha dza dz+ha nya :
Ta Tha Da D+ha Na :
ta tha da d+ha na :
pa pha ba b+ha ma :
ya ra la wa :
sha Sha sa ha k+Sha :
A+o~M ye d+harmA he tu pra b+ha bAHhe tun+te ShAn+ta thA ga te h+ya ba data? te ShAny+tsa yo ni ro d+ha e waM bA dI ma hA shra ma Na :
pha phA:
phi phI:
ma mA:
mi mI:
ba bA:
bi bI:
nya nyA:
nyi nyI:
ka kha ga g+ha nga :
tsa tsA:
tsha tshA:
TaTA:
tha thA:
pa pA nA:
kha tsa Ta ta pha ya swA hA:
ka g+ha b+ha tsa :
ra rA:
li lI:
aM ai :
a A:
a ta li ha :
u d+ha raM yaM NaM:
na dza Ti sa kha raM yaM:
ha he ho :
zhes brjod la gtso bum nas chu thigs pa re slob ma'i gnas bzhir blug cing khrus bya'o :
de nas slar bum pa slob ma'i spyi bor bzhag la :
hU~M:
rnam par rgyal ba bum pa'i gzhal yas khang :
rgyal ba zhi khro'i lha tshogs gsal bar bzhugs :
skal ldan rigs kyi bu la dbang bskur bas :
chu la chu thim lta bur dbyer med shog :
A+o~M hU~M badzra tsit+ta A:
A+o~M AHhU~M swA hA:
mUM lAM mAM pAM tAM:
shrI he ru ka kro tI shwa rI d+he wa sarba a b+hi Shiny+tsa hU~M:
de nas dbu rgyan bskon la :
hU~M:
snying po phyag mtshan lha las bskyed pa yi :
bde gshegs rgyal ba rigs lnga rigs kyi lhas :
skal ldan rigs kyi bu la dbang bskur ro :
sku lnga ye shes rnam pa lnga thob shog :
A+o~M AHhU~M swA hA:
rat+na mu kuT a b+hi Shiny+tsa mAM:
rdo rje dril bu gtad la :
hU~M:
mi 'gyur sku lnga ye shes rdo rje gsor :
sangs rgyas dbyangs su rjes su 'gro ba'i dril :
thabs dang shes rab zung 'jug dbang bskur bas :
dbyer med bde chen lam la spyod par shog :
A+o~M badzra g+haN+De a b+hi Shiny+tsa hU~M:
de nas bdud rtsi gtad la :
sku lnga lhun grub rigs lnga'i ngo bo nyid :
rtsa brgyad stong sbyar bdud rtsi a mr-ita :
skal ldan rigs kyi bu la dbang bskur ro :
nyon mongs dug lnga sku lngar grol bar shog :
A+o~M sarba pany+tsa a mr-ita kun+Da lI a b+hi Shiny+tsa mAM:
rak+ta gtad la :
srid gsum rnam dag yum gyi b+ha ga ru :
'dod chags rnam dag pad+ma rak+ta bskyil :
skal ldan rigs kyi bu la dbang bskur ro :
khams gsum srid gsum dbang du sdud par shog :
A+o~M ma hA rak+ta dz+wa la a b+hi Shiny+tsa mAM:
gtor ma gtad la :
dpal gyi gtor ma bcud ldan bdud rtsi che :
mdzes pa'i dkar dang dmar gyi rgyan gyis spras :
skal ldan rigs kyi bu la dbang bskur ro :
mchog dang thun mong dngos grub gnyis thob shog :
de nas dbang rtags kyi cod pan spyi bor btags la :
hU~M:
rgyal ba zhi khro'i dkyil 'khor dam pa 'dir :
dbang bskur rtags mtshon dngos grub cod pan 'dis :
skal ldan rigs kyi bu la dbang bskur ro :
phrin las snang ba thogs med thob par shog :
A+o~M su pra tiSh+Tha badzra ya a b+hi Shiny+tsa hU~M:
zhes dbang bskur pas lus kyi sgrib pa dag :
bum pa'i dbang thob :
lus bskyed rim sgom pa dang :
ngag bzlas pa byed pa la dbang :
'bras bu sprul pa'i sku thob pa'i rten 'brel bsgrigs pa'o :
de nas gsang ba'i dbang bskur ba ni :
bla ma la maN+Dal phul la :
dkyil 'khor la bskor ba byas te 'di skad zhu :
bla ma rgyal ba zhi khro dgongs :
bde stong zung du 'jug pa'i dbang :
gsang dbang dam tshig mchog stsol phyir :
bdag la thugs rjes bstsal du gsol :
ces zhus rjes bla mas gnang ba sbyin te :
bla med gsang ba sngags kyi dkyil 'khor 'dir :
'jug par dka' la nyams na nyes dmigs che :
las dang skal bar ldan pa ma gtogs pa :
log rtog gsang bar mi dbang phyir dengs shig :
ces pa'i lan du slob mas :
gsang ba bla med sngags kyi dkyil 'khor du :
bde stong ye shes dngos grub stsol ba'i phyir :
bla ma'i bka' las mi 'da' dam tshig bsrung :
sa ma ya na ra kan :
de nas slob ma la ye shes dbab ste :
slob ma langs la thal mo spyi bor sbyar :
dpal rta mgrin du bsgoms pa'i snying gar pad+ma 'dab brgyad dmar po :
de'i steng du g.yung drung dga' ba 'khyil ba chos 'khor du 'khor ba :
de'i lte bar nyi ma'i dkyil 'khor gyi steng du :
rdo rje phag mo nas 'bras tsam gar byed pa la dmigs pa gtad la :
bla mas thod rnga 'khrol zhing dbyangs snyan pos :
kye ho las can rigs kyi bu :
snying gar mkha' 'gro 'khrab pa la :
yengs med rtse gcig de la ltos :
de nas lus kun khyab par sgoms :
zhes ye shes dbab :
de nas bar du yol bas bcad nas :
bla ma yab yum snyoms par zhugs :
'khor lo lnga'i bde ba dbab la mkha' gsang du babs pa dang me long gis blangs thod pa'i bdud rtsi dang sbyar te :
slob ma'i khar blugs pas rtsa khams thams cad dpa' bo mkha' 'gro til gyi gong bu kha phyes pa ltar gang ba rnams dwangs ma'i bde bas mnyes par bsgoms la :
tshig 'dis dbang bskur :
gsang ba'i dam tshig ye shes mchog chen po :
bde ba'i rang bzhin dga' ba mchog tu che :
rtsa khams dag pa'i rang bzhin lha yi tshogs :
rab mnyes bde ba'i rang bzhin stong par ltos :
a hoHsu kha d+harma mu dra g+hu ya sa ma ya ho :
zhes dbang bskur pas ngag sgrib dag :
gsang ba'i dbang thob :
rang byin gyis brlab pa la dbang :
'bras bu longs spyod rdzogs sku thob pa'i rten 'brel bsgrigs pa'o :
shes rab ye shes kyi dbang bskur ba ni :
yol ba'i nang du bla ma la maN+Dal 'bul :
phyag rgya mtshan dang ldan pa rgyan gyis brgyan pa phul la phyag gsum byas la gsol ba gdab pa ni :
kye ho rgyal ba zhi khro dgongs :
mtshan ldan yid 'ong lha mo 'di :
bde stong ye shes dbang bskur phyir :
gus pa'i tshul gyis khyed la 'bul :
bde chen yang dag bstsal du gsol :
ces gsol ba gdab :
gong ltar ye shes pa phab la :
bla mas phyag rgya dang mnyam du rol te byang sems bdud rtsi lce la bzhag ste :
ho :
bde ba mchog gi rang bzhin brjod mi shes :
smra bsam brjod dang bral ba chos kyi sku :
stong pa nyid dang dbyer mi phyed pa ste :
sred zhen spongs la bde ba mchog la sbyongs :
zhes phyag rgya slob bu la gtad :
de nas phyag rgyas 'di skad brjod :
ho :
nga yi b+ha ga gsang chen 'di :
dus gsum rgyal ba'i gshegs shul te :
bu khyod bde ba mchog 'dod na :
'di las slar yang lce la longs :
zhes brjod pas :
slob bus gus pa'i tshul gyis :
ho :
bde ba'i rang bzhin shes rab ma :
stong dang snying rje dbyer mi phyed :
pad+ma las ni lces len par :
bdag ni gus pas cis mi len :
zhes b+ha ga'i phugs nas dwangs ma g.ya' dkar dang bcas pa blangs pa mid cing :
rlung bzung nas lus sprugs pas :
lus kyi bkrag mdangs rgyas par 'gyur ro :
de nas bla mas phyag rgya'i srin lag nas bzung ste :
slob bu'i lag tu gtad de :
ho :
sangs rgyas kun skyed bde ba'i lam :
bud med ma spongs dang du longs :
'di med sngags kyi dam tshig nyams :
de bas mtshan ldan dang du longs :
zhes brjod cing bdud rtsi khar blud :
de nas slob ma de dben pa'i gnas su phyag rgya'i mkha' gsang blta ba dang :
nu ma mnye ba 'o dang 'khyud pa la sogs bde ba g.yo ba'i thabs byas te :
mkha' gsang byin gyis brlabs la snyoms par 'jug go :
bde ba mchog g.yos pa'i ngo bo lta zhing gzung :
'khor lo bzhi rim par dbab tshod dang sbyar la :
dga' ba :
mchog dga':
lhan skyes kyi dga' ba :
bde stong gi dga' bral bzhi ngos ma zin gyi bar du blta bar bya'o :
de ltar dbang bskur pas yid kyi sgrib pa dag :
rtsa 'khor thig le bsgom pa la dbang :
shes rab ye shes kyi dbang thob :
chos sku thob pa'i rten 'brel bsgrigs pa'o :
de nas dbang bzhi pa tshig dbang rin po che bskur ba ni :
slob bus gser gyi maN+Dal phul :
phyag 'tshal gsol ba gdab bo :
kyai :
bla ma rgyal ba zhi khro dgongs :
sems nyid rang gsal chos kyi sku :
de nyid don rtogs bzhi pa'i dbang :
bdag la thugs rjes gzung du gsol :
de nas ye shes dbab bo :
slob bu'i snying gar nyi ma'i dkyil 'khor :
de'i steng du zla ba'i dkyil 'khor :
de'i steng du rgyal ba zhi khro'i ngo bo a dkar po sran ma tsam ye shes kyi 'od lnga 'phro ba'i stobs kyis slob ma'i lus nam mkha' la ye re re yod par bsgoms la :
me long spyi bor bzhag ste :
ho :
a ni skye ba med pa la :
sems nyid gsal dwangs chos kyi sku :
nam mkha'i klong nas rang gsal ba :
bltas pas mi mthong ngang du zhog :
lus ni ye shes lnga yi lus :
gdod nas ma skyes chos sku yin :
brjod med blo bral rang mdangs nyid :
nam mkha'i dbyings su phyal phyal thongs :
shar lho nub byang nam mkha' la :
khyed kyis sems 'di thogs med thongs :
btang tshe phyi nang 'gro 'ong med :
'gro bar snyam yang rang gi sems :
sems ni nges gzung 'dzin pa bral :
ngo bo stong la rang bzhin gsal :
thugs rje'i 'char sgo ma 'gags pa :
de yi rang bzhin ngang du ltos :
smra bsam brjod med sa le ba :
nges pa'i shes rig gsal mdangs can :
gsal rig stong la hrig ge ba :
de don stong gsal ngang du zhog :
ces dbang bskur pas :
lus ngag yid gsum gyi sgrib pa dag :
lam rdzogs rim bsgom pa la dbang :
tshig dbang thob :
ngo bo nyid kyi sku thob pa'i rten 'brel bsgrigs pa'o :
de nas thod rgal rig pa'i rtsal dbang bskur ba ni :
slob bu'i lus ngag yid gsum rgyu nor kha rje dbang thang dang bcas pa maN+Dal du phul :
lus gcer bur phyung ste phyag 'tshal te 'di skad ces gsol ba gdab pa'o :
kyai :
bla ma rgyal ba zhi khro dgongs :
sems nyid mngon sum chos kyi sku :
sgrib g.yogs med par snang byed pa :
chos nyid mngon sum rig pa'i dbang :
bdag la thugs rjes gzung du gsol :
de nas slob ma zhogs pa nyi ma rtse shar la gnas dben pa'i gnas su :
gan rkyal du mig gnyis zim bus nyi ma'i dkyil 'khor nas khru gang tsam gyi 'og tu bltar bcug pas :
thig le 'ja' 'od lu gu rgyud la sogs pa 'od lnga sna tshogs pa gsal zhing dwangs par 'char ro :
yang na lus drang srong gi 'dug stangs kyis mig zim bus bltas pas 'char sgo rnams 'byung bas :
ngo sprad cing rdo rje sems dpa'i me long spyi bo dang mig gnyis su bzhag la :
hU~M:
skal ldan bu khyod sUr+Ya'i 'od zer dang :
rdul bral nam mkha'i dbyings la ltos :
chos nyid mngon sum skur snang ba :
yengs med de yi sku la ltos :
snang la stong pa chos kyi sku :
kun khyab rdo rje lu gu rgyud :
rang gi snying dkyil gdod nas bzhugs :
rgyun du ma yengs sus sgom pa :
mthong grol 'od phung klong du thim :
bcos min de yi ngang la zhog :
ces dbang bskur pas :
thod rgal rig pa'i rtsal dbang thob :
shes sgrib bag chags dang bcas pa dag :
rang sems chos kyi sku la grol bas :
lam rdzogs pa chen po rang bzhin 'od gsal bsgom pa la dbang :
mi 'gyur ba rdo rje'i sku thob pa'i rten 'brel bsgrigs pa'o :
de nas maN+Dal :
tshogs 'khor mchod gtor 'bul :
gtang rag tu gser gyi maN+Dal dbang yon du 'bul :
bsngo ba smon lam gdab :
bshags pa bya :
bkra shis rgyas par brjod pa sogs bya'o :
'di ni rdzogs pa chen po'i rgyud 'bum phrag drug cu'i khong snying phyung ste :
tshig nyung ngur byas pa :
kha che'i paN+Di ta bye ma mi tra bdag gis bgyis pa rdzogs so :
sa ma ya :
rgya rgya rgya :
nyang ban bdag gis paN chen gsung bzhin yi ger bkod pa'o :
phyi rabs skal ldan las can gcig dang 'phrad par shog :
zhwa'i mgon po dam tshig can la gtad do thub par srungs shig :
(ga)
@#:
rdzogs pa chen po gsang ba snying tig yang zab bsdus pa'i snying po las :
sku gsum sangs rgyas zhi khro'i sgrub thabs bzhugs so :
rgya gar skad du :
kA ya ta ri bud+d+ha shAn+tiM kro ta sA d+ha nA ma :
bod skad du :
sku gsum sangs rgyas zhi khro'i sgrub thabs zhes bya ba :
dpal rdo rje sems dpa' la phyag 'tshal lo :
skal ldan gang zag rnal 'byor pas :
rgyal ba zhi khro'i dbang thob nas :
rang gzhan don gnyis bsgrub pa'i phyir :
yid 'ong dben pa'i gnas dag tu :
phyag bdar gtsang ma'i spos kyis byug :
sku gsung thugs kyi rten bkram zhing :
phyi nang gsang mchod sman gtor bsham :
bgegs la bka' bsgo srung 'khor bsgom :
bde ba'i stan la 'dug nas ni :
skyabs 'gro sems bskyed sngon song la :
shUn+ya'i sngags kyis snang grags kun :
stong zhing bdag med ma rtogs pa'i :
sems can rnams la snying rje bsgom :
stong dang snying rje'i ngang de las :
pad+ma nyi zla'i gdan steng du :
rang rig yi ge a dkar po :
gsal ba'i mdangs las 'od zer 'phros :
rgyal ba rnams la mnyes mchod 'bul :
sems can kun gyi sdig sgrib sbyangs :
tshur 'dus a la thim pa las :
rang nyid bcom ldan rdo rje sems :
dri med dung mdog shel ltar dwangs :
zhabs gnyis sems dpa'i skyil krung can :
phyag g.yas gser gyi rdo rje dang :
g.yon pa dngul dkar dril bu bsnams :
rin chen rnam pa mang po yi :
dbu rgyan snyan rgyan mgul rgyan dang :
phyag zhabs gdu bu sor gdub dang :
do shal ska rags rgyan gyis spras :
dar dkar sna tshogs na bza' mdzes :
'dzum pa'i mdangs ldan 'ja' tshon klong :
'od zer 'phro ba'i dbus na bzhugs :
de yi thugs dkyil tsit+ta'i+i dbus :
thig le 'ja' tshon sna lnga'i klong :
pad+ma ge sar zla gdan la :
sangs rgyas spyi mes kun tu bzang :
bzang mo yum dang gnyis med sbyor :
skyil krung phyag gnyis mnyam gzhag can :
longs spyod rdzogs pa'i rgyan gyis spras :
mthing gsal nam mkha'i mdog lta bu :
'od dang 'od zer 'phro bar bsgom :
rnam snang mi bskyod rin chen 'byung :
dpag med don grub rgyal ba lnga :
mthing dkar ser dmar ne'u kha'i mdog :
rang rang yum 'khril skyil krung can :
'khor lo rdo rje rin chen pad :
rgya gram phyag mtshan g.yas na bsnams :
g.yon pa rang rtags dril bu 'dzin :
longs spyod rdzogs pa'i rgyan gyis spras :
gtso la 'dud pa'i tshul du bsgom :
gzhan yang sems dpa' sems ma dang :
sprul sku thub drug sgo ba'i tshogs :
phyag mtshan rgyan dang sku mdog sogs :
gsal zhing dod par bsgom par bya :
de yi mdangs las 'od 'phros pa :
dper na man shel 'ja' tshon bzhin :
thod pa dung khang gzhal yas su :
khro bo'i lha tshogs bskyed pa ni :
go ro tsa na'i dkyil dbus su :
pad+ma nyi zla'i gdan steng du :
hU~M dgu 'phro 'du las byung ba'i :
dbus su che mchog he ru ka :
smug nag zhal gsum phyag drug pa :
rdo rje rtse gsum rtse lnga dang :
rtse dgu rwa gdengs phyag g.yas bsnams :
skam rlon rnyid pa'i b+han+d+ha'i nang :
rak+ta khrag bkang g.yon du 'dzin :
zhabs bzhi gyad kyi 'dor stabs bsgrad :
gnam zhal kro tI yum dang sbyor :
dur khrod 'jigs pa'i chas kyis brgyan :
'od zer me yi klong na bzhugs :
shar du dpal chen yang dag thugs :
mthing nag zhal gcig phyag gnyis pa :
rdo rjes dung khrag dkrugs mdzad cing :
zhabs gnyis 'dor stabs tshul gyis rol :
lho ru 'jam dpal gshin rje gshed :
ser nag zhal gcig phyag gnyis pa :
be con 'khor lo phyag na bsnams :
zhabs gnyis brkyang bskum 'dor stabs rol :
nub tu dpal chen pad+ma gsung :
mdog dmar zhal gcig phyag gnyis pa :
rdo rjes dung khrag dkrugs shing rol :
zhabs gnyis brkyang bskum 'dor stabs can :
byang du dpal chen phur pa'i lha :
ljang nag zhal gcig phyag gnyis pa :
rdo rje phur pa 'dril zhing 'debs :
zhabs gnyis 'dor stabs tshul gyis rol :
shar lhor bla med he ru ka :
mthing mdog zhal gcig phyag gnyis pa :
rdo rje dril bu 'khrol zhing 'dzin :
zhabs gnyis brkyang bskum 'dor stabs rol :
lho nub rig 'dzin rdo rje chos :
mthing mdog zhal gcig phyag gnyis pa :
rdo rje gsor zhing dril bu gsil :
zhabs gnyis brkyang bskum gar gyis rol :
nub byang dregs pa kun 'dul ni :
mthing nag zhal gcig phyag gnyis pa :
rdo rje rtse dgu b+han dmar bsnams :
zhabs gnyis brkyang bskum 'dor stabs can :
byang shar stobs ldan ha la'i sku :
mdog nag zhal gcig phyag gnyis pa :
rdo rjes dung khrag dkrugs shing gsol :
zhabs gnyis g.yas brkyang g.yon bskum rol :
kun kyang rang rang yum dang sbyor :
dur khrod chas brgyad sku la gsol :
gar dgu'i nyams ldan gsal la 'tsher :
rang rang sras 'khor sgo ba'i tshogs :
me dpung dbus na bzhugs par bsgom :
gzhan yang dbang po'i sgo dgu dang :
yan lag ba spu'i bu ga rnams :
dpa' bo mkha' 'gro chos skyong tshogs :
til gyi gang bu kha phyes ltar :
mer mer khrig khrig gsal bar bsgom :
rgyal ba zhi khro'i lha tshogs kyi :
gnas gsum yig 'bru gsum gyis mtshan :
'od 'phros 'og min chos dbyings nas :
lha tshogs skar tshogs 'khrigs pa ltar :
spyan drangs mdun gyi nam mkhar byon :
phyi nang gsang gsum sman raka dang :
b+ha liM ta yi mchod pa'i tshogs :
dngos 'byor yid kyis sprul pas mchod :
A+o~M AHhU~M swA hA:
hU~M hU~M hU~M hU~M hU~M hU~M hU~M hU~M hU~M:
shAn+tiM kro ta sarba ar+g+haM:
pA d+yaM:
puSh+pe :
d+hU pe :
A lo ke :
gan+d+he :
nai bid+yA:
shab+da :
pU tsa ho :
ma hA pany+tsa pU tsa ho :
ma hA b+ho d+hi tsit+ta pU tsa ho :
pany+tsa a mr-i ta :
rak+ta b+ha ling ta :
sarba pU tsa khA hi :
hU~M:
kun bzang rigs lnga sems dpa' brgyad :
yab yum sgo ba rnam pa bzhi :
sprul sku thub pa drug la sogs :
thabs shes zung 'jug 'gro drug sgrol :
zhi ba'i lha la phyag 'tshal bstod :
dug lnga dug gsum sgrol ba'i phyir :
thugs rje byams pa'i ngang nyid las :
log rtog 'dul phyir he ru ka :
yab yum sras 'khor bcas la bstod :
ces brjod gnyis su med par bstim :
slar yang thugs las 'od zer 'phros :
rigs lnga'i lha tshogs spyan drangs la :
bum pas dbang bskur chu rgyun babs :
sku gang sgrib dag lud pa las :
rgyal ba rigs lngas dbu brgyan bsam :
de ltar zhi khro'i lha tshogs kyi :
thugs srog hU~M yig mtha' skor du :
gsang sngags 'di nyid hU~M yig gi :
tshul du g.yas skor 'khor bar bsgom :
hU~M hU~M badzra tsit+ta A:
A+o~M hU~M swA AMHhA:
mUM mAM lAM pAM tAM:
b+ho d+hi satwa mu ni :
dzaHhU~M baM ho :
A+o~M badzra shrI he ru ka ma hA kro ta badzra ya mAn+ta ka pad+mAn+ta kr-ita badzra kI li kI la ya ma hA yak+Sha kA la rU pa tsaN+Da duSh+TAn kro tI shwa rI karma raM raM dz+wa la raM raM hU~M phaT:
ces bzlas bye ba gcig gis 'grub :
!
yang na rang nyid rdor sems su :
bsgoms pa'i tsit+ta dung khang gi :
rgyal ba zhi khro'i gnas gsum du :
dkar dmar mthing ga'i thig le'i nang :
A+o~M dang AHdang hU~M bsgoms bsgrang :
bsnyen pa bskyal zhing thig le blta :
yang na rdor sems zhi khro'i lha :
wal gyis bsams la grags stong ngang :
gsang sngags 'di nyid bzla bar bya :
A+o~M AHhU~M swA hA:
badzra kro ta ma hA shrI he ru ka :
kro tI shwa rI he ru ka sarba hU~M phaT:
shAn+tiM ku ru ye swA hA:
puSh+TiM ku ru ye swA hA:
pA shaM ku ru ye swA hA:
mA ra ya phaT:
ci ltar 'dod pa'i sham bu gdags :
phrin las gang 'dod 'grub par 'gyur :
skabs su rin chen snod mchog tu :
gtor ma 'byor tshogs bza' btung bsham :
chu chang a mr-i ta yis bran :
A+o~M AHhU~M gis byin gyis brlab :
bla ma dus gsum sangs rgyas dang :
yi dam zhi khro'i tshogs la 'bul :
A+o~M AHhU~M g+hu ru bud+d+ha shAn+tiM kro ta sarba b+ha liM ta g+ha Na tsakra pU tsa ho :
A+o~M:
ngo bo'i sku ni mtha' dang bral :
rang bzhin sku ni gsal la dag :
thugs rje'i sku ni kun la khyab :
rgyal ba zhi khro'i sku la bstod :
A:
ngo bo'i gsung ni brjod las 'das :
rang bzhin gsung ni grags la stong :
thugs rje'i gsung ni yig 'brur gsal :
rgyal ba zhi khro'i gsung la bstod :
hU~M:
ngo bo'i thugs ni ka nas dag :
rang bzhin thugs ni bsam brjod bral :
thugs rje'i thugs ni kun la brtse :
rgyal ba zhi khro'i thugs la bstod :
A+o~M AHhU~M:
A+o~M:
sangs rgyas ma lus thams cad kyi :
sku yi phrin las rab bskul bas :
'dod khams bde ba chen por sgrol :
sems can zhe sdang brlag par mdzod :
A:
sangs rgyas ma lus thams cad kyi :
gsung gi phrin las rab bskul bas :
gzugs khams ye shes lnga ru sgrol :
sems can 'dod chags brlag par mdzod :
hU~M:
sangs rgyas ma lus thams cad kyi :
thugs kyi phrin las rab bskul bas :
gzugs med ka dag chen por sgrol :
sems can gti mug brlag par mdzod :
A+o~M AHhU~M swA hA:
badzra kro ta ma hA shrI he ru ka kro tI shwa rI he ru ka sarba hU~M phaT:
de ltar tshogs gtor brtson byas pas :
mchog dang thun mong dngos grub 'byung :
rang nyid rdor sems zhi khro'i lhar :
gsal ba'i sku las 'od zer lnga :
'phros te rang gi lus nang gang :
nad gdon sdig sgrib thams cad dag :
ye shes lnga yi don rtogs nas :
rang lus 'od phung chen por bsam :
yang 'phros snod bcud rnams la phog :
dbyings thig 'od phung ngang du bsam :
'od phung tshur 'dus bdag la thim :
bdag nyid khro bo'i lha la thim :
khro bo'i lha tshogs zhi bar thim :
zhi ba'i lha 'khor yum la thim :
yum yang gtso bo nyid la thim :
gtso bo thugs srog hU~M la thim :
hU~M yang thig le nA dar thim :
nA da chos nyid stong pa'i ngang :
gsal stong mtha' dbus med par bzhag :
snang stong zang thal rjen par bskyang :
rjes su bsngo ba smon lam bya :
rgyal ba zhi khro'i lha tshogs kyi :
sgrub thabs zab pa'i mthar thug pa :
bdag 'dra bye ma mu tra yis :
rgyud sde kun gyi don bsdus nas :
'gro la phan phyir yi ger bkod :
dge 'dis 'gro ba ma lus kun :
rgyal ba zhi khro dbyer med shog :
sku gsum sangs rgyas zhi khro'i sgrub thabs zhes bya ba :
kha che'i paN+Di ta bye ma mu tras sbyar pa rdzogs so :
sa ma ya :
rgya rgya rgya :
paN chen bye ma la mu tras mnga' bdag chos rgyal chen po yab sras dang :
bdag nyang ban la gnang ba yi ger btab ste gter du sbas pa'o :
phyi rabs skal ldan las can gcig dang 'phrad par shog :
zhwa'i mgon po dam tshig can la bka' 'di gtad do :
srungs shig kha thaM:
(nga)
@#:
rdzogs pa chen po gsang ba snying thig yang zab bsdus pa'i snying po las :
rgyal ba zhi khro'i mdun bskyed dkyil 'khor
sgrub pa'i las rim nyang ban gyis bkod pa bzhugs so :
dpal rdo rje sems dpa' la phyag 'tshal lo :
rdzogs pa chen po gsang ba snying tig yang zab bsdus pa'i snying po'i dkyil 'khor sgrub pa'i las rim ni :
dbang chog ltar dkyil 'khor bsgrub rdzas sogs bzhung bzhin bsham :
de nas bgegs la gtor ma byin zhing bka' bsgo ba ni :
hU~M:
rnam dag rgyal ba zhi khro'i dkyil 'khor 'dir :
'du ba'i lha tshogs ma gtogs bgegs kyi tshogs :
gnas 'dir ma 'dug rang gnas bde bar song :
gal te mi 'gro gnas 'dir 'dug gyur na :
bdag nyid dpal chen che mchog khros nas ni :
mtshon cha me 'od thog ser ltar phab nas :
ming tsam med par thal ba'i rdul du rlog :
A+o~M sum+b+ha ni sogs kyi sngags kyis bskrad :
steng 'og phyogs mtshams thams cad rdo rje'i gur dang bla bre ye shes kyi me dpung 'bar ba'i gur khang sra zhing mkhregs par bsam mo :
skyabs 'gro sems bskyed sngon du song bas :
rang nyid rdo rje sems dpar gsal ba'i mdun gyi dkyil 'khor bsgrub rdzas dang bcas pa :
shUn+ya tA'i sngags kyis sbyangs la :
b+h+rU~M las rin po che'i gzhal yas khang rgyan mtshan nyid thams cad yongs su rdzogs pa'i dbus su zhi khro'i sgrub thabs ltar :
pad+ma zla ba 'ja' tshon sna lnga'i klong du kun bzang yab yum :
rigs lnga yab yum :
sems dpa' sems ma :
thub pa drug :
sgo ba'i tshogs sku mdog phyag mtshan sogs gsal zhing dod par bskyed :
de'i steng gi nam mkhar me ri 'bar ba'i pho brang thod pa brtsigs pa'i gzhal yas khang gi dbus su :
hU~M dgu las dpal chen bka' brgyad yab yum sras 'khor sgo ba'i tshogs dang bcas pa bskyed :
de'i steng gi nam mkhar 'ja' tshon sna lnga'i klong du rtsa brgyud bla ma'i tshogs rnams bskyed la :
gdung ba'i sems kyis spyan drang ba ni :
hU~M:
ma g.yel ma g.yel rig 'dzin tshogs :
ma g.yel ma g.yel yi dam lha :
ma g.yel ma g.yel mkha' 'gro'i tshogs :
ma g.yel ma g.yel srung ma'i tshogs :
rgyal po'i pho brang dag ni ga na yod pa na :
btsan po'i 'khor g.yog tshogs kyang de na rab tu 'du :
bstan pa'i snying po ga na yod pa na :
dam can rgya mtsho'i tshogs kyang de na rab tu 'du :
nyi ma'i snying po ga na shar ba na :
'od zer dmar po 'phro zhing 'du ba ltar :
byang chub sems kyi dgongs pa ga na gnas pa na :
zhi khro rab 'byams tshogs kyang de na rab tu 'du :
nam mkha' stong par lho sprin 'du ba bzhin :
mkha' 'gro dam can rgya mtsho'i tshogs kyang de na rab tu 'du :
rgya mtsho chen por chu bran 'du ba bzhin :
ma sring dam can rgya mtsho'i tshogs kyang de na rab tu 'du :
rnam par smin pa'i rig 'dzin ma g.yel cig :
lhun gyis grub pa'i rig 'dzin ma g.yel cig :
phyag rgya chen po'i rig 'dzin ma g.yel cig :
tshe la dbang ba'i rig 'dzin ma g.yel cig :
hU~M:
chos dbyings bde chen pho brang nas :
rtsa ba'i bla ma rdo rje 'chang :
'khor du brgyud pa'i bla mas bskor :
gdugs dang rgyal mtshan thibs se thib :
rin chen rgyan cha khro lo lo :
rol mo mang po ti ri ri :
'dir gshegs bdag la dgongs shing bzhugs su gsol :
gsang ba'i dkyil 'khor 'di la byin gyis rlobs :
bshams pa'i mchod rdzas 'di la byin gyis rlobs :
bdag cag mched lcam rnams la byin gyis rlobs :
hU~M:
'og min chos dbyings pho brang nas :
bder gshegs kun bzang yab yum la :
zhi ba'i lha tshogs rnams kyis bskor :
gdugs dang rgyal mtshan\u0f8e
rin chen rgyan cha\u0f8e
rol mo mang po\u0f8e
'dir gshegs\u0f8e
gsang ba'i\u0f8e
bshams pa'i\u0f8e
bdag cag\u0f8e
hU~M:
me ri 'bar ba'i pho brang nas :
bcom ldan dpal chen yab yum la :
khro bo khro mo'i tshogs kyis bskor :
gdugs dang \u0f8e
rin chen\u0f8e
rol mo\u0f8e
'dir gshegs\u0f8e
gsang ba'i\u0f8e
bshams pa'i\u0f8e
bdag cag\u0f8e
hU~M:
rang byung dur khrod so so nas :
ma dang ye shes mkha' 'gro mar :
'khor du dpa' mo dpa' mos bskor :
gdugs dang\u0f8e
rin chen\u0f8e
rol mo\u0f8e
'dir gshegs\u0f8e
gsang ba'i\u0f8e
bshams pa'i\u0f8e
bdag cag\u0f8e
hU~M:
bstan pa'i snying po'i bka' 'khor nas :
bka' srung dam can rgya mtsho la :
'khor du dregs pa pho mos bskor :
gdugs dang rgyal mtshan thibs se thib :
rin chen rgyan cha khro lo lo :
rol mo mang po ti ri ri :
'dir gshegs bdag la dgongs shing bzhugs su gsol :
gsang ba'i dkyil 'khor 'di la byin gyis rlobs :
bshams pa'i mchod rdzas 'di la byin gyis rlobs :
bdag cag mched lcam rnams la byin gyis rlobs :
mchod pa 'bul ba ni :
hU~M:
phyi yi mchod pa rin po che :
snang srid thams cad mchod par 'bul :
skye 'gag med par bzhes su gsol :
nang gi mchod pa 'bul ba ni :
'dod yon lnga yi mchod pa 'bul :
rgyun chad med par bzhes su gsol :
gsang ba'i mchod pa 'bul ba ni :
dug lnga khong khro mchod par 'bul :
'gro 'ong med par bzhes su gsol :
yang gsang mchod pa 'bul ba ni :
ting 'dzin dgongs pa mchod par 'bul :
'phel 'grib med par bzhes su gsol :
mchog dang thun mong dngos grub stsol :
zhes mchod cing dzapa? bzla :
tshogs dang gtor ma bstod pa :
phrin las bcol ba la sogs zhi khro'i sgrub thabs gzhung nas kha bskang zhing :
rjes spyod bsngo ba smon lam bkra shis brjod pa sogs rjes spyod spyi bzhin bya'o :
rgyal ba zhi khro'i mdun bskyed da la sgrub pa'i las rim bdag nyang ban gyis yi ger bkod pa'o :
sa ma yA:
rgya rgya rgya :
skal ldan las can gcig dang 'phrad par shog :
(ca)
@#:
rdzogs pa chen po gsang ba snying tig zab don bsdus pa'i snying po las :
rdo rje sems dpa'i sgrub thabs bzhugs so :
rgya gar skad du :
shrI badzra satwa sA d+ha nA ma :
bod skad du :
dpal rdo rje sems dpa'i sgrub thabs zhes bya ba :
de bzhin gshegs pa thams cad kyi thugs yang dag pa'i bdag nyid la phyag 'tshal lo :
rnal 'byor skal ldan sgrub pa po :
tshe gcig sangs rgyas bsgrub 'dod na :
rdo rje sems dpa'i sgrub thabs bstan :
dben zhing nyams dga'i sa phyogs su :
rten bkram mchod pa rgya chen bsham :
rang nyid bde ba'i stan la 'dug :
skyabs 'gro sems bskyed tshul bzhin bya :
snang srid 'khor 'das shUn+ya'i sngags kyis stong par sbyang :
stong dang snying rje'i ngang nyid las :
pad+ma zla ba'i gdan steng du :
rang rig a dkar 'phro 'du las :
bcom ldan rgyal ba rdo rje sems :
sku mdog dkar gsal 'od du 'bar :
phyag g.yas gser gyi rdo rje la :
g.yon pas dril bu dku la brten :
zhabs gnyis skyil krung mnyam par bzhugs :
dar dkar stod g.yogs smad g.yogs gsol :
rin chen sna tshogs dbu rgyan gsol :
longs spyod rdzogs pa'i rgyan rnams rdzogs :
'ja' 'od thig le'i klong dkyil na :
'dzum pa'i mdangs ldan bzhugs par bsgom :
de thugs dwangs 'dus pho brang ste :
mi shigs thig le lnga ldan bsam :
de dkyil rgyal ba rigs lnga yi :
ngo bo thig phran sna lnga'i mdog :
A+o~M AHhU~M swA hAs mtshan par bsgom :
'od 'phros mdun gyi nam mkha' la :
ye shes sems dpa' spyan drangs nas :
mchod pa lngas mchod dbyer med bstim :
de ltar bskyed rim gsal ba yi :
thugs ka'i thig le thig phran gyi :
rigs lnga'i sa bon mtha' skor du :
gsang sngags snying pos bskor pa de :
klog pa'i tshul du bzlas par bya :
A+o~M AHhU~M swA hA:
A+o~M badzra satwa hU~M:
yi ge brgya pa bzla :
ngar dang bcas te smra ba gcad :
rab nyer gcig :
'bring zla gcig :
tha ma zla ba gnyis kyis 'grub pa'i rtags :
rdo rje dril bu rnyed pa dang :
ring bsrel char bab 'ja' tshon 'khrigs :
nyi zla dus gcig shar ba dang :
man shel rnyed pa la sogs rmi :
zla drug bsgrubs na zhal mthong 'gyur :
dben sar mtshams gcad dam par gces :
mi gtsang zas dang gos kyang bsrung :
dam tshig nyams dang mi 'grog cing :
khrus dang gtsang sbra dag la 'bad :
de nas rdzogs rim bsgom pa ni :
phyi nang snod bcud ma lus pa :
rang nyid yi dam lha la bsdu :
lha yang snying kha'i sngags la bsdu :
sngags kyang yi ge a la bsdu :
a ni stong nyid spros bral bzhag :
smon lam bkra shis la sogs pa :
rjes chog yongs su rdzogs par bya :
'di nyid nyams su sus blangs pa :
mchog dang thun mong dngos grub ni :
'bad rtsol med par thob par 'gyur :
dge 'dis 'gro kun sangs rgyas shog :
dpal rdo rje sems dpa'i sgrub thabs kha che'i paN+Di ta bye ma la mu tras sgra mi mthun pa gsum las bsgyur ba'o :
paN chen bka' bzhin nyang ban bdag gis bris :
sa ma ya :
rgya rgya rgya :
ma 'ongs las can gcig dang 'phrad par shog :
zhwa'i mgon po dam tshig can gyis thub par srungs shig :
d+ha thim :
kha tham :
(cha)
@#:
rdzogs pa chen po gsang ba snying tig zab don bsdus pa'i snying po las :
g+hu ru bye ma la mu tra'i sgrub thabs bzhugs so :
rgya gar skad du :
g+hu ru bye ma la mu tra sA mu dra sid+d+hi sA d+ha naM:
bod skad du :
bye ma la mu tra'i sgrub thabs dngos grub rgya mtsho zhes bya ba :
dpal rdo rje sems dpa' la phyag 'tshal lo :
'khor ba'i sdug bsngal bsgral nas su :
chos dbyings 'od lnga'i pho brang du :
bgrod phyir bla ma'i sgrub pa bya :
dus gsum bla ma'i sku nyid la :
rgyal ba'i dkyil 'khor ma lus rdzogs :
bla ma bsgrubs pas sangs rgyas rnams :
'grub ces rgyud rnams kun las gsungs :
skal ldan skyo shas snying rus can :
tshe 'di'i snang zhen med pa yis :
gangs ri g.ya' ri dben gnas su :
yang na 'du 'dzi can gyi grong :
bzang ngan med pa'i gnas nyid du :
'khor ba'i duHkha rab bsal nas :
'gro kun sems can ma lus pa :
sdug bsngal rgya mtsho las bsgral phyir :
bdag gis bla ma bsgrub par bya :
bsams la bde ba'i stan la 'dug :
lus bsrang skyil krung mnyam gzhag bya :
mdun gyi nam mkhar dkon mchog gsum :
kun 'dus bla ma bsam byas la :
gdung ba'i shugs kyis 'di skad bya :
na mo :
'gro kun sems can ma lus pa :
sdug bsngal 'jigs pa skyob mdzad pa'i :
dkon mchog gsum la skyabs su mchi :
bdag gis khams gsum sems can don :
rgya chen byang chub sems bskyed nas :
'gro la phan phyir bla ma bsgrub :
A+o~M AHhU~M:
chos kyi dbyings kyi pho brang nas :
skye med bla ma gshegs su gsol :
longs spyod rdzogs sku'i pho brang nas :
gsal dag bla ma gshegs su gsol :
sprul pa sku yi pho brang nas :
thugs rje can rnams gshegs su gsol :
'ja' dang 'od du kyi li li :
sku dang thig le shigs se shig :
spyi gtsug nyi zla'i gdan steng du :
bdag dang gnyis med brtan par bzhugs :
lus ngag yid gsum gus phyag 'tshal :
phyi nang gsang gsum mchod pa 'bul :
sku gsung thugs kyi chag nyams bshags :
smin grol dbang dang gdams pa zhu :
mchog dang thun mong dngos grub stsol :
A+o~M:
sku skye 'chi med pa gsal la dwangs :
rdo rje'i sku la gsol ba 'debs :
lus la bde bar byin gyis rlobs :
A:
gsung 'gag pa med pa chos kyi sgra :
A li kA lir gsol ba 'debs :
ngag la nus par byin gyis rlobs :
hU~M:
ka dag chen po kun bzang klong :
cir mi dgongs la gsol ba 'debs :
zad sar skyol bar byin gyis rlobs :
zhes pa'i gdung shugs gsol ba gdab :
mchi ma 'khrugs shing nges 'byung bskyed :
de ngang rang rig rdo rje sems :
dkar gsal 'od 'phro shel lta bu :
zhabs gnyis sems dpa'i skyil krung bzhugs :
phyag g.yas gser rdor thugs kar 'dzin :
g.yon pas dngul dril dku rked brten :
rin chen dbu rgyan pa ti sogs :
zhi ba'i rgyan cha bcu gsum gyis :
rab mdzes 'ja' 'od klong dkyil na :
'od dang 'od zer 'phro bar bsgom :
de yi spyi bor pad nyi'i steng :
kun bzang rgyal ba zhi khro dang :
dga' rab rdo rje many+dzu shrI:
shrI siM ye shes mdo dang ni :
rang la drin che'i bla ma dang :
re ltos gyur pa kun 'dus pa :
dbyer med bye ma mu tra bdag :
gzhon tshul dkar dmar mdangs dang ldan :
rab byung paN+Di ta yi tshul :
zhabs gnyis rdo rje skyil krung la :
sku lus drang por phyag mnyam gzhag :
paN zhwa thang sham chos gos can :
'ja' 'od klong du bzhugs par bsgom :
A+o~M AHhU~M:
g+hu ru bye ma mu tra badzra satwa A:
d+harma kA ya sid+d+hi hU~M:
zhes pa zhag bdun lnga'am gsum :
dzapa? du bsgrangs pa'i rmi lam du :
'ja' dang thig le man shel dang :
mchod rten ring bsrel mthong ba dang :
khye 'u bu mo yid 'ong dang :
bla ma paN chen 'od 'phro ba :
yid bde 'od 'phros byin brlabs dag :
bye ma mu tra bdag nyid kyis :
byin rlabs rjes bzung rtags yin pas :
spyi bo'i bla ma'i sku las ni :
bdud rtsi shel mdog nar gyis bab :
lus kyi phyi nang kun khyab pas :
nad gdon sdig sgrib thams cad dag :
dngos grub rnam pa gnyis po thob :
lta sgom ting 'dzin snang bzhi'i don :
gong nas gong du 'phel bar bsam :
yang cig bla ma'i sku nyid las :
'od zer lnga 'phros khams gsum gyi :
'gro kun sems can ma lus pa'i :
nad gdon sdig sgrib thams cad dag :
thams cad rdo rje sems dpa'i sku :
'ja' 'od thig le shig ger bsgom :
snang srid bla ma'i zhing du bsam :
bla ma'i dag snang ma bral bar :
gsal rig stong gsum ngang du bzhag :
bdag lus phyi nang ma lus pa :
bla ma'i sku yis rab gang bas :
til gyi gang bu'i tshul nyid du :
bsgom zhing de mthar rdzogs rim gyi :
spros bral chos nyid ngang du bzhag :
bdag gzhan bsngo ba smon lam gdab :
rgyun spyod dag la 'jug par bya :
'gro nyal 'dug sdod thams cad du :
bla ma bsgom zhing byed spyod rnams :
bla ma'i thugs dgongs yin bsam spyad :
'di ltar bsgrubs pa'i skyes bu de :
rdo rje sems dpa'i khong gseng du :
bdag 'dra bye ma mu tra dang :
dbyer med dbyings su bud+d+ha 'o :
g+hu ru bye ma la mu tra'i sgrub thabs dngos grub rgya mtsho zhes bya ba :
kha che'i slob dpon rig pa'i gnas lnga la mkhas pa'i paN+Di ta bye ma la mu tra zhes pa nyid kyi sgrub pa nyid kyis mdzad pa rdzogs so :
sa ma ya :
rgya rgya rgya :
nyang ban bdag gis paN chen gyi bka' bzhin lhag chad med par yi ger bris pa'o :
phyi rabs skal ldan las can gcig dang 'phrad par shog :
zhwa'i mgon po dam tshig can la gtad do :
thub par srungs shig :
sa ma yA:
rgya rgya rgya :
(ja)
@#:
rdzogs pa chen po gsang ba snying thig zab don bsdus pa'i snying po las :
sangs rgyas kyi zhal chems gsum dang rig 'dzin gyi zhal chems rnam bzhi bzhugs so :
rgya gar skad du :
bud+d+ha d+he ka ra e ka :
bod skad du :
sangs rgyas kyi 'das rjes dang po :
e ma e ma rigs kyi bu :
lus ngag yid kyi sngon du 'gro ba la rtsal sbyang bar bya'o :
rnal du dbab pa'i cho gas sor 'dzud par bya'o :
de ltar byas pas sangs rgyas kyi mdzad spyod la reg pa'o :
lus ni bzhugs stangs gsum las mi 'da' bar bya'o :
ngag ni smra ba'i rgyun chad par bya'o :
sems ni gtad pa'i 'ben dang ma bral bar bya'o :
des ni sangs rgyas kyi bden pa la reg pa'o :
kye ma kye ma rigs kyi bu :
sgo dang yul dang rlung rig gi gnad bstun par bya'o :
des ni chos nyid dngos la reg pa'o :
e ma ho :
rigs kyi bu :
de las snang ba'i rang bzhin du :
chos thams cad snang bar 'gyur ro :
des ni chos nyid byan tshun pa'o :
zhes sum cu rtsa gsum gyi gnas :
sman pa 'tsho byed gzhon nu'i ldum rar :
rdo rje 'chang yongs su mya ngan las 'da' ba'i tshul bstan pa'i tshe :
sprul pa po dga' rab rdo rjes gdung ba'i smre sngags phyung :
kye ma kyi hud kye ma blong :
ston pa sgron me'i 'od nub na :
'jig rten mun pa gang gis sel :
zhes brjod pas :
nam mkha'i 'od phung gi dkyil nas phyag g.yas pa'i gru mo man chad bstan nas :
dga' rab rdo rje'i spyi bo'i steng lag pa'i mthil du :
rin po che shel gyi za ma tog sen gang ba gcig babs te :
de zhal phyes pas rin po che mthing gsal shog gu la bai DUr+Ya zhun mas rang mtshan du bris pa babs pa las :
dga' rab rdo rjes rtogs pa'i gding rnyed do :
'das rjes dang po 'o :
!
rgya gar skad du :
bud+d+ha d+he ka ra d+hU ye :
bod skad du :
sangs rgyas kyi 'das rjes gnyis pa :
e ma ho :
rigs kyi bu :
lus ru shan ma phyes na :
lus khams gsum du ldog pas na :
lus ru shan 'byed pa la mkhas par bya'o :
ngag ru shan ma phyes na :
ngag khams gsum du ldog pas na :
ngag ru shan 'byed pa la mkhas par bya'o :
sems ru shan ma phyes na :
sems khams gsum du ldog pas na :
sems ru shan 'byed pa la mkhas par bya'o :
e ma ho :
rigs kyi bu :
de nas lus rnal du ma pheb na :
lus sor mi tshud do :
de nas ngag rnal du ma pheb na :
ngag sor mi tshud do :
de nas sems rnal du ma tshud na :
sems sor mi tshud do :
e ma ho :
rigs kyi bu :
lus yongs su mya ngan las 'da' bar 'dod na :
lus sku gsum gyi bzhugs stangs las mi 'da' bar bya'o :
e ma ho :
rigs kyi bu :
ngag yongs su mya ngan las 'da' bar 'dod na :
ngag smra ba bcad pa las mi 'da' bar bya'o :
e ma ho :
rigs kyi bu :
sems yongs su mya ngan las 'da' bar 'dod na :
yul nam mkha' stong pa dang mi 'bral bar bya'o :
e ma ho :
rigs kyi bu :
de ni skye ba med pa'i thabs mchog tu gsungs pa'o :
e ma ho :
rigs kyi bu :
snang ba thams cad chos nyid du 'char bar 'dod na :
mig sku gsum gyi gzigs stangs las ma 'das par gyis shig :
des ni gzigs snang thams cad rang sar grol ba'i gnad :
e ma ho :
rigs kyi bu :
rig pa la byan tshud par 'dod pa'i skyes bus :
yul nam mkha' stong pa la sems gtad par bya'o :
e ma ho :
rigs kyi bu :
des ni yul thams cad chos nyid kyi dbyings su 'char bar 'gyur ro :
e ma ho :
rigs kyi bu :
'gyu ba rang sar grol bar 'dod na :
rlung rab tu dal ba brten par bya'o :
e ma ho :
de ni khams gsum gyi 'khor lo rgyun chad pa'i man ngag go :
e ma ho :
de las snang ba bzhi'i chos nyid skyes pa las :
'khrul pa'i 'khor lo rgyun chad pa'o :
e ma ho :
rigs kyi bu :
mi 'gul ba gsum la gzhi chos shig :
i A:
sdod pa gsum gyis tshad zungs shig :
so phag shi thaM:
thob pa gsum gyis gzer thob cig :
sa ma yA:
de ltar sus byas pa'i skyes bu de khams gsum du ldog re kan no :
b+hud+d+ha g+hit+ta A:
zhes dur khrod chen po me ri 'bar bar :
sprul pa'i sku yongs su mya ngan las 'das pa'i tshul bstan pa'i tshe :
dga' rab rdo rje sa la 'gyel zhing brgyal nas gdung ba'i smre sngags bton pa :
kye ma kye hud kye ma blong :
ston pa sgron me'i 'od nub na :
'jig rten mun pa gang gis sel :
zhes brjod nas brgyal pa sangs nas bltas pas nam mkha' 'od phung gi dkyil nas :
phyag g.yas pa'i gru mo man chad bton nas :
rin po che 'od rab tu 'bar ba khyad par gyi yi ge bab pa tsam gyis :
yun gyi sgrib pa ma sbyangs gnas su dag :
mkha' 'gro ma yi gnas su snang bar byas pa rab tu gsang bar bya'o :
sangs rgyas kyi 'das rjes gnyis pa'o :
!
rgya gar skad du :
bud+d+ha d+he ka ra tri Ni :
bod skad du :
sangs rgyas kyi 'das rjes gsum pa :
zag pa rang zad snang ba rang sar grol ba la phyag 'tshal lo :
kye ma kye ma rigs kyi bu :
sngon du 'gro ba'i gnad la mkhas na mchog dang thun mong gi dgongs pa la mkhas par 'gyur ro :
de yang lus ni bya byed 'khor lo bskor :
ngag ni ca co'i 'khor lo bskor :
sems ni 'du 'phro'i 'khor lo bskor :
de ltar bya byed 'khor lo las :
'das pa med pa'i chos nyid la :
'khor ba zhes kyang ming na med :
bar chad sel zhing zhen pa bzlog :
sdig pa ma lus dag nas ni :
thun mong gyur pa'i dgos pa dor :
mchog la khams gsum mi 'jug dang :
so so'i sku ru grol ba dang :
sku gsung thugs su grol ba'o :
'di dus spyod pa gang byas pa'i :
de yi dus kyi 'brel chad nas :
khams gsum du ni ldog pa min :
lus dang ngag dang sems nyid la :
rnal du 'beb pa mkhas par bya'o :
des ni lus ngag sor chud nas :
nyams len dag la brtson par 'gyur :
de ltar sngon 'gro rdzogs byas la :
de nas blo yis dor byas nas :
da ni mngon sum gtan la dbab :
e ma ho :
rigs kyi bu lus kyi gnad du :
chos sku'i bzhugs stangs ni seng ge lta bur bya'o :
longs sku'i bzhugs stangs ni :
glang chen nyal ba lta bur bya'o :
sprul sku'i bzhugs stangs ni :
drang srong tsog pu'i rnam pa lta bur bya'o :
de nyid las ma 'das na :
sangs rgyas thams cad kyi sku yi klong du mya ngan las 'da' bar 'gyur ro :
ngag ni bslab par bya ba'i rim pa dang :
gnas pa dang brtan zhing la zla ba las mi 'da' bar bya'o :
de ltar byas pas sangs rgyas thams cad kyi gsung gi klong du yongs su mya ngan las 'da' bar 'gyur ro :
sgo ni zlog dang phab dang zur gyi ni :
gzigs stangs rnam pa gsum du grags :
chos sku longs sku sprul sku yi :
gzigs stangs gsum las 'da' ba min :
yul ni sprin bral nam mkha' la bya'o :
rig pa stong pa 'char ba'i thabs :
rlung ni dal ba brten pa yis :
'gro drug 'khrul pa'i rgyun gcad do :
mngon sum gnad 'di sus mthong ba :
khams gsum ldog pa ma yin no :
chos nyid mngon sum snang ba yis :
yid dpyod 'dzin pa'i lta ba nub :
nyams snang gong 'phel snang ba yis :
bar do'i ye shes mngon du byed :
rig pa tshad phebs snang ba yis :
longs spyod rdzogs sku'i sku ngos zin :
chos nyid zad pa'i snang ba yis :
rdzogs chen bya bral 'bras bu thob :
'di ltar bzhi la mthar phyin na :
myang 'das gzhan las btsal mi dgos :
lus dang mig dang rig pa nyid :
'gul ba med par gnad zin na :
mngon sum gnad la phebs pa'o :
lus dang snang ba rlung nyid kyang :
byed pa med par sdod pa yis :
chos nyid dal bas 'grub pa'o :
skye dang 'jug dang rlung sems la :
su yis rang dbang thob pa'i mi :
sangs rgyas dgongs pa'i drod rnyed do :
bstan pa gang la babs pa yi :
kha dog dag gis bris nas ni :
mchan khung g.yas su gzung bya ste :
rtag tu bkur sti sus byas pa :
'bad pa med par grol bar nges :
nyi zla gza' yis zin pa dang :
sad dang sa g.yo mu ge'i dus :
rdo rje'i lce yis 'di bklags na :
stong gsum sprul pa'i sangs rgyas la :
yon phul bas kyang 'di don che'o :
bstan pa thams cad kyi rtsa ba :
rang byung gi yi ge las rang bkod pa :
byin rlabs rang babs brgyud pa'i gnad :
su la bab pa 'bad pa med par grol bar the tshom med do :
lho phyogs bde ldan yid 'dres pa :
bya rgod phung po'i ri la :
ston pa yongs su mya ngan las 'das pa'i tshul bstan pa na :
sprul pa po dga' rab rdo rje'i phyag g.yas pa'i mthil du babs pa :
sangs rgyas kyi 'das rjes gsum pa :
zhal chems su bkod pa rang byung ba :
bstan pa thams cad kyi bu gcig po rdzogs so :
'di ni 'chang ba tsam gyis ni :
sangs rgyas rnams kyi dgongs pa thob :
rang rig byin rlabs rgyud bsten na :
ngan song 'khor ba dong sprugs so :[ <!TCC Tibetan character 4,37 undefined in unicode!> ]rig 'dzin bzhi'i zhal chems las /
dga' rab zhal chems tshig gsum gnad rdeg /   na mo shrI gu ra be :
rang rig rtogs pa'i gdeng la phyag 'tshal lo :
yin pa grub pa med pa'i rig pa ni :
rang snang 'char tshul cir yang ma 'gags pa :
snang srid kun kyang chos sku'i zhing du 'char :
shar ba de nyid rang gi thog tu grol :
de don bde gshegs kun gyi dgongs pa 'dus pa yis :
brgyal ba bslang pa'i don du tshig gsum man ngag gsum :
'khor 'das gnyis kyi gdos thag gcad pa'i phyir :
'chi ka'i zhal chems snying gi dkyil du chongs :
a I:
rig pa spyi rdol du bstan pa'i man ngag ni :
ngo rang thog tu sprad pa dang :
thag gcig thog tu bcad pa dang :
gding grol thog tu bca' ba'o :
rang ngo yin pa gzhan ngo snang ba tshul gnyis 'dres pa 'phrad pa'o :[ \u0f80]atsha :
cir snang rang snang yin :
snang ba rang rang gi rang che :
rang nyid rang 'phrad pa'o :
ma thog tu ma rang sprad :
bu thog tu bu rang sprad :
gcig thog tu gcig rang sprad pa'o :
rig pa gcig pu rang dang 'brel ba :
rang gcig pu rang dang 'brel ba'o :
grol ba gcig pu rang dang 'brel ba'o :
rang thog tu rang snang gi thag chod :
gcig thog tu rang grol gyi thag chod :
grol thog tu the tshom gyi thag gcod pa'o :[ \u0f80]atsha :
rang la byan tshud pa phyug po'i bang mdzod la spyod pa lta bu'i gding :
gzhan la byan tshud pa 'khor los sgyur ba'i rgyal po lta bu'i gding :
grol ba la byan tshud pa mkha' la mkha' thim pa lta bu'i gding :[ \u0f80]atsha :
rang thog tu rang grol :
gcig thog tu gcig grol :
ma bu gnyis sbyor ba'o :[ \u0f80]atsha :
ngo shes pas gzhi dang ngo 'phrad pa'o :
de'i phyir na ma dang bu gnyis 'phrad pa lta bu ste :
grol ba gcig pu yin par ngo shes pa'o :
rang rig gis rang grol bar shes pas :
thag rig pa nyid la bcad pa'o :
de'i phyir na dri mas dri ma 'khru ba dang :
rnam rtog nyid la rnam rtog ste gnyen po gzhan la rag ma lus par thag bcad do :
gzhi nyid la grol ba'i gding gang yin du bca' ba'o :
de'i phyir na sbrul gyi mdud pa nyid sbrul rang gis grol ba ltar te :
gzhan ltos kyi rig pa tshi chad pas dngos gzhi rang thog tu gzhi bca' ba'o :[ \u0f80]atsha :
dga' rab rdo rje yongs su mya ngan 'das tshul bstan pa'i tshe :
'jam dpal gshes gnyen brgyal zhing sa la 'gyel nas :
kye ma kyi hud :
ces sgra chen po phyung bas :
ro langs bde bas 'od kyi dkyil nas phyag g.yas phyung ste :
brgyal pa slong ba'i don du gsang ba'i zhal chems tshig gsum gnad du gdams pa :
phyag g.yas pa'i mthil du bai DUr+Ya zhun mas rang nan du bris pa bab ste :
rin po che shel gyi za ma tog sen gang ba gcig tu babs pas :
'jam dpal bshes gnyen brgyal pa las grol bar gyur cing :
rtogs pa'i gding dang ldan par gyur to :
de'i phyir na thugs kyi dkyil du sba bar bya'o :
'chi ka ma'i gdams ngag tshig gsum rgyud thams cad kyi bcud phyung ba :
lta ba'i don gser ltar du bstan pa dur khrod chen po bsil ba tshal du babs pa :
chu bo dan tig gi mgor snang bar byas pa'i gdams ngag dam pa :
sems can thams cad dbugs 'byin par byed pa'i lam :
sangs rgyas kyi zhing du skad cig gis grol bar byed pa'i gdams ngag rdzogs so :[ <!TCC Tibetan character 4,37 undefined in unicode!> ]'jam bshes zhal chems sgom nyams drug pa /   sa ma yA:
ma tig kra ma :
dgongs pa rang la gnas pa'i gding la phyag 'tshal lo :
don gyi dgongs pa ye shes chen po'i lung :
yul la snang ba'i rig pa'i ye shes de :
ri dwags rgya la ci ltar tshud pa bzhin :
bya byed bral ba'i mkha' la brtag par byos :
ci ltar bdag gi blo la dgongs shar ba :
brgyal ba slong phyir don gyi dgongs pa ni :
rig pa'i gtad sa lus kyi gnad la bstun :
dgongs don man ngag drug gis phye nas bstan :
kye ma kye ma rigs kyi bu chen po :
don gyi rig pa gcer bu :
mngon sum du blta bar 'dod na :
rig pa'i yul btsal ba dang :
lus kyi gnad gzir ba dang :
'gro 'ong gi lam gcad pa dang :
gtad pa'i 'ben gzud pa dang :
mi 'gul ba la gzhi bca' ba dang :
rgya che ba'i nam mkha' la sbar gyis gzung ba'o :
thog ma ka dag bab kyi yul dang :
'khrul pa snang ba lhun grub kyi yul dang :
gnas pa brten pa lus kyi yul dang :
nyams su blang bya nam mkha' sprin dang bral ba'i yul dang :
gsal ba dngos snang kha dog 'od kyi yul dang :
tha ma 'gro sa bar do'i yul lo :
seng ge'i 'dug stangs kyis rig pa gcun pa dang :
glang po che'i 'dug stangs kyis blta ba dang :
'dab chags kyi lding stabs kyis lta ba spyi rgya rlabs kyis gcod pa dang :
wa mo'i zur 'gros kyis sa mnan pa dang :
skyes bu'i rgyang stabs kyis bar snang la yid gzung ba dang :
rgya mdud dril lugs kyis lu gu rgyud kyi khungs gcad pa'o :
kha sna'i dbugs yid tsam nang du 'then pas ma rig pa las kyi rlung ldog :
shes pa nam mkha' la gtad pas rnam rtog gi 'grul chad do :
rig pa mig tu bcug pas ngo bo la 'khrul pa med do :
dbyings phyi nang 'dres pas rig pa la 'gro sa med :
de nyid dbyings dang ma bral bas yid kyi rnam rtog chad do :
rig pa dbyings dang 'dres pas 'khrul pa rang gzhi la sangs pa'o :
nam mkha' sprin dang bral ba dang :
dbyings rnam par dag pa dri ma dang bral ba dang :
snang ba sgrib g.yogs dang bral ba dang :
thig le spro bsdu dang bral ba dang :
'od snang gsal 'grib dang bral ba dang :
lu gu rgyud 'gro 'ong dang bral ba la rang gi de bzhin nyid gtad pa'o :[ \u0f80]atsha :
lus ma 'gul bas snang ba gzhi la bzhag pa dang :
mig ma 'gul bas lu gu rgyud la gzer thebs pa dang :
rig pa ma 'gul bas snang srid chos skur grol ba dang :
de nyid ma 'gul bas 'khrul pa'i snang ba rgyun chad pa dang :
de ltar chos sku 'gul ba med pas ye shes ngos zin pa dang :
stong pa la 'gul ba med pas 'gyu byed rang sar dag pa'o :
snang srid rig stong gsal bar shar bas bem po las grol ba dang :
nam mkha'i khams su lu gu rgyud kyis khyab pas chos nyid ma thog tu grol ba dang :
cir snang 'od snang las ma 'das pas 'byung ba lnga'i bdud las grol ba dang :
'khor 'das rang ngo 'dres pas ltos pa'i chos las grol ba dang :
stong pa gsal ba rig par 'dres pas rgyud lung gi tshig las grol te :
dag pa'i dbyings rgya bskyed pas rig pa rang thog tu spar gyis zin zhes bya'o :[ \u0f80]atsha :
'jam dpal bshes gnyen yongs su mya ngan las 'das pa'i tshe :
'od zer gyi phung po dang bcas nam mkhar gshegs pas :
shrI siM ha brgyal zhing sa la 'gyel par gyur nas :
kyi hud kyi sgra chen po phyogs bcur bod cing gnas pa las :
nam mkhar sgra chen po zhig grags par gyur te :
de nyid brgyal pa sangs nas bltas pas nam mkha' 'od phung gi dkyil nas :
many+dzu shrI'i phyag g.yas phyung ste :
brgyal pa slong ba'i don du shrI siM ha'i phyag gi mthil du rin po che'i za ma tog gi nang du bai DUr+Ya mthing ga zhun mas rang nan du bris pa gcig dur khrod chen po so sa gling de nyid du babs so :
de nyid bab pa tsam gyis brgyal pa las grol zhing rtogs pa'i gding dang ldan par gyur to :
'di ni 'jam dpal bshes gnyen gyi zhal chems sgom nyams drug gis skye med stong pa'i mya ngan las 'da' bar byed pa'i man ngag gsang ba las kyang shin tu gsang bar gyur pa skal ldan rnams kyi snying la sbas so :
nyams su blang ba'i phyogs su bstan pa rdzogs so :[ <!TCC Tibetan character 4,37 undefined in unicode!> ]shrI sing zhal chems gzer bu bdun pa /   sarba san d+hi ga :
stong gsal shes rab rdzogs la phyag 'tshal lo :
kun tu khyab cing sna tshogs snang ba yi :
rig pa ye shes rgya yan phyogs med de :
mi 'gyur ba la gzer chen thebs pa'i phyir :
'khor 'das 'phrang la gzer chen bdun btab pas :
mi 'gyur gding chen bdag gi blo la shar :
de don man ngag nyi ma'i zer 'dra ba :
brgyal ba bslang phyir dgongs don gsang ba 'di :
gsal ba'i shes rab mdzod kyi sgo phyes la :
yid bzhin nor 'dra'i don 'di rtogs par gyis :
gsal ba'i ye shes zang thal gyi gzer gyis 'khor 'das gnyis kyi mtshams su thob cig :
sgron ma rang snang gzer gyis yul sems gnyis kyi bar du thob cig :
ngo bo rang dag gi gzer blo dngos gnyis kyi bar du thob cig :
lta ba grol yan gnyis kyi gzer rtag chad gnyis kyi bar du thob cig :
rig pa bcos min gyi gzer chos can chos nyid kyi bar du thob cig :
sgo lnga rgya yan gyi gzer bying rgod gnyis kyi bar du thob cig :
chos sku ye rdzogs kyi gzer snang stong gnyis kyi bar du thob cig :
gsal ba rang ngos ma bsgribs pa shes rab rang grol gzhan ngo la bzhag pa ni :
rtswa dang me sprad pa lta bu'o :
snang ba gcer grol du shar bas dran pa rang byan tshud pa ni :
mun khang dang snang ba 'phrad pa lta bu'o :
rig pa ye dag gi dgongs pa rang shar bas gzhi mngon du shes pa ni :
yid mthun pa'i pho mo 'phrad pa lta bu'o :[ \u0f80]atsha :
rang ngo phyogs bral gyi ye shes rang rkyen du shar bas yin min gyi rtsis las 'das pa ni bzhin dang me long 'phrad pa lta bu'o :[ \u0f80]atsha :
lta sgom las grol ba'i rtog pa sna tshogs rol par shar bas :
ba mo dang nyi ma reg pa lta bu'o :
snang srid sor bzhag gi dgongs pa ye rgyas btab pas :
yul rkyen mnyam pa nyid du shes pa ni bu gcig po dang ma 'phrad pa lta bu'o :[ \u0f80]atsha :
chos sku 'bad rtsol med par ye nas rang dang 'du 'bral med pa yin pas snod bcud rang sar grol ba ni :
dbul po gter mdzod dang 'phrad pa lta bu'o :[ \u0f80]atsha :
shrI siM ha mya ngan las 'das pa'i tshe :
'od zer gyi phung po dang bcas te nam mkha' la gshegs pas :
ye shes mdo brgyal zhing sa la 'gyel bar gyur to :
kye ma kyi hud kyi sgra sgrog pas nam mkha' la sgra chen po grags so :
de nyid brgyal pa sangs nas bltas pas :
'od kyi dkyil nas phyag g.yas pa phyungs te :
ye shes mdo brgyal pa slong ba'i don du ye shes mdo'i phyag gi mthil du rin po che'i za ma tog sen gang ba gcig babs so :
de nyid bab pa tsam gyis rtogs pa dang ldan par gyur te :
bkra shis khri sgor bab pa'o :
shrI siM ha'i zhal chems gzer bu bdun pa zhes bya ba long ba'i sna khrid dang 'dra ba rdzogs so :[ <!TCC Tibetan character 4,37 undefined in unicode!> ]ye mdo'i zhal chems gzhag thabs bzhi pa /   sarba e ka ra :
stong pa ye dag ngang la phyag 'tshal lo :
gsang ba sngags kyi mdo don 'dir snang ba :
dus gsum bzhugs pa'i thugs kyi dgongs shar ba :
blo yi mun sel sgron ma 'od po che :
'jig rten rab rib rnams ni bsal bya'i phyir :
rang rig ye shes rtogs dka' kun spangs pa :
'gyur med thabs kyi rgya yis gzung bya ste :
rgya che rab zab dbyings su bcug nas kyang :
mtha' bral nyag gcig ngang du gzhag par bya'o :
brgyal pa rnams ni 'di yis dbugs phyung ste :
sangs rgyas rnams dang mnyam pa nyid du bzhag :
gang zhig bzung bas ma zin rig pa de :
de nyid gzung bar 'dod pa'i blo ldan skal che ba :
yi ge 'di la rtag tu goms par gyis :
e ma ho :
'di las rtag tu ma g.yos par byas na bde ba shugs la 'byung :
kye ma mnyam pa chen po'i sa thob par 'dod na :
'di la rtag tu goms par gyis shig :
spyod pa thams cad rtsal sbyong bar 'dod na :
snang ba cog gzhag gis snang ba thams cad cer bzhag tu zhog cig :
sgom pa thams cad la stobs rnyed par 'dod na :
rgya mtsho cog gzhag gi dgongs pas blo dngos gnyis gcig tu dril la zhog cig :
lta ba thams cad las rang grol bar 'dod na :
ri bo cog gzhag gi lta bas chos thams cad zad sar skyol cig :
'bras bu thams cad rang la gnas par 'dod na :
rig pa cog gzhag gi lta bas man ngag la 'khrul pa thams cad rang sar grol bar zhog cig :
snang ba rang bzhag yin pas ye nas stong pa dang 'brel ba dang :
blo rang sar bzhag pas ye nas dngos po dang 'brel ba dang :
chos thams cad rang sar bzhag pas dbyings rig dang 'brel ba dang :
'khrul pa thams cad cog gzhag yin pas ye nas rang grol dang 'brel ba'o :
wal po rjes med chu'i ri mo lta bus snang ba gcig thog tu gcig bzhag :
dran pa rjes med mkha' la bya 'phur pa lta bus bsam pa gcig thog tu gcig bzhag pa dang :
'khrul pa rang sar dag pa mkha' 'gro rnyi bton lta bus stong pa gcig thog tu gcig bzhag pa dang :
dag pa ldog med rims nad byang pa'i skyes bu lta bus rig pa gcig thog tu gcig grol ba'o :[ \u0f80]atsha :
snang ba spyod cing sgyur nus pa chang gis ra ro ba lta bus 'byung ba lnga rang sar bzhag pa dang :
sems gnas shing tshad zin pa rngon pas ri dwags rgya la zin pa lta bus sems rang sar bzhag pa dang :
chos la mi gnas pa'i shes pas rig pa mthong ba bzhin dang me long lta bus chos thams cad rang sar bzhag pa dang :
'khrul pa ma thog tu grol ba sbrul dang mdud pa lta bus 'khrul dang ma 'khrul med pa rang sar bzhag pa'o :
snang ba rang grol ba gzu bo'i blo can lha khang du phyin pa lta bu'o :
bsam sems thams cad gzhi la thim pa rgya mtsho rlung gis ma bskyod pa lta bu'o :
dbyings dang rig pa rang sar 'phrad pa ri rgyal gyi rtse mor phyin pa lta bu'o :
sku gsum phyir mi ldog pa rang sa la sleb zin pa bse shing gi 'bras bu lta bu'o :
lta sgom spyod pa'i srog shing yin :
rengs pa rnams kyi gnya' gcog yin :
stor pa rnams kyi rjes gcod yin :
bltabs pa rnams kyi rgyangs shing yin :
rgya che sbar gyis gzung ba'i man ngag :
dmu rgod mthur srab 'jug pa'i man ngag :
rno la ngar gyis btab pa'i man ngag :
byas pa thams cad rang sar gzhag pa'i man ngag go :[ \u0f80]atsha :
sna tshogs lam du khyer ba'i rkang :
dran pa rgyun thag gcod pa'i lag :
rig pa dngos su blta ba'i mig :
'khrul pa gzhi la dag pa'i khrus so :
snang ba thug phrad kyi lam :
rig pa thug phrad kyi gzhi :
mthong ba thug phrad kyi yul :
grol ba thug phrad kyi 'bras bu'o :
dz+nyA na sU tra yongs su mya ngan las 'das pa'i tshe :
bye ma la mu tra brgyal zhing sa la 'gyel te :
kye ma kyi hud kyi sgra chen po 'don cing gnas pa la :
nam mkha' 'od phung gi dkyil nas sgra chen po grags te :
brgyal sangs nas bltas pas nam mkha' 'od phung gi dkyil nas phyag g.yas pa'i gru mo man chad phyungs te :
bye ma la mu tra'i phyag g.yas pa'i mthil du rin po che'i za ma tog sen gang ba gcig babs so :
de zhal phyes nas gzigs pas bai DUr+Ya mthing gas rang nan du rin po che sna lnga'i shog gu la bris pa gcig bzhugs te :
bye ma mu tras bltas pa tsam gyis rtogs pa'i gding rnyed par gyur to :
dur khrod chen po b+ha sing du snang bar byas pa ye shes mdo'i zhal chems bzhag thabs bzhi :
stan thog gcig tu sangs rgyas par byed pa mun khang gi sgron me dang 'dra ba rdzogs so :
spyod pa rang bzhag :
sgom pa rang bzhag :
lta ba rang bzhag :
'bras bu rang bzhag man ngag go :
sa ma ya rgya rgya rgya :
(nya)
@#:
rdzogs pa chen po gsang ba snying tig bsdus pa'i snying po las :
paN chen bye ma la mu tra'i tshig gsum snyan du gdams pa'i zhal chems bzhugs so :
rang rig gsal ba'i sgron ma la :
rtogs pa'i shes rab phyag 'tshal nas :
sems can sangs rgyas sa la 'god :
yun du bsags pa'i bag chags 'thug po yang :
tshig gsum snyan du gdams pas shel sgong phyis pa 'dra :
skye med ka dag grub pa'i mtha':
sku gsum lhun grub 'bras bu'i lam :
dgongs pa nyag gcig sgron mar gsal :
dbyings rig rnam par dag pa'i sgron ma yis :
lta ba gsal byed sgron ma bstan :
gsal byed sgron ma chos mchog smra bas mi 'khrul yin :
'gro ba'i mar me ye shes sgron :
zhes so :
lta ba gsal byed dbang po'i sgo ru shar :
ces so :
stong gsal thig le'i sgron ma yis :
'khrul snang rgya yis 'debs par bstan :
ye shes snang ba lam me ba :
zhes so :
shes rab rang byung sgron ma yis :
rtogs pa gding du chud par bstan :
shes rab chen pos skad cig la :
chos kun khong du chud par byed :
ces so :
rgyang zhags chu yi sgron mas rig pa lan gsum gnad du gzir :
snang dang stong dang gsal dang sgron ma chos kyi mchog :
ces so :
rig pa'i lam gnas sems dang ye shes dbye :
ngo bo gnas dang lam dang sgo :
skyon yon gtan dbab gnas tshul gyis :
don gsum the tshom med pa'i blo :
zhes so :
'bras bu'i gsang lam kun gzhi chos skur dbye :
kun gzhi kun gyi gzhi yin kyang :
rnam par byang ba'i rten ma yin :
zhes pas :
ye shes mthong lam 'byung ba'i dwangs snyigs 'byed :
'khrul snang dag snang phyed pas lam rtags tshad kyang zin :
zhes so :
dbye ba gsum gyis rig pa rkyen dang phrol :
mig gi dbang pos rig pa gcer thon pa :
chos sku zang thal de bzhin nyid kyi don :
mig gi de bzhin nyid shes na :
chos thams cad kyi mdo dang rgyas pa shes par 'gyur te :
zhes pa'o :
de ga na rang byung gi ye shes chen po rang shar bas :
ye shes snang ba lam me ba :
zhes pa'o :
de ka na sems can kun gyi sna khrid por shar bas :
'gro ba'i mar me ye shes sgron :
zhes pa'o :
de ka mi gnas par mkhyen pa'i ye shes ma 'gags par shar bas :
ye shes mig gcig dri ma med :
ces pa'o :
mig gi dbang po mthong sar ma 'gags pas :
rtog med kyi ye shes rang gsal ba ni :
rig pa mngon sum du bstan pa ste :
mngon sum mthong ba'i mig ces de la bya :
zhes pa'o :
de ka ni sangs rgyas kun gyi thugs yang dag pa'i ye shes yin pas :
sangs rgyas kun gyi thugs mchog ni :
'gro ba kun gyi spyan la shar :
ces pa'o :
de ka na sems can kun gyi sna khrid por shar bas :
rig pa khyim du mi gnas lam la mkhas par 'gyur :
zhes so :
mi gnas par shar ba'i rig pa rang ngo ma shes na :
dmigs bu med na byang chub reg par nus ma yin :
ces pa'o :
mig lta bar ma shes na :
dmus long dmigs bu med pa bye ba khrag khrig rnams :
lam yang mi shes grong khyer 'jug par ga la nus :
zhes pa'o :
ma rig 'khrul 'khor 'di la zad cing bri ba med :
ces pa'o :
yid dpyod kyis sems gtan la 'beb pa ni :
'dong po nam mkhar snyeg pa 'dra :
zhes pa'o :
sku gsum rang gis sna khrid dang por shar ba ni :
mig gi dbang po mthong ba ma 'gags pa rig pa chos sku'o :
mthong ba nges par mkhyen pa shes rab longs spyod rdzogs pa'i sku'o :
mig gi de kho na nyid snying po ye shes rlung gi lus can ni sprul pa'i sku ste sku gsum 'du 'bral med par rang gi sna khrid dang por shar bas :
mchog gi dang po sku gsum 'chang :
zhes pa'o :
de dpe don rtags kyis gtan la phebs pas :
don gsum the tshom med pa'i blo :
zhes pa'o :
don gyi ye shes ngo shes pas :
kun don yon tan gsum gyi bdag :
ces pa'o :
phung po lnga yi nang du rig pa ngos gzung ba ni :
mig ma 'gul bar nam mkha' sprin bral gyi klong du gtad pas :
dbyings rnam par dag pa'i sgron ma gsal te :
rdo rje lu gu rgyud kyi sku ye shes zang thal chen po'i dgongs pa :
cog gzhag chen po'i ngang la zhog :
rig pa tshad la phebs shing rig pa mngon sum gyi snang ba'o :
rig pa lam rtags kyi snang ba ni :
mig gi 'bras bu gsal byed kyi me long gis mi drag tsam mnan pas :
thugs rje'i 'od zer gyi snang ba shar te :
thig le thig phran :
longs sku dang sprul sku'i snang ba 'char ro :
spyan lnga yang 'char te :
spyan lnga chags pa med par 'char :
zhes pa'o :
skye med kyi klong du 'gags med kyi rig pa rang grol bas :
chos rnams thams cad zad sar bskyal pa'o :
ngo bo ka dag rang bzhin lhun grub rgya ma chad pa'o :
mtha' grol phyogs ris med pa lta ba'i gding :
dmigs gtad gtang bzhag med pa sgom pa'i gding :
zhe 'dod nyam nga med pa spyod pa'i gding :
spangs thob re dogs med pa 'bras bu'i gding :
lam gsum gding bzhi gnad kyi gdams pa yin :
lung dang rig pa man ngag gsum :
yid ches gdams pa gnad la phob :
gol sar lhung ba'i lta sgom ni :
shes pa sna tshogs blo gzung gi :
lta ba bya byed 'bad rtsol gyi gol sa yin :
lhun grub stong rdzong 'khrul pa'i gol sa yin :
mtha' bral brjod med stong pa'i la bzla ste :
chad pa mtha' zad stong pa lta ba min :
sgyu lus 'od gsal bdag 'dzin pa :
rtag par lta ba dang mtshungs te :
de dag lta ba'i gol sar shes par gyis :
stong pa had po'i lta sgom dang :
mi rtog lteng po'i sems 'dzin dang :
btang snyoms lteng po'i mun sgom dang :
ma tshor yid la byed pa'i 'gog pa dang :
bde ba skyed byed lus sbyong dang :
yid 'gyu gcod pa'i dbugs 'dzin rlung sgom rnams :
'di rnams sgom pa'i gol sar shes par gyis :
blang dor bdag tu lta ba'i spyod pa dang :
brtson 'grus tshul 'chos byed pa'i spyod pa dang :
brtul zhugs gnyen por byed pa'i spyod pa rnams :
'di rnams spyod pa'i gol sa yin :
rgyu rkyen zad pa'i stong 'byams dang :
du ma ro gcig thig le chen por rang grol dang :
sku gsum lhun grub lam snang gi 'dod pa rnams :
'bras bu re dogs gol sa yin :
snang la rang bzhin med pa chos nyid nam mkha' lta ba'i mchog :
gsal la rtog pa med pa ngo bo ka dag 'bras bu'i mchog :
gang yang 'gag pa med pa rang bzhin rgya ma chad de spyod pa'i mchog :
mthong rtog sgyu ma'i rang bzhin yin pas rnam rtog cir mi bsam :
bsam pa kun spangs ye shes chen po'i rgya mtsho mi g.yo ba :
de yi ngang la ma skyod lhan ner zhog :
lhan ne lhod de bzhag :
mnyam pa chen po'i don te sgom pa'i mchog :
mchog gzhi gdeng bzhir khyer na grub mtha' ngan pa'i lta ba chod :
phyin bgrod med par bslebs pas byang chub sems kyi sgron ma ngos zin na :
kun tu 'od kyi sa mchog non :
rkang med mkha' la 'gro na lta ba'i rgyab sha chod :
grogs med gcig pur gnas na sgom pa'i rgyab sha chod :
bltar med sku la bltas na 'bras bu'i rgyab sha chod :
bdag ni thos chung blo zhan ma yin te :
sgra tshad bstan bcos grub mtha'i dgongs pa bslangs :
sde snod gsum gyi don go thams cad bslangs :
rgyud don sde lnga'i khong don shigs :
'bum tsho drug rnams bzhugs pa'i a ti la :
bdag gis dgongs pa ma longs gcig kyang med :
khyad par sems sde nyer gcig dang :
klong sde nyi shu rtsa gnyis dang :
de rnams nang nas zab pa'i man ngag sde :
de dag man ngag snying bcud bdag gis bsdebs :
de rnams nang nas mar gyi yang zhun 'dra ba 'di :
rdzogs pa chen po gser gyi nyi ma rab tu snang byed thig le yang gsang mchog :
rgyud sde bco brgyad ti ka phra gcod bcas :
brgya dang bcu dgu'i man ngag sde bcas kyi :
yang zab zab don zhal chems brgyad po 'di :
sangs rgyas kun gyi dgongs pa'i bcud yin pas :
nyams su longs shig phyis 'byung skyes bu rnams :
bdag ni chos ldan skye ba lnga brgya blangs :
rig 'dzin rnam pa bzhi ni rim gyis thob :
chos zad blo zad lhag med 'gro kha'i tshe :
sems can snying brtse'i sems kyis ma bzod par :
'chi med 'pho ba chen po'i skur bzhengs nas :
sangs rgyas stong gi bstan pa ma rdzogs bar :
sems can rnams kyi don rab bdag gis spyod :
da ni rgya nag ri bo rtse lngar 'gro :
nyang ban khyod kyang rnam g.yeng ma che bar :
chos nyid mthong gsal lu gu rgyud la ltos :
zhes gsungs so :
paN chen bye ma mu tra'i tshig gsum snyan du gdams pa bdag nyang ban gyis yi ger bkod pa'o :
zhwa'i mgon po dam tshig can gyis thub par srungs shig :
sa ma yA:
rgya rgya rgya :
(ta)
@#:
rdzogs pa chen po gsang ba snying tig
zab don bsdus pa'i snying po las :
bsam gtan mig gi sgron me bzhugs so :
rgya gar skad du :
d+yAn tsak+Shu A lo ke nA ma :
bsam gtan mig gi sgron me zhes bya ba :
dpal rdo rje sems dpa' rang rig lu gu rgyud kyi sku la phyag 'tshal lo :
e ma sangs rgyas 'bras bu tshe 'dir sgrub pa yi :
skal ldan snying po don du gnyer ba des :
chos 'di mngon sum gtan la phab pa'i phyir :
spyod pa'i gnad du 'khor 'das ru shan phye :
dur khrod lung stong dag tu rgyu bar bya :
sgom pa'i gnad du 'dug stangs rnams su bstun :
lus ngag yid gsum dal ba rab tu gces :
lta ba'i gnad du mi 'gul gzer gsum gdab :
lu gu rgyud la rtag tu 'dris par bya :
mig gi gsal byed sman sbyar sngags nyid bsgrang :
mig shed skyed cing gsal ba'i sman sbyar ba ni :
a ru ra gser mdog :
go snyod :
rtswa a ba :
sngo rtag tu ngu :
lcags sbrul dug thon rnams rtsi bzhin btags te :
sbrang rtsi dang sbyar nas lto stong la zos na mig shed skyed cing :
rig pa lu gu rgyud gsal bar 'gyur ro :
dus rgyun du zhog par rlung bzung ste :
lag mthil gnyis drag tu 'phur la mig gi steng du bslan pas mig gsal bar 'gyur ro :
A+o~M chen kong chen b+ha ha na :
zhun chen zhu ha na g+ha me ston yaM:
zhes pa'i sngags 'di ci mang du bzlas pas mig gsal zhing lu gu rgyud 'phel bar 'gyur ro :
chos kyi sku dbang po'i mngon sum mjal bas snang bzhi'i don rtogs 'khrul snang sangs te :
phung po lhag med stong gsum 'jas gang nas :
mthong thos dran reg 'khor ba phyir bsnyil zhing :
lhun grub sa la kun tu bzang por 'gyur :
e ma rig pa dngos nyid lta ba'i skyes bu rnams :
sgron ma gsal byed man ngag 'di la nan tan mdzod :
dngos po gshis kyi skye ba'i lu gu rgyud :
'di las chos gzhan yod re na ra kan :
byas chos tshig phyir shor ba'i gang zag rnams :
byar med gnas lugs bltas na mi legs sam :
'di min chos la 'bungs kyang sangs rgyas ring :
de phyir nyag gcig sgom na mi 'tshengs sam :
rig 'dzin lhag med grub pa rnams dang ni :
dbyer med gcig tu bsres na mi 'thad dam :
zag bcas sgyu lus 'khrul pa bsten mi nus :
gdos thag da res chod cig sems bu tsho :
bsam gtan mig gi sgron me zhes bya ba kha che'i yul gyi rig pa'i gnas lnga la mkhas pa'i paN+Di ta bye ma mu tras mdzad pa rdzogs so :
sa ma yA:
rgya rgya rgya :
paN chen gu ru bye ma mu tra'i snyan brgyud gsang ba snying thig bsdus pa'i don :
mnga' bdag yab sras nyang ban bdag la gnang :
zab par 'dug pas 'chal dogs yi ger bkod :
gsang ba rtsis che gter du sbas nas bzhag :
skal ldan las can gcig dang 'phrad par shog :
zhwa'i mgon po dam tshig can gyis srungs shig :
kha thaM:[ \u0f80]atsha :
(tha)
@#:
rdzogs pa chen po gsang ba snying tig zab don bsdus pa las :
nyams len bsdus don zin ris nyang ban gyis bkod pa'o :
dpal rdo rje sems dpa' la phyag 'tshal lo :
chos kun stong nyid ngo bo yangs pa'i klong :
rang bzhin gsal ba 'od lnga'i klong yangs nas :
gzugs kyi skur bzhengs thugs rje brtse ba can :
lan gcig zhal mthong tsam gyis 'og min du :
sangs rgyas 'dren mdzad bye ma mu tra zhes :
gnas lnga'i paN chen bka' drin 'khor med des :
brtse bas bskyangs pa'i nyang ban bdag nyid ngas :
rang nyid dran gso phyi rabs phan snyam blos :
gsang ba snying thig bsdus don nyams len gyi :
zin ris yi ger snang bar byas pa yin :
rdzogs pa chen po'i rgyud sde 'bum phrag drug cu rtsa bzhi'i dgongs pa nyams su len zhing :
rtogs par dka' mod kyang :
'dir cud zad zab pa'i don 'ga' zhig nyams su blang ba ni :
phra thig las :
mang du thos shing nga rgyal zhi :
tshul 'chos spangs shing chog shes pa :
rgyud la goms shing nyams su len :
lta ba rtogs shing 'dzin chags chung :
bya ba nyung zhing brtson 'grus ldan :
rmongs pa med cing chog shes pa :
yang na sdom pa gsum la gnas :
dka' thub ldan zhing mchog la sbyor :
nags khrod brten pa bla ma 'o :
zhes gsungs pas :
thos pa'i chos la mang du sbyangs shing :
tshul 'chos spangs la rgyud kyi don shes shing :
nyams len gdams ngag dang ldan pa :
dbang dang byin rlabs che ba :
nyams myong dang ldan zhing sgom gyis zin pa :
tshig don la mkhas pa'i bla ma dam pa'i drung du rang gi lus ngag yid gsum 'khor gsum dag pa'i sgo nas zhu'o :
slob ma yang dad pa snying rje gtong phod gsum che bas :
blo yangs pa dbang po rno ba :
ngag 'jam pa :
dul ba'i tshig smra ba :
bla ma la gus pa :
ci gsung sgrub nus pa :
gsang sngags kyi tshig rnams rdul tsam yang ma brtags par su la yang mi ston zhing nyams len la brtson pa'o :
de lta bu'i slob ma la dben pa'i gnas su dal zhal phye la :
dbang bzhis rgyud yongs su smin par bya'o :
rigs drug 'khor ba'i duHkha skye 'chi 'byor gud 'du 'bral shi ba rnams yid la bsam pas :
mi 'chi ba ni gcig kyang med :
rang yang 'chi ba las ma 'das :
'chi ba la cis phan brtag cing :
ngan song gi sdug bsngal blo la blang zhing nges 'byung bsgom pa'o :
phyi nang snod bcud nam zla'i dus tshod :
rang gi lus sogs mi rtag pa'i rang bzhin shes shing bsgoms la :
sems can thams cad kyis rang gi pha dang ma ma byas pa med pas :
snying rje byang chub kyi sems bcos min rgyud la ma skyes kyi bar bsgom pa gces so :
rang gi mdun gyi nam mkhar bla ma dang rgyal ba zhi khro sangs rgyas byang sems kyi tshogs bzhugs par bsam la :
skyabs 'gro sems bskyed sdig pa bshags pa sogs tshig don 'brel par nyams su blang :
de nas rang nyid spyi gtsug tu pad+ma nyi zla'i gdan la bla ma dang rgyal ba zhi khro dbyer med dpal rdo rje sems dpa' bsgom la :
de'i mthe bong las byang chub sems kyi chu rgyun spyi bo tshangs pa'i bu gar babs pas :
sdig sgrib dag cing lus kyi nang byang sems chu rgyun gyis gang :
lus sems zag med kyi bde bas myos par bsam la mnyam par bzhag pas :
sems chos nyid kyi don ngang ngam shugs kyis 'char bas 'di nyid la brtson par bya'o :
de nas dur khrod dam lung stong du mi rtag pa yang nas yang du bsgom zhing blo sna bstungs la rigs drug sems can pha ma dngos kyi brtse gdung snying rje nan tan du bsgom par bya'o :
de nas rang nyid rkang mthil gnyis mnyam par sbyar :
lag pa gnyis spyi bor thal mo sbyar :
lus rdo rje sngon po rtse gsum par bsgoms te mnyam par bzhag pa ma yengs par bya'o :
de yang chos nyid ye shes kyi don rgyud la rtogs par bya ba la :
dben pa'i mal du :
rkang pa'i spyag pa gnyis phyir brkyang :
rang gi pus mo gnyis btsugs :
lag pa gnyis rdo rje khu tshur brla'i steng du bzhag :
rlung bum can bzung :
lus drang por bsrang :
ngag smra ba bcad :
sems gang la yang mi 'phro bar bzhag :
mig smin phrag gi nam mkha' la blta ba'am :
sna rtse la gtad de mnyam par gzhag go :
de nas sems 'di dang po gang nas byung :
da lta gar gnas :
gnas pa dbyibs kha dog ci 'dug :
brtag cing dpyad de gting phyin par bltas pas dang po byung sa med pa chos kyi skur ngo shes :
gnas sa med pa longs spyod rdzogs skur ngo shes :
'gro sa med pa sprul pa'i sku ste :
snang srid 'khor 'das yul yul can :
snang stong gnyis med 'pho 'gyur med pa'i ngo rang thog tu grol ba'o :
de lta bu'i gding dang ldan par gyur pa dang :
lus ngag yid gsum gyi bya ba dgu phrugs su btang :
'gal rkyen med pa'i gnas su :
bde ba'i stan la seng ge'i 'dug stangs ni lus khyi tshugs rkang mtheb sar phab :
lag pa rdo rje khu tshur rkang pa'i mthe bong rtsar phab :
khog stod brgyang :
mjings pa yid tsam bskyed par byas te :
mig smin phrag la gtad :
yang glang chen nyal ba lta bur kha sbub pus brang sprad :
rkang sor phyir phul :
gru mo sa la sbyar :
lag gnyis os ko bteg :
mjing pa gyen la gtad de :
mig gnyis smin phrag gi zur la hril por blta'o :
drang srong gi 'dug stangs ni :
lus tsog pur rkang pa'i long bu gnyis gshib :
rkang mthil sar phab :
pus mo gnyis brang la sbyar :
sgal tshigs drang por bsrang :
mjing pa an tsam bstod :
mig zim bur blta'o :
yang na gong ltar rkang pa'i sbyag pa gnyis phyir brkyang :
tshos po che byin pa'i steng du bzhag :
lag gnyis rdo rje khu tshur brla'i steng du btsugs la :
lag gnyis drang por bsrang :
mig smin phrag gi bar snang la gtad pas :
sku gsum gyi ngo bo rig pa stong pa'i nam mkha' la rang gzugs su 'char ro :
de yang rten gsum la bslab ste :
chos sku'i rten nyi ma'i thad nas khru gang gi sar smad de zer la bltas pas :
dbyings kyi kha dog lnga'am dkar po khra khro tsam mthong :
de nas glang po che'i 'dug stangs kyis zur gyis khrid de bltas pas kha dog lngar gsal :
de nas drang srong gi 'dug stangs kyis thur la phab nas zim bus bltas pas snang ba thams cad dbyings nang du 'char ro :
de'i tshe lu gu rgyud dbyings dkyil du bcug nas ar la gtad de blta'o :
longs sku'i 'ben zla ba la sbyang ba ni :
lta lugs gong dang 'dra ba la :
zla ba'i dkyil 'khor rang la gtad de bsgom pas nyin mo'i mig sman du 'gyur ro :
de bzhin du sprul sku'i rten mar me'i zer la'ang gong ltar bslab bo :
de ltar dbyings snang ma shar gyi ngang la rten de gsum la bslab dgos te :
dbyings snang shar ba dang nam mkha' sprin bral gyi dbyings su mig 'bras ma 'gul bar :
lus gnad bzhi gang rung gis gnad du bsnun nas bltas pas :
dper na rgya mtshor skar tshogs shar ba lta bur nam mkha' rkyen dang bral ba'i mthongs su dbyings rnam par dag pa'i sgron ma rma bya'i mdongs 'dra ba me long gi gzugs brnyan ltar gsal bar 'char ro :
de'i nang du rig pa rdo rje lu gu rgyud lcags thag brgyangs pa'am :
rta rnga la mdud pa bor ba'am :
me tog phreng ba brgyus pa lta bur 'char bar 'gyur ro :
de yang ye shes lnga dang ldan zhing 'od kyi gong bu gsal zhing 'tsher ba :
tshom bu dang :
lu gu rgyud rin po che'i nyag thag brgyangs pa 'dra ba 'am :
za 'og gi gur khyim lta bu me tog phra mo rlung gis bskyod pa lta bu :
re lde lta bu :
zab skud spungs pa lta bu :
mig mang ris lta bu :
rtswa zil chu'i phung po lta bu :
rnga ma sna lnga'i phung po lta bu :
'od zer dang bcas te 'gul ba dang :
'phrig pa dang :
lding ba dang :
bung ba bcud la 'khor ba ltar yul yul can thabs shes rab 'du 'bral med pa'i tshul du 'char ro :
de la rlung gi gnad ni rlung shin tu dal bar brten te :
so dang mchu ma reg par rlung sna las mi gtang zhing :
kha las dal bus na ra ra btang ste snyoms shing yun ring bar bgyis pas :
rlung gi 'byin 'jug goms 'dris su gyur nas :
rlung gi 'gro 'ong chad par 'gyur ro :
des phra rags kyi rtog pa 'gags nas nyams len gnas pa'o :
skabs su rang gi smin phrag tu rlung sems 'dres pa'i thig le sngon po reg bya tsha ba sran ma'i 'bru chung shos tsam zhig rlung phar 'gro ba'i tshe grang si li li song bar bsgom :
tshur rlung nang du rngubs dus tsha chi li li byung ba smin mtshams su gnas par bsgom :
skabs su lag pa gnyis rdo rje rtse gsum gyi mdzub mos mig gi a 'bras ltem gyis mnan pas :
'od phung thig le lu gu rgyud sogs 'char bar 'gyur zhing :
de ltar sna gcig tu ma song bar thabs du ma'i sgo nas nyams su blangs pas :
rigs drug gi bkod pa longs sku sprul sku'i snang ba yang 'char ro :
spyan lnga yang 'char te mngon par shes pa lnga 'byung ngo :
'di ni nyams len kho na'i bsdus don rang gi dran gsor khyer bde ba'i phyir bkod pa yin la :
rtags tshad ni gzhung gi slob dpon dga' rab rdo rjes mdzad pa'i yi ge las shes par bya'o :
nyang gi ban de ting 'dzin bzang po bdag :
kun tu bzang dngos bye ma mu tra mjal :
gsang ba snying thig rgyud kyi khong snying phyung :
gces zab kun bsdus nyams su blangs pa yis :
zag bcas lus 'di 'od phung 'gyur ram snyams :
go bde dran gso brjed byang tsam du ni :
yi ger bkod pa'i dge ba gang de yis :
khams gsum sems can 'gro ba ma lus pa :
'od phung chen po'i dbyings su grol bar shog :
sa ma yA:
rgya rgya rgya :
ma 'ongs skal ldan las can gcig dang 'phrad par shog :
zhwa'i mgon po dam tshig can la gtad de thub par srungs shig :
(da)
@#:
rdzogs pa chen po gsang ba snying tig zab don bsdus pa'i snying po las :
dam pa ye shes mdo :
slob dpon pad+ma saM b+ha wa :
paN chen bye ma mu tra ste slob dpon gsum gyi zhal gdams bzhugs so :
dpal rdo rje sems dpa' la phyag 'tshal lo :
dam pa ye shes mdo dang ni :
slob dpon pad+ma saM b+ha dang :
paN chen bye ma mu tra gsum :
dgongs pa gcig tu dril nas ni :
zhal gdams snyan brgyud gsang ba'i tshig :
skal ldan bu yis nyams su longs :
dmus long 'thibs po bsal ba'i phyir :
theg dgu'i man ngag la brten nas :
skal ldan lam gyi snying po zhig :
ma mthong rmongs pas rtogs pa'i phyir :
snying gi bcud thig bstan par bya :
de yang :
slob dpon rnam pa gsum gyi dgongs pa gcig tu bsdus pa'i gdams pa'o :
bskyed pa'i tshul la ma hA yo ga :
rdzogs pa'i tshul a nu yo ga :
rdzogs pa chen po'i tshul a ti yo ga dang gsum mo :
de yang tshig so sor bstan kyang don du rtogs pa'i lta ba ni tshul gcig ste :
ting nge 'dzin thob pa ni ma hA yo ga pa :
brtan par gyur pa ni a nu yo ga pa :
stobs su gyur pa a ti yo ga pa :
de yang sems las ma gtogs pa'i chos rdul tsam yang med par rtogs pa'o :
de la ting nge 'dzin bsgom pa la rnam pa mang yang :
don shes dgos te :
shes rab bskyed par 'dod na slob dpon mkhas pa yun ring du bsten zhing thugs zin par bya'o :
yon tan gyi rnam pa mang po thob par 'dod na :
bskyed rdzogs kyi nor bu rin po che la rtsal sbyang bar bya'o :
yid 'ong gi lha mo dang 'phrad par 'dod na 'gro ba bzang mo thig le 'bar 'dzag gi don la byan tshud par bslab par bya'o :
'dod yon lnga la longs spyod par 'dod na ting nge 'dzin gyi zas phun sum tshogs pa la ro myang ba la bslab par bya'o :
zag bcas kyi phung po mi snang bar 'dod na :
nam mkha'i me long du thig le stong sgron gyi gzugs brnyan la bslab par bya'o :
nam mkha' la 'gro bar 'dod na rig pa rdo rje lu gu rgyud gser gyi zam pa nyag thag bsgril ba la bslab par bya'o :
'jig rten gyi khams snang bzhi'i 'od kyis khengs shing zhing khams blta bar 'dod na :
nyi zla'i zer la bslab par bya'o :
mes mi 'tshig par 'dod na me pad+ma'i mgon por shes shing 'od dmar po la bslab par bya'o :
sas mi non par 'dod na :
sa rin chen mgon por shes shing 'od ser po la bslab par bya'o :
chus mi sub par 'dod na :
chu rdo rje sems dpar shes shing 'od dkar po la bslab par bya'o :
rlung gis mi g.yo bar 'dod na :
rlung phrin las kyi mgon por shes shing 'od ljang gu la bslab par bya'o :
mthon po'i g.yang du mi lhung bar 'dod na :
nam mkha' rnam par snang mdzad du shes shing 'od mthing ga la bslab par bya'o :
btso bsreg gi mtshon gyis mi tshugs par 'dod na :
zer spu gri gshib 'dra la bslab par bya'o :
'jigs pa'i dgra la mi sngangs par 'dod na :
chos nyid kyi rang sgra la bslab par bya'o :
rang byung rang shar gyi don du rtogs 'dod na :
man shel gyi rgyu rkyen rten 'brel la bslab par bya'o :
'khor ba'i g.yul las rgyal bar 'dod na :
mun khang 'thum por snang bzhi'i don la bslab par bya'o :
mi gnas pa'i ye shes thob par 'dod na :
rdo rje snying po la bslab par bya'o :
bslab pa de rnams kyang gcig 'byongs nas kun la bslab par bya'o :
slob pa'i don de rnams kyang mos pa'i sgo tha dad nas slob mas kyang don ye shes 'od gsal chen po slob pa'i phyir 'dod pa yin no :
spyir theg pa rim dgu kun gyi nang nas shes rab ting nge 'dzin las su rung na sangs rgyas dang sems can mnyam pa lags te :
ting nge 'dzin gyis ni dngos po med pa la dngos por snang bar zad do :
shes rab kyis ni yod par snang ba de yang med pa las byung bar shes pas :
stong bzhin du snang ba snang bzhin du stong pa ngo mtshar che'o :
de yang dpal gsang ba snying po de kho na nyid kyi nges pa las kyang :
e ma ngo mtshar rmad kyi chos :
rdzogs pa'i sangs rgyas kun gyi gsang :
skye ba med las thams cad skyes :
skyes pa nyid na'ang skye ba med :
ces gsungs so :
'di ltar snang zhing srid pas bsdus pa'i chos thams cad rang gi sems kyi rnam pa yin la :
sems ni med bzhid du snang la :
snang tsam na stong pas :
mi 'gyur kun 'gro khyab pa po :
zhes 'jam dpal mtshan brjod las gsungs so :
de la sems gzung ba'i thabs ni :
dang po slob dpon tshig don kun la mkhas pa la mi 'gyur ba'i dad pa brtan po'i ngang nas zhabs 'bring ring du bya zhing :
sems kyi tsher ma spangs nas sgrub pa'o :
dang po sems tha mal ba'i tshad du gzhag par ma byas na :
thob pa'i dus su the tshom za ba'o :
dang po thig le'am :
thig phran nam :
yig 'bru gang yang rung ba la dmigs pa mi skye'i bar du gtad pas :
dang po yang nas yang du 'phro ste :
'phro ba de la sdug bsngal du mi blta dal bus gtad do :
de la sems chags par 'dug na nan tan mi bskyed de ka'i ngang la lhod kyis bya :
dmigs pa gtad drags na sun nas phyis gnas par dka' bas ma sun pa gces so :
de ltar ma sun par sems gnas pas na :
sems brod du gzhug ste :
sems mi gcun mi gtang :
gsal 'phro la gzhag go :
phyis bskyed rim rdzogs rim snang bzhi gang yang bsgom dus :
da ci snga ma'i 'phro la shin tu sngon bas kyang gsal tsam du 'ong na :
de'i 'phro la thabs kyis tshod zin pa dang yun mi ring bar bya ba dang :
zas skom bcud ldan mig gi rtsa shed skyed pa'i sman mar sbyar la za :
long gtam smra ba dang :
mchong rgyug 'du 'dzi'i g.yeng ba spang :
sha khrag sgog tsong dam nyams kyi zas mi za :
'grog 'brel spang :
thun gyi dus su rtsol sgrub bya :
sems nyid lhod kyis klod la bzhag :
'dod pa'i dngos po la gdung ba mi bskyed :
sems kyi nyams rig cing mtshang lon par bya :
des sems zin te :
bde bar ji tsam thub pa'i tshad blta :
gang ji tsam 'dod pa bzhin du 'ong ba dang :
g.yo ba dang :
bsgyur ba dang :
mang du spel ba dang :
yul gsum du gsal mi gsal blta ba dang :
rgyal ba zhi khro'i skur bdag nyid bsgom pa dang :
mdun du bsgom pa dang nam mkha' la bsgom pa dang :
bskyed rim bsgom na de kun la nyams sad cing rtsal sbyang ngo :
snang bzhi bsgom na :
nam mkha' dwangs pa'i sprin dang bral :
zer gnyis nam gung mun pa'i dkyil du sad cing rtsal sbyang ngo :
de rnams la rtsal 'byongs na :
ri bo'am man shel A lo ke sogs gang 'dod pa rnams la bslab par bya'o :
de ltar bsgom tsa na rnal 'byor pa de rtag tu 'gro nyal 'dug sdod sogs spyod lam rnam bzhi ci byed kyang :
rig pa ye shes kyi ngang dang mi 'bral lo :
de ltar bsgoms pa'i rnal 'byor pa de lus mir 'dug kyang :
sems sangs rgyas su 'dug :
lus nyid mi snang bar chos kyi dbyings su 'pho nus pa yin no :
dper na rin po che'i gling du phyin pa dang 'dra ste :
thams cad sku gsung thugs su snang ngo :
de bas ni chos thams cad ma lus pa sems las byung ba :
sems kyi rang bzhin ni ma byung ma skyes so :
sems kyi mtshan nyid ni ma spang par ni kun dang bral :
ma bsgrub par ni kun dang ldan :
ma bgrod par ni kun tu phyin :
mtha' dang bral bas ngo bo bstan du med :
mtshan nyid ni kun gyis mtshon :
de phyir sems la ngos gzung med :
bye ma la yi thugs brtol nas :
ye shes bdag la bdud rtsi thebs :
mthar ni gter bzhad rtsal la gtad :
'gro drug g.yang sa bcad pa 'o :
rgya rgya rgya :
thams cad mkhyen pa la phyag 'tshal lo :
ma rig sgo nga'i sbubs 'byed pa :
nyon mongs drwa ba 'joms pa 'o :
sdug bsngal 'khor ba'i gcong 'byin pa :
chu bo rab med sgrol ba'i gru :
(na)
@#:
rdzogs pa chen po gsang ba snying tig zab don bsdus pa'i snying po las :
nyams su len pa rnams kyi rtags kyi yi ge bzhugs so :
rgya gar skad du :
he du warna g+hu h+ya nA ma :
bod skad du :
rtags kyi yi ge gsang ba zhes bya ba :
bcom ldan 'das dus nges pa'i rgyal po nyid la phyag 'tshal lo :
sangs rgyas rnams kyis dus nges pa'i don gsungs pa :
snying po nges pa'i bka' gsang man ngag ni :
gzhan dang mi 'dra man ngag gser gyi rtsi :
snying po yang bcud 'bras bu'i bcud phyung ba'i :
thabs chen gsang ba'i yang zhun ma bu rnams :
nyams blangs phyogs gcig bsdebs nas bcud phyung ba :
mang po las ni yi ge nyung bsdus nas :
snying phyung lag mthil dag tu bstan pa ni :
mchog gi yang mchog zangs kyi yi ge can :
'di don nyams su len pa skal ldan sems kyi bu :
rang gi rang bzhin yang nas yang bltas pas :
de yi 'bras bu'i dus tshod nges bzung nas :
yid ches rtags ni 'phrang bsgugs dgra dang 'dra :
mi 'gyur gzer med nges med lam phyin ltar :
ye shes rnams kyi rang rtags lam na ston :
dper na sa bon las ni myu gu lo 'dab 'bras bu rnams :
rim gyis dus tshod nges par 'byung ba bzhin :
rim gyis goms pa las ni rtags rnams 'byung :
rjes 'dzin dad che ye shes skyed pa'i phyir :
lam gyi khrid ka dus tshod nges pa'i rtags :
ji ltar 'byung ba'i rtags rnams ni :
dga' rab rdo rje nga yis bri'o 'di la yid ches gyis :
'bras bu'i rtags ni 'gyur ba ma yin no :
rgyu yi rtags ni 'gyur zhing brtan pa min :
lam gyi rtags ni 'di ltar nges pa med :
de yi phyir na rtags kyi yi ge 'dis :
'gyur med sra ba'i gzer chen btab pa bzhin :
'khrul med snying gi thog tu phebs pa'o :
kye ma rjes su 'jug pa'i rigs kyi bu rnams kyis 'di ltar yid ches par bya'o :
rgyud lung bsam gyis mi khyab pa nas rtags bsam gyis mi khyab pa bstan kyang :
nyams su len pa'i skal ldan rnams kyis 'di ltar rig par bya'o :
'khrul pa rang gi rang gzings pas 'gyur ba'i rtags dang :
gnad thog tu ma theb pas nges pa med pa'i rtags dang :
rig pa mngon sum du ma zin na bdud kyi bar chod kyi rtags dang :
mngon sum rang thog tu phebs pas 'gyur ba'i sa med cing mi 'gyur ba'i rtags dang bzhir rig par bya'o :
'gyur ba'i rtags ni :
nyams su ma blang ba'i skyes bu rnams la yod de don mi 'byung :
bya dang ri dwags dang dud 'gro rnams la'ang yod do :
'di ni rgyu'i rtags zhes bya ste :
don mi 'byung nges pa yin no :
nges pa med pa'i rtags brgya dang bcu drug yod de :
sku gdung 'bar ba la sogs pa'i rgyud kyi nang nas bstan pa yin te :
'dir yi ge mang bas ma bris so :
de ni lam gyi rtags yin pas 'gyur mi 'gyur cha med pa yin no :
bar chod kyi rtags ni :
lus sna tshogs su sprul pa la sogs pa dang :
lus la 'od yod pa dang :
sgra dang gzhan la nus pa 'jug pa la sogs pa'i 'jig rten pa'i yid dang mthun pa rnams yin no :
de yang rtags gsum po de gang la byung ba'i skyes bu la :
gnad kyi man ngag gsum po 'di dang mi ldan na don med rkyang pa yin no :
'gyur ba'i rtags byung ba'i skyes bu ni :
skabs su chu'i dkyil du mjing pa gnyis shing gi byang bu sor bcu drug pa'i bar du gtems te :
lus la tsan+dan gyi mar rtag tu byugs nas phyi nang thams cad dngos po rags par bsgoms na 'bras bu chud mi za ba yin no :
rtags de dag la man ngag de dag med na ngal ba don med pa yin no :
de lta bu byung ba'i mi la ni gzhan gyi man ngag de nyid byas na yang 'bras bu chud mi za'o :
'di dag ni bye brag gi man ngag rnams nas bshad pa yin te :
'dir dgos pa med cing yi ge mang bas ma bris so :
'di ltar 'gyur ba'i rtags brgya dang lnga yod pa yin no :
nges pa med pa'i rtags byung ba'i skyes bu ni :
lus la bsil ba'i gos gon zhing :
kha zas kyang bsil bar za :
ngag tu a yi rnam pa bzlas shing :
sems kyis nam mkha' la sangs rgyas kyi sku mang po bsgoms pas :
phal cher nges pa can gyi rtags su 'gro ba yin no :
bye brag gi man ngag brgya dang bcu drug po :
'dir dgos pa med pas ma bris so :
man ngag 'di lta bu dang mi ldan na ngal ba don med pa yin no :
de'i phyir na gnad kyi man ngag 'di lta bu gces so :
bar chad kyi rtags la bye brag gi man ngag rab tu gces pa yin te :
skyes bu gang dag nyams su blang yang rung ma blang yang rung ste :
de'i lus sna tshogs su sprul nus pa 'byung ba yin pas bdud kyi byin gyis brlabs pa yin te :
de nyid rab tu brtags na gzugs brnyan gnyis par snang ba yin te :
de ltar ma mthong na de nyid la gu gul nag po dang nim pa'i chus lus mgo mjug la byug cing :
yan lag lnga la lder so rnying pa'i sa 'dag gis byugs na de'i lus khra bor 'ong ba yin te :
de lta bu byung na lus la de bzhin gshegs pa'i sku gzugs kyi khrus chab kyis bkru zhing :
ngag tu phaT kyi rnam pa bzlas shing :
sems kyi phyi nang thams cad stong pa nyid du bsgom pa ni man ngag yin no :
'di lta bu'i man ngag dang mi ldan na ngal ba don med yin no :
gal te gong gi rtags med na yang dag pa'i rtags phal cher yin no :
'od ni dkar gleg gleg pa'am :
dmar bring bring ba'am :
ser lhag lhag pa rnams bar chod rtags yin no :
yang dag pa'i rtags la ni kha dog lnga rang gsal du yod pa yin no :
de ltar byung ba'i skyes bu la ni :
lus glang po che ltar bya :
ngag hU~M gi rnam pa bzla :
sems ni nam mkha'i dbyings su gtad cing bsgom mo :
man ngag 'di lta bu dang mi ldan na don med 'chal ba yin no :
sgra ni steng gi phyogs su gang gi sgra byung na yang dag pa'i sgra yin gyi lhag ma gang byung yang bar chod yin pas :
de la lus skyes bu rgyang stabs bya :
ngag tu e'i rnam pa rnams bzlas shing sems kyis lha'i sku dpag tu med pa rnams bsgom par bya'o :
yang rten cing 'brel bar 'byung ba zab mo dang :
gsang sngags la ma brten pa'i byin rlabs 'byung ba yang yod de :
'di la chos sna tshogs kyi tshig rnams rang brdol 'byung ba yin te :
de kun la yang lus ni stag mo mchong ba ltar bya ba dang :
ngag tu i'i yi ge bzla ba dang :
sems snying gi dkyil du sbas te bsgom par bya'o :
yang na 'byung ba bzhi'i sgra don la ma bslab par :
mi ma yin pa'i gzugs sna tshogs mthong zhing :
de dag gi brda go ba dag 'byung ste :
de dag la ni lus 'dab chags lding ba ltar bya zhing :
ngag tu u'i rnam pa bzla ba dang :
sems kyis phyi nang thams cad stong pa nyid du bsgom par bya'o :
yang mkha' 'gro ma la sogs pa'i cha byad kyis lung bstan pa :
chos smra ba dag skabs su 'ong zhing skabs su mi snang zhing :
gzugs med cig car snang la rtag tu spyod yul thams cad du snang ba ni min te :
de la lus khro bo'i 'gying stabs su bya zhing :
ngag tu hrIH'i rnam pa bzlas shing :
sems kyis lha'i sku bsam gyis mi khyab pa rnams rtag tu bsgom zhing :
de nyid spro bsdu'i rnam pa ltar byas na man ngag dam par 'gyur ba yin no :
man ngag de lta bu dang mi ldan pa rnams la bar du gcod pa'i bdud kyis bslus te :
khyad par du yi dwags skye gnas su sems kyi snang bar 'gyur ba yin no :
de bas gnad kyi man ngag de ltar rab tu gces so :
de yang theg pa thun mong ba rnams la rtags 'gyur ba yin te :
rig pa mngon sum gyi don mthong zhing :
nyams su len pa'i skal ldan rnams la ni de ltar 'gyur ba ma yin no :
de ni dngos po mthong ba'i khyad par gyis rab tu byas pa'o :
mi 'gyur ba'i rtags ni gsum du rig par bya'o :
rang gis mthong la gzhan gyis mi mthong ba'i rtags dang :
gzhan gyis mngon la rang gis mi mngon pa'i rtags dang :
rang gzhan gnyis kas mthong ba'i rtags dang gsum du rig par bya'o :
de la gzhan gyis mthong ba'i rtags ni 'di rnams yin te :
'di dag ni rig pa mngon sum gyi rang gnad gzir ba tsam las 'byung ba ma yin no :
lus snum zhing skra dkar dang gnyer ma med pa rnams dang :
skra dang sen mo skye ba med cing lus la srog chags skye mi srid pa dang :
rab tu mgyogs shing lus la sangs rgyas kyi phyag mtshan gyi rtags yod pa dang :
nam mkhar 'phur zhing chu la bying ba med pa dang :
ri brag rnams la zang thal zhing 'byung ba'i sgras mi tshugs pa rnams ni :
lus rtags gzhan gyis mthong ba rnams yin no :
lus kyi rtags rang gis tshor zhing gzhan gyis mi tshor ba rnams ni :
lus shing bal gyi 'dab ma ltar yang ba dang :
de nas zhag lnga nas dbugs phyi nang du rgyu ba mi tshor ba dang :
de nas zhag bcu gcig na dngos po gang la yang ltos pa med par 'jug par nus pa dang :
de nas nyi shu rtsa gcig nas rang gi lus zang thal du mthong ba dag 'byung ba yin no :
rang gzhan gnyis kas mthong ba la ni :
yid la ci ltar 'gyus pa'i rten 'brel gyis pha rol la phan par nus pa dang :
lus la sha mtshan ngo mtshar can 'byung ba dang :
chu la bying ba med par 'byung ba rnams yin no :
de ni lus kyi rtags rnams te :
de ni sngon du lus kyi gnad gzir ba tsam las 'byung ba yin no :
phyi rtags 'di dag ni bshad pa mang du yod kyang :
phal cher nges pa med pa yin no :
gal te nges pa can 'ga' zhig ni rang gis mi mngon pa'i khongs su 'du ba yin no :
de ni lus kyi rtags rnams yin no :
gzhan gyis mthong ba'i ngag gi rtags ni :
tshig ci smra ba thams cad gzhan la phan pa dang :
'khrul pa'i tshig mi 'byung ba dang :
de nas yun 'ga' nas lkugs pa lta bu 'byung ba dang :
de nas yun 'ga' nas chos sna tshogs kyi tshig rang rdol ba dang :
'di dag ni gzhan gyis tshor ba'i ngag gi rtags so :
rang gis tshor ba ni :
gtam rgyud sna tshogs shes pa dang :
de nas zhag dgu nas sgra mi mthun pa sna tshogs shes pa dang :
de nas zla ba phyed nas grub mtha'i tshig sna tshogs shes pa dang :
de nas zhag bcu gcig nas yid dpyod 'dzin pa'i lta ba sna tshogs shes pa dang :
de nas zhag nyi shu rtsa gcig nas lha la sogs pa'i rigs drug gi skad shes pa dang :
de nas zla ba phyed na bem po rnams kyi skad shes pa dang :
de nas zhag bdun nas nyan thos dang :
rang sangs rgyas dang byang chub sems dpa' rnams kyi gsung nyi ma gsum du rim pa bzhin du shes pa ni ngag gi rtags so :
de ni rang gzhan gnyis kas mthong ba'i rtags so :
sems kyi rang gzhan gnyis kas mthong ba'i rtags ni :
de yang gzhan gyis mthong ba ni chu la bying ba med pa dang :
nam mkhar 'phur ba dang :
'di gnyis ni sems kyi rtags lus la shar ba yin no :
rang gi mthong zhing gzhan gyis mi tshor ba ni :
snying rje chen po rgyun du skye ba dang :
de nas zla ba gcig nas gang du bsam pa'i yul du phyin pa ni sems rtags lus la shar ba yin te :
de nas zla ba drug nas mngon shes drug 'char ba ni :
rang gi mthong ba'i sems rtags yin no :
de dag ni phyi'i rtags zhes bya ste :
rgyun du gnas pa ma yin no :
gzhan gyis mthong ba'i rtags ni :
lus kyi rtags ni pad+ma dang :
'khor lo dang :
rdo rje la sogs pa rnams gzhan gyis mthong ba 'ong ba dang :
so'u skyes pa dang :
skra mdog dkar po las nag por gyur pa dang :
gnyer ma med par 'gyur ba dang :
lus kyi shun pa rnams sbrul gyi kog pa brjes pa ltar 'gyur ba dang :
lus po byis pa lo brgyad pa ltar 'gyur ba dang :
'di dag lus kyi rtags yin no :
ngag ni 'jam pa dang :
lhang lhang po dang :
gsong po dang :
drang po dang :
rang brdol ba dang :
'di dag ni ngag gi rtags yin no :
sems ni zas mi dgos pa dang :
gos mi dgos pa dang gnyis ni :
sems rtags lus la shar ba yin :
mnyam bzhag la zhag dang zla ba'i bar du gnas pa dang :
rlung gar 'dod pa 'drongs pa ni :
gzhan gyis mthong ba'i rtags rnams yin no :
'di dag kyang rim pas 'ong ba yin :
de dag ni nang gi rtags yin te :
rim gyis snang ba yin :
rang gis mthong ba'i rtags ni :
rnam pa gnyis su rig par bya'o :
sngon du lus ngag yid gsum gyi spyod pa byas pa'i rtags dang :
nyams su blangs pa dngos gzhi'i rtags dang gnyis yin no :
de la sngon du lus ngag gi rtags ni :
lus ngag gi zhen pa ma log na :
sangs rgyas kyi 'bras bu la thob pa'i re ba gtan nas med do :
de'i phyir na sngon du lus ngag yid gsum gyi ru shan 'byed pa'i spyod pa brtsam dgos te :
de nyid kyi ru shan phyed pa'i rtags ni :
lus kyi rtags su spyod pa byas pa'i 'og tu gzhan gyis gsod pa'i gshed ma byung yang de la 'jigs pa'i sems mi 'byung ba'o :
de nas zhag 'ga' na lus kyi bya ba dge ba la sogs pa gang la yang mi 'jug pa dang :
de nas zhag bcu gcig na 'dod chags kyi zhen pa skye ba med pa yang 'byung ngo :
de nas zhag nyi shu rtsa lnga nas rang gi lus yod pa mi tshor ba 'ong :
de rnams ni lus kyi zhen pa bzlogs pa'i rtags yin no :
ngag gi spyod pas ngag gi zhen pa bzlogs pa'i rtags ni :
gzhan gyis brjod pa'i tshig la zhen pa med cing de kun gyi zungs dang phral ba dang :
de nas zhag lnga na rang gi 'khrul pa'i gtam rnams 'gag pa dang :
de nas zhag bcu na sngar ma thos pa'i chos kyi gtam rnams kyi tshig rang byung ba dang :
de nas zhag bdun na ngo mtshar gyi gtam rgyud rnams shes pa dang :
de nas zhag bcu dgu na sngar ma mthong ba'i chos kyi gzhung gi tshig rnams 'byung ba dang :
de kun gyi yid dpyod kyi don rnams 'char ba ni :
ngag gi zhen pa bzlogs pa'i rtags rnams yin no :
de nas sems kyi spyod pa brtsams pas ru shan phyed pa'i rtags ni :
sngar zhen pa'i byung tshor dang :
phyi ma dang :
da lta'i byung tshor rnams 'gags pa dang :
de nas zla ba phyed nas phyi nang gi 'khor 'das kyi zhen pa rang log pa dang :
de nas zhag dgu na dbugs phyi nang rgyu mi nus pa dang :
de nas zhag gsum na gzhan gyis gnod pa ci byas kyang sems khro ba med pa dang :
de nas nyi ma gnyis nas 'khrul pa'i sems mi 'byung ba rnams ni :
sems kyi zhen pa bzlogs pa'i rtags yin no :
de rnams ni lus ngag yid gsum sngon du 'byongs pa'i rtags yin no :
de dag ni don gyi tha mal pa'i rtags zhes bya ste :
sangs rgya ba la rdul gyi cha tsam yang thun mong gi rtags yin pas phan pa med do :
yang dag pa'i rtags mchog tu gyur pa rin po che'i rtags yin zhes bya ba rig pa mngon sum gyi gnad rang las byung ba :
mngon sum yul la snang ba'i rtags bya ba 'di dag ni :
nyams su blangs pa dngos gzhi'i rtags rang gis mthong zhing gzhan gyis mthong ba med pa'i rtags 'di dag rnams ni mchog gi rtags yin no :
de yang thog ma lus kyi gnad ma bcun na sku gsum gyi snang ba lam du mi 'char bas :
lus kyi gnad rab tu gces so :
de nas mig gi gzigs stangs ma gzir na :
snang ba gong du mi 'phel bas mig gi lta stangs gal che'o :
de ltar byas pa'i skyes bu la 'di dag rnams lam du snang ba yin te :
nyams su blang ba dngos gzhi la zhugs nas dbang po rab zla ba phyed :
'bring gsum :
tha ma bcu nas thig le stong pa'i sgron ma nyid skyes bu'i mtheb mdzub kyi rtsol ba ma byas par snang ba yin no :
de yang res snang res mi snang ba yin no :
de nas zla ba bdun dang dgu dang bcu gcig nas :
dbyings rnam par dag pa'i sgron ma nyid rang gi smin mtshams nas dral te snang ba yin te :
de yang nam mkha' dwangs pa la nyi ma'i phyogs mtshams la gtad de nyams su blangs pas thog mar dkar po lang long las :
'od lnga'i snang ba dum bur snang ba yin no :
de nas dbang po'i khyad par gyis zhag gsum dang lnga'am bdun na 'od lnga'i snang ba gyen la 'greng ba dang :
rtsibs la shar ba dang :
mdung rtse'i rnam pa lta bur re lde tsam du snang ba yin no :
de nas zhag dgu dang zla ba phyed dang :
zhag nyi shu rtsa gcig na dbyings de nyid kyang kha dog sna tshogs su snang ba yin no :
de nas zla ba dgu dang bcu dang bco lnga 'am bco brgyad na dbyings kyi snang ba mthong ma thag tu dkar po lang long dang :
ban bun yul gru tsam du snang ba yin no :
de nas zhag bco brgyad dang nyi shu rtsa gcig dang sum cu rtsa gnyis na dbyings dang rig pa la nyin mo dang mtshan mo med par dus thams cad du snang ba yin no :
de dag ni dbyings kyi 'phel ba yin no :
de nas zla ba gsum dang drug dang bcu gnyis na snang ba thig ler snang ba yin te :
nyungs 'bru tsam mam :
sran ma'i rdog po tsam du snang ste :
'di dag gi dus na 'gro 'ong du snang ba yin no :
de'i tshe phyi rol na phyi'i lus ngag kyang 'di lta bu'i rtags dang ldan pa'i phyir snang ba yin te :
bya ba gzhan gang la yang 'jug snying mi 'dod pa dang :
sems can rnams la snying rje chen po rang bzhin gyis 'char ba yin no :
de nas yang dbang po'i khyad par gyis zla ba bdun dang dgu dang bcu bdun na rang gi mdun na mtho phyi rnams su thig le me long gi rnam pa lta bur 'char zhing :
'od zer ni rtsibs dgu phrugs su 'char ba yin no :
de dag ni rig pa zin pa'i rtags yin no :
de'i tshe lus ngag yid gsum la yang rtags 'di lta bu mang du 'byung ba yin no :
lus yang zhing lus kyi srog chags rnams mi 'byung ba dang :
las dge sdig gi rnam pa gang la yang 'jug snying mi 'dod pa dang :
lus rang bzhin gyis gzhon sha chags shing snum bag dang ldan pa 'ong ngo :
de nas zla ba gsum dang lnga dang dgu na thig le de dag dbang po'i khyad par gyis kham phor ram :
mkhar gzhong ngam :
bse phub tsam phyir snang ba yin no :
'od kyang yul gru'i rnam pa tsam du snang ngo :
rig pa ni ri dwags rgyug pa'i lus kyi rang bzhin du 'gyur ro :
de'i tshe phyi'i rtags ni 'di lta bu dag 'byung ba yin no :
lus la gnyer ma med cing zas skom yang yid la mi 'dod pa dang :
rang gi snang ba de las 'bral mi phod pa dang :
bar snang la 'gro ba snyam byed cing mi dang 'phrad snying mi 'dod pa dang :
'khrul pa'i gtam mi 'byung zhing rtag tu lkug pa ltar 'gro'o :
de nas yang zla ba gsum dang lnga dang bdun na :
thig le de dag yul khams tsam du 'char te :
de yang mu khyud lnga zlum por 'char ba yin no :
de'i tshe phyi rtags kyang 'di lta bu yod pa yin no :
rang la rang gi dgod bro ba dang :
sngar mi shes pa'i chos mang po rgyud la 'char ba dang :
ci smras thams cad chos tshig tu 'byung ba dang :
rang gi bla ma la mchog tu gdung ba'i mos gus skye ba dang :
dgra gnyen gyi 'khrul pa 'byung ba mi srid do :
de nas yang zla ba gcig dang gsum dang lnga na :
thig le de dag re re'i nang du rdo rje sems dpa' sku rkyang pa re re snang ba yin no :
'di'i dus na phyi'i snang ba rnams rang 'gags pa'i rtags su 'byung ba lnga'i gnod pa dang bral ba la sogs rtags dgu 'ong ba yin no :
de nyid kyi dus na rig pa yang 'gul ba ma yin no :
de nas zla ba gsum dang lnga dang dgu na thig le re re'i nang du sku 'od lnga snang ba yin no :
'di'i dus na snang ba 'gul ba mi srid do :
'di'i dus na 'byung ba phung po'i snang ba rang 'gags te :
gdos bcas su snang ba ye med de :
skabs su rang gi lag pa'i sor mo rnams 'od du snang ba yin no :
'di rnams rdzogs nas rtags rnams kyang skye med kyi klong du mya ngan las 'das pa yin te :
'di las gzhan du rtags zad pa yin no :
de ltar skyes bu gcig la rtags de rnams rdzogs nas sangs rgya ba la the tshom yong mi srid do :
'byung ba rnams 'di nyid la dag nas phung po lhag med du sangs rgya ba yin no :
'di'i dus na skye ba la rang dbang thob pa dang :
'jug pa la rang dbang thob par 'dod na rang gi lag pa'i sor mo la gtad cing bltas pas rang log ste :
sems can gyi don byed pas skye bo mi lus thob pa'i sems can sum stong la rig pa bcug pas de kun kyang 'byung ba rang dag nas :
'di nyid la sangs rgya bar the tshom med do :
'di'i dus na rig pa nyid bem po la bcug kyang de nyid 'gul ba dang :
de la skad 'byin nus pa 'ong ba yin no :
'di ltar sum stong grol ba ni rig pa nyid gcig pa'i phyir ro :
'dir 'pho ba'i dus na rig pa nyid bcug na mtshams med pa lnga'i las byas pa yang rang dang mnyam pa nyid du 'gyur ro :
las la bzang ngan med pa'i gnad kyis so :
'di ni rang bzhin rnam par dag pa'i rtags yin pas 'gyur ba med do :
skyes bu mchog tu gyur pa rnams ni rtags 'di kun ma rdzogs par :
chos nyid zad pa'i sar rang grol ba yang yod do :
'dir zla ba'i bye brag tu byas na lo bdun dang zla ba bcu gcig po 'di dag ni tha ma'i gang zag rnams yin no :
'di la mi grol mi srid do :
dbang po 'bring rnams ni de ltar lo bzhi dang zla ba lnga dang zhag drug na 'byung ba rang sar yal nas grol bar the tshom med do :
dbang po rab rnams ni lo gsum dang zla ba gsum dang zhag nyer gcig nas grol ba yin no :
'di ni rtags nges pa'i yi ge gsang ba rnal 'byor pa la lam du snang bar byed pa :
rtags kyi yi ge gsang ba chen po slob dpon chen po dga' rab rdo rjes mdzad pa :
nyams su len pa rnams kyi rtags kyi yi ge bsdus pa rdzogs so :
kha che'i paN+Dita bye ma la mu tras sgra mi mthun pa gsum las bsgyur pa'o :
sa ma yA:
rgya rgya rgya :
nyang ban bdag gis yi ger bris pa'o :
zhwa'i mgon po dam tshig can gyis srungs shig :
(pa)
@#:
rdzogs pa chen po gsang ba snying tig yang zab bsdus pa'i snying po las :
tshad kyi yi ge zhes bya ba bzhugs so :
rgya gar skad du :
g+hu ya ak+Sha ra smra ma hA nA ma :
bod skad du :
gsang ba chen po tshad kyi yi ge zhes bya ba :
bcom ldan 'das 'bras bu'i mnga' bdag gang yin pa de nyid la phyag 'tshal lo :
yang dag rdzogs pa'i sangs rgyas rnams kyi bka' gsang rgya chen las :
snying po'i don kun yang nas yang bsdus dam pa'i bcud dril ba :
nges pa'i don bsdus gsang ba bla na med pa'i rgyud sde bcu bdun dang :
de yi bshad pa'i khrid dang sgom yig che chung mchog tu mang po las :
yang gsang snying gi yang bcud zangs yig can du nges pa ni :
nang bcud bsdus nas skal ldan nges pa'i lung can dad ldan sems kyi bu rnams 'jug don du :
nges pa'i yang bcud snying thig zangs kyi yi ge'i gnad :
dus tshod nges pa'i rtags kyis smin pa'i tshad rnams kyis :
yid ches gding chen blo la blang ste dus gzung phyir :
tshad rnams bsdus nas nges pa'i lung phab mngon sum snang ba ni :
yi ge 'di la dga' rab rdo rje bdag gis rab tu bsdus te skal ldan don du bri :
sa bon las ni myu gu lo 'dab 'bras bu dus su smin pa bzhin :
nyams su blangs pa'i dus tshod nges pa'i tshad 'di nyid :
bud med sbrum ma zla ba rdzogs nas btsa' ba de yis gsos te phyi nas lus shed rdzogs pa ltar :
bla ma la bsten mngon sum gnad gzir nyams su blangs pas rig pa nyid ni tshad la phebs :
de nyid srang la 'deg par byed pa'i yi ge 'di la ltos shig sems kyi bu :
rig pa mngon sum gyi don mthong ba las byung ba'i sangs rgyas rnams kyis mdo rgyud dpag tu med pa gsungs kyang nges pa'i snying po mngon sum gyi don gtan la phab ste bstan cing gsungs pa ni :
rab tu nyung ste :
de dag gis nges pa'i don gsungs nas gtan la phab pa 'bum phrag drug cu rtsa bzhi pa yin zer kyang :
'di dag tshig gi lta ba 'ba' zhig tu bstan pa yin te :
de dag las rab tu bsdus na rgyud kyi yan lag bzhir gsungs kyang :
nges pa'i 'bras bu mngon sum gyi rang gnad la phyogs tsam reg pa med :
de las kyang gsang ba bla na med pa'i rgyud bcu bdun pa yin :
'di rnams la mngon sum gyi gnad re na :
lung stong gi rlung po dang 'dra ste don la g.yel :
de'i phyir na snying thig zangs kyi yi ge 'di :
rab tu zab pa'i yang zab yin pas 'di'i don gyi man ngag med pa'i rnal 'byor pa rnams ni ngal ba don med pa yin pas :
des na rab tu gces pa'i yi ge ma ru nyams su len pa tshad kyi yi ge 'di gces pas nyams su len pas 'di la ltos shig :
sa ma yA:
rtags ni rgyud la sogs pa nas rab tu mang bar bshad de :
de'i don bsdus pa rtags kyi yi ge yin no :
de'i dus tshod nges pa'i tshad ni 'di dag rnams yin te :
'di ni rab tu gsang ba'i yang gsang ba :
yang bcud gser gyi snying po can zhes bya ba yin pas :
skal ldan las can gyi snying bcud do :
de yang skal ldan rnams kyis nyams su len pa la rab tu brtson par byas te :
de ltar byas pas thig le stong pa'i sgron ma shar ba'i dus na :
rdzogs pa chen po rtsol sgrub dang bral ba'i tshad yin te :
'di nyid rang gzhan gyi rtsol sgrub las ma byung ba'i gnad kyis so :
'di'i dus nyams su len pa'i bar chad nas tshe'i dus byas kyang :
skye ba gnyis brgyud pa tha ma 'di nyid dang 'phrad nas sangs rgya ba la the tshom med do :
dbyings kyi sgron ma rang gi smin mtshams dang dral ba'i dus na :
'khor 'das gnyis rgyab gyes pa yin te :
phyis mngal gyi grong khyer du mi 'jug pa'i tshad yin te :
de yang 'di nyid dbang po dwangs ma dang 'phrad pa'i gnad kyis so :
'di'i dus na nyams len dang bral yang 'gro ba drug gi mngal du 'jug mi srid de :
rang bzhin sprul sku'i zhing khams su brdzus nas skyes te :
lo lnga brgya nas sangs rgya ba la the tshom med do :
'od lnga'i snang ba gyen 'greng dang :
rtsibs shar dang :
mdung rtse lta bu :
re lde'i rnam pa tsam du gyur pa'i dus na :
dbyings dang rig pa 'du ba'i tshad yin te :
'di la bar chad kyang bar dor sangs rgya ba la the tshom med do :
de yang snang ba sna tshogs su snang ba yin te :
rang gi mdun phyogs tsam gzhal yas khang du shar ba'i gnad kyis so :
de'i phyir na 'di nyid bar do gsum pa lhun grub kyi snang ba la sangs rgya ba la the tshom bya mi dgos so :
chos rnams sna tshogs su shar ba'i tshad sus kyang dgag par nus pa ma yin no :
dbyings kyi snang ba de la :
rin po che'i drwa ba dang drwa ba phyed pa dang :
mig mang ris dang :
mig tshags kyi rnam pa lta bu dang :
za 'og gi gur khyim lta bu dang :
mchod rten dang :
lcags kyu dang :
mdung rtse dang :
mda' dang :
nya mig gi rnam pa lta bur shar ba'i dus na :
dbyings kyi rgyan rdzogs pa'i tshad yin te :
chos nyid las srid pa bar do rang log pa zhes bya ste :
'di'i dus na nyams len dang bral kyang :
skye ba gnyis kyi mtshams su 'jug mi srid pas :
'di nyid kyi tshe zad ma thag tu bar do med par sangs rgya ba la the tshom med do :
de yang dbyings rnam par dag pa'i sgron ma rang gnad la phebs pa'i gnad kyis so :
dbyings kyi snang ba thog mar dkar po lang long la :
de brtags la kha dog gsal ba'i 'od la rang gnas pa'i lung pa de nyid mi snang bar shar ba'i dus na :
rnam rtog yul gyi zhen pa dang bral ba ste :
bem po'i 'khrul pa rnams dang bral ba'i tshad yin te :
dbyings kyi snang bas yul grol ba'i gnad kyis :
'di nyid kyang bar do la mi 'jug par sangs rgya ba la the tshom med do :
dbyings dang rig pa gnyis la nyin mtshan med par snang dus na :
'khor 'das gnyis su med pa zhes bya ste :
'khor ba nyid myang 'das su grol ba'i tshad yin te :
de yang mtshan mo 'khor ba'i cha :
nyin mo myang 'das kyi cha yin pas :
mtshan mo'i snang ba nub pa'i tshad kyis so :
nyams su blang ba la bar chad kyang :
'di yang bar do mi snang zhing de ltar byung na lo lnga nas phung po lhag ma dang bcas te sangs rgya ba la the tshom med do :
thig le'i snang ba nyung 'bru'am sran ma rdog po tsam du snang ba'i dus na :
dbyings kyi ra bar rig pa nyid tshud pa zhes bya ba ste :
snying po bcud du dril ba'i tshad yin pas :
'di man chad kyi rtags ma rdzogs par nyams len la bar chad kyang sprul pa mi 'byung :
phung po bor nas phyi'i rtags rnams ston pas sangs rgya ba the tshom med do :
thig le de rnams me long gi rnam pa tsam du snang zhing :
thig le'i 'od de kun kyang rtsibs rgyugs su snang ba'i dus de na thig le nyag gcig tu smin pa zhes bya ste :
'od dang 'od khyim smin pa'i tshad yin no :
de nas thig le de nyid dbang po tha ma la kham phor tsam du snang :
'bring la 'khar gzhong tsam du snang :
rab la bse phub tsam du snang ba'i dus na rig pa nyid rlung dang bral du nye ba zhes bya ste :
thig le tshad du phyin pa yin te :
'di las cher 'gro ba'i nges pa med do :
de nas thig le de dag rab tu mang la che chung gong ma lta bu las yul khams tsam gang ste :
de re re la 'od lnga'i mu khyud kyis rab tu bskor ba'i dus su :
snod nyid bcud du smin pa zhes bya ste :
thig le de kun gyi rgyan smin pa yin no :
thig le'i nang du sku rkyang pa re snang ba'i dus na bcud nyid snying por 'dril ba zhes bya ste :
rig pa la dbyings kyi gzer thebs pas na :
lam smin tshad yin te :
sku gsum lam du byas pa'i gnad kyis so :
de nas thig le re re'i nang du sku lnga lnga shar ba'i dus na :
sku gsum gyi zhen pa rang chod pa zhes bya ste :
sku gsum lam du 'jog pa'i tshad yin te :
rang gi lus 'od gsal du grol ba'i gnad kyis :
'di nyid la 'bung bas 'byung ba 'od du rang dag la song ba de yin no :
'di nyid kyi tshad rang gi mtshan nyid bcu gcig tu rig par bya ste :
de yang 'di ltar te :
rang bzhin rdzogs pa chen po rtsol sgrub dang bral ba'i tshad dang :
mngal gyi grong khyer rgyun gcod pa'i tshad dang :
chos rnams sna tshogs su shar ba'i tshad dang :
snang srid thams cad gdams ngag tu shes nas 'khrul pa rang thog tu shes pa'i tshad dang :
yul rkyen du ma 'gags pa'i tshad dang :
'khor 'das mnyam nyid du gnas pa'i tshad dang :
rig pa la 'gyur ba med pa'i tshad dang :
nyag gcig gral du tshud pa'i tshad dang :
rang bzhin rdzogs chen thig le nyag gcig mngon du gtan la phebs pa'i tshad dang :
sku rnams kyi zhen pa bzlogs te phyi snang ba 'di nyid grol ba'i tshad dang :
gdos bcas rang 'gags te 'byung ba rnams rang sar dengs pa'i tshad dang bcu gcig gis rnal 'byor pas chos thams cad zad pa'i snang ba nyid mthong ba yin no :
de yang tshad de nyid de ltar nyams su len pa dang ma bral na sus kyang dgag par mi nus shing mi 'dod kyang shugs kyis lam du snang nges pa yin no :
dper na bud med sbrum ma zla ba rdzogs nas sus kyang bkag par mi nus pas btsas te :
lto ba stong par bzhag pa lta bu bzhin no :
de yang cig char du skye ba min te :
rim gyis lus bskyed de skye ba dang mtshungs so :
de yang zhag bdun tshan dang po la mer mer po dang :
ltar ltar po la sogs pa bzhin te :
rang bzhin rdzogs pa chen po rtsol sgrub dang bral ba'i tshad med na :
theg pa chen po thun mong ba dang khyad med pas :
'di'i dus na dge sdig ci byas kyang phan gnod dang bral bas phyis ngan song du ltung mi srid pa'i gding thob pa'o :
mngal gyi grong khyer rgyun chod pa'i tshad med na :
'gro drug gi g.yang sa mi chod de tshe gcig la sangs rgya ba dang 'gal te :
'di'i dus na sngar byas pa'i bag chags kyis rdul tsam mi gos te :
dmyal ba dang sangs rgyas la khyad med pa'i gding thob pa'o :
chos rnams sna tshogs su shar ba'i tshad med na :
yid dpyod 'dzin pa'i lta ba rnams dang khyad par cung zad kyang med pas :
'di'i dus na phyi rol gyi yul rkyen du ma byung yang phan gnod dang bral te :
mngon sum gyi snang ba rkyen gyis mi shigs pa'i gding thob pa'o :
snang srid thams cad gdams ngag tu shes nas 'khrul pa rang thog tu chod pa'i tshad med na :
tshig gi rjes su 'brang ba'i skyes bu rnams dang khyad med pas :
'di'i dus na brjod bya thams cad mthong snang du 'char bas :
tshig gi spros pa thams cad nye bar zhi ba'i gding thob bo :
yul rkyen du ma 'gags pa'i tshad med na :
tha mal pa'i snang ba dang khyad par med pas :
'di'i dus na bem rig gnyis 'dzin gyi shes pa dang bral te :
rags pa'i 'byung ba rnams kyis gnod pa mi skyel ba'i gding thob pa'o :
'khor 'das mnyam pa nyid du gnas pa'i tshad med na :
grub mtha' 'dzin pa'i skyes bu rnams dang khyad med pas :
'di'i dus lta ba'i zhe 'dod rnams dang bral te :
nyams len la yengs pa med pa'i gding thob pa'o :
rig pa la 'gyur ba med pa'i tshad med na :
las kyi rlung dang khyad med pas :
'di'i dus na rig pa nyid ye shes kyi rlung dang 'dres pas 'gyu ba rnams rang sar grol ba'i gding thob pa'o :
nyag gcig gral du tshud pa'i tshad med na :
theg pa sna tshogs kyi skad dang khyad med pas :
'di'i dus na lta sgom spros pa rang chod pa'i gding thob pa'o :
rang bzhin rdzogs pa chen po thig le nyag gcig mngon sum gtan la phebs pa'i tshad med na :
chad pa mu stegs rnams dang khyad med pas :
'di'i dus na gol sa thams cad rang thog tu chod pa'i gding rnyed pa yin no :
sku rnams kyi zhen pa'i snang ba log ste :
phyi'i snang ba 'di nyid las grol ba'i tshad med na :
sku gsum 'bras bu 'dod pa rnams dang khyad med pas :
'di'i dus su sku gsum gyi snang ba dang ngo bo lam du byas pas :
sku gsum 'dzin pa'i zhen pa rang log pa'i gding thob pa'o :
gdos bcas 'gags te 'byung ba rang sar dengs pa'i tshad med na :
phung po lnga bdag med du 'dod pa rnams dang khyad med pas :
'di'i dus na phyi nang gi 'byung ba lngas bcings pa las rang log ste zag pa rnams rang sar zad pa'i gding thob nas :
'di nas lo gcig gam zla ba dgu'am bdun nas chos nyid zad pa'i snang ba dang 'du 'bral med par 'gyur ba la the tshom med do :
de'i phyir na ma'i mngal du zhugs te lus rdzogs pa'i zla ba'i rim pa dang zhag rnams dang mtshungs so :
de ltar nyams su len pa la ni :
sngon du lus ngag yid gsum sbyong ba'i man ngag rab tu gces so :
sngon du lus ngag ma sbyang par rig pa mngon sum gyi gnad gzir kyang :
'di nyid du 'byung ba rang zad la 'gro mi srid do :
de'i phyir na 'khor 'das ru shan 'byed pa'i spyod pa rab tu zab bo :
de nas lus kyang 'dug stangs rnams la ma gzir na :
sku gsum gyi zhen pa lam du mi chod pas chos nyid zad pa ngo mi shes so :
de nas rtag tu ngag ma gcad na :
brjod pa med pa'i don mi mthong bas thig le nyag gcig mngon sum du mi snang ngo :
mig gi lta stangs kyis rig pa ma gcun na :
rig pa nyid mngon sum du mi snang bas :
sems dang ye shes mi 'byed do :
de'i phyir na gdams ngag 'di dag rnams rim gyis byas pas snang ba rim gyis 'phel ba la the tshom med do :
de'i phyir na 'byung ba dwangs snyigs phyed pa'i tshad phyi'i 'byung ba lnga 'gags te :
'od du snang ba'i dus na yin no :
chos can dang chos nyid phyed pa'i tshad dbyings smin mtshams dang dral ba'i dus na yin no :
sems dang ye shes phyed pa'i tshad rig pa la nyin mtshan med pa'i dus na yin no :
kun gzhi dang chos sku phyed pa'i tshad ni :
rang gi gdos bcas mi snang ba'i dus na yin no :
yid dang shes rab phyed pa'i tshad ni :
snang ba sna tshogs shar dus na yin no :
de'i phyir na rig pa tshad la ma phab na :
'bras bu la thug pa med de ngal ba don med yin no :
tshad la phebs nas don 'gyur mi srid do :
de yang 'di nyid las sku gsum lam du byed pa ni :
lus ngag yid kyi gnad bstan nas :
de gzir bas sprul pa sku'i sgro 'dogs lam du chod do :
de nas thig le stong pa'i sgron ma shar nas thig le la sku lnga shar phan chod ni :
longs sku'i sgro 'dogs lam du chod do :
stong pa'i thig le 'di'i snang ba med par snang ba gong du 'phel ba yang yod do :
rang gi lus mi snang ste skabs su 'od kyi sor mor snang ba'i dus na chos sku'i sgro 'dogs lam du chod pa'o :
thabs sna tshogs la bslab pa'i rim pa mang du bshad nas yod kyang :
'di kun las kyi kha tshar du 'du ba ste :
sems mi gnas pa la gnas par byed pa tsam las :
sangs rgya ba la rdul tsam gyi cha yang phan pa med do :
de'i phyir na man ngag gi rgyal po zangs yig can med na gzhan ma kun stong yug yin :
'di dang 'brel na rang gzhan gnyis ka'i don 'grub pa yin no :
man ngag 'di nyid rtags dang tshad 'brel pas rin chen gser la g.yu'i phra bkod pa dang 'dra :
de'i phyir na rtags kyi yi ge la :
tshad kyi yi ge 'di med na stong yug yin :
de'i phyir na man ngag zangs yig can :
yi ge gsum dang 'brel na rnal 'byor don chen 'grub :
'di gsum med na bsgrubs kyang don med 'gyang :
sprul pa'i sa bon bstan pa bu gcig po :
'di med bsgrubs kyang 'bras bu smin pa min :
'di nyid bcangs pas sprul sku'i yon tan rdzogs :
des na bstan pa kun gyi rang btsas 'di :
mkha' las char babs rtswi thog rgyas pa bzhin :
'di nyid bcangs pa tsam gyis 'bras bu dus su thob :
de yi phyir na 'di nyid snying gi dkyil du sbos :
man ngag snying po yang gsang thugs kyi bcud :
yi ge ma ru gsang ba snying gi chos :
'di nyid yod na rig pa'i gtan srid zin :
phung po nyid dang bcas te sems la sbos :
de yi dngos po brjod kyis langs pa min :
de yi gsang ba yi ge ma bu dag :
rab tu gces pa'i mdzod du rgyas btab la :
gzhan la spel bar bya ba 'di nyid ma yin no :
gsang sngags kun gyi yang zhun rig pa'i gnad :
'di ru bsdus te snying po sems la blan :
rin chen gser ltar rtag tu bcang na brin :
gsang ba'i yi ge 'di yang de dang mtshungs :
de yi phyir na de yi man ngag gzer :
rtags kyi yi ge 'di med 'bras bu rnams kyi skyel sa thug pa med :
des na tshad dang nges pa'i yi ge 'dis :
dus tshod nges par rab tu bstan par bya :
snying po mchog gi thabs 'di rab tu gsang :
tshad la nges par phab nas mngon sum byas :
gsang ba'i yang gsang snying po'i bcud du dril :
bcud rnams bsdus nas snying po lam du byas :
des na yi ge 'di dag rab tu dkon :
dam pa'i don du nges par gzung bar bya :
rab tu bsdus nas snying thig mchog tu gces pa'i tshad 'di gang gi'o :
spros bcas blo yi yul du spros pa'i tshad 'di rnams :
spros te rgyas pa'i don du 'di kun nges par rab tu gzung bar bya :
chos nyid tshad ni mnyam par gnas pa yin :
shes rab tshad ni snyem byed med pa yin :
ye shes tshad ni rang gsal kha dog lnga :
dbyings kyi tshad ni gong ltar snang ba yin :
rig pa'i tshad ni 'phel 'grib med pa yin :
'od kyi tshad ni phyi nang 'gags pa yin :
thig le'i tshad ni sku lnga rang gsal yin :
gzhi yi tshad ni 'phel dang bcas pa yin :
lam gyi tshad ni gdos bcas nub pa yin :
'bras bu'i tshad ni zad sar 'khyol ba yin :
sku yi tshad ni rang rkyang sems dpa' yin :
'di dag rnams ni snying po nges pa'i tshad :
phyi yi tshad 'di yin no sems kyi bu :
'od kyi tshad ni 'od du snang ba yin :
thig le'i tshad ni gdangs kyi yang dag yin :
rlung gi tshad ni phyi nas de bzhin sgra :
dbyings kyi tshad ni sa rnams g.yo ba yin :
sku yi tshad ni phyi nas de bzhin sku :
'di dag rnams kyang rig pa'i yon tan yin :
tshad la ma pheb don nyid shes pa min :
tshad dang ldan pas nyams len chud mi za :
des na tshad kyi yi ge 'di gces so :
nyams su len pa tshad kyi yi ge zhes pa sprul pa po dga' rab rdo rjes mdzad pa rdzogs so :
kha che'i paN+Di ta bye ma la mu tras sgra mi mthun pa gsum las bsgyur pa las :
nyang ban bdag gis yi ger bris pa'o :
sa ma yA:
rgya rgya rgya :
zhwa'i mgon po dam tshig can gyis thub par srungs shig :
skal ldan las can gcig dang 'phrad par shog :
(pha)
@#:
rdzogs pa chen po gsang ba snying tig zab don bsdus pa'i snying po las :
spros pa gcod pa'i sgron ma byang chub sems sbyong sogs kyi yi ge bzhugs so :
rgya gar skad du :
ya pa ra sa ma yA+e :
bod skad du :
spros pa gcod pa'i sgron ma :
dpal kun tu bzang po la phyag 'tshal lo :
sarba ta thA ga ta a b+ha yu da rma [<!TCC Tibetan character 4,200 undefined in unicode!>\u0f99] spya :
a a 
a 
A:
rig pa rang byung zad pa la phyag 'tshal lo :
a[<!TCC Tibetan character 4,200 undefined in unicode!>\u0f99]:
b+ha d+hU:
yaM:
khaM:
suM:
d+hU du :
b+he ka la pa :
e s+ya :
b+ha ngath+ya b+ha ram+h+ya :
m+s+Na :[ \u0fa6\u0fb7]t+ma :
bde chen yangs pa nyid la phyag 'tshal lo :[ <!TCC Tibetan character 4,200 undefined in unicode!>\u0f99] p+pa lba a :
b+h+ra nra :[ \u0fb0\u0fa6\u0fb7] sing :
'byung bzhi rang sar dengs la phyag 'tshal lo :
'byung bzhi zad pa'i rgyud chen nam mkha' la :
'khrul gzhi zad pa'i rig pa rgod yan de :
sna tshogs khyab brdal chen po'i khang bzang du :
'dzin byed dran pa zad pa'i lcags kyu yis :
gsal byed steng 'og med pa'i snying nas ni :
ma yengs rnam pa zad pa'i tshul gyis gzung bar bya'o :
a :[ \u0f88 \u0f88 \u0f88 \u0f88 ]e ma ho :
spros pa thams cad nye bar zhi bar byed pa zhes pa ni :
yid kyi seng ge yid kyi bus bzung ba la bya'o :
a :
e ma ho :
mtshan ma thams cad rang sar dengs pa zhes bya ba ni :





nam mkha'i bu mo nam mkha'i bus btson du bzung ba la bya'o :[ \u0f88 ]e ma ho :
'khrul pa thams cad rang sar grol ba zhes bya ba ni :
rlung gi zhags pa rlung gi zhags pas bzung ba la bya'o :[ \u0f88 ]e ma ho :
'byung ba thams 

cad rang dag tu song ba zhes bya ba ni :

me'i ming pos gsal shing bsregs pa la bya'o :[ \u0f88 ]sku gsum ja log tu shar ba zhes bya ba ni :
sa'i grong khyer chu'i 

rkun mas bcom pa la bya'o :[ \u0f88 ]'di ni sems bros pa rnams kyi lcags kyu'o :
'di ni sems rengs pa rnams kyi gnya' shing ngo :[  \u0f80]atsha :
'di ni sems rmugs pa rnams kyi sgron me'o :[ \u0f80]atsha :
'di ni sems yas pa rnams kyi phyags shing ngo :[ \u0f80]atsha :
dran byed rgyun gcod kyi gdams ngag ces bya ba rdzogs so :
!
mnyam nyid bde ba che la phyag 'tshal lo :
'di ni sems med pa rnams kyi me long :
goms pa gnad kyi gdams ngag drug las :
rig pa mi gnas pa gnas par bya ba'i gdams ngag gis shes pa bag la btsa' bar bya ba dang :
rig pa ma zin pa zin par bya ba'i man ngag gis :
gnad rnam pa gsum la mkhas par bya ba dang :
rig pa mi brtan pa brtan par bya ba'i man ngag gis :
yul dang shes pa bsre bar bya ba dang :
rig pa ma skyes pa skye bar bya ba'i man ngag gis :
snang ba'i tshad gzung bar bya ba dang :
rig pa ma shes pa shes par bya ba'i man ngag gis :
drod rtags gtan la dbab par bya ba dang :
rig pa ma grol ba grol bar bya ba'i man ngag gis :
sku gsum gyi sa la goms par bya ba'o :
grogs med gcig pur gnas pas snang ba grogs kyi mchog :
'gyu byed 'gro 'ong bcad pas shes pa rang sor gnas :
'dug stangs rnam gsum brtan pas grol ba gcer tshad 'dzin :
mig dang ngo bo 'brel pas rtog med phugs su tshud :
rig pa rang ngo sprad pas chos can dum bur rtogs :
lus kyi bcud rnams phyung bas 'bras bu tshad dang ldan :[ \u0f80]atsha :
gzer bu'i man ngag gis rig pa mi 'gul bar bya ba dang :
lcags kyu lta bu'i man ngag gis zin pa mi 'chor bar bya ba dang :
thog lta bu'i man ngag gis brtan pa mi 'pho bar bya ba dang :
skar mda' lta bu'i man ngag gis rig pa mkha' la phyung ste :
skye ba mi 'chi bar bya ba dang :
glang po che lta bu'i man ngag gis shes pa 'dres par bya ba dang :
dpag chen lta bu'i man ngag gis grol ba phyir mi bzlog par bstan pa'o :[ \u0f80]atsha :
rgya mdud kyi gri khug gis mi gnas pa gnas par bya ba dang :
nyag thag gi 'then lugs kyis gnas pa de zin par bya ba dang :
glang chen gyi nyal lugs kyis zin pa de brtan par bya ba dang :
'dab chags kyi lding lugs kyis brtan pa skyed par byed pa dang :
me long gi lta lugs kyis bskyed pa ngo shes par byed pa dang :
dug sbrul gyi 'dug lugs kyis shes pa grol bar byed pa'o :[ \u0f80]atsha :
bsam pa stobs zad par bya ba'i thabs kyis las dang po pa'i bslab par bya ba dang :
so so'i zhen yul dgag pa'i thabs kyis bslab pa chud mi zos par bya ba dang :
rang rang gi yul btsal ba'i thabs kyis dus thams cad du mi 'bral bar bya ba dang :
snang ba thad kar gcod pa'i thabs kyis de nyid dang dus thams cad du mi 'bral bar bya ba dang :
nyams myong gong nas gong du 'phel bar bya ba dang :
rig pa dang dbyings 'dres par byed pa'i thabs kyis mkha' la ma bu 'phrad par bya'o :
rang gis rang grol bar bya ba'i thabs kyis sku gsum gyi sa la gnas par bya'o :[ \u0f80]atsha :
gnas pa rnam par dag pa'i man ngag bu ma tshol gyi man ngag :
sdod pa rnam par dag pa mda' yis gzhu tshol gyi man ngag :
thob pa rnam par dag pa'i dgongs pas 'ben gyis mda' tshol gyi man ngag :
'jug pa rnam par dag pa'i dgongs pas :
chung mas khyo tshol ba'i man ngag :
gsal ba rnam par dag pa'i dgongs pas :
bu mos pha tshol ba'i man ngag :
dag pa rnam par dag pa'i dgongs pas rjes 'bangs tshol ba'i man ngag :
gnas pa gzhan med zin pa rang yin :
brtan pa goms pa yin :
skyes pa rtag pa yin :
shes pa thabs yin :
grol ba dgongs pa'o :
goms pa gnad kyi man ngag :
tshig drug gi rdo rje sems dpa'i zhal mthong bar byed pa'i man ngag rdzogs so :
rgya rgya rgya :[ \u0f80]atsha :
sarba a d+ha spya ma l+b+ya d+ha thim :
zag med thig le'i sku la phyag 'tshal lo :
zag pa rnam par zad par bya ba'i phyir :
rtag chad la sogs grub pa'i mtha' rnams kun :
yod dang med dang blos btags 'khrul pas na :
'di nyid spros bral bde bas lus sems khyab :
'di kun btags pa tsam ste don la grub pa med :
grub pa'i mtha' dang des byas rang gzugs grub pa rnams :
de nyid rnams dang khyad par cung zad yod ma yin :
rim dgu 'dod rgyal theg pa rnams kyis ni :
rtag chad gnyis las rdul cha tsam ma sleb :
'di nyid phyi nang gsang ba kun gyis kyang :
yang dag don la rdul tsam reg pa med :
gzhung du bkod pa'i tshig dang yi ge rnams :
bgrangs pa tsam ste yang dag mthong ba med :
rnam grangs de kun snying po 'dir 'dus so :[ \u0f80]atsha :
kye ma rigs kyi bu rnams nyon cig :
rig pa mngon sum gyi don snang ba la blo bag pheb cing :
dbang po dman zhing skal pa med pa rnams :
'di la yid ma ches pa 'ga' zhig 'byung srid kyi :
de dag rnams rig pa mthong bar bya ba'i ched du :
'di dag tu bslab par bya ba yin no :
rkyen med pa'i sa phyogs su phyi nang gi bya ba btang ste :
bsam gtan gyi 'dzin pa rnams spang ste :
dang po sems sbyang bar bya'o :
de la bdun te :
mi rtag pa bsam ste byang chub kyi sems sbyong ba dang :
'phral gyi bde ba dang yun gyi bde ba la bsam ste byang chub kyi sems sbyong ba dang :
rkyen du ma la bsam ste byang chub kyi sems sbyong ba :
byas pa don med pa la bsam ste byang chub kyi sems sbyong ba dang :
sangs rgyas kyi yon tan la bsam ste byang chub kyi sems sbyong ba dang :
bla ma'i gdams ngag la bsam ste byang chub kyi sems sbyong ba dang :
rnam par mi rtog pa la bsam ste byang chub kyi sems sbyong ba dang :
de dag la dgos pa ci yod ce na :
'khor ba las blo ldog pa dang :
dad pa sngon du 'gro ba'i dgos pa dang :
bla ma'i gdams ngag la 'jug par bya ba'i dgos pa dang :
sgom pa la bsran thub par bya ba'i dgos pa dang :
bya ba gzhan la mi 'jug pa'i dgos pa dang :
byang chub kyi sems gong nas gong du 'phel bar bya ba'i dgos pa'o :[ \u0f80]atsha :
byang chub kyi sems 'byongs pa'i tshad ni :
'dus byas mi rtag par 'dug ang snyam pa rgyud la skye ba dang :
byas pa thams cad sdug bsngal gyi rgyu ru 'dug snyam pa dang :
rigs drug gi sems can la snying rje skye zhing :
las su bla ma dang dkon mchog mchod na ci ma rung snyam pa rgyud la skye ba dang :
bla ma'i gdams ngag ci nas kyang rtogs par bya zhing :
thabs gang gi sgo nas ci nas thob par bya dgos snyam pa rgyud la skyes pa dang :
'jig rten pa'i longs spyod kyis ci zhig bya :
dar cig bsgoms kyang mi rtog pa skye ba'i grogs su gyur ang snyam pa rgyud la skyes pa dang :
bsgoms pas gnas pa la yun je ring je ring song bas 'di la rtag tu gnas par bya'o snyam pa rgyud la skyes pa'o :[ \u0f80]atsha :
byang chub kyi sems sbyong ba rdzogs so :[ <!TCC Tibetan character 4,47 undefined in unicode!> ]de ltar sems 'byongs pa dang sngags kyi thabs la 'jug par bya ste :
gang zag chags med yin na rlung la bslab ste :
sems gnas par byed pa dang :
chags chen yin na yab yum gyi bde ba la brten nas sems gnas par bya'o :
rlung ni rlung gi kha dog la bslab pa dang :
dbyibs la bslab pa dang :
'gro 'ong la bslab pa dang :
grangs la bslab pa'o :
de la dang por gnas dben sar phyi nang gi bya ba btang ste :
stan bde ba la rkang pa rdo rje skyil krung du 'dug :
lag pa mnyam par bzhag ste :
rgal tshigs drang por bsrang :
mgrin pa yid tsam sgu bar byas te :
rang gi smin mtshams su rlung thams cad 'dus pa'i thig le dkar po nyungs 'bru tsam gcig :
dkar la 'tsher ba gcig la shes pa gtad la bsgom :
de nas de la bslabs pas rang gi mgo bo yang de'i mdog dang mtshungs par bsgom :
de nas lus tsam :
de nas tho phyi nye 'khor :
de nas stong gsum rlung gi mdog bzhin du dkar lam me ba la shes pa bzhag :
dkar mer mer ba la yang nas yang du shes pa bzhag pas :
rtags ni lus yang ba dang :
yid rno ba :
sems gnas pa'o :
dbyibs ni thig le zlum po che chung sran ma tsam mam :
mthe bong tsam la shes pa gtad de bsgom pa ni :
rlung phar song tsa na thig le yang phar rgyang gis song :
tshur 'dus tsa na :
tshur mer gyis byung ba la shes pa bzhag :
zhag bcu'am zla ba phyed du bslabs pas goms pa'i tshad ni :
smin phrag tsha ba'am mi bde ba snyam pa ni tshad do :
de goms pa dang lte ba'i thad kar thod pa phyi dkar la nang dmar ba zhig bsam ste :
de'i nang du rlung gi rdo rje sngon po nas 'bras tsam gcig bsgom :
steng rlung phyir song tsa na phar rgyang gis rings par song ba la shes pa gtad la bsgom :
tshur 'dus pa la shes pa gtad la bsgom :
phar song ba de je nye je nye la shes pa gtad la bsgom :
de phar 'gro tshur 'ong la shes pa gtad la rlung yun ring du bsgom :
phar rgyang thung ngu thung ngu la tshad ni gar gtad sar sdod par song tsa na :
nang du thems btang la blo de la gnas pa dang :
lus yang dbugs phyi nang du rgyu ba mi tshor :
sems 'od gsal stong par sing nger gnas pa'o :
'gro 'ong gi rlung ci nas phar ring du btang bas shes pa bde 'ba' le bslab :
de phar 'gro tshur 'ong la rgyun ji ring la bslabs pas :
rlung gang drangs pa'i sar 'don nus pa'o :
grangs ni de ltar gcig gnyis la bslab :
de nas je mang je mang la bslabs pas :
zhag du ma bsam gtan la gnas pa'o :[ \u0f80]atsha :
chags can rnams ni rig ma dngos la bsten nas :
bde ba bsgom pa dang :
rlung sems kyi bde ba bsgom pa'o :
de la rig ma la ni :
dang po phyag rgya ma btsal ba dang :
de nas mtshan brtag ste 'gugs pa dang :
de'i dgyes pa bskyed pa dang :
rtsa btsal zhing slong ba'i thabs dang :
rtsa gzung ba'i cho ga dang :
sbyor ba byed pa'i thabs dang :
byang chub kyi thig le dbab par bya ba dang :
thig le gzung ba'i cho ga dang :
thig le gyen la zlog pa'i cho ga dang :
bde ba'i nyams brtag cing goms par bya ba'i cho ga dang :
rtsa rnams su dgram pa dang :
der rlung dang bsres te rgyas btab pa dang :
de nas rjes kyi shes nyams rang rgyud la bkal ba dang :
phyag rgya ma de rab tu gsang bar bya ba'i man ngag go :
rlung sems kyi bde ba ni :
rang gi thig le stong pa'i sgron ma klad pa dung khang na yod pa la shes pa gtad pas :
de lam gyis zhu ba thig le sran chung tsam khrom khrom byung ba mgrin par slebs pas :
rang gi lus bde phril gyis song ba la blo gzhag go :
de nas snying gar babs pas de bas kyang bde ba rgyas :
gsang ba'i khar slebs pas bde ba mchog tu rgyas pa la shes pa bzhag pas lus bde stong du mer gyis gang ste :
de yar bzlog mar 'beb la shes pa gtad de bsgoms pas :
ci zhig tsam na lus bde phril gyis 'gro :
ngag tshig smra snying mi 'dod :
sems bde ba la mi rtog pa'i nyams kyis bde stong du phril gyis 'gro :
de ltar goms pas thig le dngos po 'bab pa yang 'ong bas :
de ni goms pa'i tshad do :
lugs gcig la :
de ltar thig le yar bzlog mar 'beb min par gcig la gcig thim pa la bzhag pas :
bde ba rgyas par 'ong :
thig le je chung je chung la :
je phra je phra la song bas rang gi shes pa yang je phra la blo gnas pa yin no :
de ni rig pa mngon sum la blo ma pheb pa rnams dang po thabs kyis sbyong ba'o :
de nas gnas pa'i thabs kyis gnas par byas nas :
de rig pa nyid la 'jug par brtsam par bya ba yin no :
de ltar na rig pa'i sngon du 'gro bas :
'tsho ba mkhas pa'i rdzi'us lug skyong ba la dpe blangs la shes pa rkyang par bton :
gang zhig dmus long la ye shes rgyun chad de :
ye shes kyi sgron ma de mi mthong ste :
de yang thugs rjes gzung ba'i phyir :
las kyi phyag rgya la goms par byas la :
rlung drangs la bslab par bya'o :
de nas rtsa gcun te thig le brten la de la blo gtad la bsgom du gzhug go :
snang ba de 'dra ba mched pa la blo gtad pa dang :
shes pa yang de ltar 'ong :
ma ning la thugs rje rgyun chad pa rnams gzung bar bya ba ni :
sngar gyi thig le 'bar 'dzag de la shes pa gtad nas bsgoms pas lus bde bar phril gyis 'ong ngo :
thig le yang dngos su 'ong nges so :
rigs chad thugs rjes gzung ba'i man ngag rdzogs so :
rgya rgya rgya :
sa ma yA:[ \u0f80]atsha :
rgya gar skad du :
a a Ta ma ti kra ma :
bod skad du :
dran pa kun gyi gal mdo :
bcom ldan 'das rig pa 'pho 'gyur med pa de la phyag 'tshal lo :
prad nya b+hen du ya yI:
gzhi dang snying po kun gyi bcud phyung ba :
dran gzhi kun snying gi dkyil du gter chen sbas :
rtog med rtog pas sbas pa'i rig pa ni :
lta spyod du mas de nyid ngo bo bsgribs :
de nyid dbye bas las kyi mtha' 'di bsdus :
sgra tshig rnams kyis rig pa nyid btsal kyang :
'di nyid don la ma rig phyogs las rgyang khyi zug :
lta sgom spyod pa ming du btags pa yin :
ming de'i grangs dang dbye ba 'dir shes bya :
'khrul pa'i tshul spangs yin pa'i tshul tsam du :
rnam par bsdus te bkod pa 'di yin no :[ \u0f80]atsha :
lta sgom spyod pa la sogs pa'i :
gsang ba'i man ngag zab don rnams kyi don :
'di ru rnam par bsdus te bstan pa yin no :
de la bzhi ste :
'dzin chags med pa spyod pa'i man ngag gis snang ba zil gyis gnon pa dang :
dmigs gtad med pa bsgom pa'i man ngag gis dran byed kyi yid zil gyis gnon pa dang :
gza' gtad med pa lta ba'i man ngag gis zhen pa'i gzhi nyon mongs pa zil gyis gnon pa dang :
spang thob med pa 'bras bu'i man ngag gis rig pa phyir mi ldog par bstan pa'o :
spyod pa ni gnyis te :
spyi'i spyod pa dang :
rang gi spyod pa'o :
spyi la bzhi ste :
gang gis spyod :
gang spyod :
gang ltar spyod :
gang thob :
rang gi mtshan nyid kyi spyod pa la bzhi ste :
gang gis spyod :
gang spyod :
gang ltar spyod :
gang thob pa'o :
sgom pa la gnyis te :
chos can spyi'i sgom pa dang :
chos nyid rang gi sgom pa'o :
spyi la bzhi ste :
gang gis sgom :
gang bsgom :
gang ltar bsgom :
gang thob pa'o :
rang gi mtshan nyid kyi sgom pa la bzhi ste :
gang gis sgom :
gang bsgom :
gang ltar bsgom :
gang thob pa'o :
lta ba la gnyis te :
chos can spyi'i lta ba dang :
chos nyid rang gi lta ba'o :
spyi la bzhi ste :
gang la lta :
gang gis lta :
gang ltar lta :
gang thob pa'o :
chos nyid rang gi lta ba la bzhi ste :
gang la lta :
gang gis lta :
gang ltar lta :
gang thob pa'o :
'bras bu la gnyis te :
chos can spyi'i 'bras bu dang :
chos nyid rang gi 'bras bu'o :
spyi la bzhi ste :
gang thob pa :
gang gis thob pa :
gang ltar thob pa :
thob pa la dgos pa ci yod pa'o :
chos nyid rang gi 'bras bu la bzhi ste :
gang thob pa :
gang gis thob pa :
gang ltar thob pa :
thob pa la dgos pa ci yod pa'o :
lta sgom spyod pa'i lde mig :
sbas pa'i mig 'byed ces bya ba rdzogs so :[ \u0f80]atsha :
rgya gar skad du :
tsar+ya bri du kal pa :
bod skad du :
spyod pa bsdus pa'i sgron ma :
snang ba dbang sgyur nyid la phyag 'tshal lo :
snang ba mi snang 'di kun 'khrul pas na :
ma brtags nyams dga' brtag cing dpyad mi bzod :
shin tu brtags na gang yang rnyed pa med :
de yi phyir na 'di ltar bsgom par bya :
gza' gtad med pa'i shes pa dran med de :
dmigs gtad med pa'i mig tu bcug nas ni :
gza' gtad med pa'i gzhi la rig pa bskyal :
spang thob med pa'i sa la gzhag par bya'o :
sarba la a b+hi spyo m+ba sbya :
e ma ho :
phyi'i spyod pas snang ba dang ngo sprad pa dang :
nang gi spyod pas sems dang ngo sprad pa dang :
gsang ba'i spyod pas dbyings dang ngo sprad pa dang :
gsang ba bla na med pa'i spyod pas rig pa ngo sprad pa'o :
phyi la bzhi ste :
ngo sprad par bya ba'i yul dang :
sprod pa'i thabs dang :
thabs des gang du sprad pa dang :
sprad pa'i tshad do :
nang la bzhi ste :
ngo sprad par bya ba'i yul dang :
sprod pa'i thabs dang :
gnas gang du sprad pa dang :
sprad pa'i tshad do :
gsang ba la bzhi ste :
ngo sprad par bya ba'i yul dang :
sprod pa'i thabs dang :
gnas gang du sprad pa dang :
sprad pa'i tshad do :
gsang ba bla na med pa la bzhi ste :
ngo sprad par bya ba'i yul dang :
sprod pa'i thabs dang :
gnas gang du sprad pa dang :
sprad pa'i tshad do :
spyod pa bsdus pa'i sgron ma rdzogs so :[ <!TCC Tibetan character 4,47 undefined in unicode!> ]sgom pa bsdus pa'i sgron ma :
bde chen mnyam pa nyid la phyag 'tshal lo :
sarba ti lo ki pu saM 'du yA:
dngos med spros dang bral ba'i rig pa ni :
dran pa'i thag pa bcad nas btang ba'i phyir :
bsam pa'i 'dug sar gzhug pa 'di nyid ni :
dran pa rnams ni zad pa'i sar bskyal lo :
d+harmA tri ka du su baM:
e ma ho :
dran pa rgyun zad kyi sgom pas :
sgo lnga'i snang ba gtan la dbab pa dang :
bsam pa rang dag gi sgom pas :
yid kyi 'gyu ba dang khong gcad pa dang :
bskyod med rang gnas kyi sgom pas :
rang lus lha skur gtan la dbab pa dang :
gnas pa rang grol gyi sgom pas :
snang ba thams cad chos skur gtan la dbab pa'o :
dran pa la bzhi ste :
ci gtan la dbab pa dang :
ji ltar gtan la dbab pa dang :
gnas gang du gtan la dbab pa dang :
phebs pa'i tshad dam rtags so :
bsam pa la bzhi ste :
ci gtan la dbab pa dang :
ji ltar gtan la dbab pa dang :
gnas gang du gtan la dbab pa dang :
phebs pa'i tshad dam rtags so :
gnas pa la bzhi ste :
ci gtan la dbab pa dang :
ji ltar gtan la dbab pa dang :
gnas gang du gtan la dbab pa dang :
phebs pa'i tshad dam rtags so :
sgom pa bsdus pa'i sgron ma rdzogs so :
rgya rgya rgya :
lta ba bsdus pa'i sgron ma zhes bya ba :
stong nyid cir yang ston la phyag 'tshal lo :
snga ma ka bag yA:
rgya rgya rgya :
phyogs ris med pa'i rig pa zang thal ni :
gang gis ma bsgribs gang la thogs pa med :
khyab brdal chen po'i rin chen pho brang du :
'byung lnga zad pa'i rig pa'i lhing bar ltos :
e ma ho :
phyi yul la bltas pas 'khrul pa rang sar dag pa dang :
nang gi lta bas ma rig pa rang sar dag pa dang :
gsang ba'i lta bas dngos po'i 'dug tshul la bltas pas nyon mongs pa rang sar dag pa dang :
gsang ba bla na med pa'i rig pas bltas pas yul thams cad rang sar dag pa'o :
spyi'i lta ba la bzhi ste :
gang rnam par dag pa dang :
ji ltar rnam par dag pa dang :
gnas gang du dag pa dang :
dag pa'i tshad do :
nang gi lta ba la bzhi ste :
gang dag pa :
ji ltar dag pa :
gnas gang du dag pa dang :
dag pa'i tshad do :
lta ba bsdus pa'i sgron ma rdzogs so :
!
stong pa ye sangs rgyas la phyag 'tshal lo :
sa ma du ka y+ya hU~M:
stong pa rang lus mtshon pa'i phyag rgya che :
'bras bu ye thog khyab pas gtan phab pa :
shes rab 'dzin med rang gsal chen pos spyod :
'di ni rgyal ba kun gyi gsang chen don :
e ma ho :
phyi'i 'bras bu lus sku gsum du grol ba dang :
nang gi 'bras bu snang ba sku gsum du grol ba dang :
gsang ba'i 'bras bu zhing khams dbyings rig tu gsal ba dang :
gsang ba bla na med pa'i 'bras bu rig pa phyir mi ldog pa'i sa la gzer thebs pa'o :
phyi la gsum ste :
sprul sku ngo sprod kyi gdams ngag gis skye ba gtan la pheb pa dang :
longs sku ngo sprod kyi gdams ngag gis gnas pa gtan la pheb pa dang :
chos sku ngo sprod kyi gdams ngag gis bar do nas ma'i mngal du tshud nas zhag bdun tshan bzhi phan chad gtan la pheb pa'o :
nang la gsum ste :
sprul sku ngo sprod kyi gdams ngag gis rang gi lus phyir mi ldog par bya ba dang :
longs sku ngo sprod kyi gdams ngag gis :
sgo lnga'i khams dang skye mched phyir mi ldog par bya ba dang :
chos sku ngo sprod kyi gdams ngag gis :
sems dang rig pa phyir mi ldog par bstan pa'o :
gsang ba la bzhi ste :
dag pa dbyings kyi man ngag gis rten gzhal yas khang phyir mi ldog par bya ba dang :
gnas pa sku gsum gyi gdams ngag gis :
brten pa lha'i sku phyir mi ldog par bya ba dang :
thogs pa med pa'i shes rab kyi man ngag gis bla ma'i gdams ngag phyir mi ldog par bya ba dang :
'gyur ba med pa'i rig pa'i man ngag gis :
lta sgom spyod pa rnams phyir mi ldog par bstan pa'o :
gsang ba bla na med pa la lnga ste :
sgron ma rang bcud kyi man ngag gis :
mtshan nyid 'dzin pa'i rig pa thig le las phyir mi ldog par bya ba dang :
ye shes gting zlog gi man ngag gis gzhi 'dzin pa'i rig pa 'od gsal las phyir mi ldog par bya ba dang :
'khor ba ru ldog gi man ngag gis zhi gnas kyi rig pa nam mkha' las phyir mi ldog par bya ba dang :
dag pa gnad gsum gyi man ngag gis lhag mthong gi rig pa nang dbyings las phyir mi ldog par bya ba dang :
snang ba gcer mthong gi man ngag gis thod rgal gyi rig pa sku gsum gyi ngo bo las phyir mi ldog par bya ba ste :
'dis ni phung po dang :
khams dang :
skye mched dang :
dbang po dang :
yul dang :
kha dog rnams mya ngan las 'da' bar byed pa'i thabs so :
'bras bu rnam par bsdus pa rin po che'i sgron ma rdzogs so :
rgya rgya rgya :
rgya gar skad du :
ma la sa ma ti pa ya :
e b+ha d+hU maM ti ku nA ma :
bod skad du :
gsang ba'i yang bcud nyams su blang ba'i gal mdo :
gab pa'i gter :
sbas pa'i 'phyong :
gsal ba'i mig :
rdeg pa'i mtshon :
'byed pa'i lde mig :
sdom pa'i gzer :
sbyor ba'i rtsi :
brab pa'i lcag :
mthon po'i rtse :
yangs pa'i dkyil :
sgyur ba'i srab :
gab pa'i yang bcud :
gsang ba'i theg pa zhes bya ba :
a pa yA:
bcom ldan gab pa mngon du 'byin pa la phyag 'tshal lo :
U:
e ma dad ldan snying rje gtong phod yangs pa che :
dbang po rno zhing ngag 'jam dul zhing smra :
bla ma la gus tshig gi spros pa chod :
ma brtag gsang tshig gzhan du rdul tsam yang :
brjod par mi byed nyams len nyid la brtson :
'di ni gsang sngags gsang ba'i snod yin pas :
bu mchog dad dang ldan pa 'di nyid dkon pas na :
bdud rtsi thigs pa snying gi bcud 'di ni :
bu yi bu mchog de la bstan par bya :
a d+ha ye :
e ma ho :
dur khrod dam :
nags khrod dam :
lung stong shin tu dben par :
mi skad dang khyi skad la sogs pa'i sgra tsam yang mi grag par :
rlung dang sir bu la sogs pa'i skad tsam yang med pa'i gnas su :
snod dang ldan pa'i bu gnyis nas gsum tshun chad las mang na mkha' 'gro'i bka' chad 'byung bas :
gsum tshun chad la bstan par bya'o :
de la dad pa dang ldan pa'i bu yis dkon mchog la mchod pa rgya chen po bya ba dang :
mkha' 'gro chos skyong la tshogs dang gtor mas mnyes pa bya zhing :
bla ma la yon dang bsnyen bkur gyis mnyes par byas nas :
gsang ba'i man ngag nyams su len pa'i thabs :
'khor ba thog mtha' gcod pa'i mtshon 'di zhu bar bya'o :
de la gsang ba'i yi ge 'di rgyud la 'dris par byas la :
sus kyang mi mthong bar brag gi them bar ram :
'byung ba'i dgras mi tshugs pa'i gnas su bzhugs su gsol la :
rgyas gdab pa byas la gzhug go :
dang po nyams su len pa'i las dang po pa des lus ngag gi bya ba gang yang mi bya bar btang la :
skye bo'am theg pa dman pa'i rigs kyis skad tsam yang mi thos pa'i sar song ste :
mkha' 'gro ma tshogs gtor gyis mnyes par bya ba ni :
rang gi bar chad nye bar zhi bar byed pa'i thabs so :
de nas lus ngag gi bya ba ci yang mi bya bar :
shin tu dal bar zhag dgu nas bcu tsam sdod pa ni lus ngag sor chud pa'i thabs so :
de nas zhag gsum nas bzhi lngar lus kyi bya ba rgyug pa dang :
gar sgyur ba dang :
sprug pa dang :
nyal ba dang :
lang pa dang :
'dug pa la sogs pa sna tshogs pa byed pa ni :
lus kyi zhen pa zlog ste :
lus rnal du pheb pa'i dgos pa yod :
de nas zhag gsum bzhir ngag gi sgra sna tshogs dang :
'khrul pa'i gtam sna tshogs dang :
ngo tsha ba'i gtam sna tshogs dang :
zungs shig :
rgyob cig sod cig la sogs pa sna tshogs pa smra ba ni :
ngag rnal du pheb pa'i dgos pa'o :
de nas zhag gsum bzhir sems kyi bsam pa 'gyus tshad bya ste :
tshong gi rnam pa'am :
'dod chags la sogs pa'i nyon mongs pa rnam pa sna tshogs spro ba dang :
lha sgom pa dang dkyil 'khor bskyed pa'i bsam pa spro ba dang :
chos kyi tshig gi bsam pa spro ba dang :
brod cing dga' ba la sogs pa'i bsam pa spro ba ni :
sems rnal du pheb thabs so :
sngon du 'gro ba de dag gi skabs su nyin mtshan du gnyid spangs la bya'o :
de nas de dag gi rjes kyi shes pa ci ltar 'dug pa yang rang gi rgyud la 'gel zhing blta'o :
las can 'ga' ni de ltar byas pas snang ba de nyid du 'phrad de grol ba yang yod do :
sngon du 'gro ba gsang ba mchog tu zab par bstan pa'i gdams ngag nyams len gyi gcun thabs rdzogs so :
!
de la ye shes lus la gnas pas :
lus kyi gnad gal che bas :
lus kyi gnad la gzhi bca' ba ni :
rang shes pa thad pa'i sar glang po lta bur bya ba ni :
kha sbubs su nyal la :
lag pa gnyis gru mo sa la btsugs la :
og ma lag mthil gyis bteg la :
pus mo brang la sbyar la mjing pa bteg ste yid tsam phyir la dgye bar byas la :
mig had por gyen la ma 'gul bar blta'o :
de la skyo na drang srong lta bu zhes bya ba ni :
lus tsog pur 'dug ste :
rkang pa'i bol gnyis gshib :
pus mo gsus pa la sbyar :
gsus pa yang rgal ba la yid tsam sbyar :
lag pa gnyis kyi gru mo pus mo'i gdong du btsugs la :
mgo bo pus mo'i steng du byas la :
lag pa'i mthil gnyis kyis 'gram pa'i zur gnyis nas mi 'gyur bar btegs la :
mig gnyis mi 'gul bar rang gi smin mtshams su blta'o :
de la skyo na seng ge lta bu zhes bya ba ni :
yang tsog pur 'dug ste :
pus mo gnyis sa la btsug ste yid tsam phyir la bsgrad :
lag pa gnyis pus mo'i phyi log tu btsug ste yid tsam phyir la bsgrad de :
lus kyi ljid cung bor 'phongs yid tsam phyir la phyungs la sgal tshigs drang por bsrangs la mjing pa rgyab tu dgye bar byas la :
mig yud tsam gyen la btegs la :
smin phrag gi nam mkha' la ma 'khrul bar blta'o :
de dag thams cad kyi dus su lus ma 'gul ba dang :
mig ma 'gul ba dang :
dbugs phar 'gro tshur 'ong shin tu dal bar bya ba ni man ngag go :
lus bcos pa'i gnad kyi gdams ngag gsang ba mchog tu zab pa rdzogs so :
!
kye ma rigs kyi bu nyon cig :
tshig gsum gyis skye med kyi don mthong bar byed pa'i thabs mchog tu gsang ba 'di ltar bstan par bya'o :
nam mkha' sprin dang bral ba'i tshe :
shin tu dben pa'i sar song ste :
rig pa mig tu bcug la :
gong gi lta stangs kyis bltas pas :
nam mkha' la rig pa rang gi ngo bo rdo rje lu gu rgyud ces bya ba :
phra ba rta rnga la mdud pa bsgrigs pa lta bu :
bar bar na thig le nyungs 'bru tsam rkyang pa dang gnyis 'brel dang gsum 'brel la sogs pa 'char ro :
de ni rang gi ngo bo chos kyi sku thig le nyag gcig ces bya ste :
sku gsum thug phrad kyi gdams pa zhes bya'o :
sangs rgyas mngon sum du zhal mjal ba zhes bya'o :
rig pa de yang lta ba mig dang 'brel ba'i gnad kas :
mig gar 'gul ba'i phyogs su 'gro bar byed cing gzung ba dka' ba ste :
thig le phra mo de dag 'gro 'ong dang bcas pa'o :
de nyid gzung ba'i gdams ngag ni :
mig gyen la yid tsam bzlog pa gces pa ste :
smin mtshams su dbyings rnam par dag pa'i sgron ma zhes bya ste :
mthing ga khyab pa chen po'i 'od yi ge'i na ro lta bu'am :
nam mkha'i 'ja' tshon lta bu sha dang mig gi gdangs dang :
nam mkha'i gdangs 'phrad pa la brten nas 'char te :
rig pa de'i nang du bcug nas blta ba ni :
'dzin par byed pa'i lcags kyu zhes bya ste mchog tu gces pa'o :
de ltar bstan nas :
rigs kyi bu nyams su len par byed pa ni :
rtag tu khyim med ri khrod 'grim :
mtshan dus rang gi gnas khang du nyin mo bzhin du blta ba ste :
rig pa rgan mo mdzub tshugs su bstan pa'i gdams ngag rdzogs so :
de ltar gnad shes par byas nas rtag tu blta ba'i rnal 'byor pa :
mig na ba'am :
mi bde ba snyam byed na :
gan rkyal du nyal la :
mig phyed btsum mam gang mos su bya'o :
de nyid la rtag tu nyams su blangs pas :
dang po dbyings kyi cha'i snang ba de 'od lnga'i snang ba re lde'i rnam pa tsam du 'char te :
thig le'i rnam pa dang :
de dag kyang sran ma'i rdog ma tsam du 'gro'o :
des kyang drod rtags la ma pheb pas :
da rung lam nyams su len pa la brtson par bya'o :
de'i tshe lus ngag kyang bya ba gzhan la 'jug snying mi 'dod cing mi 'jug pa dang :
sems can la snying rje chen po rgyud la skye ba'ang yod do :
de la goms pas 'od rang gi tho phyi tsam mam :
rang gi mdun tsam du khyab par 'char :
thig le yang me long tsam du 'gro'o :
rig pa ni phug ron 'phur ba tsam du 'gro :
de'i tshe rnal 'byor pa'i lus yang zhing 'bu srin shig la sogs pa'i srog chags lus la mi 'byung ba dang :
las dge sdig gang la yang 'jug snying mi 'dod pa dang :
lus rang bzhin gyis gzhon sha chags shing snum bag dang ldan pa 'ong ste :
de yang goms pa'i tshad min pas nyams len mi 'bral bar bya'o :
de nas yang nas yang du goms pa las 'od yul gru tsam du 'gyur zhing :
thig le yang 'khar phor 'bring po kha sbub tsam du 'gro :
rig pa ri dwags sha ra Na spang rtsibs la rgyug pa tsam du 'gyur :
de'i tshe rnal 'byor pa'i lus la yang gnyer ma med cing :
zas skom yid la mi 'ong ba dang :
rang gi snang ba de las 'bral mi phod pa dang :
bar snang la 'gro ba snyam byed pa 'ong ngo :
mi dang 'phrad snying mi 'dod pa dang :
'khrul pa'i gtam yang mi 'byung zhing rtag tu lkugs pa ltar 'gro ste :
de las kyang goms par byas te bltas pas :
'od ni yul khams khyab tsam 'char :
thig le rnams lnga lnga ru 'gyur te :
rig pa yang bung ba me tog la 'khor ba tsam du ling ling :
yud tsam du phar la 'gro ba ste :
de'i tshe rnal 'byor pa rang la'ang dgod bro ba dang :
sngar mi shes pa'i chos mang po rgyud la 'char ba dang :
ci smras chos kyi tshig min pa ci yang mi 'ong ba dang :
rang gi bla ma la gdung ba mchog tu gyur pa rgyud la skye ba dang :
dgra gnyen gyi 'khrul pa mi 'byung ba'o :
des kyang tshad du ma phyin te :
de las kyang goms par nyams su blangs pas :
'od des stong gsum gang du bltas tshad khyab :
thig le de dag re re'i nang du sku re re khyab :
rig pa'i bar bar du yang sku phra mo re re 'byung :
rig pa 'gul ba dang :
'phrig pa med par gang gtad sar tsen ne sdod de :
dper na ce spyang gi mig la nyin mthong mtshan mi mthong bya ba med pa bzhin :
rnal 'byor pa de yang nyin gsal mtshan mo mi gsal ba'i rgyu med par 'gyur ro :
rig pa de ni thog ma nas cher song ba yang med :
chung du song ba yang med pas na :
gang ba med cing 'bri ba med ces bya'o :
de'i tshe rnal 'byor pa de la 'byung ba'i dgras mi tshugs te :
mes mi 'tshig :
chus mi khyer :
rlung gis mi khyer :
sa la yang thogs pa med par 'dzul ba dang :
nam mkha' la 'phur ba dang :
ngag gi tshig thams cad bcol 'drus su 'ong ba dang :
ngag gis smras pa brjed ngas pa dang :
pha rol gyis smras pa la zungs med pa dang :
dran pa thams cad wal po rjes med du 'gro ba dang :
nyi zla'i snang ba gang yang med pa dang :
'gro ba dang 'dug pa ngo mi shes pa dang :
mdor na 'khrul pa'i snang ba thams cad nub ste :
de ni snang ba dang rig pa la 'byongs pa'i tshad do :
de ltar gnas pas 'bral mi srid de :
de'i ngang las snang ba de dag kyang rang yal du 'gro ste :
'di ltar yin pa'i dngos po ma grub pa ni :
chos sku rang dag gi dgongs pa :
chos nyid zad sar skyol ba zhes bya'o :
rang rig pa'i ngo bo ni gang du yang ma song :
che chung dang bzang ngan gyi rnam rtog ci yang mi mnga' bar bzhugs so :
de'i tshe gzhan gang du yang ma grub ste :
thugs rje'i cha las gsal ba tsam du gnas so :
rnal 'byor pa la yang mngon par shes pa sna tshogs pa 'char te :
bsam pa rang yal du 'gro ba dag 'ong ngo :
phung po zag pa gang yang phyir mi ldog par sangs rgya bar byed do :
gal te rigs kyi bu de ma smin par tshe'i bar chad du song na :
bar do dang po la sangs rgya ba la the tshom yod re kan no :
gal mdo brgyad pa'o :
g+hu h+ya :
gsang ngo :
de dag kyang las can gcig la bstan na :
tshig gsum po 'dis bya ba yin no :
kye ma rigs kyi bu :
lus seng ge ltar gyis :
mig dang rig pa rang gi smin mtshams su nam mkha' la mig ma 'gyur bar ltos dang :
rig pa rdo rje lu gu rgyud phra khyug pa 'di rang la ltos dang :
snang ba 'od du 'char ba 'di sku gsum gyi snang ba yin pas :
de ring phan chad khyod rang dang rdo rje sems dpa' gnyis la khyad par rdul tsam yang med do :
zhes tshig gsum po 'di 'ang bsdus nas lus 'di ltar gyis :
yul nam mkha' la rig pa 'di ltar ltos byas pas sangs rgyas dngos yin no :[ \u0f80]atsha :
'di ni gang zag 'jig rten pa'i drung ngam :
rna lam du tshig gi zur tsam yang smra bar mi bya'o :
gal te smras na kha nas khrag skyugs :
mig thang la lhung nas tshe'i dus byas te :
rdo rje dmyal bar bskal pa brgya'i bar du mi thar bar shog cig :
ces dga' rab rdo rje nyid kyis gdams pa'o :
de bas yi ge 'byung ba'i dgras mi tshugs pa'i brag gi thems rked bar du sbas te gzhag go :
'on te rnal 'byor ba'i lus la bcang ste nam 'chi ba'i tshe gter du sbas te gzhag go :
gang rung rung du tshags bya zhing gzung du mi nyan te mkha' 'gro mas dbang byas pa'o :[ \u0f80]atsha :
rig pa spar 'dzin gyi man ngag rdzogs so :
!
rgya gar skad du :
se tAM ta ki la pa mi sha nA ma :
bod skad du :
'chi ba brtag pa zhes bya ba :
bcom ldan 'das thugs rje chen po la phyag 'tshal lo :
gnyis med ston pas 'gro la phan gdags phyir :
mchog gsang rgyud las mdor bsdus rnam bshad pa :
de yi don rnams rim pa ji lta bar :
bdag gis rnam par phye ste bshad pa'o :
sems can lus rnams sdug bsngal bzhis bcings pa :
thugs rje mchog ldan rdo rje 'chang chen gyis :
'chi ba'i sdug bsngal nyid dang dus tshod rnams :
rgyud du bkod pa'i tshig don rgya che yang :
'chi ba dag ni gnyis yin te :
bar chad kyi gdon gyis dus ma yin pa'i 'chi ba dang :
bar ma chad na'ang 'byung ba zad de 'chi ba'o :
ci ltar gyur kyang rtags 'di'o :
gang gis 'chi ba brtag par 'dod pa'i skyes bu des :
yon 'bul mchod pa bya bla ma dang dkon mchog gsum la tshogs bsags pa sngon du 'gro bar byas la :
rang gi mkha' 'gro chos skyong rnams kyang mchod la :
'chi bar nges pa'i dus tshod rnams brtag par bya ste :
de la gsum :
phyi phung po la brtag par bya ba dang :
nang rlung la brtag par bya ba dang :
gsang ba rig pa la brtag pa'o :
phyi phung po la brtag par gnyis te :
gzhan gyi phung po la brtag pa dang :
rang gi phung po la brtag pa'o :
gzhan gyi phung po la yang brtag pa gnyis te :
lus kyi dbyibs dang kha dog la brtag pa dang :
rtsa dang rlung la brtag pa'o :
lus kyi yan lag la brtag pa dang dbang po'o :
yan lag ni sen mo'i bkrag   dmar po de /shor na :
zla ba dgu nas skyes bu de nyin phyed nas nad kyis btab nas 'chi bar 'gyur ro :
mig gi mtha'i sprin   dkar po /yal na :
zla ba lnga nas 'chi bar 'gyur ro :
ltag pa'i bdud sgo nas skra tshom bu gcig gyen la langs nas 'dug na zhag nyi shu rtsa gcig nas 'chi ste :
de ni 'chi bdag gi gshin rje'i bka' bstsal te :
cis kyang phan pa med do :
yang rkang ba'i long bu mngon par ma gyur na :
zla ba gcig gi 'byung ba zug pa'i dus na nad kyis btab ste 'chi bar 'gyur ro :
de rnams ni mngon du brtag pa'o :
yang skyes bu gcig nad kyis btab pa la brtag pa ni :
so rnams kyi bar dreg pa chags pa ni :
'byung ba'i bdud 'dus pa zhes bya ste :
zhag dgu nas 'chi'o :
sna zhom na rlung gi sgo 'gags pa zhes bya ste :
zhag lnga nas tshe'i dus byed do :
rtag tu yan lag skyod na 'byung ba'i ri snyeg pa zhes bya ste :
zhag bdun na'o :
mig 'bur tshugs su blta na :
rlung yul la shor ba zhes bya ste :
zhag gsum nas 'chi ba'i dus byed do :
mig gi tshigs 'khrul zhing yid tsam gyen la blta na :
'byung ba chu'i rba zlog pa zhes bya ste :
zhag bco lnga na'o :
'gram pa zhom bu byung na sa'i sna ral ba zhes bya ste :
'byung ba zug pa'i dus kyi zhag bcu dgu nas tshe'i dus byed par 'gyur ro :
nyin mo 'byung ba byer ba'i dus :
mtshan mo zug pa :
nangs nub snyom pa :
de yang nam phyed tshun chad byer :
tho rangs zug :
de bzhin par 'gres so :
yang dbugs yang yang rgod na rlung grangs 'debs pa zhes bya ste :
zhag drug nas gdon mi za bar 'gum mo :
yang sna g.yas g.yon du yo bar mngon na :
sna yi nA si ka chad pa zhes bya ste :
zhag bdun nas 'gum mo :
yang mig nas mchi ma mi thub par 'dzag na bar chad pa zhes bya ste :
zhag lnga nas 'gum mo :
yang 'gram pa g.yon pa shong gis song na bar sha chad pa zhes bya ste :
zhag gcig na'o :
so 'thams na 'byung ba'i lam chad pa zhes bya ste zhag gsum gyi nyi ma phyed nas 'gum par 'gyur ro :
yang de'i lce la thig le nag po sngar med pa byung na :
zhag gnyis kyi 'byung ba zug pa'i dus na 'gum par 'gyur ro :
yang rna ba leb mor 'byar na rna ba'i gnam then chad pa zhes bya ste nam phyed nas 'gum pa'o :
yang brang gi lhen sna zhom na 'byung ba chu'i rka zhom pa zhes bya ste :
zla ba phyed kyi 'byung ba byer ba'i dus na 'gum mo :
rtsa gnyid log med na me'i sa bon stong pa zhes bya ste :
zla ba phyed kyi dus na 'gum par 'gyur ro :
de ni gzhan gyi yan lag dang dbang po la brtag par bya ste :
gzhan gyi dus nges pa bya ste :
gzhan no :
rnal 'byor pa rang gi don du ltas brtag pa nges pa'i tshad brtag pa ni :
'di dag thams cad kyi sngon du bla ma la tshogs gsag pa sngon du 'gro bar byas nas :
de nas 'di dag brtag par bya'o :
de yang nam mkha'i khams su mi rtag pa'i gzugs brnyan yal lam ma yal brtag pa dang :
bar snang gi khams su gnam sa gnyis 'brel thag chad dam ma chad brtag pa dang :
ri rab kyi logs la seng ge dkar mo la zhon mi babs sam ma babs brtag pa dang :
ri thang gi mtshams su ljon shing gi rked pa chag gam ma chag brtag pa dang :
rgya mtsho'i chu'i sprin yal lam ma yal brtag pa dang :
sa'i grong khyer du dge sbyong gi du ba chad dam ma chad brtag pa dang :
ri rab kyi rtse la mi 'gyur ba'i nyi ma nub bam ma nub brtag pa dang :
ri rab kyi khong gseng na mkha' 'gro'i rang sgra chag gam ma chag brtag pa dang :
dpag bsam gyi shing lo las 'chi bdag gi bdud ya ba rkya gcig langs sam ma lang brtag pa'o :
rgya rgya rgya :
nam mkha'i khams su mi rtag pa'i gzugs brnyan la brtag pa ni :
nam mkha' dwangs pa'i snga dro 'am :
phyi dro la rang gi grib ma'i snying gar rdo'am shing gi mtshan ma la sems gtad de :
lus kyi gnad du langs te yan lag brkyangs la :
lag pas dmigs pa'i rten phyag mtshan thogs te :
yun ring por grib ma la bltas te :
de kho na ltar nam mkha'i khams su shes pa 'phang ste :
brtag na rang gi gzugs brnyan mthong bar 'gyur te :
de'i yan lag rnams ma tshang ba med par gos gon pa'i kha dog dang mthun na :
skyes bu de la tshe'i bar chad med par shes bya'o :
tshe'i 'du byed 'byung ba'i rtags ni 'di lta ste :
de yang chad lhag la nam 'chi ba'i dus tshod ngos gzung ba dang :
kha dog las gdon ngos gzung ba dang :
dbyibs las bslu bas zlog gam mi zlog brtag pa'o :
de ltar brtags pas lag pa'i phyag mtshan med na bsten pa'i lha dang bral ba ste :
lo bdun na tshe'i dus byed pa yin no :
lag pa g.yas pa med na lo lnga nas 'gum :
g.yon pa med na lo gsum nas 'gum mo :
rkang pa'i pus mo man chad med na lo gnyis na :
thams cad chad na zla ba brgyad na'o :
rkang pa g.yon pa med na lo gcig nas 'chi ba yin no :
mgo bo'i g.yas phyed med na zla ba dgu nas 'gum mo :
g.yon pa med na zla ba bdun nas 'gum :
rke yan med na zla ba lnga nas 'gum :
ske dang bcas pa med na zla ba gsum nas :
phung po de'i stod med na zla ba gnyis na :
smad med na zla gcig na gdon mi za bar 'gum mo :
lus phyed tshal du song nas g.yas pa med na zhag nyi shu rtsa dgu nas :
g.yon pa med na zhag nyi shu rtsa gcig nas 'gum mo :
dbyibs gru bzhir gyur na bslus pas zlog :
zlum po dang :
nar mo dang :
zla gam rnams ni bslus pas bzlog pa yin no :
ro btums pa lta bu dang :
gru gsum du 'dug pa ni thugs rje chen pos kyang mi bzlog go :
de bas stong pa nyid la gnas pas mchog tu bzang :
kha dog ni dkar por gyur nas dbus nas yal na klu dang rgyal po'i gdon gyis zin pa'i rtags so :
nag por gyur nas g.yas nas yal na bdud dang ma mo'i gdon gyis zin pa'i rtags so :
dmar por gyur nas g.yon nas yal na btsan dang rang gi chos skyong ngam mgon lhas zin pa'i rtags so :
ser por gyur nas 'og nas yal na klu btsan dang rgyal 'gong gis zin pa'i rtags yin no :
sngon por gyur nas rkang pa nas thur du yal na :
klu'am mtsho sman gyis zin pa'o :
nag ban bun du 'dug na :
khyad par du ma mo dang gshin rjes zin pa'o :
ser brang breng du 'dug na sa bdag gis zin pa yin no :
khra khyug khyug tu 'dug na :
'chi 'dre sna tshogs pa'i gdon gyis zin pa yin no :
des ni kha dog las gdon brtag pa'o :[ \u0f80]atsha :
bar snang gi khams su gnam sa gnyis kyi 'brel thag chad dam ma chad brtag pa ni :
nyi ma phyed pa'i dus su rnal 'byor pa rang kha lho phyogs su bltas te :
mig zur la mnan nas :
gru mo pus mo'i steng du bzhag ste :
lag ngar gyen la sgrengs nas khu tshur bcangs pa smin phrag tu bzung la :
mig gi zur gyis bltas pas shin tu phra bar 'ongs te :
de chad na zhag bcu dgu nas 'gum par 'gyur ro :[ \u0f80]atsha :
rgya rgya rgya :
ri rab log la seng ge dkar mo la zhon pa'i mi babs ma babs brtag pa ni :
yang shar phyogs na chu'i rdzing ngam lteng ka yod pa'i   mdangs rtsig pa la shar ba'i dus na /nub ngos kyi gyang ngam rtsig pa la bltas pas grib ma zang thal gnyis brtsegs su 'ong ste :   spyi bo yang gcig 'ong /
de'i steng ma med na chu'i mi gtor ba zhes bya ste :
zhag bcu drug gi nyi ma phyed nas 'gum pa yin no :[ \u0f80]atsha :
ri thang gi mtshams su dpag bsam gyi ljon shing rked pa chag gam ma chag blta ba ni :
rtsa rnams brtag pa ste 'dir ma bris so :
rgya mtsho'i sprin yal lam ma yal brtag pa ni :
skyes pas nub mo pho mo ma spyad pa chang ma 'thung ba :
gtam mang po ma byas par nangs par nyi ma ri rtse la shar tsam na :
kham phor ram :
snod ha cang mi dkar mi gnag pa g.ya' med pa'i nang du rang gi chu btang ste brtags pas nyi zer la rlangs pa sngon dmar du ma byung na :
zhag bco lnga nas 'gum pa yin no :
nag po hral por 'dug na :
zhag bcu gcig nas 'gum mo :
nyungs 'bru tsam /   dmar po thig le can du 'dug na zhag dgu na'o :
de ma yin pa rnams ni tshe'i dus mi byed do :
kha dog las gdon brtag pa ni gong dang 'dra'o :   gzugs kha dog 'dra /[ \u0f80]atsha :
sa'i grong khyer du dge sbyong gi du ba chad dam ma chad brtag pa ni :
yang rnal 'byor pas nyi ma ri rtse la shar ma shar la :
dri chen dor te de la rlangs pa med na zhag dgu nas 'gum pa lags so :[ \u0f80]atsha :
ri rab kyi rtse la mi 'gyur ba'i nyi ma nub bam ma nub brtag pa ni :
rang gi byang chub sems kyi sgron me med na :
zhag gsum las mi thub bo :
de ni 'chi ba bslu ba'i cho gas kyang mi bzlog go :
rang gi de nyid la brtag pa rab tu gces so :[ \u0f80]atsha :
ri rab kyi khong gseng na mkha' 'gro ma'i sgra chag gam ma chag brtag pa ni :
rnal 'byor pas seng ge nyal ba ltar byas te :
rna ba sa la sbyar bas :
rna ba nas sgra 'ur ba gcig 'ong ste :
sems can 'gul ba skad zer na bar du mi chad pa yin no :
rlung gi sgra byung na zhag bdun nam :
yang na bcu gsum nas 'gum mo :
skad med na zhag lnga nas 'gum mo :[ \u0f80]atsha :
dpag bsam gyi shing lo las 'chi bdag gi bdud ya ba rkya gcig langs sam ma lang brtag pa ni :
ltag pa'i bdud sgo nas skra tshom bu gcig gyen du langs na :
zhag bdun nas nges par 'gum mo :
rtags de rnams gang byung yang dus btab pa dang 'dra ste nges par 'gum pa yin no :
de dag rnal 'byor pas skabs skabs su brtag pa gces so :
'byung ba rgas pas lus zad pa rnams la nges pa med do :
'di ni rnal 'byor pa nyams su len pa rnams kyi gdam pa ste :
mo dang sman dang dpyad rnams kyi brtson 'grus dang bral bar bya ba'i don to :
'di ni rnal 'byor pa rnams kyis rtag tu bcang ngo :
slob dpon 'jam dpal bshes gnyen gyis mdzad pa :
'chi ba brtag pa'i gal mdo zhes bya ba rdzogs so :
rgya rgya rgya :
rgya gar skad du :
hro te a nu ka b+he la :
bod skad du :
'chi ba bslu ba :   shrI siM has mdzad pa /
bcom ldan 'das gzhon nu khro gnyer can la phyag 'tshal lo :
'gro ba sdug bsngal rnams las grol bar bya ba'i phyir :   bzlog pa'i phyir /
'chi bar 'gyur ba'i sdug bsngal mi bzad shin tu drag po rnams :
thugs rje chen pos de dag ma lus gzung bar bya ba'i phyir :
'chi ba las bzlog dus las bshol 'debs rnam par bshad par bya :
de dag rnams kyi sdug bsngal yang dag bcad pa 'di'o :
de la rigs kyi bu kha cig la gong gi 'chi ba'i rtags de dag byung ba de dag las lo nur dang zla nur du zlog pa'i man ngag la :
spyir zlog pa dang :
bye brag tu zlog pa'o :
spyir zlog pa ni :
de la bar gcod kyi gdon dang :
'byung ba rnams lo dang zla ba zhag dang nyin mtshan gyi bdud la sogs kyang lo gcig la zla ba bcu gnyis la /
re re la zla ba gnyis dbang ngo //
zla ba gnyis ni khyab par gnas /
zla ba gcig la 'byung ba re rer zhag lnga lnga dbang zhag snga spyi khyab tu yod do /   kyi tshe'i dus byed pa yin pas :
skyes gcig gi lus la 'byung ba lnga'i :
rten yan lag lnga dang :
dbang po lnga dang :
don snying lnga dang :
rtsa chen po lnga'i rang bzhin du gnas te :
de dag gi gnas gang yin pa rkyen gyis blangs te tshe'i dus byed pa dang :
'byung ba nang mi mthun pa 'dres pa las 'chi ba dang bar chad kyi gdon drag pos tshe'i dus byed pa'o :
de yang de dag gi rtags su rten de dag sngon du nyes pa las 'chi ba'i rtags 'byung ba'o :
de nyid dang po'i nyams sam rtags byung ba na cho ga dang rim gro dang gto dpyad la sogs pas bzlogs pas zlog pa'o :
'byung ba'i gdon rnams kyis gnad la sleb tsam na mi bzlog go :
dper na mkhar mthon po la me shor na :
dang po 'og khang gi dus su sla'o :
rtse la shor na mi sod pa dang 'dra'o :
de la dang po rtags de dag dang ldan pa'i skyes bus sngon du rang gi bla ma dang dkon mchog mchod de :
tshogs gsag pa'i las ci nus bya'o :
de yang 'byung ba rnams ni 'khor lo dang 'byung ba'i yi ges bzlog go :
rgya shog gam tA la'i lo ma la 'khor lo rnams bris te :
rlung gi 'khor lo ljang khu rtsibs bzhi pa :
mu khyud lte ba dang bcas pa la :
rtsibs dang lte ba la yaM lnga bkod :
mtha'i mu khyud la A li'i yi ge rnams bkod :
me'i 'khor lo dmar po rtsibs la sogs pa gong dang 'dra ba la yi ge raM lnga bkod :
mu khyud la A li gong dang 'dra :
de bzhin du sa'i 'khor lo ser po la laM lnga bkod :
chu'i 'khor lo dkar po la khaM lnga bkod :
nam mkha' mthing kha la e 'o :
de ltar 'khor lo bris la :
'khor lo de dag la so so'i kha dog dang 'dra ba'i 'byung ba'i rang bzhin gyi lhar bskyed pas :
de la mchod pa lnga phul ba dang :
sdig pa bshags pa dang :
rang gi 'dod pa'i don la gsol ba btab par bya ste :
so so'i yi ge skyes bu'i lo grangs tsam re brjod la lha tsakra la bstim mo :
de nas 'khor lo de dag kham phor kha sbyor du bcug la :
tshon skud sna lngas rgya gram du bcings la :   ngar mi'i nang du gzhug
/shing sna dang me sna dang chu sna dang sa sna dang :
sems can rigs mi mthun pa'i kha rlangs   rta dang glang po ma he la sogs /la bsgres pa'i ngar zan dang bcas pa la gzugs khru gang pa gcig byas te :
dbang po   mig tu raM/
rna bar yaM/
lce la khaM dang laM/
lus kyi snying gar e /   lnga la yi ge lnga bcug la gzhag go :
gdon rnams bslu ba'i rdzas ni :
sa dmar po la bya :
yang na ngar zan la tshon gyis bsgyur ba'i glud :
bsgrub bya rang gi lo grangs kyi sor tshad tsam 'jal ba dang mnyam pa'i kha dog nag po dang :   bdud dang khyi /
dmar po dang :   btsan dang klu /
ser po dang :   gnyan dang the'u rang /
dkar po dang :   rgyal po dang bdud /
ljang gu dang :   yul lha dang sa srin /
khra bo dag byas la :   sa dkar dmar ser sogs /
gdon sna tshogs /
de dag la rang rang gi dri ma dang :
gos dum dang :
snabs dang :
kha chu dang :
mig chu dang :
skra dang sen mo la rin po che brdar ba dang bsres te gzugs bya'o :
bal tshon dang dar sna rnams kyis brgyan par bya'o :
ltas ngan gyi bya sgro   'ug pa la sogs /rigs mi mthun pa mang pos brgyan par bya'o :
de dag re re la gtor ma de'i kha dog   nag po la sogs /mthun pa re re dang :
ngar zan gyi changs bu lo grangs dang mnyam pa re re dang bcas pa bzhag ste :
de dag sngags drug phyag drug gis byin gyis brlabs la :
tshig tu yang 'di skad brjod :
khyer cig khyer cig stobs ldan rnams :
sred dang chags dang zhen pa dang :
dran dang bzung dang bsams dang reg :
glod dang grol dang zhi bar mdzod :
ces brjod la 'khor lo dang bcas pa chu chen po'i gzhung bskyal na :
lo gsum gyi bar du 'chi ba bzlog par 'gyur ro :
rtags ma byung gi gong du lo gsum la re re byas kyang mchog tu legs so :[ \u0f80]atsha :
rgya rgya rgya :
bde ba chen pos skyob pa'i lha :
thugs rje can la phyag 'tshal lo :
bye brag tu zlog pa'i thabs bstan pa ni :
'di dag thams cad la rang gi bla ma yod na rab :
med na grogs yid dang mthun pa gcig gis 'byung ba lnga'i sa bon gyis dbang po lnga la dbang bskur bar byas la :
sen mo'i bkrag med pa ni :
dge slong bdun la chos ston bya :
yon phul la gos ser po gon la sdom pa blang :
sdom pa dang ldan pa yin na bskyar la blang ngo :
des bzlog pa yin no :[ \u0f80]atsha :
mig gi sprin yal ba ni :
sa dkar po la tsha tshA rang gi lo grangs zhig btab la :   rten 'brel snying po /
bskor ba bdun byas la chu chen po la dor la :
gom pa rang gi lo grangs tsam gcig tu phyi mig mi blta'o :[ \u0f80]atsha :
ltag pa'i skra gyen du langs pa la ni :
'bru nag po la zan byas te :
rang glud gru gang pa gcig byas de'i snying gar lung thang gi rdog ma rang gi lo grangs tsam dang :
gro ga la bris /   rang gi ming byang bcug la :
rang gi skra bregs la de'i skra bya :
rang gi lus la khrag phyungs la de'i gdong la byug :
gos dum gyis dkris te kha dog nag por   ro sol /bsgyur la :
rang gi gnas khang nas gom pa brgya'am nyi shu rtsa gcig sar dong gru gsum pa nag po brus par :
'byung ba me'i snying po lo grangs tsam bzlas la :
bdud nag po 'di khyer cig :
gal che'o gal che'o :
zhes lan gsum brjod la :
dong der bskyur la de'i steng du rang gi dri chen btang ste :
sas byibs la bang btang ste bros so :   'dis phal cher bzlog
/\u0f80atsha :
de nas yang brtag go :
gong ltar 'dug na cis kyang phan pa med do :
gzhan rnams la lan gcig gis ma bzlog kyang :
gsum gyis bzlog pa la the tshom med do :
rkang pa'i long mo'i rtags la ni :
nyi ma grib chung byung tsam na :
nyi ma nub tu kha bltas te :
lus gcer bur phyungs la :
'phongs su khyi'i mjug ma bcug la :
mdun du dri chen bzhag ste :
kham re zos khyi skad re bton pa lan gsum bya'o :[ \u0f80]atsha :
yang skyes bu gzhan gyi lus la nad kyis btab pa rnams la ni :
so rnams kyi rtsa bar dreg pa nag po byung ba rnams la :
skyes bu de la ra'i pags pa bkon la nyi ma shar du kha bltas la :
ra'i skad lan gsum 'don par bya'o :[ \u0f80]atsha :
sna zhom pa la ni :
sna'i rtse mo la a bsam ste :
a nyi shu rtsa gcig bzla :
dbang bskur la lus rnams chu sna dgu'i khrus nas bton pas phan pa yin no :[ \u0f80]atsha :
yan lag brkyang bskum byed pa la :
yan lag la rgya skyegs kyi khu bas 'khor lo rtsibs bzhi pa re bris la :   de la 'byung ba lnga bri /
rnam 'joms /   gzungs sngags mang po bzlas pa'i chus lo grangs tsam gcig tu khrus nas bton pas phan pa yin no :[ \u0f80]atsha :
mig 'bru tshugs su blta ba la ni :
dge 'dun la chos ston rgya chen bya :
byis pa rang gi lo grangs tsam la ston mo bya :   rus pa mi gcig pa byung na rab /
gos dmar po'i chas su zhug go :[ \u0f80]atsha :
'gram pa shong gis song na :
sa la mchod rten lo grangs tsam btab la :
chu'i las chu gtor lo grangs tsam :
me'i las sbyin sreg lo grangs tsam :
ngar glud tshon gang ba la dar ljang gu'i ba dan re re /   rlung gi las su ba dan lo grangs tsam phyar :
nam mkha'i las su e lo grangs tsam bzlas the tshom med do :
dbugs rgod pa la ni :
bu ram gyi 'de gu la rlung gi snying po bzlas te zos na bzlog pa'o :[ \u0f80]atsha :
sna g.yas g.yon du yo na :
sna'i rtse mor yi ge hU~M   bzlas pa lo grangs /dkar po bsam mo :
mig gi chu mi thub par 'dzag pa la :
mig la yi ge b+h+rU~M   bzlas pa lo grangs /bsam par bya'o :[ \u0f80]atsha :
yang 'gram pa g.yon pa shong gis song na :
yi ge k+Sha bsam par bya'o :
so 'thams pa la ni yi ge k+Shu~M bsam par bya'o :
lce la thig le nag po byung ba la yi ge hu~M thung ba bsam par bya'o :
rna ba leb mor 'byar ba la yi ge yaM bsam par bya'o :
brang gi lhen sna zhom pa la yi ge smispu bsam par bya'o :
rtsa gnyid log med pa ni yi ge h+ma~Mg+pu bsam par bya'o :
de dag bsam pa'i yi ge de rnams lo grangs tsam bzlas pa yang bya :
mtshal dang dri bzang gi chus kyang bri bar bya'o :[ \u0f80]atsha :
nam mkha'i 
gzugs brnyan gyi lag pa'i mtshan ma med pa la :
rang gi bla ma la tshogs 'khor brgya rtsa brgyad bar bya'o :
lag pa g.yas pa med na 'bru sna las ngar zan grub pa gcig la mgo seng ge'i mgo kha gdangs bar byas la :
de la so bya'i spu rang gi lo grangs tsam btsugs nas :
nyi ma byang ngos kyi pho brang gi lam srang du bskyal lo :
lag pa g.yon pa med na :
zer mo'i rlud bur stag nag khra'i mche ba dang :
phag mo khra mo'i mche ba dang :
khyi nag po'i mche ba gsum bcug ste :
de'i khar rang gi dri chus sbrus pa'i ngar zan brdzangs te chu bo la dor ro :
rkang pa g.yas pa'i pus mo man chad med pa la ni :
nyi ma nub tu nam sros pa la seng ldeng ngam :
gtso ram /   rgya shug gi me rang gi lo grangs tsam gcig btang na bzlog :
rkang pa g.yon pa med pa la ni :
sa dkar po la glud gru gang pa byas te :
de'i snying gar stag pa nag po sor bzhi pa gcig la :
rang gi lo grangs kyi khram btab la gzhug go :
de chu skor stong par tho rangs kha skya rengs shar ba la bskyal lo :
mgo bo g.yas pa med pa la bkra mi shis pa'i sa sna dgu dang :
shing nag po'i 'bras bu rnams dang sbyar te gwa'u nag po gcig byas te :
de'i nang du rang gi skra dang gos dum la sogs pa bcug la lo bcu gnyis kyi ming glang ma'i byang bu la btsug ste :
des kha bcad pa'i steng du tsher ma rigs mi mthun pa rang gi lo grangs tsam rnyed na rab :
de ma rnyed kyang rnyed tshad bcug la nam phyed pa'i dus su :
rang gos nag po gon te dur khrod du bskyal lo :
mgo bo g.yon pa ngos med na :
'bru sna nyi shu rtsa lnga la ngar zan byas la :
de'i snying khar mi rta khyi gsum gyi rus pa bcug la :
rang gi gos rnying pas dril te :
tshes bcu gcig gi nub mo nam sros pa la mi gzhan gcig la bskur la :
lho ngos su gom pa brgyad cu'i sar dong du bcug la :
des rang gi ming nas lan gsum du ngu ba'i tshul du bton te sbas te bzlog go :
ske yan chad med pa la yang me lha'i mtshams su tsher ma can gyi hom lo grangs tsam byas te rim pas bsreg cing :
re re la me'i snying po lo grangs tsam re bzlas shing bsreg par bya'o :
ske dang bcas pa rdum gyis song na :
rang gi lus ro bsregs pa'i sol bas nag por byugs la :
skra spyi bor bcing ste shog gu sor bzhi pa gcig la rang gi lo dang gnam lo'i ming bris la :
phyogs bzhir 'byung ba bzhi'i snying po bris la :
rang gi sna la btags te tshes dgu'i nam gung la phyogs bzhir rgyug cing kha nas lo khyer lo khyer zhes 'bral med du brjod cing :
de nas shog gu de dur khrod du sbas na'o :
phung po de'i stod khog med na :
shing gi me btang nas lo bcu gnyis kyi ming byang bsregs pas so :
smad med na dur khrod du phyin te rus pa sna tshogs pa'i dud pa btang bas chog go :
lus spyi bo'i g.yas med na :
gtsug tor rang gi lo grangs dang :
tsha tshA de tsam zhig btab pa'o :
g.yon med na gzungs grangs med du bzlas shing gos dmar po gon no :[ \u0f80]atsha :
gnam sa gnyis kyi 'brel thag chad pa na :
gsung rab rgya chen po klog pa'am dge ba'i phyogs 'grub tshad bya'o :
seng ge dkar mo babs pa la ni :
dkyil 'khor gyi cho ga lo grangs tsam byas pas phan no :
ri thang gi mtshams su dpag bsam gyi ljon shing chad pa la ni :
don snod so so'i bcos thabs sman sbyar shes par bya'o :
chu'i sprin gyi rlangs pa sngon dmar du ma byung ba la :
kham sa la lo bcu gnyis kyi gzugs byas te :
kha dog 'byung bas bsgyur la de re re :
tsha tshA re re :
chu gtor re re :
ngar glud re re :
stag pa'i hom re byas la nyi ma dmar thag chad pa la :
byang shar gyi dur khrod du bskyal lo :
nag hral hral po la lcags dang zangs kyi phye ma dang :
'bru sna tshogs te phyogs bzhir gtor bas don 'grub bo :
dmar po'i thig le la ni :
ngar glud dri mas bsgres pa lo grangs tsam byas la :
dar dmar po'i ba dan re gzug mo byi dur la btsug ste :
shar phyogs kyi lam po cher rus pa sna tshogs dang bcas pa bskyal na bzlog pa yin no :
rang gi dri chen gyi rlangs pa chad na :
nyi ma mdung gang tsam gyi dus su nub byang phyogs su kha bltas te :
rta'i thod pa la 'byung ba lnga'i sa bon bris te :
rang gi nus tshad du rta skad grangs med du bton pas bzlog pa yin no :
rna ba'i rlung sgra chad na zas sna tshogs kyi gtor ma lo grangs tsam lo bcu gnyis kyi ming re dang bcas pa tA la'i sdong po'i rtser bskyal bas 'grub bo :
de'i skad chad pa la ni rang snying du yaM bsam ste :
mig thub tshad kyis gyen la bzlog cing :
gcig gis gzungs kyi chu'i bum pas spyi bo nas khrus byas pas bzlog pa yin no :
dpag bsam gyi shing lo langs pa la ni :
tshogs dang dge sbyor la 'bad na grol ba yin no :
de dag rnams kyi cho ga de ltar byas shing yang yang blta'o :
sngon bzhin ma sangs na :
lan bdun nam nyi shu rtsa gcig gam :
rang gi lo grangs dang mnyam pas the tshom med par bzlog go :[ \u0f80]atsha :
'chi ba bslu ba'i man ngag slob dpon chen po shrI siM has mdzad pa :
sems can sdug bsngal las grol ba'i thabs rdzogs so :
rgya rgya rgya :
gnas lnga'i paN+Di ta bye ma la mu tras sgra mi mthun pa lnga las rang 'gyur du bsgyur pas :
nyang ban bdag gis yi ger bkod pa'o :
sa ma yA:
skal ldan las can gcig dang 'phrad par shog :
zhwa'i mgon po dam tshig can gyis thub par srungs shig sa ma yA:
rgya rgya rgya :
bdag 'dra 'od gsal sgyu mas dbu ru zhwa'i lha khang nas spyan drangs pa'i shog ser ngos nas dag par phab pa'i yi ge pa ni khro bo dpal gyis zhus so //
(ba)
@#:
rdzogs pa chen po gsang ba snying tig yang zab bsdus pa'i snying po las :
'phags ma sgrol ma'i sgrub thabs bzhugs so :
rgya gar skad du :
Ar+Ya tA ra a mA ra Ni ye sA d+ha na nA ma :
bod skad du :
'phags ma sgrol ma 'chi ba med pa'i sgrub thabs zhes bya ba :
bcom ldan 'das 'od dpag tu med pa la phyag 'tshal lo :
skal ldan lam zhugs brtson 'grus can :
tshe dang bsod nams rgyas pa'i phyir :
rje btsun sgrol ma bsgrub 'dod na :
dben zhing dang pa'i sa phyogs su :
rang nyid bde ba'i stan la 'dug :
'di nyid rten dang mchod rdzas bsham :
bum pa bum rdzas chus bkang ba :
mchod pa mdun du bsham par bya :
skyabs 'gro sems bskyed yan lag bdun :
sngon 'gro'i chos rnams rdzogs par bya :
de nas ma hA shU dz+nyA tA'i :
sngags kyis mi dmigs pa'i stong pa nyid du bsam par bya :
stong nyid snying rje'i ngang can las :
rang mdun nam mkhar pad+ma dkar :
'dab brgyad de steng zla ba'i steng :
tA~M yig dkar po 'od zer 'phros :
kha dog lnga dang ldan pa las :
'phro 'dus skad cig dran rdzogs su :
'phags ma yid bzhin 'khor lo'i sku :
sku mdog man shel mdog ltar dkar :
g.yas pa'i phyag ni mchog sbyin dang :
phyag g.yon me tog ut+pal 'dzin :
zhabs gnyis rdo rje skyil krung bzhugs :
zhal 'dzum 'od 'phro spyan gsum ldan :
phyag zhabs mthil du spyan re re :
ut+pal zhi ba'i spyan bdun ldan :
rin chen rgyan brgyad rnam par mdzes :
dar la'i stod g.yogs smad sham can :
de thugs zla ba'i dal dbus su :
tA~M yig dkar po ring cha can :
mtha' skor rtsibs brgyad yig 'bru mtshan :
de las 'od zer 'phros pa las :
'phags ma ye shes sems dpa' la :
sangs rgyas byang sems tshogs kyis bskor :
chos kyi dbyings nas byon par bsam :
Ar+Ya tA re badzra sa ma ya dza :
A+o~M Ar+Ya tA re e h+ye hi a b+hi She ka te sa ma ye shrI hU~M:
pad+ma ka ma lA ya satwaM:
ar+g+haM la sogs pa'i mchod pas mchod :
A+o~M:
'khor ba las sgrol tA re ma :
tut+tA re yis 'jigs brgyad sgrol :
tu res na ba rnams las kyang :
sgrol ma khyed la phyag 'tshal bstod :
ces brjod lha mo de nyid kyi :
sku las 'od zer dpag med 'phros :
phyogs bcu'i sangs rgyas byang sems rnams :
rigs lnga'i sangs rgyas rnam par byon :
lha mo de nyid sku la thim :
mdun gyi 'phags ma 'od phung gyur :
rang gi lus la thim pa yis :
rang nyid 'phags ma'i skur gyur pa'i :
snying gar pad dkar 'dab brgyad kyi :
dbus su zla gdan de yi dbus :
tA~M yig dkar po ring cha can :
'dab brgyad cung zhig kha zlum pa'i :
rtsibs brgyad yi ge 'bru brgyad po :
mar me'i phreng ba ltar 'khor bas :
de las 'od ljang dpag med 'phros :
mi shigs rdo rje'i gur khang gyur :
'od zer dkar po dpag med 'phros :
nad gdon bgegs dang bar chad zhi :
'od zer dmar po dpag med 'phros :
'khor 'das tshe bsod thams cad bsdus :
'od zer ser po dpag med 'phros :
tshe dang bsod nams thams cad spel :
'od zer mthing ga dpag med 'phros :
gnyen pos mi 'jig rdo rje'i sku :
gzhom gzhig med pa'i sku nyid bsam :
de nyid rtse gcig ma yengs par :
thugs ka'i sngags phreng dmigs gtad la :
A+o~M tA re tu re swA hA:
A+o~M tA re tut+tA re tu re ma ma A yur+dz+nyA na puN+ye puSh+TiM ku ru ye swA hA:
yengs med rtse gcig 'bum phrag drug :
bzlas na tshe yi rig 'dzin thob :
rdzogs pa'i rim pa bsgom pa ni :
snang srid 'khor 'das ma lus pa :
'od phung chen po'i klong du gyur :
rdo rje'i gur khang nyid la thim :
gur khang 'od du ltem gyis zhu :
'od zer dkar po nyid la thim :
dkar po dmar thim dmar po ser :
ser po mthing ga nyid la thim :
mthing ga 'phags ma'i sku la thim :
sku yang 'khor lo lnga ldan la :
sngags phreng srog yig tA~M la thim :
tA~M yig spyi bo'i zla tshes la :
zla tshes thig le'i klong du thim :
thig le dmigs med chos kyi sku :
gzhom gzhig med pa'i ngang la gzhag :
dge tshogs 'gro ba'i don du bsngo :
smon lam btab cing bkra shis brjod :
bdag 'dra bye ma mu tra yang :
tshe yi rig 'dzin 'di yis thob :
shin tu zab pa'i yang bcud do :
'di bkod dge bas 'gro ba kun :
'chi med rig pa 'dzin thob shog :
'phags ma sgrol ma'i sgrub thabs 'chi ba med pa zhes bya ba kha che'i paN+Di ta bye ma la mu tras mdzad pa rdzogs so :
sa ma yA:
rgya rgya rgya :
bdag nyid nyang ban bdag kyang yi dam 'di la bgyis pas paN chen dang 'dra bar 'chi med rig 'dzin thob snyams nas nyang ban bdag gis yi ger bkod pa'o :
phyi rabs skal ldan las can gcig dang 'phrad par shog :
zhwa'i mgon po dam tshig can gyis thub par srungs shig :
d+ha thim :
kha thaM:
bdag 'dra 'od gsal sgyu mas dbu ru zhwa lha khang nas spyan drangs pa'i shog ser leb nas dag par phab pa'i yi ge pa ni khro bo dpal gyis zhus so //
(ma)
@#:
rdzogs pa chen po gsang ba snying thig yang zab bsdus pa'i snying po las :
mthu gtad zlog byed mkha' 'gro seng gdong can gyi sgrub thabs bzhugs so :
kI:
bla ma yi dam mkha' 'gro'i tshogs la phyag 'tshal lo :
ma 'ongs pa'i bskal pa'i tha ma chos byed gcig gis gcig smad cing :
mthu gtad sel gyi man ngag dar ba'i dur der :
yang zab mngon sum chos nyid don gyi gang zag rnams :
'di nyid la yi dam du bya'o :
de yang sgrub pa po bde ba'i stan la 'dug :
skyabs 'gro sems bskyed sngon du 'gro bas :
swa b+hA was mi dmigs stong par sbyang :
stong pa'i ngang las bdag nyid mdun gyi nam mkhar raM las nyi ma'i dkyil 'khor gyi steng du :
hU~MHmthing nag bai DUr+Ya'i mdog tsam tshegs drag dang bcas pa las 'od zer 'phros :
'phags pa mchod :
gdug pa can thams cad tshar bcad :
'od zer tshur 'dus hU~MHyig skad cig dran rdzogs su :
mkha' 'gro ma seng gdong sku mdog mthing nag bai DUr+Ya'i mdog can zhal gcig phyag gnyis gri gug dang thod khrag 'dzin pa :
zhabs g.yas bskum g.yon brkyang gar stabs bsgyur ba :
zhing gi g.yang gzhi dang :
gzig gi sham thabs gsol ba :
spyan gsum 'bru tshugs su gzigs shing :
zhal gdangs shing mche ba rab tu gtsigs pa las ljags 'dril ba :
ral pa kham nag gyen du 'bar ba las :
ral pa'i gseb nas me'i tshwa tshwa 'phro ba :
sku'i ba spu'i bu ga las rang 'dra ba'i sprul pa bye ba 'gyed pa :
de ltar gsal ba'i spyi bor A+o~M:
mgrin par A:
thugs kar hU~M:
thugs ka'i hU~M gi sa bon las 'od zer 'phros pas nub phyogs o rgyan gyi gnas nas mkha' 'gro seng gdong ma ye shes sems ma la :
ma mo mkha' 'gro'i tshogs kyis bskor ba byon :
badzra sa ma ya dzaHdza :
zhes brjod pas :
dam tshig ye shes gnyis su med pa'i skur gyur :
slar yang thugs ka'i hU~M las 'od zer 'phros pas phyogs bcu'i sangs rgyas byang sems thams cad rigs lnga yab yum gyi rnam par mdun gyi nam mkhar byon :
ar+g+haM 
pA d+yaM 
puSh+pe 
d+hU pe 
A lo ke 
gan+d+he 
nai bid+yA 
shab+da AHhU~M:
de bzhin gshegs pa thams cad kyis dbang bskur stobs bskyed :
dbang gi lha rnams 'od du zhu :
mdun gyi d+hA ki la thim :
mdun gyi mkha' 'gro de nyid kyang 'od kyi rang bzhin du gyur rang nyid la thim :
rang nyid skad cig dran rdzogs su mkha' 'gro seng gdong can dngos su gyur pa'i sku las 'od zer ljang nag bsam gyis mi khyab pa 'phros :
thams cad kyang mtshon cha'i 'khor lor gyur pa las 'khor lo 'bar bas sdang dgra gnod bgegs thams cad phye ma rdul phran bzhin du brlag par gyur :
'od zer dkar po bsam gyis mi khyab par 'phros pas pha rol gyi ngan sngags dang gnod pa'i tshogs thams cad rang zhi :
'od zer dmar po'i tshogs dpag tu med pa 'phros :
'bum phrag mkha' 'gro'i tshogs thams cad dbang du bsdus :
mi mthun pa'i phyogs thams cad zlog pa'i phrin las mdzad :
'od zer ser po 'phros pas tshe dang bsod nams rgyas par gyur :
sku las 'od zer mthing ga 'phros gnyen po gang gis gzhom gzhig med par rdo rje'i gur khang gi dbus su :
d+hA ki seng gdong ma dngos su gsal ba sku'i ba spu'i bu ga las rang 'dra ba'i mkha' 'gro ma bye ba sa ya dung phyur 'gyed pa las :
bar chad bdud kyi tshogs thams cad tshar bcad par bsam la :
aHkaHsaHmaHraHtsaHshaHdaHraHsaHmaHraHyaHphaT:
ces bzlas shing 'phro 'jog dus rang nyid yi ge hU~MHgcig gyur pa'i ngang nas dmigs med stong pa'i rgyas gdab par bya'o :
rjes bsngo ba smon lam spyi dang mthun par bya'o :
kha che'i paN+Di ta bye ma la mu tra'i thugs bcud gdams pa mnga' bdag nyang ban gyis yi ger btab pa'o :
zhwa'i mgon po dam tshig can gyis srungs :
sa ma yA:
rgya rgya rgya :
bdag 'dra 'od gsal sgyu mas dbu ru zhwa'i lha khang nas spyan drangs pa'i shog ser leb nas dag par phab pa'o //
yi ge pa ni khro bo dpal gyis zhus so //[ \u0f88 ]hU~M:
ya mAn+ta ka gshin rje gshed :
rgyal ba'i sku la phyag 'tshal lo :
tshe gcig rdzogs chen bsgom pa la :
byad ma'i rbod gtong zlog pa'i thabs :
skad cig rang nyid gshin rje gshed :
mthing nag khro tshul zhabs gnyis po :
yi dwags ma he'i steng na bgrad :
phyag gnyis dgra satwa zhags pa bsnams :
dur khrod chas gsol me 'bar bsam :
ljags steng 'khor lo rtsibs bzhi la :
lte bar hU~M dang rtsibs bzhi la :
sha ri b+h+yo zlog :
zhes bskor bar bsgom :
hU~M sha ri b+h+yo zlog :
ces pa brgya dang rtsa brgyad bzla :
lce steng sngags kyi phreng ba las :
me dpung mda' mdung ral gri phur :
rdor ra 'khor lo'i gur khang bsam :
pha rol byad ma rbod gtong rnams :
mtshon chas dum bur gtub par bsgom :
byad mkhan stong dang 'gras gyur kyang :
'di yod gnam lcags rdo rje'i gur :
bye ma mu tra'i thugs bcud yin :
nyang ban bdag gi gces thig yin :
las can gcig dang 'phrad par shog :
zhwa'i mgon po dam tshig can gyis bka' 'di thub par srungs shig :
sa ma yA:
rgya rgya rgya :
(tsa)
@#:
rdzogs pa chen po gsang ba snying thig yang zab bsdus pa'i snying po las :
bstan srung ngan thabs bsam le'i yi ge bzhugs so :
rgya gar skad du :
bi tri sa bid sa b+he sA d+ha b+ha A:
bod skad du :
ngan thabs da lta'i rtags mngon par snang ba :
dpal rig stong chen po la phyag 'tshal lo :
btsan dug thun gcig :
thar nu thun gsum :
shwa mang bse thun bzhi :
rus khrag sha pho'i mje thun gsum rnams gcig tu sbyar la :
dgra bo'i thab tu bsregs na :
dgra bo ci tsam yod kyang mdzes khyer te 'chi'o :
mtsher ma'i rul ro khyi spu dang skra pho'i mdze :
yugs sa ma'i dor rta :
btsan dug :
mu zi :
ba bla rnams :
ra thug gi gcin gyis bsdus la :
man ngag gi rdzas btab ril bu byas te dgra bo'i g.yag shing phug par gro ga'i mes bsregs te dud pa phog tshad mdzes khyer te 'chi'o :
rang nyid lto 'grang bar bza':
sna bug bu ram gyis dgag :
mdze bsam le rlung zhon gyi las mtha' sa ma yA:
rgya rgya rgya :
te lo nag po'i klad pa dang gcig :
byang gi dug byang ser po dang gnyis :
so nag gu gul dang gsum :
btsan dug dang bzhi :
ro khyi nag po'i brun dang lnga :
de rnams gcig tu sbyar nas dgra bo'i thab tu bsregs na :
dgra bo pho mo mgo skam nas 'chi'o :
mgo skam phung phyed rlung zhon gyi las mtha'o :
sa ma yA:
rgya rgya rgya :
ri wong gi mig :
ron phug gyi mig :
sa dur :
thang phrom rnams rtsi bzhin btags te sbrang rgod kyis bsdus la :
ril bu byas te dgra bo'i g.yag shing khug par gro ga'i me la bsregs te du ba btang na dgra bo'i mig long bar 'gyur ro :
long byed bsam le rlung zhon gyi las mtha'o :
sa ma yA:
rgya rgya rgya :
so na na kar dang :
skyu ru ra'i chus byug go :
spu shud kyi sha :
sha bya'i srin :
sha lo te :
sha mo'i bse :
sha khyi'i smyang la sbyar nas dud pa btang na rlung phyogs kyi khyi thams cad ngu bar 'gyur ro :
ltas ngan bsam le rlung zhon gyi las mtha'o :
sa ma yA:
rgya rgya rgya :
sha b+hi nag po dang :
mu zi nag po dang :
tsha la :
ra dug pa :
thar nu pa :
ba'i shi kyis rims sha khrag rus gsum de rnams bsres nas :
dgra bo'i thab tu bsregs na du ba phog tshad rims kyis 'chi bar 'gyur ro :
rims nad bsam le rlung zhon gyi las so :
sa ma yA:
rgya rgya rgya :
ru rta :
sbrang rtsi :
stag ma'i 'bru gu :
zwa'i 'bru gu :
mdze khrag gis sbrus te ril bu byas te dgra bo'i g.yag shing khud du gro ga'i me la bsregs nas dud pa btang na dgra bo zha grum du 'gyur ro :
zha grum bsam le rlung zhon gyi las so :
sa ma yA:
rgya rgya rgya :
btsan dug :
byang ba nag po :
ti tsha nag po :
rgya skag :
khyi lud :
ka ri dzi ta rnams zhib tu btags te dgra bo'i thab khung du bsregs na khrag nad kyis 'chi bar 'gyur ro :
khrag nad bsam le rlung zhon gyi las so :
sa ma yA:
rgya rgya rgya :
btsan dug :
ri wong gi mchin pa :
te lo nag po'i mkhris pa dang :
ti tsha nag po :
bswe zho :
thar nu ba :
de rnams skyobs dang bcas te bsres nas dgra bo'i thab khung du bsregs na dgra bo mkhris pa skyugs nas 'chi'o :
mkhris nad bsam le rlung zhon gyi las mtha':
sa ma yA:
rgya rgya rgya :
thar nu :
bswe zho :
sdig pa nag po :
rgya tshwa :
btsan dug :
dug sbrul gyi sha :
mdze mo dang yugs sa ma'i khrag :
sro lo brdungs pa'i khu ba :
dbyi mong me tog :
de rnams zhib tu btags la bong bu'i 'o ma dang sbyar la rdza gsar pa'i nang du blugs la dbyar zhag gcig :
dgun zhag gsum lud kyi dkyil du bsnyal lo :
langs pa'i rtags su sag sag zer 'ong ngo :
de nas shing bus dkrugs la :
nam mkha'i lo ma dang mthur gyi snying la sbyar te dgra bo'i lus la reg pas phung bar 'gyur ro :
reg phung bsam le rlung zhon gyi las mtha':
sa ma yA:
rgya rgya rgya :
btsan dug :
mu zi :
bul tog :
dud pa bya bal ma :
ba tshwa rnams dar ba ras bo dang rta'i chu bsres te :
zhag gcig bsnyal la char byung ba'i dus su dgra bo'i zhing gi ljang pa la gtor bas ljang pa gris bzhar ba bzhin 'gro :
sngo gcod bsam le rlung zhon gyi las mtha':
sa ma yA:
rgya rgya rgya :
mdzo drel gyi khrag gi nang du ri bong gi spu gris gtubs te btab :
zhag bdun gyi bar du dro sar gos kyis byibs nas bsnyal ba 'bu chung du 'gyur te 'ong :
de dgra bo'i zhing la gtor na ljang pa rtsa ba nas zos te skya ther la brlag par 'gyur ro :
skya gcod bsam le'i las mtha'o :
sa ma yA:
rgya rgya rgya :
btsan dug :
lhang tsher nag po :
kreb mi bu za :
ris nag po :
mu zi nag po :
chang nang du sbyar te dgra bo'i thab tu bsregs na dgra bo 'dus nad kyis 'chi'o :
'dus nad bsam le rlung zhon gyi las mtha'o :
sa ma yA:
rgya rgya rgya :
khyi smyon gyi klad pa :
thang phrom pa gnyis zan la sbyar te dgra bo'i khyi la byin na smyo bar 'gyur ro :
khyi smyon du ba rlung zhon gyi las mtha':
sa ma yA:
rgya rgya rgya :
dgra bo shing khams yin na lcags las stong gis 'chi :
me khams yin na chu las stong gis 'chi :
dgra bo lcags khams yin na me las stong gis 'chi :
dgra bo chu khams yin na sa las stong gis 'chi :
'byung bas gsod cing 'byung bas gso :
gshed bsgyur bsam le'i las mtha' 'o :
sa ma yA:
rgya rgya rgya :
reg dug mdze dang lhog rgod kyis mi gnod pa'i thabs ni :
bzang drug gi sman rang gi dri chus sbyangs pa dang :
ra sha ra khrag dang bcas pa khong du btang :
a mr-ita ra tshil dri chu sbyar la ril bu spyi gtsug dang rtsa sgo rnams la byug :
bsam le gdug pa'i dug 'joms reg dug rang nyid srung ba'i mchog :
sa ma yA:
rgya rgya rgya :
gsang ba snying thig yang gsang nyams len pa'i :
rjes 'jug gang zag skal ldan rnal 'byor la :
dam nyams dgra bos gnod cing 'tshe byed na :
bstan srung ngan thabs bsam le rlung zhon 'di :
bya sla tshan chung rdzas kyi sgrub pa 'di :
phyi rabs don du bye ma mu tras bkod :
rtse gcig rdzogs chen gsang ba snying thig 'di :
nyams len skyes bu'i rgyab rten mchog tu shog :
sa ma yA:
rgya rgya rgya :
nyang ban bdag gis paN chen gsung bzhin rdzas rkyang pas las sgrub pa'i bstan srung 'di :
chos byed nyam chung don du yi ger bris pa'o :
skal ldan las can gcig dang 'phrad par shog :
zhwa'i mgon po dam tshig can gyis bka' 'di srungs :
sa ma yA:
rgya rgya rgya :
bdag 'od gsal sgyu mas shog ser leb nas dag par phab pa'i yi ge pa ni khro bo dpal gyis zhus so //
(tsha)
@#:
rdzogs pa chen po gsang ba snying tig yang zab bsdus pa'i snying po las :
bka' srung rdo rje legs pa'i sgrub yig bzhugs pa lags so :
gsang bdag gtso la phyag 'tshal lo :
gsang ba snying tig rdzogs pa che :
tshe gcig lus gcig 'di nyid la :
zag bcas phung po mi snang bar :
'od lus 'grub pa'i gdams pa yi :
gter srung snying nye las myur ba :
skyes bu badzra thig le rtsal :
sgrub pa'i las rim 'di lta ste :
dben pa'i gnas su sa nag la :
maN+Dal khru gang sgor mo bya :
spos dang dri yis chag chag btab :
nub phyogs blangs pa'i sa dmar la :
rin chen sman spos btab la bsre :
spyin pa'i 'jim pas mkhar gyi gzugs :
dmar po dung sgo g.yu bad can :
rin chen drwa phyed 'phyangs pa'i gzugs :
legs par bcos pa'i khong nyid du :
bla rdo pha wang long bu la :
mtshal dang ra khrag bsres pa yis :
srog sngags g.yas skor bris pa dang :
ra snying ma nyams ma rul ba :
gzhan yang sman sna rin po che :
'bru sna dar sna la sogs rnams :
dar dmar dril la de nang btsug :
de nyid maN+Dal dbus su bzhag :
de mdun brub khung gru gsum pa :
mtho gang tshad du yod pa la :
phyi ni ro sol nag po byug :
nang du dug dang gri khrag byugs :
kha la skyer pa'i rtsang gis bskor :
de nang dug shog mtho gang la :
dgra bo'i skye mched ci lta ba :
bris pa'i dpral bar rus bri zhing :
snying gar ming dang brla gnyis la :
bla dwags bris pa'i mtha' skor du :
rbad gsad sngags bskor dzaHkhraM bris :
gan rkyal mgo bo mdun phyogs bzhag :
bden stobs brjod cing 'gugs gzhug ni :
yid ches ma byung bar du bya :
de steng many+dzi 'am khri 'u'i khar :
bshos gtsang btsan mkhar kha bad can :
btsan bshos ra mgos brgyan pa la :
sde brgyad bshos bu dkor chas bskor :
dkar dmar sha khrag rgyan gyis spras :
lcags sam rin chen snod bsham 'god :
de steng ras sam shog gu la :
dam can skyes bu'i sku rten la :
srog sngags bris pa dar tshon brgyan :
smyug ma la bskyon gzug par bya :
gzhan yang bla ma yi dam gyi :
mchod gtor sman rag la sogs pa :
mtho ba'i stegs la bsham par bya :
mda' mdung ral gri mda' dar dang :
gcan gzan lpags spu rnga ma sogs :
spyan gzigs bag dro ldan par bya :
de nas rang nyid skyabs 'gro dang :
sems bskyed yan lag bdun pa bya :
bgegs gtor btang zhing srung 'khor bsgom :
rang nyid skad cig dran rdzogs su :
gsang bdag phyag na rdo rje'i sku :
zhal gcig phyag gnyis rngam brjid can :
rdo rje sdigs mdzub sbrul zhags bsnams :
zhabs gnyis 'dor stabs dregs pa gnon :
dur khrod rab brjid rgyan gyis spras :
ye shes me ri'i klong na bzhugs :
gnas gsum sku gsung thugs yig mtshan :
'od 'phros bla ma yi dam dang :
phyag rdor ye shes sems dpa'i tshogs :
spyan drangs gnyis su med par bstim :
de ltar bskyed rim gsal ba la :
rig pa ngar bskyed sngags 'di bzla :
A+o~M nI lam ba ra d+hA ra badzra pA Ni hU~M:
brgya stong khri sogs gang 'grub bzla :
de nas rten mkhar sgrub gtor sogs :
dmigs med stong pa'i ngang nyid las :
lcags sogs rin chen sna lnga'i mkhar :
thog dang glog gi me 'od 'khyugs :
de nang thod mkhar yangs pa'i dbus :
yi ge tri las byung ba yi :
skyes bu dam can thig le rtsal :
mdog dmar zhal gdangs mche ba gtsigs :
spyan gsum sdang mig glog ltar 'khyugs :
dbu la mon gyi swag zhu gsol :
phyag g.yas gser gyi rdo rje la :
g.yon pas dgra snying dmar po bsnams :
dur khrod chas dang ber chen gsol :
chibs su seng ge dkar mo bcibs :
rang 'dra'i sku gsung thugs sprul pa :
dkar mthing ljang ba'i mdog can dang :
thugs zin btsun mo na chung tshogs :
mched 'khor sum brgya drug cu rnams :
rgyan dang cha lugs sna tshogs la :
gcan gzan rta dang ra skyes sogs :
sna tshogs zhon la rkya rkang tshogs :
phyag mtshan mda' mdung ral gri dang :
zhags pa kha T+wAM zas gzhong sogs :
gcig tu ma nges sna tshogs bsnams :
stong gsum ku sgra bswo sgras 'debs :
de ltar dmigs pa gsal bar bsgom :
rang nyid yi dam thugs ka nas :
'od 'phros dam can 'khor bcas kyi :
thugs kar phog pas rang gnas nas :
kha ba bu yug 'tshubs pa bzhin :
byon te rten la thim par bsam :
srog sngags 'bod rbad gsad gsum 'di :
gsal zhing dag par drag tu bzla :
'bod pa /   A+o~M badzra sA d+hu sa ma yA has bya hus bya tsit+ta e A ral+li hrIM hrIM dzaHdza :
rbad pa /   badzra sA d+hu ging ka ra hrIng hrIng badzra sA d+hu sarba sa ma yA yak+sha ging ka ra tsit+ta dz+wa la raM:
wA ka tri Ni shi r+n+r-i sa ma yA sA d+hu badzra sa ma yA phra na rbad thum :
tshe la gur rbad ti sa du yA b+h+yo :
gsad pa /   ging ka ra trag a pa ra khron b+h+yo :[ \u0f88]mA ra ya r+n+r-i du dza :
ging ka ra sa ma yA mu la rak+ta mu ti b+h+yo :
si shi tri mA ra ya rbad b+h+yo :
mA ra ya rbud b+h+yo :
mA ra ya thun b+h+yo :
badzra sA d+hu sarba a mu ka tsit+ta mA ra ya rbad b+h+yo :
zhag ni nyi shu rtsa gcig tu :
smra ba bcad la drag tu bzla :
skabs su gtor ma bstod bskul bya :
lcags phye zangs phye rdo phye dang :
ke tshe shang tshe nyungs tshe yang :
sngags kyis ngar blud thod nang blug :
brub khung nang gi ling+ga bton :
sla nga'i nang du gan rkyal bzhag :
thun rnams me lcer song nas su :
brab pas gzhob tu 'tshig par bsam :
'gugs gzhug 'gugs 'dren sngar bzhin bya :
slar yang brub khung nang du bcug :
de ltar bsgrubs pa'i rmi lam du :
dge bshes bon po a tsa ra :
zhang blon byis pa dpon rkya dang :
mi rengs dmar po lcags spyang sogs :
mdun du byung zhing 'dud pa dang :
dgra bo'i don snying nang rol dang :
sha khrag lpags pa khyer rmis shing :
yang na bya khras byi 'u bsad :
ri khyis ri dwags bsad pa sogs :
rmi lam nyams sam dngos dag tu :
byung na las la sbyar ba ni :
dug shing tsher ma'i hom khung du :
me sbar de yi dbus nyid du :
skyes bu badzra thig le rtsal :
'khor bcas zhal gdangs bzhugs par bskyed :
ling+ga dgra bo dngos su bsam :
sha khrag zhal du gsol bar bsam :
mer bsregs thal ba hom ro rnams :
rgya gram lam gyi 'og tu gnan :
gtor ma bskul dang bcas nas ni :
dgra bo gnas pa'i phyogs su 'phang :
dmod mo brang brdung g.yab mo rdul :
skyes bu badzra thig le yis :
dgra yul dmag gis bkang nas su :
dgra bo mi nor 'khor bcas rnams :
rdul phran bzhin du brlags par bsam :
des ni las rnams thogs med 'grub :
nang log gtang rag mchod gtor 'bul :
bla rdo rten rdzas sku 'bag rnams :
dar sna'i khug mar ra gsur dang :
spos dkar bdug pa'i nang du blug :
rang gi mchan khung g.yon du bcang :
lus dang grib ma'i tshul bzhin du :
srung skyob sri zhu bran bzhin byed :
'di ni sems srab snying nye zhing :
ru nga phrag dog che bas na :
skong gso mchod gtor dag la 'bad :
bsgrubs pa'i rjes shul mi mngon bya :
bkra shis brjod cing rang lus bsrung :
de ltar bgyis pas tshe dpal dang :
longs spyod mi nor zas gsum 'phel :
phrin las rnam bzhi lhun grub 'gyur :
rdzogs chen gsang ba snying thig gi :
bka' srung gnyan po dam tshig can :
skyes bu dam can thig le rtsal :
gang de'i sgrub thabs yi ge 'di :
bdag nyid nyang ban ting 'dzin gyis :
legs par sbyar pas sangs rgyas kyi :
bstan pa gnyan po bsrung bar shog :
sa ma yA:
rgya rgya rgya :
skal ldan las can gcig dang 'phrad par shog :
zhwa'i mgon po dam tshig can la gtod :
thub par srungs shig :
bdag 'dra 'od gsal sgyu mas dbu ru zhwa lha khang nas spyan drangs pa'i shog ser leb nas dag par phab pa'i yi ge pa ni khro bo dpal gyis zhus so //
(dza)
@#:
rdzogs pa chen po gsang ba snying tig yang zab bsdus pa'i snying po las :
rdo rje legs pa'i gsol mchod kyi yi ge bzhugs so :
dpal gsang ba'i bdag po la phyag 'tshal lo :
rdzogs pa chen po'i bka' srung :
dam can rdo rje legs pa mchod pa'i rim pa ni :
rin po che'i snod du gtor ma brjid ldan sha khrag gis brgyan pa la :
chu chang sman rag sbreng la :
A+o~M AHhU~M gis byin gyis brlabs la :
spos dang tshil chen ra'i gsur bsreg cing :
rang nyid phyag na rdo rjer gsal ba'i thugs ka'i hU~M las 'od zer 'phros pas rang bzhin gyi gnas nas rdo rje legs pa 'khor dang bcas pa skad cig gis mdun du bka' nyan gsung sdod du bsam la :
rol mo bsgrag cing snyan pa'i dbyangs kyis 'di skad do :
kyai :
rdo rje 'dzin pa'i bka' nyan pa :
lho nub srin po'i grong khyer ni :
ma la ya yi shar phyogs na :
srin mo kha yi brag phug na :
pha ni bdud la ma ni srin :
bdud srin 'tshogs pa'i mthu bo che :
skyes bu badzra thig le rtsal :
sku mdog dmar la 'od zer 'phro :
phyag mtshan rdo rje dgra snying bsnams :
dar dkar stag chas ber chen gsol :
btsun mo sras dang yang sprul bcas :
mched 'khor sum brgya drug cu'i tshogs :
tshur byon tshur byon gnas 'dir gshegs :
A+o~M badzra sA d+hu sa ma yA has bya hus bya tsit+ta e A ral+li hrIng hrIng dzaHdza :
hU~M:
rin chen 'bar ba'i pho brang 'dir :
zhing chen bam ro'i gdan steng du :
skyes bu dam can 'khor bcas rnams :
dgyes shing brtan par bzhugs su gsol :
badzra sA d+hu sa ma ya tiSh+Tha lhan :
kyai :
dgra bla nyag gcig mthu bo che :
zhal nas gdug pa'i ngan sngags sgrog :
sku la me yi tshwa tshwa 'phro :
dpal chen gsang bdag bka' bzhin du :
dam la ma 'da' bstan pa srungs :
drag shul can la bdag bstod do :
hU~M:
mdzes pa'i me tog dri zhim spos :
snang gsal mar me dri chab dang :
ro ldan zhal zas snyan pa'i sgra :
'dod yon rnam lnga longs spyod tshogs :
dam rdzas bdud rtsi a mr-i ta :
khams gsum dbang sdud rak+ta'i mtsho :
thugs dam dgyes skong b+ha liM ta :
spyan gzigs dkor cha'i dgyes mchod rnams :
skyes bu rdo rje legs pa dang :
btsun mo sras bcas mched 'khor gyi :
thugs dam gnyan po bskang gyur cig :
sngon gyi thugs dam ci bzhin du :
bcol ba'i phrin las 'grub par mdzod :
A+o~M badzra sA d+hu has bya hus bya sarba sa pa ri wA ra :
puSh+pe sogs nas shab+da rU pa shab+da gan+d+he ra sa spar+she a mr-ita rak+ta b+ha liM ta :
sarba pU tsa kha kha khA hi khA hi :
zhes phul bas 'khor bcas dgyes te gang bcol gyi phrin las sgrub par bsam la :
bskul pa ni :
hU~M:
lho nub srin po'i 'jig rten ni :
ma la ya yi shar phyogs na :
srin mo kha yi brag phug ni :
rlung nag 'tshubs ma'i dkyil 'khor der :
'brug chen sgra sgrog ti ri ri :
glog dmar gnam lcags bu yug 'tshubs :
khrag gi skyin thang ser chen 'beb :
de lta bu yi klong dkyil nas :
skyes bu chen po sku bzhengs shig :
stong dpon chen po sku\u0f8e
sgrol ging chen po sku\u0f8e
srog bdag chen po sku skyod cig :
tshong dpon chen po sku\u0f8e
dmag dpon chen po sku\u0f8e
mon pa nag po sku\u0f8e
rdo rje legs pa sku\u0f8e
btsun mo mched 'khor sku skyod cig :
b+ha liM mchod pa 'di bzhes la :
dgra bgegs thal ba rdul du rlogs :
hU~M:
dbu ru zhwa yi lha khang du :
nyang ban ting 'dzin bzang po yis :
gter gyi srung mar bka' bsgos tshe :
rang gis khas blangs dam bcas pa'i :
dam tshig gnyan po rab dgongs nas :
rnal 'byor bdag gi grogs mdzod la :
dgra dang bgegs rnams med pa dang :
bsam pa thams cad 'grub par mdzod :
bsnyen sgrub ting 'dzin sgom pa la :
mi dang mi min bar chad tshogs :
thams cad nye bar zhi bar mdzod :
zhi rgyas dbang dang drag po'i las :
'gugs dang bskrad dang gnan gzir sogs :
gang bcol thams cad 'grub par mdzod :
ces phud dang gser skyems gtor zhing :
gang 'dod kyi dmod bcol bya'o :
gter srung dam can rdo rje legs pa'i gsol mchod kyi rim pa :
nyang ban ting 'dzin bzang pos yi ger byas pa'o :
sa ma yA:
rgya rgya rgya :
phyi rabs skal ldan las can gcig dang 'phrad par shog :
zhwa'i mgon po dam tshig can la gtad do :
thub par srungs shig :
bdag 'dra 'od gsal sgyu mas zhwa lha khang nas spyan drangs pa'i shog ser leb nas dag par phab pa'i yi ge pa ni khro bo dpal gyis bgyis pa'o //
sarba mang+ga laM///
/
