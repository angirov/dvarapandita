pos skyabs su 'gro ba kun rdzob rgyu'i skyabs 'gro dang /
don dam par chos thams cad kyi gnas lugs ngo bo ka dag spros bral brdal khyab chen po ye nas rang chas su bzhugs pa sangs rgyas /
rang bzhin ma 'gags lhun grub sku dang thig le'i rol pa rang gsal ba dam chos /
thugs rje rol rtsal 'gag med sna tshogs sprul pa'i cho 'phrul cir yang snang ba dge 'dun te /
de lta bu'i mchog gsum skyabs gnas chig rdzogs rig pa byang chub sems kyi gshis su bskyab bya skyob byed las 'das pa dbyer med mnyam brdal chen por rang babs su la bzla ba don gyi skyabs 'gro yongs shes kyi ngang nas 'di'i rjes zlos /
ngo bo stong pa sogs sngon 'gro'i byang bu ltar lan gsum /
sems bskyed pa'i slad du sems can thams cad ye nas chos kyi dbyings rnam par dag pa bri gang 'pho 'gyur bral bar bzhugs pa la /
rang ngo ma shes pas bsgribs te bdag gzhan sgro btags pa'i gnyis chos kyi 'khrul pas bcings pa'i 'gro ba rnams /
srid zhir mi gnas pa'i dpal chen rang byung khro bo'i rgyal po'i ye shes kyi klong du bsgral bar bya'o snyam pa'i blos phyogs lhung dang bral bar khyab gdal chen por sems bskyed pa 'di'i rjes zlos /
e ma ho chos dbyings sogs lan gsum /
gsag sbyong spel gsum gyi gnad bsdus pa yan lag bdun pa bgyi ba la /
dmigs bsam brjod pa'i mtha' las 'das pa rang rig bde gshegs snying po'i lha tshogs la chos dbyings 'du 'bral med par rtogs pa'i phyag 'tshal ba dang /
rang gsal me long lta bu'i ye shes kyi klong du 'khor 'das snang srid kyi bkod pa rang byung rgyan gyi 'khor lor shar ba'i mchod pa phul ba dang /
chos dbyings mnyam pa nyid kyi klong du dge sdig spang blang gi 'dzin rtog dmigs su med par ma shes pas phan gnod rgyu 'bras su zhen pa lta ba'i gol sgrib yongs su bshags pa dang /
kun khyab so sor rtog pa'i ye shes kyi klong du zag med byang grol gyi dge tshogs mtha' dag ma 'dres kun tu gsal ba la ngo mtshar ba'i rjes su yi rang ba dang /
dag grol gyi bya ba lhun gyis grub pa'i klong las brjod med na da'i dbyangs kyis 'dod 'byung yid bzhin rdzogs pa chen po'i chos 'khor rgyun du bskor bar bskul ba dang /
bden gnyis dbyer med zung 'jug ye shes rdo rje'i sku mchog rang rig 'du 'bral med pa'i ngo bor rtag khyab zhi ba g.yung drung chen por bzhugs su gsol ba dang /
de lta bu'i zag med ye shes kyi dge tshogs chos kyi dbyings su bsngo ba'i tha snyad bral bar shes pa las gnyis med mtha' grol chen po'i go 'phang smon pa med pa'i 'bras bu rang sa zin pa ste /
khyad par can gyi don dran bzhin pas 'di'i rjes zlos /
dmigs mtha' bral ba'i sogs lan gsum /
a ti khyab brdal ye grol chen por mtshan ma'i bsrung sdom mi dmigs kyang /
gzung 'dzin gyi sgrog tu chud pa'i med snang 'khor ba'i 'gro rnams bsgral ba'i slad du /
phyi sgo gsum gyi nyes spyod sdom pa so so thar pa'i tshul khrims /
nang gzhan la phan pa sgrub pa byang chub sems dpa'i bslab bya /
gsang ba rang rgyud thabs shes dbyer med zag med bde ba chen po'i rang bzhin du sdom pa rig 'dzin sngags kyi dam tshig mtha' dag legs par blangs nas tshul bzhin du bsrung bar bgyi'o snyam pas 'di'i rjes zlos /
bde gshegs sras bcas dgongs su gsol :
bdag gis dkon mchog gsum bzung zhing :
de bzhin mkhan po pha ma dang :
dge ba'i grogs la bkur sti dang :
dge bcu phar phyin bdag gis spyad :
rigs lnga'i sdom pa ma lus gzung :
mgon pos lam mchog bstan du gsol :
zhes lan gsum /
de ltar rgyud sbyangs shing sdom ldan du byas pa nyid dkyil 'khor du 'jug par gnang zhing sta gon la gnas par gdams pa 'di la gsan 'tshal /
de ltar yin na gsang sngags kyi :
dkyil 'khor dag tu 'jug rung yin :
brtag phyir sta gon legs par gyis :
bzhi pa so shing dor ba ni /
de nas dngos grub kyi skal pa brtag pa la gnyis las /
dang po so shing dor te brtag pa ni /
hU~M las byung ba'i so shing byang chub kyi shing gi rang bzhin sor bcu gnyis pa'i tshad can dris byugs shing rtse mor me tog gi cod pan bcings pa dngos grub kyi ltas brtag pa'i nus pa dang ldan par gyur /
de nyid khyed rang rnams kyi lag pa thal mo'i bar du bzung la rtse mos so brud pas sdig sgrib thams cad skyugs par mos shing /
dpal chen mngon rdzogs rgyal po'i lha tshogs rnams kyis bdag la bzang ngan gyi pra brtag bstan du gsol snyam pa'i 'dun pa rtse gcig pas tshig 'di'i rjes zlos dang bcas maN+Dal gyi dbus su drang por 'dor mdzod /
ces so shing gtad la /
ho :
chos dbyings maN+Dal rnam par dag :
ye shes lnga yi tshom bur gsal :
bdag gi dug lnga ye shes su :
sangs nas skal pa mthong bar shog :
badzra hA sa ha :
de ltar dor pas maN+Dal gyi dbus su babs na mchog gi dngos grub thob /
shar du zhi ba /
lho ru rgyas pa /
nub tu dbang /
byang du drag po /
steng du mkha' spyod /
'og tu sa spyod /
mtshams su las phran tshegs 'grub /
ma tshud na lan gsum bskyar la dor //
gsum ka la ma tshud na re zhig skal pa chad par gsungs pas nyams chag skong zhing tshogs gsag pa la 'bad par rigs so //
lnga pa khyor chu sbyin pa ni /
de nas gnyis pa rmi lam brtag pa la sbyor dngos gnyis kyi sbyor ba la'ang gsum las /
dang po rmi lam gsal ba'i ched du khyor chu blud pa ni /
las bum mam dung zhal gyi chu baM mang du bzlas pas brlabs /
dri'i chu khyor bar lan gsum byin pa 'thung la lhag ma rgyab tu dor cig
/dri med khyor chu bdud rtsi'i mtsho :
rnam par dag pa khrus kyi chus :
bag chags ngan pa sangs gyur nas :
skal bzang rmi lam mthong bar shog :
ces las sngags bzla zhing khyor chu sbyin /
drug pa srung skud gdag pa ni /
gnyis pa rmi lam la bar chad srung ba'i don du dpung skud gdag pa ni /
ye shes lnga dang rdo rje gsum mtshon pa'i srung ba'i skud pa skyes pa'i dpung pa g.yon dang bud med kyi g.yas su bcings pas sgo gsum gyi bar chad thams cad srung bar mos shig
/ces las sngags kyis bsngags pa'i srung skud bcings la rdo rjes rgya gram du rgyas gdab /
bdun pa ku sha sbyin pa ni /
gsum pa rmi lam mi 'khrug pa'i phyir du ku sha'i sngas stan sbyin pa la /
d+hI dang khaM las skyes pa'i ku sha sngo ljang rma bya'i mgrin mdog ltar 'jam la reg na bde ba /
slob ma rnams kyi rmi lam mi 'khrug cing gsal ba'i nus pa dang ldan pa nyid chung ba sngas dang che ba stan gyi don du zungs shig
/hU~M:
thabs kyi d+hI las skyes pa dang :
shes rab khaM las skyes pa yi :
gtsang zhing dge ba'i sngas stan la :
nyal te lha la sems bzung la :
bzang ngan gang byung bdag la ston :
gang yang chos nyid klong la zhog :
badzra d+hI khaM:
zhes lag g.yas g.yon du gtad /
gnyis pa rmi lam brtag pa dngos ni do nub khyed rang rnams bla ma'am dkyil 'khor la mgo phyogs pas ku sha'i sngas stan la seng ge nyal stabs dang bcas dge ba'i sems kyis nyol la /
de las tho rangs na rmi lam gyi mtshan ma bzang ngan dag mthong bar 'gyur bas nangs par kho bo la smros shig
/ces bsgo /
brgyad pa sdig sgrib sbyong ba ni /
til dang me chu mdun du bkod la /
de nas sdig sgrib sbyong ba'i slad du khyed rang rnams tha mal du gnas pa'i rkang mthil du yaM ljang gu dang lte bar raM dmar po /
snying gar kaM nag po la tshe rabs thog ma med pa nas bsags pa'i sdig sgrib thams cad 'dus par mos /
slob dpon gyi thugs ka nas 'od zer 'phros pas rkang mthil gyi yaM dang lte ba'i raM bskul /
me rlung gi sbyor bas snying ga'i kaM yig ded /
sna sgor sdig pa rwa can gyi rnam pas thon nas mdun gyi til la thim pa de nyid ye shes kyi mes bsregs shing chos nyid kyi rgya mtshor dor bar mos shig
/A+o~M sarba pA paM a pa na ya bi shud+d+he swA hA:
zhes lan gsum sogs brjod bzhin g.yas su mer bsregs g.yon du chur blugs la phyir dor /
dgu pa gnas gsum byin gyis brlab pa ni /
de ltar khyed rang rnams kyi sdig sgrib thams cad lhag med du byang nas lus 'od kyi gong bur zhu ba las /
skad cig gis rdo rje sems dpa' dkar gsal rdo rje dang dril bu 'dzin cing dar dang rin po che'i rgyan can zhabs skyil krung du bzhugs pa rang 'od kyi shes rab ma dang mnyam par sbyor ba'i skur lam gyis gyur pa'i dpral bar A+o~M dkar po /
mgrin par AHdmar po /
snying gar hU~M sngon po rnams sangs rgyas thams cad kyi rdo rje gsum gyi rang bzhin du gsal bar gyur /
A+o~M AHhU~M/
zhes brjod bzhin gnas gsum du dris thig le bya /
de las 'od zer 'phros pas rang bzhin gyi gnas nas ye shes pa spyan drangs te khyed rang la thim pas dbyer med du gyur pa nyid brtan par byas pa'i mos pa mdzod /
rdo rje dang bcas pa'i me tog spyi bor bzhag la /
tiSh+Tha badzra /
zhes brjod /
de ltar khyed rang rnams kyi sgo gsum lha'i bdag nyid ye nas yin pa la yin par gsal btab pa de mchod pa'i yul du gzung ba yin pas slob dpon gyis mchod pa bgyis pa'i mos pa mdzod /
A+o~M badzra puSh+pe AHhU~M sogs nas /
nai bid+yA'i bar gyis nyer spyod 'bul tshul bya'o //
bcu pa chos bshad pa ni /
zab mo'i sgor zhugs nas phyir mi ldog pa'i slad du bden pa'i chos bshad pas spro ba bskyed pa 'di la gsan 'tshal /
'jig rten 'di na kun mkhyen dag
/u dum wA ra'i me tog bzhin //
brgya lam na ni res 'ga' zhig
/'byung 'gyur yang na mi 'byung ngo //
gsang sngags spyod pa'i tshul 'di ni //
de bas kyang ni dkon pa ste //
bu yis blo gros 'di gyis shig
/kye rigs kyi bu rnams 'jig rten na u dum wA ra'i me tog brgya lam na 'byung srid kyi de bas sangs rgyas 'jig rten du 'byon pa dkon /
byon kyang chos gsungs pa dang khyad par theg chen gsungs pa dkon /
de las kyang gsang sngags rdo rje theg pa gsungs pa ni shin tu dkon pas rnyed par dka' zhing /
rnyed na don che ba dkyil 'khor chen po lan gcig mthong bas kyang bskal pa bye bar bsags pa'i sdig pa 'dags par gsungs na /
dkyil 'khor du zhugs nas dbang bskur ba tshul bzhin thob par gyur na smros kyang ci dgos te /
thabs mang dka' ba med pa'i tshul gyis ring por mi thogs par bla na med pa sangs rgyas kyi go 'phang bde blag tu 'thob par byed pa myur lam rdo rje theg pa'i rigs su skyes pa ni khyed rnams kyis rnyed pa legs par rnyed pa yin pas /
spro ba chen po bskyed la yang dag pa'i blo gros dang bsam pa de las nam yang mi 'gyur bar gyis shig
/'di mtshams dngos sta sbrel na 'og gi dngos gzhi'i lo rgyus la 'jug cing /
de ltar na 'og gi snyan gsan dang mchod bstod lha 'degs pa de rnams kyang lha sta gon gyi rjes su rang bya'o //
dkyus su /
dngos gzhi dbang bskur ba'i cho ga sang nyin 'byung ba lags pas dge ba'i rtsa ba gzhan don du bsngo ba zhu /
bsod nams 'di yis sogs kyis dge ba bsngos te slob ma rnams rang gnas su gtang ngo //
slob dpon gyis sta gon gyi lha la snyan gsan dbab pa ni /
pus btsugs kyis 'dug la spos 'thul zhing dril bu 'khrol bas /
hU~M:
bde gshegs rgyal ba dgongs su gsol :
rig pa 'dzin pa bdag gis ni :
thugs rje'i dkyil 'khor bri 'tshal gyis :
'gro ba'i don du gnang du gsol :
ces bri zhing bsgrub par gsol ba btab la mchod bstod sngon du 'gro bas /
'degs pa'i rgya dang bcas /
A+o~M badzra ut+tiSh+Tha /
zhes pas /
sta gon gyi lha rnams bar snang 'od kyi drwa bar bzhugs par mos /
tshom bu dang mchod pa rnams bsdu /
phyir nangs slob ma rnams kyis rmi lam dge ba'i mtshan ma mthong na zhen pa med pa'i sgo nas gzengs bstod /
ci yang ma mthong na 'bring /
ngan na zhi ba'i sreg blug sogs zlog pa'i thabs bya zhing /
gtso bo chos nyid sgyu ma lta bur shes pas bden med kyi rgyas btab pas bzlog go /

//gnyis pa dbang bskur ba dngos la gsum /
dbang rten dkyil 'khor bsham pa /
dbang don sgrub cing mchod pa /
dbang bskur dngos gzhi la 'jug pa'o //
dang po ni /
stegs bu'i dbus su 'di nyid kyi zhi khro'i dkyil 'khor ras bris dngos sam bka' ma 'dus mdo'i ras bris lta bu yod na bkram /
med na maN+Dal la tshom bu gtso 'khor yan lag zhi ba dang bcas pa'i lha grangs bkod pa'i steng du many+dzi'i khar sngar sta gon byas pa'i bum pa rnams gnas so sor brtan por 'god /
de'i mdun du gtso 'khor dgu'i sku tsag
/rdor dril lhan cig tu bsdams pa dang 'dzom na gsang mtshan shog dril /
g.yas su dbu rgyan cod pan /
gsang thod mngar gsum chos sman sbyar ba /
sngags phreng /
rgyab tu rdo rje /
rig ma'i gzugs brnyan /
g.yon du dril bu /
shel rdo /
khri gdugs rdor dril 'khor lo dung sogs mnga' gsol chas bcas mngon rdzogs rtsa ba'i dbang dang /
mtha' rten sgrub rdzas dbang la phyogs mtshams rnams su rim bzhin /
sman gyi pho brang /
ka pA lar mar me gling dgu /
khram shing dang drag po'i 'khor lo phyogs gcig bris pa /
rta zhal /
phur bu /
mdos gtor dngos sam bris pa /
mtha' rdzogs la zhal zas tshogs rdzas /
tshe 'brang /
tshe ril chang /
mda' dar bcas 'god /
de rgyab theg rim gyi dbang dkyil la /
byang shar sgo 'byed kyi dbang nas brtsam dang po mtshams bzhi dang byang nas phyogs bzhi g.yon skor gyis yo ga'i dbang dkyil shar du sleb par bya ste /
thog mar sgo 'byed dbang la /
bum pa nyer lnga'i bcud ldan /
brab rdzas bye yungs /
phyag rdor dang ngan 'gro gsum dang lha min thub pa bzhi'i sku tsaka bcas /
nub byang gi smad du mi'i theg pa la /
bum pa /
'khor los bsgyur ba'i rgyal po sde lnga'i sku tsaka bcas /
nub byang gi stod du lha yi theg pa'i dbang la /
bum pa /
dam pa tog dkar la 'khor tshangs pa /
brgya byin /
lha mo sgyu 'phrul rnams kyi sku tsaka bcas /
lho nub tu nyan thos theg pa'i dbang la /
bum pa /
chos gos rnam gsum lhung bzed 'khar gsil dung spyi blugs chu snod chu tshags gding ba bcas bris pa'i tsaka li /
ston pa nyan thos bzhis bskor ba bcas /
shar lhor rang rgyal theg pa'i dbang la /
bum pa /
rang rgyal gtso 'khor gyi sku tsaka
/rten 'brel bcu gnyis kyi gzugs bris pa bcas /
byang du byang sems theg pa'i dbang la /
bum pa /
nye sras brgyad kyi sku tsaka
/ral gri /
a ru /
gru /
dung rnams bris pa'i tsaka li bcas /
lha mi nyan rang byang sems rnams kyi khrus kyi bum pa gcig tu bsdus kyang chog go
/nub tu kri ya'i theg pa'i dbang la /
bum pa /
ston pa la bkra shis lha mo brgyad kyis bskor ba'i sku tsaka
/rnam bum /
dbu rgyan /
rigs gsum longs sku'i chas can bcas /
lhor u pa'i theg pa'i dbang la /
bum pa /
dbu rgyan /
rdor dril /
dbyangs gsal bkod pa'i sngags byang /
rnam snang /
snang mtha'/
mi bskyod pa /
rin 'byung rnams longs sku'i chas can gyi sku tsaka gcig bcas /
shar du yo ga'i theg pa'i dbang la /
rnam
bum /
dbu rgyan /
rdo rje dril bu /
ming dbang rdor dril /
rnam snang zhal bzhi phyag gnyis mnyam gzhag 'khor lo dbyings phyug sems skyil gyis mdun du bzhugs pa gcig
rigs bzhi yab rkyang longs sku'i chas mnyam gzhag rang rtags rdor skyil can gyi sku tsaka gcig
/rigs bzhi'i yum bzhi phyag g.yas gar rgya g.yon rang rtags sems skyil can rnams kyi sku tsag gcig
/kun rig gzungs ring thung gang 'os kyi sngags byang /
me long /
mnga' gsol chas khri gdugs rgyal mtshan sogs dngos sam bris pa bcas 'god /
phyi rol du phyi nang gi mchod pa /
tshogs dang gtor ma'i bye brag
/bdud rtsi a mr-ita dang sbyar ba'i dam chu /
mig dar /
me tog
/'grim dkyil /
tshul bzhin sbyar ba'i 'beb rdzas /
gser thur /
phyag shing /
maN+Dal gyi chas sogs phrin las dang dbang gi skabs so sor dgos pa'i yo byad rnams tshang bar 'du bya'o /

/gnyis pa dbang don sgrub mchod ni /
brgyud pa'i gsol 'debs sngon du 'gro bas /
nang skor khro bo'i phrin las byang bu khrigs bsdebs kyi dbu nas brtsam byin rlabs byang bu yan grub pa dang /
sngar sa chog gi skabs bzhin 'byung gtor bsngos la srung 'khor bsgom /
de nas mchod rlabs byang bu nas lha bskyed nang /
brten pa lha'i bskyed byang dgongs pa phyogs gcig pa ltar steng khang zhi ba sogs theg rim dgu'i dkyil 'khor rnams kyang 'khor gyi tshul du ma 'dres gsal rdzogs su bsgom zhing /
spyan 'dren skabs sngar nam mkhar btegs pa'i sta gon gyi lha yang dkyil 'khor la bstims nas phyag mchod bstod pa'i bar du song ste /
b+h+rU~M bi shwa bi shud+d+he A+o~M ru lu ru lu hU~M b+h+yo hU~M phaT dzaH
zhes mdun dkyil gyi go sar dzapa? khang phyes la zur gsal gter gzhung sngags byang mjug gi dzapa? dmigs rnams rim par gsal btab nas spyi dril snying po dang yang snying /
'khor sngags /
yan lag gi dkyil 'khor rnams kyi sngags bcas gtso 'khor gyi 'gros dang sbyar te bzlas pa ci 'grub dang /
spro na dang sta dngos ma sbrel skabs nges par sta gon skabs bzhin bum bzlas kyang bya /
de nas sman gyi pho brang la dmigs te /
dbyings kyi b+han+d+ha sogs bskyed bzlas /
sman srung spyan 'dren rtog bsal bcas song nas /

bdud rtsi sman gyi tshe lung bzhin /
bdag mdun mngon rdzogs rgyal po yi :
thugs kar rin chen zur brgyad pa :
sogs kyis gsal btab la tshe dzapa? ci 'grub mthar tshe 'gugs bskul la rgyas gdab bya /
stong tshigs phul te yig brgyas nongs pa bshags /
bka' srung dang gter srung gi gtor chog
/tshogs byin rlabs nas bstab pa'i bar du btang la /
bdag 'jug zur byang bzhin blang ba'am bsdu na rig pa'i me tog dor zhing gnang ba nod do /

/gsum pa dbang bskur dngos gzhi la gnyis /
yan lag theg pa dgu bsgril gyi dbang dang /
rtsa ba nang rgyud gsum bsgril gyi dbang ngo //
dang po la dgu las /
dang po sgo 'byed phyag rdor dbang ni /
sngar sta gon byas pa'i slob ma rnams sgo drung du bos la khrus nas dbyung /
nang du zhugs nas gral la 'khod pa dang bgegs gtor bsngos la bskrad cing srung 'khor bsgom /
maN+Dal bkram bsdu dang sems bskyed gsal btab la /
chos bshad gong gi nang skor rig 'dzin bco lnga'i sgrub dbang gi skabs bzhin las khyad par /
dam chos rdzogs chen sde gsum gyi nang tshan /
nang skor klong sde a nu mdo lung chen po dang 'brel ba yi dam khro bo mngon rdzogs rgyal po rtsa ba'i dkyil 'khor du dbang bskur dngos gzhi sgrub par byed pa yin /
de la'ang yan lag theg pa dgu bsgril gyi dbang dang /
rtsa ba nang rgyud gsum bsgril gyi dbang gnyis su yod pa las /
thog mar yan lag theg pa dgu'i dkyil 'khor du rim par gzhug cing dbang bskur bar bya ba la /
bdag nyid slob dpon gyis bgyi bar 'os pa sogs kyis mtshams sbyar la maN+Dal 'bul du gzhug
/dngos sta ma sbrel skabs 'dir rgyud sbyong dang sdom gzung rnams sta gon skabs ltar slar bya'o //
phyag thal mo me tog dang bcas te mi phyed dad pas gsol ba 'debs pa 'di'i rjes zlos /
kun mkhyen ye shes phung po can //
srid pa'i 'khor lo rnam sbyong ba //
de ring bshad pa'i rin chen gter //
gtso bos bdag la bka' drin stsol //
lan gsum /
de la thog mar dbang thams cad kyi sngon du 'gro ba sgo 'byed phyag na rdo rje ngan song gnas 'dren gyi dbang bskur ba'i slad du /
mdun gyi dkyil 'khor chen po'i byang shar gyi phyogs kyi yan lag gi dkyil 'khor nas dpal chen phyag na rdo rje'i gsang gsum byin rlabs 'dus pa'i bdud rtsi'i rgyun gyis khrus byas shing dbang bskur bar mos mdzod /
byang shar gyis bum pa thogs la /
hU~M:
byang shar dkyil 'khor chen po nas :
phyag na rdo rje dbyings nas bzhengs :
bkra shis khrus kyi bum pa 'dir :
rgyal ba kun gyi thugs rje'i chus :
slob ma'i dug gsum sgrib sbyangs nas :
na raka gnas rnams dong sprugs shog :
A+o~M badzra pA Ni hU~M phaT:
ces bum chu spyi bor blugs shing ngag tu sbyin /
gsang ba'i bdag po'i sku las ye shes kyi 'od zer me'i tshwa tshwa lta bu 'phros pas slob bu rnams ngan song gsum du skye ba'i sa bon bag chags dang bcas pa sbyangs par gyur pa'i mos pa mdzod /
yungs dkar gyis brab cing /
A+o~M badzra su ra ti :
A+o~M badzra any+dza li :
A+o~M badzra ban+d+ha baM:
A+o~M da ha da ha sarba na ra ka ga te he tuM hU~M phaT:
A+o~M pa tsa pa tsa sarba pre ta ka ga te he tuM hU~M phaT:
A+o~M ma tha ma tha sarba tir+Ya ka ga te he tuM hU~M phaT:
slob ma rnams kyi sdig sgrib thams cad nyi mas ba mo bzhus pa ltar dag ste ngan song gi gnas nas thar bar gyur pa la /
mdun bskyed gsang ba'i bdag po 'khor dang bcas pa'i sku las ye shes kyi sku gnyis pa re 'phros te khyed rang rnams la thim pas rgyud byin gyis brlabs par mos mdzod /
sku tsaka rnams rim par thogs la /
hU~M:
gsang ba'i bdag po rdo rje 'dzin :
zhal gcig phyag gnyis sku mdog mthing :
rdo rje dril 'dzin khro bo'i rgyal :
thar par 'dren pas dbang bskur ro :
A+o~M badzra pA Ni kA ya a b+hi Shiny+tsa A+o~M:
hU~M:
dmyal ba 'dul mdzad chos kyi rgyal :
sprul sku ston pa'i tshul bzung bas :
zhe sdang sdig sgrib 'joms par mdzad :
de bzhin gshegs pas dbang bskur ro :
A+o~M mu ne ye kA ya a b+hi Shiny+tsa A+o~M:
hU~M:
yi dwags 'dul mdzad kha 'bar rgyal :
sprul sku ston pa'i tshul bzung bas :
'dod chags sdig sgrib 'joms par mdzad :
de bzhin gshegs pas dbang bskur ro :
A+o~M mu ne sruM kA ya a b+hi Shiny+tsa A+o~M:
hU~M:
dud 'gro 'dul mdzad seng rab brtan :
sprul sku ston pa'i tshul bzung bas :
gti mug sdig sgrib 'joms mdzad pa'i :
de bzhin gshegs pas dbang bskur ro :
A+o~M mu ne k+ShaM kA ya a b+hi Shiny+tsa A+o~M:
zhes spyi bor bskur /
slar yang byang shar gyi bum pa thogs la /
hU~M:
byang shar dkyil 'khor chen po nas :
phyag na rdo rje dbyings nas bzhengs :
bkra shis khrus kyi bum pa 'dir :
rgyal ba kun gyi thugs rje'i chus :
slob ma'i phrag dog sgrib sbyangs nas :
lha min gnas rnams dong sprugs shog :
A+o~M badzra pA Ni hU~M phaT:
ces bum chu spyi bor blugs shing ngag tu sbyin /
thags bzang ris kyi sku thogs la /
hU~M:
phrag dog rab tu 'joms pa dang :
rtag chad gnyis kyi mtha' bsal mdzad :
gzugs can mu stegs la sogs pa'i :
lta log sum brgya drug cu dang :
gzugs med lha min mthu chen 'joms :
lha min bcom ldan thags bzang ris :
rgyal po'i cha lugs 'khor lo 'dzin :
ded dpon bzhi yi tshogs rnams kyis :
log lta 'joms phyir dbang bskur ro :
A+o~M mu ni truM kA ya a b+hi Shiny+tsa A+o~M:
zhes spyi bor bskur /
de rnams kyis rgyu dug gsum dang phrag dog gi kun nas bslangs pa'i las kyi 'bras bu ngan song gsum dang /
lha min du skye ba'i sdig sgrib bag chags skal pa ngan pa dang bkra mi shis pa'i dngos po thams cad nye bar zhi nas /
bde 'gro thar pa'i grong du dbugs 'byin pa'i skal pa bzang po can du byas pa yin no //
gnyis pa mi'i theg pa'i dbang ni /
des yan lag dang po sgo 'byed kyi dbang bskur ba grub nas /
yan lag gnyis pa mi'i theg pa'i dbang gi slad du /
dkyil 'khor chen po'i nub byang gi smad kyi phyogs kyi yan lag gi dkyil 'khor nas rnam par 'dren pa 'jig rten 'khor los sgyur ba'i rgyal po'i tshul du rol pas bum pa'i bdud rtsis khrus byas shing dbang bskur bar mos shig
/nub byang gi smad kyi bum pa thogs la /
hU~M:
bkra shis bum pa kun tu dge ba'i khrus :
mdzangs shing blo gros ldan par bya ba'i phyir :
sangs rgyas byin rlabs bdud rtsi chu yi mchog :
deng 'dir skal ldan rnams la dbang bskur ro :
A+o~M sarba ta thA ga ta a b+hi Shiny+tsa hU~M:
zhes bum chu spyi bor blugs shing ngag tu byin /
'khor sgyur sde lnga'i sku thogs la /
hU~M:
'dod chags 'joms mdzad bcom ldan shAkya'i rgyal :
zas gtsang sras po khye 'u mdzes pa'i gzugs :
lta bas chog mi shes pa rgyal po'i tshul :
dang po gser gyi 'khor los sgyur ba'i rgyal :
gnyis pa dngul gyi 'khor los sgyur ba'i rgyal :
gsum pa zangs kyi 'khor los sgyur ba'i rgyal :
bzhi pa lcags kyi 'khor los sgyur ba'i rgyal :
'jig rten mi yi rgyal po sde lnga yis :
bkra shis rnam par dge ba'i dbang bskur bas :
skyon spang legs pa'i yon tan sgrub pa yi :
dge bcu phun sum tshogs pa'i dbang thob shog
/A+o~M mu ne sruM kA ya a b+hi Shiny+tsa A+o~M:
zhes spyi bor bskur /
des rgyu 'dod chags kyis kun nas bslangs pa'i las kyi 'bras bu brel phongs mi ru skye ba'i sdig sgrib bag chags skal pa ngan pa dang bkra mi shis pa'i dngos po thams cad nye bar zhi nas /
phun tshogs dge ba bcu'i yon tan la dbang 'byor te mi'i theg pa yongs su rdzogs pa'i skal pa bzang po can du byas pa yin no //
gsum pa lha'i theg pa'i dbang ni /
des yan lag gnyis pa mi'i dge bcu ston pa'i dbang bskur grub nas /
yan lag gsum pa lha'i dge bcu ston pa'i dbang gi slad du /
nam mkha' gang ba'i lha rnams kyis bum pa'i bdud rtsis khrus gsol zhing /
dkyil 'khor chen po'i nub byang gi stod kyi phyogs kyi yan lag gi dkyil 'khor nas rnam par 'dren pa bcom ldan 'das lha dbang brgya byin sprul pa'i tshogs dang bcas pa byon te /
khyed rang rnams kyi spyi bor thim pas rgyud byin gyis brlabs par mos shig
/nub byang gi stod kyi bum pa thogs la /
hU~M:
cir yang sgyur ba'i sna tshogs cho 'phrul las :
bkra shis bum pa khrus kyi gzhal yas khang :
lha yi bya ba thog mar dag byed khrus :
'jig rten chos tshul de dang mthun pa'i phyir :
dge ba'i khrus chab gtsang mas dbang bskur ro :
A+o~M sarba ta thA ga ta a b+hi She ka te sa ma ya shrI ye hU~M:
zhes bum chu spyi bor blugs shing ngag tu sbyin /
dam pa tog dkar sogs kyi sku thogs la /
hU~M:
nga rgyal 'joms mdzad bcom ldan brgya byin ni :
dam pa tog dkar lha yi rgyal po'i tshul :
kun la dbang bsgyur tshangs pa gdong bzhi dang :
srid pa'i mes po lha dbang brgya byin ni :
kun tu dge ba lha yi tshogs kyi rje :
kun tu mdzes pa lha mo sgyu 'phrul ma :
lha yi dge bcu phun sum tshogs gyur pa'i :
'jig rten lha dbang rnams kyi dbang bskur ro :
A+o~M mu ne kreM kA ya a b+hi Shiny+tsa A+o~M:
zhes spyi bor gzhag
/des rgyu nga rgyal gyis kun nas bslangs pa'i las kyi 'bras bu 'pho ltung lha ru skye ba'i sdig sgrib bag chags skal pa ngan pa dang bkra mi shis pa'i dngos po thams cad nye bar zhi nas /
phun tshogs dge ba bcu'i yon tan la dbang 'byor te lha'i theg pa yongs su rdzogs pa'i skal pa bzang po can du byas pa yin no //
bzhi pa nyan thos theg pa'i dbang ni /
des thog ma'i lam stegs sor bzhag lha mi'i theg pa'i dbang bskur ba grub nas /
yan lag bzhi pa nyan thos theg pa'i dbang bskur ba'i slad du /
nam mkha' gang ba'i lha rnams kyis mchod pa'i sprin dang bcas te bum pa'i bdud rtsis khrus gsol zhing /
dkyil 'khor chen po'i lho nub kyi phyogs kyi yan lag gi dkyil 'khor nas rnam 'dren shAkya'i rgyal po 'khor dang bcas pa byon te khyed rang rnams kyi spyi bor thim pas rgyud byin gyis brlabs par mos shig
/lho nub kyi bum pa thogs la /
ho :
rgyal ba 'jig rten la ni sku bltams tshe :
lha yi rgyal po rnams kyis khrus gsol ltar :
rnam par rgyal ba'i bum pa khrus kyi mdzod :
'jig rten kun tu shis pa dang po'i dbang :
A+o~M sarba ta thA ga ta a b+hi She ka te sa ma ya shrI ye hU~M:
zhes bum chu spyi bor blugs shing ngag tu sbyin /
yo byad rnams bris pa'i tsakli gtad la /
ho :
rab tu byung zhing tshangs par spyod pa'i tshe :
chos gos rnam gsum lhung bzed 'khar gsil dang :
spyi blugs chu snod chu tshags la sogs pa'i :
rab byung cha lugs chas kyis dbang bskur bas :
tshangs par spyod pa'i sdom pa yongs rdzogs shog :
ces lag tu gtad /
ston pa 'khor bcas kyi sku thogs la /
hU~M:
ston pa'i rgyal po bcom ldan shAkya thub :
gser mdog sa gnon mnyam gzhag mtshan dpes spras :
tshul khrims phun sum tshogs pa nye bar 'khor :
mngon par shes pa ldan pa shA ri'i bu :
rdzu 'phrul khyad par 'phags pa mo'u gal bu :
rgyal ba'i rim gro nyan thos kun dga' bo :
gzhan yang nyan thos dge slong dpag med pas :
dbang bskur tshul khrims mtha' ru phyin par shog :
A+o~M mu ni mu ni ma hA mu ni shAkya mu ni kA ya a b+hi Shiny+tsa A+o~M:
zhes spyi bor bskur /
e ma :
lha mi'i theg pa dge ba bcu spyad kyang :
dkon mchog gsum la skyabs su ma song bas :
'khor bar 'phags pa nam yang mi 'gyur zhing :
dge sdig spang blang tsam las lta ba med :
nyan thos lta ba bag yod tshul bzhin las :
chos kyi bdag med phyed tsam rtogs pa dang :
gang zag bdag med rtogs pa skad cig ma :
de las gzhom med gzhan du stong par lta :
d+harma a b+hi Shiny+tsa hU~M:
des nyon mongs pa dug lngas kun nas bslangs pa'i las kyi 'bras bu khams gsum du 'khor zhing skye ba'i sdig sgrib bag chags skal pa ngan pa dang bkra mi shis pa'i dngos po thams cad nye bar zhi nas /
spong ba'i tshul khrims rnam par dag pa la dbang 'byor zhing zhi bde nyan thos kyi theg pa yongs su rdzogs te 'gog pa'i myang 'das dgra bcom pa'i go 'phang 'thob pa'i skal pa bzang po can du byas pa yin no //
lnga pa rang rgyal theg pa'i dbang ni /
des yan lag bzhi pa nyan thos kyi theg pa'i dbang bskur ba grub nas /
yan lag lnga pa rang rgyal gyi theg pa'i dbang bskur ba'i slad du /
nam mkha' gang ba'i lha rnams kyis bum pa'i bdud rtsis khrus gsol zhing /
dkyil 'khor chen po'i shar lho'i phyogs kyi yan lag gi dkyil 'khor nas 'dren pa rang rgyal gyi tshogs rnams byon te khyed rang rnams kyi spyi bor thim pas rgyud byin gyis brlabs par mos shig
/shar lho'i bum pa thogs la /
hU~M:
thog mtha' bar du dge ba'i lha yi chu :
dngos po'i dri 'joms mi rtag tshul ston pa :
yongs su sdig sgrib 'joms pa'i chu yis bkru :
rdzu 'phrul shugs kyis ston pa'i dbang thob shog :
A+o~M sarba ta thA ga ta a b+hi She ka te sa ma ya shrI ye hU~M:
zhes bum chu spyi bor blugs shing ngag tu sbyin /
rang rgyal gtso 'khor gyi sku tsaka spyi bor gzhag la /
hU~M:
slob dpon med par rang sangs rgyas pa'i sku :
nyon mongs dgra bcom ma rig kun las ldog :
rang rgyal gtso bo sku las me 'bar dang :
mi rtag don rtogs sku las chu 'khrugs dang :
stong nyid don rtogs rang rgyal mkha' la bzhugs :
mi rtog don rtogs rang rgyal 'jigs pa med :
snang ba'i chos la mi zhen 'od phung 'bar :
rang rgyal chen po rnams kyi dbang thob shog :
A+o~M sarba ma hA yA na a b+hi Shiny+tsa hU~M:
rten 'brel bcu gnyis bris pa'i gzugs brnyan lag tu gtad la /
hU~M:
rten 'brel bcu gnyis thog ma ma rig pa :
yongs dag gang zag bdag med nyid rtogs shing :
srid pa'i 'khor lo'i drwa ba rnam 'joms pa'i :
rten 'brel bcu gnyis mngon par dag gyur pas :
brda rtags gzugs kyi tha ma gdos bcas tshogs :
mi rtag ston pa'i tshul gyis dbang bskur ro :
d+harma a b+hi Shiny+tsa A:
des nyon mongs ma rig pas kun nas bslangs pa'i las kyi 'bras bu lugs 'byung 'khor ba'i bag chags sdig sgrib skal pa ngan pa dang bkra mi shis pa'i dngos po thams cad nye bar zhi nas /
lugs ldog rten 'brel yan lag bcu gnyis kyi yon tan la dbang 'byor zhing rang rgyal gyi theg pa yongs su rdzogs te /
lhag bcas dang lhag med myang 'das kyi go 'phang 'thob pa'i skal pa bzang po can du byas pa yin no //
drug pa byang sems theg pa'i dbang ni /
des yan lag lnga pa rang rgyal theg pa'i dbang bskur ba grub nas /
yan lag drug pa byang sems kyi theg pa'i dbang bskur ba'i slad du /
nam mkha' gang ba'i lha dang lha mo rnams kyis mchod pa'i sprin dang bcas te bum pa'i bdud rtsis khrus gsol zhing /
dkyil 'khor chen po'i byang gi phyogs kyi yan lag gi dkyil 'khor nas byang chub sems dpa' 'phags pa'i tshogs rnams byon te khyed rang rnams kyi spyi bor thim pas rgyud byin gyis brlabs par mos shig
/byang gi bum pa thogs la /
hU~M:
phan bde'i 'byung gnas bkra shis bum pa ru :
byang chub sems kyi chu yi bdud rtsis bkang :
sdug bsngal thams cad rnam par sbyong ba'i phyir :
skal ldan rnams la snying po'i khrus gsol bas :
byang chub sems dpa'i rigs can dag tu gyur :
rgya chen rgyun mi chad pa'i byang chub sems :
rnam par brtan cing rab tu 'phel gyur cig :
A+o~M sarba ta thA ga ta a b+hi She ka te sa ma ya shrI ye hU~M:
zhes bum chu spyi bor blugs shing ngag tu sbyin /
byang chub sems dpa' rnams kyi sku spyi bor gzhag la /
hU~M:
snying rje'i bdag nyid 'phags mchog thugs rje che :
mkhyen brtse'i bdag nyid 'jam dpal ye shes sems :
sdug bsngal kun 'joms bcom ldan rdo rje 'dzin :
sa bcu'i mgon po 'phags mchog mi pham mgon :
gzhan yang sgrib pa rnam sel nam mkha'i snying :
kun tu bzang po sa yi snying po dang :
zla ba'i blo gros byams mgon thugs rje'i gter :
sems dpa'i rgyal po gser 'od dam pa sogs :
byang chub sems dpa' bye ba khrag khrig gi :
thugs bskyed rnam dag smon lam yongs grub pa :
sems can kun la sman mdzad mkhyen brtse nus :
ma lus yongs su rdzogs pa'i dbang thob shog :
A+o~M bo d+hi satwa sarba a b+hi Shiny+tsa hU~M:
phyag mtshan sogs lag tu gtad la /
sdug bsngal gcod mdzad shes rab ral gri dang :
nyon mongs gcong nad 'byin pa'i sman gyi rgyal :
sdug bsngal chu bo che las sgrol ba'i gru :
sems can kun gyi dbugs dbyung chos kyi dung :
byang chub sems kyi rang bzhin kun khyab pa :
rtag tu yon tan mngon sum rdzogs gyur pa'i :
byang chub sems dpa' rnams kyi gang dgongs pa :
sems can kun la de nyid 'byung gyur cig :
A+o~M sarba bo d+hi satwa a b+hi Shiny+tsa hU~M:
slob dpon gyi phyag gdengs te :
'di phan theg dman nyan thos rang don te :
'di ni theg chen gzhan don rlabs chen yin :
smon lam yang dag dge ba'i 'jug pa ste :
byang chub sems dpa'i sdom pa bla na med :
bdag med rnam gnyis rang bzhin rtogs gyur te :
de ring byang chub sems dpa'i rigs can no :
rgyal ba kun gyis sras kyi dam par dgongs :
spro ba skyed cig gzhan phan rgya cher gyis :
bo d+hi satwa A:
des gnyis snang gzung 'dzin gyis kun nas bslangs pa'i las kyi 'bras bu srid pa 'khor ba'i rgya mtshor ltung ba'i bag chags skal pa ngan pa dang bkra mi shis pa'i dngos po thams cad nye bar zhi nas /
shes rab dang snying rje chen pos bden pa gnyis kyi don la dbang 'byor zhing byang chub sems dpa'i theg pa yongs su rdzogs te sku gnyis kyi go 'phang mngon du 'grub pa'i skal pa bzang po can du byas pa yin no //
bdun pa kri ya'i theg pa'i dbang ni /
des yan lag drug pa byang sems theg pa'i dbang bskur ba grub nas /
yan lag bdun pa kri ya'i theg pa'i dbang bskur ba'i slad du /
nam mkha' gang ba'i lha tshogs rnams kyis mchod pa'i sprin dang bcas te bum pa'i bdud rtsis khrus gsol zhing /
dkyil 'khor chen po'i nub kyi phyogs kyi yan lag gi dkyil 'khor nas ston pa rigs gsum 'khor dang bcas pa byon nas khyed rang rnams kyi spyi bor thim pas rgyud byin gyis brlabs par mos shig
/nub kyi bum pa thogs la /
hU~M:
rnam par rgyal ba'i ston pa sangs rgyas nyid :
sa chen 'di ru rnam par bltams pa'i tshe :
kun gyi dang po bkra shis khrus gsol ltar :
shin tu dge ba'i chab kyis khrus bgyi 'o :
A+o~M sarba ta thA ga ta a b+hi She ka te sa ma ya shrI ye hU~M:
zhes bum chu spyi bor blugs shing ngag tu sbyin /
lha rnams kyi sku spyi bor gzhag cing /
hU~M:
ston pa gser mdog mya ngan med pa'i rgyal :
nyon mongs dug rnams sel ba'i rma bya can :
sgrib pa'i dri ma'i tshogs 'joms bsil ba'i tshal :
gdon bgegs ma lus kun 'joms so sor 'brang :
sdug bsngal rnam par 'joms pa lha mo'i mchog :
'jigs pa brgyad rnams zhi mdzad zhi ba ma :
yongs su sdug bsngal sbyong mdzad rig pa'i rgyal :
kun tu bsod nams 'phel mdzad rnam par rgyal :
las kun grub par mdzad pa grub pa mo :
bkra shis lha mo brgyad kyi dbang bskur bas :
shin tu rnam par dge dang bkra shis shing :
rnam par rgyal ba'i dbang mchog thob par shog :
slar yang nub kyi bum pa thogs la /
hU~M:
bkra shis rnam par rgyal ba'i bum pa nas :
nyon mongs dug 'joms pha rol phyin pa'i chu :
bkod pa khyad 'phags dge mtshan du mar bcas :
ye shes chu bo mchog gis khrus bgyi 'o :
A+o~M sarba ta thA ga ta a b+hi She ka te sa ma ya shrI ye hU~M:
zhes khrus bya /
dbu rgyan bcing la /
dam pa tog dkar lha yul nas gshegs te :
de tshe rgyal ba byams pa mgon po la :
rgyal tshab dbang bskur cod pan bcings pa ltar :
rin chen cod pan dam pas dbang bskur ro :
A+o~M rat+na mu ku trAM a b+hi Shiny+tsa mi :
rigs gsum mgon po'i sku thogs la /
hU~M:
snang srid rigs gsum dkyil 'khor mthong ba'i phyir :
sku yi rigs mchog 'jam dpal ye shes sems :
gsung gi rigs mchog 'phags pa spyan ras gzigs :
thugs kyi rigs mchog bcom ldan gsang ba'i bdag :
dug gsum dag nas sku gsum mthong ba dang :
rigs gsum lha tshogs rnams dang dbyer med shog :
A+o~M sarba ta thA ga ta kA ya wA ka tsit+ta a b+hi Shiny+tsa hU~M:
zhes spyi bor bskur /
des bya rgyud rigs gsum gyi dkyil 'khor du chu dang cod pan gyi dbang rjes 'brel dang bcas pa thob /
dka' thub dang gtsang sbra'i kun spyod la gnas pas /
don dam par mtha' bzhi dang bral ba'i dag par rtogs nas /
kun rdzob tu dngos grub gzhan la re zhing rtsol ba'i tshul gyis sgrub pa kri ya'i theg pa yongs su rdzogs pa la dbang 'byor te /
rigs gsum gyi byang chub mngon du 'grub pa'i skal pa bzang po can du byas pa yin no //
brgyad pa u pa ya'i theg pa'i dbang ni /
des yan lag bdun pa kri ya'i theg pa'i dbang bskur ba grub nas /
yan lag brgyad pa u pa ya'i theg pa'i dbang bskur ba'i slad du /
nam mkha' gang ba'i lha tshogs rnams kyis mchod pa'i sprin dang bcas te bum pa'i bdud rtsis khrus byas shing cod pan dang rdor dril gyi dbang byin /
dkyil 'khor chen po'i lho yi phyogs kyi yan lag gi dkyil 'khor nas rgyal ba rigs bzhi'i lha tshogs byon nas khyed rang rnams kyi spyi bor thim pas rgyud byin gyis brlabs par mos shig
/lho yi bum pa thogs la /
hU~M:
rang gsal dag pa'i bum pa ru :
ye shes bzhi yi chu yis bkang :
nyon mongs sbyong phyir khrus bgyis pas :
ye shes rnam bzhi mthong bar shog :
A+o~M sarba ta thA ga ta a b+hi She ka te sa ma ya shrI ye hU~M:
zhes bum chu spyi bor blugs shing ngag tu sbyin /
dbu rgyan cod pan spyi bor dbang bskur la /
hU~M:
rnam par rgyal ba'i sangs rgyas kyi :
rin chen dbang rtags cod pan che :
rgyal ba'i dbang rnams rdzogs pa'i phyir :
dbu rgyan dam pas dbang bskur ro :
rat+na mu ku trAM:
rdo rje dril bu lag tu gtad la /
hU~M:
rnam par dag pa'i ye shes kyi :
thabs kyi rdo rje gzung bar gyis :
stong pa zung 'jug dbyangs ldan pa'i :
shes rab dril bu gzung bar gyis :
badzra d+hA ra karma gaN+De :
rdor dril bzung ba snying gar bsnol du bcug la /
hU~M:
sngags dang phyag rgya bla med pas :
thams cad ye shes chen por sgyur :
thabs dang shes rab zung 'jug pa'i :
sngags dang phyag rgya gzung bar gyis :
zhes dang dbyangs gsal brjod /
rigs bzhi'i sku tsaka spyi bor gzhag la /
hU~M:
chos dbyings ye shes bcom ldan rnam snang mdzad :
sor rtog ye shes bcom ldan snang mtha' yas :
me long ye shes bcom ldan mi bskyod pa :
mnyam nyid ye shes bcom ldan rin chen 'byung :
rgyal ba rigs bzhi'i dbang chen rab bskur bas :
rigs bzhi'i lha yi dngos grub 'grub par shog :
A+o~M sarba ta thA ga ta bai ro tsa na pad+ma d+hA ra ak+Sho b+h+yaHrat+na saM b+ha wa a b+hi Shiny+tsa hU~M:
zhes bskur /
des spyod rgyud rigs bzhi'i dkyil 'khor du chu dang cod pan rdor dril gyi dbang rjes 'brel dang bcas pa thob /
phyi lus ngag gi bya ba dang nang sems kyi ting nge 'dzin cha mnyam par spyod de /
lha dang bdag gnyis spun nam grogs po'i tshul du bltas nas dngos grub sgrub pa u pa ya'i theg pa yongs su rdzogs pa la dbang 'byor te /
rigs bzhi'i byang chub mngon du 'grub pa'i skal pa can du byas pa yin no //
dgu pa yo ga'i theg pa'i dbang ni /
des yan lag brgyad pa u pa ya'i theg pa'i dbang bskur ba grub nas /
yan lag dgu pa yo ga'i theg pa'i dbang bskur ba la /
thog mar khyed rang rnams dkyil 'khor chen po'i shar phyogs kyi yan lag yo ga rdor dbyings kyi dkyil 'khor ma mjal ba'i sgrib g.yogs dang bcas pa mtshon phyir mig dar re 'ching ba zhu /
A+o~M AHhU~M gis mig dar bcing /
lha dang mjal ba'i phyag rten du me tog gsar pa re thogs pa mdzod /
A khaM bI ra hU~M gis gtad /
'di phan nyon mongs bkru ba'i bya ba yin :
da ni ye shes gong du 'phel ba yi :
gsang sngags yo ga'i theg par 'jug pa ste :
rigs lnga'i sdom pa ma lus thub par srungs :
zhes ji skad bsgos pa'i sdom pa ma lus pa gzung zhing mi nyams par bsrung bar bgyid snyam pas 'di'i rjes zlos /
bde bar gshegs pa slob dpon dgongs :
rigs lnga'i sdom pa ma lus pa :
rnal 'byor rgyud du gang gsungs pa :
de dag thams cad bdag gis bsdam :
sa ma ya i dan na ra kan :
de nas dbang gi snod du rung bar bya ba'i phyir khyed rang rnams kyi gzhi lus lha'i sku 'di ltar du gsal thobs mdzod /
slob ma'i lus snang mi dmigs stong par gyur //
stong pa'i ngang las pad zla'i gdan gyi steng //
dus gsum sangs rgyas kun rig rnam snang mdzad :
zhal bzhi phyag gnyis mnyam gzhag 'khor lo 'dzin :
dkar po longs spyod rdzogs sku mtshan dpe rdzogs :
lha mo dbyings phyug ma ni mdun na 'dud :
de ltar gsal ba'i gnas gsum 'bru gsum mtshan //
slob dpon thugs ka'i 'od kyis ye shes pa //
dbyings nas spyan drangs dbyer med thim par gyur //
A+o~M bud+d+ha bai ro tsa na A be sha ya a AH
zhes spos rol bcas dbab /
ye shes pa de nyid brtan par gyur pa'i mos pa mdzod /
tiSh+Tha badzra zhes rdo rje spyi bor rgya gram du gzhag
/sngar byin pa'i me tog de nyid dkyil 'khor gyi lha la 'bul ba'i mos pas tshom bu rigs lngar gsal ba la sngags 'di'i rjes zlos dang bcas 'dor mdzod /
puSh+pe pU dza ho :
zhes me tog 'dor du gzhug
/me tog lhag pa'i lhas bzhes te slar yang dbang rtags su spyi bor bstsal bar mos shig
/puSh+pe gr-ih+Na i maM satwa ma hA bA la :
zhes me tog spyi bor bkod /
ma rig pa'i sgrib g.yogs mig dar dang lhan cig tu bsal bar mos shig
/tsak+Shu pra we sha ya phaT:
ces mig dar bsal /
ye shes dag pa'i spyan gyis yo ga rigs lnga'i dkyil 'khor tshul bzhin du mthong bar mos shig
/de rnams kyis 'jug pa'i rim pa song nas /
dbang bskur ba dngos la /
dbang lha nam mkha' gang bar sad pa rnams kyis bkra shis pa'i rnam pa du ma dang ldan pas /
chos dbyings bum pa mi bskyod pa'i ngo bo bdud rtsi'i rang bzhin can gyis dbang bskur bas zhe sdang rnam dag me long ye shes mngon du gyur par mos mdzod /
shar dkyil gyi yo ga'i rnam bum thogs te /
hU~M:
chos dbyings rnam par dag pa'i bum pa ru :
rdo rje dbyings kyi dkyil 'khor mngon sum bzhengs :
dag pa lha yi bdud rtsi dbab pa yi :
me long ye shes bum pas dbang bskur ro :
A+o~M sarba ta thA ga ta ak+Sho b+h+yaHa b+hi Shiny+tsa hU~M:
zhes dbang bskur zhing bum chu sbyin la spyi bor gtig
/rin 'byung gi ngo bo rgyal ba rigs lnga'i dbu rgyan gyis dbang bskur bas nga rgyal rnam dag mnyam nyid ye shes mngon du gyur par mos shig
/dbu rgyan thogs la /
trA~M:
'di ni rgyal ba thams cad kyis :
dbang bskur cod pan chen po ste :
rgyal ba rigs lngas dbu brgyan pas :
mnyam nyid ye shes rtogs par shog :
A+o~M sarba ta thA ga ta rat+na sam+b+ha wa rat+na mu ku Ta a b+hi Shiny+tsa trA~M:
zhes mgo bor gzhag
/snang mtha'i ngo bo gzhom med rdo rjes dbang bskur bas 'dod chags rnam dag sor rtog ye shes mngon du gyur par mos shig
/rdo rje thogs la /
hrI:
yang dag gzhom med rdo rje che :
ting nge 'dzin dang ye shes kyi :
rdo rje rab tu gsor ba yis :
sor rtog ye shes rtogs par shog :
A+o~M sarba ta thA ga ta pad+ma d+hA ra a b+hi Shiny+tsa hrI:
zhes lag g.yas su gtad /
don grub kyi ngo bo stong nyid chos kyi sgra dbyangs dril bus dbang bskur bas phrag dog rnam dag bya grub ye shes mngon du gyur par mos shig
/dril bu thogs la /
A:
yang dag ye shes sangs rgyas dbyangs :
rgyal ba rnams kyi chos kyi sgra :
dbyangs snyan dril bus dbang bskur bas :
bya grub ye shes rtogs par shog :
A+o~M sarba ta thA ga ta karma a mo g+ha sid+d+hi karma gaN+De a b+hi Shiny+tsa A:
zhes dkrol zhing lag g.yon du gtad /
rnam par snang mdzad kyi ngo bo sangs rgyas rigs gsum gyi mtshan gsol bas gti mug rnam dag chos dbyings ye shes mngon du gyur par mos shig
/ming dbang rdor dril thogs la /
hU~M:
'di ni sangs rgyas kun gyi ming :
sa rnams kun tu grags gyur pa'i :
de bzhin rigs su mtshan gsol bas :
chos dbyings ye shes rtogs par shog :
A+o~M sarba ta thA ga ta bud+d+ha bai ro tsa na rnam par snang mdzad ces bya ba'i de bzhin gshegs pa'o :
zhes spyi bor 'khrol /
de ltar rig pa'i dbang lnga bskur pas /
ma rig pa lnga sbyangs /
phung po lnga gnas gyur /
ye shes lnga yi rtogs pa rgyud la skyes par mos mdzod /
de'i rjes 'brel du sku gsung thugs kyi dbang bskur ba la /
dkyil 'khor chen po'i shar gyi phyogs kyi yan lag gi dkyil 'khor du bzhugs pa'i rnam par snang mdzad rgyal ba rigs lnga'i lha tshogs rnams kyi sku las ye shes kyi sku gnyis pa re 'phros te khyed rang rnams kyi spyi bo nas zhugs te lus la thim par mos shig
/sku tsaka rnams thogs la /
hU~M:
dus gsum sangs rgyas kun rig rnam snang mdzad :
zhal bzhi phyag gnyis mnyam gzhag 'khor lo 'dzin :
dkar po longs spyod rdzogs sku mtshan dpe rdzogs :
lha mo dbyings phyug ma ni mdun na 'dud :
de bzhin gshegs pa mchog gi dbang bskur ro :
A+o~M bud+d+ha bai ro tsa na a b+hi Shiny+tsa A+o~M:
hU~M:
dus gsum sangs rgyas rgyal ba rigs bzhi rnams :
zhag gcig phyag gnyis mnyam gzhag rang rtags 'dzin :
mthing ser dmar ljang longs spyod rdzogs sku'i chas :
bde bar gshegs pa bzhi yi dbang bskur ro :
A+o~M badzra ak+Sho b+h+yaHrat+na sam+b+ha wa pad+ma d+hA ra karma a mo g+ha sid+d+hi a b+hi Shiny+tsa A+o~M:
hU~M:
mtshams la bzhugs pa'i de bzhin gshegs ma bzhi :
zhal gcig phyag gnyis gar bsgyur rang rtags 'dzin :
mthing ser dmar ljang yab la 'dud pa'i tshul :
bde bar gshegs ma bzhi yi dbang bskur ro :
A+o~M sarba ta thA ga ta badzra rat+na pad+ma karma mu dra a b+hi Shiny+tsa A+o~M:
zhes bskur /
gsung bzlas pa'i lung byin cing sngags kyi byang bu mgrin par bzhag pas rgyal ba'i gsung gi byin rlabs ngag la zhugs par mos mdzod /
sngags byang thogs la /
hU~M:
rdo rje rtse mo'i gzungs sngags bla na med :
ngan song rnams 'joms sdig pa'i tshogs 'joms pa :
rgyal ba'i gsang sngags rigs sngags thams cad kyi :
dbang bskur ma lus yongs su rdzogs par shog :

gzungs sngags 'di'i rjes zlos mdzod /
ngan song sbyong ba'i gzungs sngags /
A+o~M shwa d+ha ni shwa d+ha ni sarba pA paM bi shwa d+ha ne shud+d+he bi shud+d+he sarba karma A wa ra Na bi shwa d+ha ne swA hA:
zhes rjes zlos tshar gcig bya zhing /
sngags byang mgrin par gzhag
/thugs kyi dgongs pa ngo sprad pa'i slad du /
me long dwangs pa la gzugs brnyan sna tshogs su shar ba 'dis mtshon te dbyings spros pa dang bral ba'i ngang las rtsal snang 'gags med 'khor 'das kyi rnam pa ji ltar shar yang /
ngo bo chos nyid brjod du med pa'i ngang las mi 'da' ba'i don go bar gyis la 'od gsal rnam par mi rtog pa'i ngang du mnyam par zhog cig
/hU~M:
chos rnams ma lus thams cad ni :
gzung du med la 'dzin pa bral :
me long nang gi gzugs brnyan ltar :
brjod du med pa rtogs par shog :
tsit+ta d+harma d+hA tu a b+hi Shiny+tsa A:
de ltar dbang thob nas gzhan don byed nus pa'i slad du rdo rje slob dpon la 'os pa'i yo byad rnams kyis mnga' gsol bar mos mdzod /
chas rnams gtad la /
hU~M:
dkyil 'khor gtso bo'i go 'phang mnyam pa'i phyir :
khri la mnga' gsol gdugs phub rgyal mtshan phyar :
rgyal ba kun gyi shis pa'i me tog kyang :
de ring 'di la kun gyis 'thor bar shog :
ces rten snying brjod cing me tog 'thor /
des yo ga rigs lnga'i dkyil 'khor du slob ma'i dbang rjes 'brel dang bcas pa dang slob dpon gyi dbang bcas thob /
nang thabs shes kyi lam phyag rgya bzhi dang 'brel ba'i mtshan bcas dang mtshan med kyi rnal 'byor zab mo gtso bor sgrub pa yo ga'i theg pa yongs su rdzogs pa la dbang 'byor /
rigs lnga ye shes lnga'i ngo bo mngon du 'grub pa'i skal pa can du byas pa yin no /

/gnyis pa rtsa ba nang rgyud gsum bsgril gyi dbang la gnyis /
rtsa dbang dngos dang /
mtha' rten gyi dbang ngo //
dang po ni /
'dir dkyil 'khor la yol ba gtang /
de rnams kyis yan lag theg pa dgu bsgril gyi dbang rnams legs par grub /
da ni rtsa ba mngon rdzogs rgyal po'i dkyil 'khor du nang rgyud gsum bsgril gyi dbang bskur ba la /
thog mar phyi 'jug gi slad du khyed rang rnams dkyil 'khor khang pa'i phyi rol gyi sgo drung du 'khod par mos te sgo srung khro bo rnams la sgo dbye bar gsol ba 'debs pa 'di'i rjes zlos mdzod /
ho :
ye gsang thabs kyi sgo ba rnams :
rig pa'i ye shes mthong 'dod pas :
bdag cag skal ldan pho mo rnams :
thar pa'i grong du gtong bar gsol :
lan gsum /
de'i lan du sgo srung khro bos 'di skad bsgos par mos shig
/hU~M:
rig pa'i ye shes mthong 'dod na :
bla ma dpal chen mkha' 'gro ma'i :
bka' bzhin dam tshig thub pa dang :
sdom pa la ni gnas par gyis :
zhes gsungs shing pho brang chen po'i sgo shag gis phyes te nang du btang ba'i mos pa mdzod /
'dir khrus dang bgegs bsal ba 'byung yang dbang gong ma rnams dang sbrel tshe sngar song bas 'thus /
bla ma dpal chen mngon rdzogs rgyal po'i ngo bor bzhugs pa la rtsa ba'i dbang bskur zab mo zhu ba'i don du maN+Dal 'bul ba mdzod /
ces maN+Dal phul /
thog mar khyed rang rnams dpal chen khrag 'thung mngon rdzogs rgyal po'i dkyil 'khor chen po ma mjal ba'i sgrib g.yogs dang bcas par mtshon phyir mig dar re 'ching ba zhu /
A+o~M AHhU~M gis mig dar bcing /
lha dang mjal ba'i phyag rten du me tog gsar pa re thogs pa mdzod /
A khaM bI ra hU~M gis gtad /
thal mo me tog dang bcas pas thar pa chen po'i grong khyer du gzhug par gsol ba 'debs pa 'di'i rjes zlos mdzod /
ho :
he ru kaHdang gnyis med pa'i :
rdo rje slob dpon dgongs su gsol :
khrag 'thung chen po'i grong khyer du :
bdag cag mgon pos gzhug par 'tshal :
lan gsum /
de ltar gsol ba btab pa la slob dpon gyis dam tshig gi bslab bya bsnyad cing spro ba bskyed pa'i sgo nas lan sbyin pa 'di la gsan pas khyab ste /
de ltar yin na he ru ka'i :
grong khyer chen por gzhug par bya :
bla med rgyud las gang gsungs pa'i :
dam tshig thams cad thub par gyis :
gsang sngags lam mchog rnyed pa ni :
bskal pa brgya lam res 'ga' tsam :
u dum wA ra'i me tog 'dra :
des na dga' zhing spro bar gyis :
zhes gdams /
rdo rje theg pa spyi dang khyad par lhag pas bsdus pa'i dam tshig mtha' dag tshul bzhin du bsrung snyam pas 'di'i rjes zlos /
bde bar gshegs pa he ru ka'i :
bdag nyid bla ma dgongs su gsol :
sku gsung thugs kyi dam tshig dang :
mi spang lnga dang dang len lnga :
shes bya lnga dang bsgrub bya lnga :
spyad par bya ba'i dam tshig lnga :
ma lus bdag gis gzung bar bgyi :
srog gi phyir yang mi gtong ngo :
lan gsum /
'di ltar khas blangs pa'i dam tshig gi gnas rnams las nam yang 'dar rung ba ma yin pas khe nyen gyi gnad la bkar nas dam la gzhag par bya ba lags te /
rdo rje spyi bor bzhag la /
ho :
bdag ni he ru kaHdpal te :
nga la brnyas par mi rung ngo :
tshul 'di las ni 'das pa na :
dkyil 'khor gtso bor 'gal bar 'gyur :
A+o~M badzra sa ma ya hU~M:
rdo rje snying gar bzhag la /
he ru kaHdpal bdag gis ni :
bsgo ba'i bka' la nyan par gyis :
gal te bka' las 'das pa na :
gsang sngags 'bras bu thob 'dod min :
badzra sa ma ya tiSh+Tha :
dam chu bdud rtsi sbyin la /
'di ni dam tshig rdo rje'i chu :
dam bsrungs ye shes sems dpa' ste :
'das na yak+sha nag por 'gyur :
snying khrag 'thung zhing dmyal bar ltung :
de bas dam tshig thub par gyis :
badzra sa ma ya rak+sha si hU~M:
rdo rje gdengs la /
he ru kaHdpal tshul 'di ni :
gsang bas byin rlabs bla na med :
tshul 'di smras shing bdag brnyas na :
dam tshig las ni 'gal bar 'gyur :
de bas snying nas bro bor cig :
khyed rang rnams kyi lag gnyis rdo rje rtse gcig gi phyag rgya snying gar bzung la gsang ba'i dam tshig gnyan po las nam yang mi 'da' 'o snyam pas rdo rje'i bro bor ba 'di'i rjes zlos /
A+o~M badzra sa ma ya i dan na ra kan :
zhes bro bor /
de nas dbang gi gzhi 'god pa ye shes pa dbab pa'i slad du khyed rang rnams lus gnad skyil krung drang por srongs /
ngag gnad srog rtsol kha sbyor du chings /
sems kyi gnad gzhan du ma yengs par dmigs pa 'di bzhin du mdzod /
snang srid chos 'byung chen por bsam :
dbus su slob ma mngon rdzogs rgyal :
he ru kaHdpal zhal gcig pa :
smug nag phyag gnyis gri thod 'dzin :
zhabs gnyis skyil krung yum dang 'khril :
bam ro pad nyir gnas pa yi :
snying gar chos 'byung dmar po'i nang :
a shad dmar po 'od 'bar sgoms :
slob dpon he ru kaHdpal gyi :
thugs srog hU~M gi 'od zer gyis //
dbyings nas ye shes sems dpa'i tshogs //
dpag med char chen babs pa bzhin //
spyan drangs slob bu'i sgo gsum dang /
khyad par snying ga'i a shad la //
sib sib thim pas bde drod g.yos //
ye shes gzi byin 'bar bar sgoms //
zhes dmigs pa phog la 'beb pa'i rdzas dud rol mo'i sgra dang sbyar te /
dz+nyA na A be sha ya a A a haM:
ha ha ha hU~M hU~M hU~M:
A ral+li e h+ye hi a haM:
badzra sa ma ya dzaHa haM:
zhes mang du brjod pas dbab la phebs rtags byung ba na /
de ltar byin dbab pa'i ye shes pa de nyid byang chub ma 'thob kyi bar du brtan par byas pa'i mos pa mdzod /
tiSh+Tha badzra /
zhes rdo rje spyi bor rgya gram du gzhag
/me tog 'dor ba'i ra ba bkod la /
ho :
bde gshegs rgyal ba'i pho brang 'dir :
ye shes lha tshogs dngos su bzhugs :
'brel pa gang yod brtag pa'i phyir :
rig pa'i me tog lha la phul :
khyed rang rnams la sngar byin pa'i me tog de nyid dkyil 'khor gyi lha la 'bul ba'i mos pas tshig 'di'i rjes zlos dang bcas tshom bu'i dkyil 'khor du 'dor ba zhu /
ho :
bskal pa sngon nas 'brel pa yi :
ye shes rig pa'i lha mchog la :
rang rig lha dang ngo 'phrod phyir :
kha dog lnga ldan me tog 'bul :
thugs kyis dgyes par bzhes su gsol :
badzra puSh+pe pra tIts+tsha ho :
zhes 'dor du gzhug la /
dbus su babs na bud+d+ha he ru kaHdpal /
de bzhin du phyogs bzhir badzra sogs rigs bzhi /
mtshams bzhir gu h+ya sogs gsang mtshan so sor 'dogs pa'am /
spyi khyab tsam du /
de ltar phul pa'i me tog de nyid dbus dang phyogs mtshams gang du phog kyang 'dra ste /
tshom bu'i dkyil 'khor ji ltar snang ba thams cad gtso bo'i thugs ye shes kyi rang rtsal kho na las gzhan du ma dmigs pa'i phyir khyed rang rnams kyi me tog gtso bo la phog pa yin pas gsang ba'i mtshan yang bud+d+ha he ru kaHzhes bya bar zungs shig
/lha dang mi 'bral zhing rang rgyud byin gyis rlob pa'i brdar me tog de nyid slar yang dbang rtags cod pan gyi tshul du spyi bor bcings par mos shig
/ho :
ye shes lha tshogs thams cad la :
rig pa'i me tog phul pa yi :
byin rlabs bsam mi khyab pa de :
rang rig lha dang ngo 'phrod de :
sku gsung thugs kyi dngos grub thob :
dpal chen po dang dbyer med shog :
puSh+pe gr-ih+Na i maM satwa ma hA bA la :
zhes me tog spyi bor gzhag
/de nas mig dbye bar gsol ba 'debs pa 'di'i rjes zlos /
ho :
bde bar gshegs pa mig mkhan rgyal :
he ru kaHdpal mthong bya'i phyir :
bskal pa sngon nas bsgribs pa yi :
ma rig ling tog bsal du gsol :
gser thur thogs la /
ye shes rig pa'i thur mas lhan skyes ma rig pa'i sgrib g.yogs mig dar dang lhan cig bsal bar mos shig
/ho :
deng khyod he ru kaHdpal gyis :
ye shes mchog gi mig dbye mdzad :
rab rib bde bar gshegs pas bsal :
ye shes mchog ni mthong bar 'gyur :
badzra dz+nyA na tsak+Shu pra be sha ya phaT:
ces mig dar dang yol ba bsal la /
rdo rje'am phyag shing gis mtshon te /
ho :
ltos shig ltos shig rigs kyi bu :
mthong na ye shes myur du rtogs :
'di na he ru kaHdpal gyi :
grong khyer bla na med pa bzhugs :
skad cig mthong ba tsam gyis ni :
bskal pa du ma'i sgrib pa sbyong :
de ltar dri med ye shes kyi mig thob pa la brten nas dpal chen mngon rdzogs rgyal po'i dkyil 'khor rten dang brten par bcas pa mngon sum du mjal bar mos la dad pa dang spro ba rgya chen po bskyed mdzod /
de'ang ting 'dzin gyi dkyil 'khor mtshon byed dpe'i dkyil 'khor 'di dang dbyer med cing /
mtshon bya don gyi dkyil 'khor gnyug ma mi shigs pa'i thig le sku dang ye shes kyi 'khor lo ye nas rang chas lhun grub tu bzhugs pa nyid ngo shes par gyis shig
/de rnams kyis dkyil 'khor du 'jug pa'i chos rnams grub pa lags /
zhugs pa'i dkyil 'khor der dbang bskur ba dngos gzhi zhu ba'i slad du maN+Dal phul /
gsol ba 'debs pa 'di'i rjes zlos /
hU~M:
dpal chen mngon rdzogs dkyil 'khor 'dir :
zhugs kyang smin par mdzad du gsol :
smin cing grol ba mthar phyin cing :
mi gnas klong du skyel bar mdzod :
lan gsum /
dbang dngos la phyi phan pa'i dbang /
nang nus pa'i dbang /
gsang ba zab mo'i dbang rnams su yod pa las /
dang po phyi phan pa'i dbang gi slad du /
thog mar ma rig pa lnga ye shes lngar dag pa'i ched du rig pa'i dbang lnga bskur ba la /
nam mkha' gang bar sad pa'i dbang lha rnams kyis bkra shis pa'i rnams pa du ma dang bcas te /
bum pa rang byung gi gzhal med khang chen por bum bcud he ru kaHdpal zhu ba'i rang bzhin can gyi bdud rtsi'i chu rgyun gyis mngon par dbang bskur bar mos shig
/rnam bum thogs la /
hU~M:
rang byung ye shes bum pa ru :
he ru kaHdpal lha tshogs bzhugs :
thabs shes gnyis med zhu ba'i chus :
skal ldan bu la dbang bskur ro :
A+o~M shrI he ru kaHka lA sha a b+hi Shiny+tsa hU~M:
zhes spyi bor bzhag cing bum chu sbyin /
dpal rigs lnga he ru ka'i rang bzhin can gyi rin po che'i dbu rgyan dar dpyang dang ldan pa spyi bor bcings te dbang bskur bar mos shig
/dbu rgyan thogs la /
hU~M:
he ru kaHdpal dbang gi rtags :
khrag 'thung lnga yi cod pan dang :
thabs dang shes rab dbyer med pa'i :
dar 'phyang dbang bskur sbyin par bya :
A+o~M shrI he ru kaHrat+na mu ku Ta a b+hi Shiny+tsa trA~M:
zhes mgo bor gzhag
/thabs bde ba chen po'i rang bzhin can gyi rdo rje phyag g.yas su gtad de dbang bskur bar mos shig
/rdo rje thogs la /
hU~M:
ye shes lnga las rang byung ba :
thabs kyi rang bzhin rdo rje che /
sangs rgyas kun gyi gsang gsum las :
byung ba'i rdo rjes dbang bskur ro :
A+o~M shrI he ru kaHbadzra a b+hi Shiny+tsa hrI:
zhes lag g.yas su gtad pa gsor zhing snying gar gzung du bcug
/shes rab stong pa nyid kyi rang bzhin dril bu phyag g.yon du gtad de dbang bskur bar mos shig
/dril bu thogs la /
hU~M:
sangs rgyas kun gyi dbyangs ldan pa'i :
shes rab rang bzhin dril bu che :
sangs rgyas kun gyi ye shes las :
byung ba'i dril bus dbang bskur ro :
A+o~M shrI he ru kaHgaN+De a b+hi Shiny+tsa A:
zhes lag g.yon du gtad pa dkrol zhing dkur brten du bcug
/nam mkha' gang ba'i de bzhin gshegs pa rnams dang slob dpon lhan cig pas rdo rje'i ming gi dbang bskur bar mos shig
/rdor dril bsnol ma thogs la /
hU~M:
bde bar gshegs pa thams cad kyis :
sems dpar ming ni btags pa bzhin :
rgyal ba'i ming ni bla na med :
sa gsum grags par dbang bskur ro :
A+o~M shrI he ru kaHkye dpal bud+d+ha he ru kaHzhes bya ba'i khro bo'i rgyal po 'o //
zhes dril bu smin mtshams su dkrol /
de rnams kyis thun mong rig pa'i dbang lnga thob /
nyon mongs pa lnga dag
/ye shes lnga rgyud la skyes /
khrag 'thung rigs lnga'i go 'phang 'grub pa'i skal pa rgyud la bzhag pa yin no //
de nas nang nus pa 'jug pa'i dbang la sku gsung thugs kyi rjes su gnang ba las /
thog mar sku'i rjes gnang gi slad du /
dkyil 'khor pa'i ye shes phyag rgya'i sku las sku gnyis pa re 'phros /
khyed rang mngon rdzogs he ru kar gsal ba'i spyi bo nas zhugs te lus la thim par mos shig
/sku tsaka rnams rim par thogs la /
hU~M:
chos sku skye med longs spyod rdzogs :
dbus kyi he ru kaHdpal te :
mngon rdzogs rgyal po he ru ka :
yab yum 'khor bcas dbang rdzogs shog :
A+o~M shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
shar gyi he ru kaHdpal te :
bcom ldan badzra he ru ka :
yab yum 'khor bcas dbang rdzogs shog :
A+o~M badzra shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
lho yi he ru kaHdpal te :
bcom ldan rat+na he ru ka :
yab yum 'khor bcas dbang rdzogs shog :
A+o~M rat+na shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
nub kyi he ru kaHdpal te :
bcom ldan pad+ma he ru ka :
yab yum 'khor bcas dbang rdzogs shog :
A+o~M pad+ma shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
byang gi he ru kaHdpal te :
bcom ldan karma he ru ka :
yab yum 'khor bcas dbang rdzogs shog :
A+o~M karma shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
shar lho'i he ru kaHdpal te :
bcom ldan gu h+ya he ru ka :
yab yum 'khor bcas dbang rdzogs shog :
A+o~M gu h+ya shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
lho nub he ru kaHdpal te :
bcom ldan sa nu he ru ka :
yab yum 'khor bcas dbang rdzogs shog :
A+o~M sa nu shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
nub byang he ru kaHdpal te :
bcom ldan yak+sha he ru ka :
yab yum 'khor bcas dbang rdzogs shog :
A+o~M yak+sha shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
byang shar he ru kaHdpal te :
bcom ldan rak+sha he ru ka :
yab yum 'khor bcas dbang rdzogs shog :
A+o~M rak+sha shrI he ru kaHkA ya a b+hi Shiny+tsa A+o~M:
zhes spyi bor bskur /
de nas gsung gi rjes su gnang ba'i slad du /
khyed rang rnams dpal chen por gsal ba'i snying gar nyi ma'i steng du rdo rje rtse dgu pa'i lte bar hU~M mthing nag gi mthar sngags kyi phreng bas bskor ba /
slob dpon dpal chen po'i thugs ka'i sngags phreng las sngags phreng gnyis pa byung /
zhal nas thon te khyed rang gi zhal du zhugs /
thugs ka'i sngags phreng la thim pas brtan g.yo'i sgra skad thams cad grags stong gzhom med sngags kyi rol par grags par mos la sngags 'di'i rjes zlos /
A+o~M badzra kro d+ha sogs bskyed pa'i byang bu ltar snying po dang yang snying bcas rjes zlos lan gsum re bya /
de nas thugs kyi rjes su gnang ba'i slad du sems dus gsum gyi spros pa chod la rang babs gnyug ma'i gshis lugs 'od gsal rnam par mi rtog pa'i ngang du mnyam par 'jog mdzod /
ces dar cig mnyam par gzhag
/de ltar mnyam par bzhag pas gdod nas rnam par dag pa chos nyid rang byung gi ye shes dpal chen he ru ka'i thugs kyi gsang ba rig stong rjen pa'i ngo bo ye nas rang dang lhan cig skyes pa'i gnas lugs nyid mngon du gyur pa'i nges shes bskyed mdzod /
de rnams kyi rjes 'brel du khams gsum chos kyi rgyal por mnga' gsol zhing lung bstan pa'i sgo nas dbugs dbyung ba'i phyir /
khyed rang rnams seng ges btegs pa'i rin po che'i khri la gnas pa'i steng du gdugs dkar po gser gyi yu ba can phub cing /
rkang 'og tu 'khor lo /
lag tu rdor dril dung dang glegs bam phyag shing rnams gtad nas rdo rje slob dpon gyi dbang gi byed las gzhan don 'chad phrin gyi gnang ba bstsal bar mos shig
/yo byad rnams gtad la /
hU~M:
rang byung lhun grub dgongs pa mngon gyur pa'i :
rdo rje slob dpon bdag po'i dbang thams cad :
deng 'dir rdo rje slob dpon 'dir rdzogs nas :
rgyal ba rnams kyis shis pa brjod gyur cig :
ces dang /
rten 'brel snying po bzlas pa'i me tog mthor /
slob dpon gyi lag g.yon pas chos gos kyi grwa ri dwags kyi rna ba ltar gzung /
g.yas skyabs sbyin dang bcas bzhengs te /
slob dpon de bzhin gshegs pa sprul pa'i sku'i cha byad can du bzhengs te khyed rang rnams byang chub mchog tu lung bstan par mos shig
/'dir ni khyed la ngas lung bstan :
mngon rdzogs rgyal po zhes bya ba :
srid pa kun las rnam grol ba'i :
de bzhin gshegs pa nyid yin no :
A+o~M sarba ta thA ga ta swa b+hA wa b+hur+b+hu wa swa :
'di ltar ngas lung bstan pa'i dbyangs ni sa 'og sa steng sa bla rnams su grags shing phyogs bcu'i de bzhin gshegs pa rnams kyis kyang mgrin gcig tu lung ston pa dang dbugs dbyung bar 'gyur ba yin no //
'di nyid gzhung du /
slob ma khrir bkod gdugs phub la :
mnga' gsol shis brjod ci rigs bya :
lung bstan bdag po'i dbang rdzogs bsgom :
zhes pa tsam las bskur tshig ma byung bas phyi skor zhi ba rdor dbyings dang rigs mthun las kha bskang ba'o //
de ltar phyi mtshan ma'i dkyil 'khor du bum pa'i dbang rjes 'brel dang bcas pa thob /
lus rtsa'i sgrib pa dag
/snang stong bskyed pa'i rim pa ma hA yo ga sgom pa la dbang /
'bras bu sku rdo rje sprul pa'i sku 'grub pa'i nus pa rgyud la bzhag pa yin no //
de nas gsang ba zab mo'i dbang gsum bskur ba la /
thog mar gsang ba'i dbang gi slad du /
slob dpon dpal chen he ru kaHyab yum bde chen dgyes par rol pa'i byang sems dkar dmar gyi rgyun thod pa'i bdud rtsi dang ro gcig pa de nyid khyed rang rnams kyi lce thog tu bzhag par mos shig
/thod pa'i bdud rtsi thogs la /
hU~M:
he ru kaHdpal mngon rdzogs rgyal :
yum mchog tsaN+Da lI dang sbyor :
rgyal ba'i zag med byang sems bsdus :
bde stong zung 'jug rtogs phyir sbyin :
bo d+hi tsit+ta a b+hi Shiny+tsa A:
zhes bdud rtsi sbyin pa myang du gcug
/zhes bdud rtsi myangs pas rtsa khams thams cad bdud rtsis gang ste bde ba'i ye shes rgyud la skyes par mos shig
/des slob dpon lus kyi dkyil 'khor du gsang ba'i dbang thob /
ngag rlung gi sgrib pa dag
/gsal stong bdag byin rlabs kyi rim pa sgom pa la dbang /
'bras bu gsung rdo rje longs spyod rdzogs sku 'grub pa'i nus pa rgyud la bzhag pa yin no //
shes rab ye shes kyi dbang gi slad du /
pad+ma can gyi shes rab ma gnam zhal dbyings phyug ma'i ngo bor spros pa'i lag g.yon nas bzung ste khyed rang rnams kyi lag g.yas par gtad de thar pa brten par bskul bar mos shig
/rig ma'i tsakli thogs la /
hU~M:
'di ni bde chen gsang ba'i lam :
'du shes gsum gyis rtag tu bsten :
bde chen ye shes rtogs par byed :
'di spang sangs rgyas thob 'dod min :
rgyal ba kun gyi gsang lam mchog :
de ring khyod la bstan par bya :
bu yis bde bar rtag tu rol :
ma hA su kha b+hany+dza mok+Sha :
zhes lag g.yas su gtad /
de ltar 'du shes gsum ldan gyi sgo nas snyoms par zhugs pas rjes chags bde chen gyi ye shes ches cher 'bar zhing byang sems dbab ldog gi sbyor bas lhan skyes dga' ba'i ye shes rgyud la brtan par mos shig
/des phyag rgya b+ha ga'i dkyil 'khor du shes rab ye shes kyi dbang thob /
yid thig le'i sgrib pa dag
/bde stong pho nya'i lam a nu yo ga sgom pa la dbang /
'bras bu thugs rdo rje chos kyi sku 'grub pa'i nus pa rgyud la bzhag pa yin no //
dbang bzhi pa rig pa rtsal gyi dbang gi slad du /
gzhi chos nyid skye ba med pa'i dbyings las rtsal snang 'gag med sna tshogs su 'char ba rdo rje sems dpa'i me long gi brda 'dis mtshon par bya ba yin te /
shel rdo thogs la /
hU~M:
sems ni rang bzhin 'od gsal ba :
de nyid mi rtog skye ba med :
gsal stong 'gag med bde ba che :
thams cad dbyer med mi phyed pa 'o :
yang dag don la gnas par gyis :
d+harma d+hA tu a a a :
'di ltar snang ba thams cad snang dus nyid nas ma grub cing gdod nas shin tu rnam par dag pa'i dbyings stong pa chen po dang rig pa'i rtsal sna tshogs su shar ba /
man shel la yul rkyen gyis kha dog sna tshogs su snang yang stong pa dang ro gcig pa ltar /
dbyings rig gnyis su med pa'i don ngo shes par gyis la mnyam par 'jog 'tshal /
des yang gsang rdzogs pa chen po'i dkyil 'khor du dbang bzhi pa tshig dbang rin po che thob /
ye shes kyi dri ma dag
/rig stong zung 'jug rdzogs pa chen po'i lam a ti yo ga sgom pa la dbang /
'bras bu ye shes rdo rje ngo bo nyid sku 'grub pa'i nus pa rgyud la bzhag pa yin no /

/gnyis pa mtha' rten gyi dbang la /
sgrub rdzas kyi dbang dang /
tshe'i dbang gnyis las /
dang po ni /
de rnams kyis dngos gzhi'i dbang bskur ba grub nas /
mtha' rten sgrub rdzas kyi dbang bskur ba'i slad du /
grol ba bzhi ldan dam rdzas ra sa yA na /
ye shes klong dgu mtshon pa'i zhun chen gyi mar me /
gdug pa can tshar gcod pa khram shing dang 'khor lo /
'khor 'das dbang du sdud pa rta mgo'i phya rgya /
log rtog bdud dgra thal bar 'byin pa'i phur bu /
snod bcud yongs rdzogs srid pa mdos kyi phyag rgya /
bkra shis tshe g.yang rigs rgyud bsod nams spel ba mtha' rdzogs zhal zas longs spyod kyi dbang rnam rim par bskur bar mos shig
/sman gyi pho brang thogs la /
hU~M:
bde chen ye shes bdud rtsi ni :
he ru kaHdpal yab yum rnams :
gnyis med sbyor ba'i dam tshig rdzas :
ra sa yA nas dbang bskur ro :
pany+tsa a mr-ita a b+hi Shiny+tsa hU~M:
zhes bdud rtsi myang du gzhug
/mar me gling dgu thogs la /
hU~M:
dbyings su mtshon pa'i kong bu ru :
ye shes klong dgu'i zhun chen bltams :
he ru kaHdgu'i me 'bar ba :
snang gsal mar mes dbang bskur ro :
badzra A lo ke a b+hi Shiny+tsa hU~M:
khram shing dang 'khor lo thogs la /
hU~M:
bdud 'dul mthu chen dmigs bya ngan :
gsad pa'i khram du 'debs pa dang :
tshad med stong srog 'khor lo yis :
gdug pa'i tshogs 'joms dbang bskur ro :
thum ril tsakra warti a b+hi Shiny+tsa hU~M:
dbang sdud rta mgo thogs la /
hU~M:
rngam pa hi hi'i sgra chen gyis :
snang srid dus gcig dbang bsdus nas :
ye shes 'jig rten las la tshud :
mchog thun 'grub pa'i dbang thob shog :
ha ya grI wa a b+hi Shiny+tsa hU~M:
phur bu thogs la /
hU~M:
bdud 'dul mthu chen kI la ya :
'joms byed chen po'i dbang bskur bas :
gsal ba gsum ldan srog gsum gsal :
log rtog bsgral ba'i dbang thob shog :
A+o~M badzra kI li kI la ya a b+hi Shiny+tsa hU~M:
mdos gtor thogs la /
hU~M:
snang srid g.yo 'khrugs bzlog pa'i phyir :
sna srid mdos kyi ri rab la :
don gnyis bcud kyis brgyan byas te :
yongs rdzogs mdos kyi dbang bskur ro :
A+o~M sarba ba liM ta b+h+yo b+h+yo zlog zlog zlog :
a b+hi Shiny+tsa hU~M:
zhal zas bza' btung thogs la /
hU~M:
bkra shis tshe ni tshe yi lung :
thabs shes rdzas mchog bde ba'i lung :
dza gad sman mchog gal gyi lung :
mAM sa rdzas mchog nus pa bskyed :
'bras bu rigs byed rigs rgyud lung :
zla rgyas zla phrom bkra shis zas :
mtha' rdzogs dga' ston dbang bskur ro :
ga Na tsakra mang+ga laM A yuHsid+d+hi b+h+rU~M:
zhes bskur ro //

!
gnyis pa tshe'i dbang ni /
de nas mtha' rgyas 'chi med tshe'i dbang bskur ba zhu ba'i don du gsol ba 'debs pa 'di'i rjes zlos /
ho :
bdud rtsi sman gyi lha tshogs rnams :
bkra shis brtan pa tshe yi lung :
mi 'gyur mi shigs dngos grub che :
da lta nyid du bstsal du gsol :
lan gsum /
slob dpon mdun bskyed dang bcas pa'i thugs ka nas tshe 'gugs kyi lha mo mgyogs ma'i tshogs nyi zer gyi rdul ltar spros pas /
khyed rang rnams kyi bla tshe yar pa 'thor pa nyams chag tu gyur pa rnams dang phyogs bcu brtan g.yo'i tshe bcud ma lus pa bsdus nas khyed rang rnams dang mdun gyi tshe rdzas la thim par mos shig
/mda' dar g.yab la /
hU~M:
bdud rtsi'i gang rgya sman gyi lung :
rat+na pad+ma tshe yi lung :
badzra pad+ma pho nyar spro :
'jig rten gsum po thams cad kyi :
tshe dang sman gyi bcud sdus la :
gnas 'dir da lta nyid du khug :
mgyogs ma bzhi dang mkha' 'gro bzhi :
srog bdag bzhi dang shugs 'gro bzhi :
srid gsum tshe yi bdag mo rnams :
tshe dang sman gyi bcud 'dir sdus :
bkra shis bum pa'i nang du skyil :
skal ldan rnams la bstsal du gsol :
A+o~M a mA ra Ni dzi ban+ti ye gu ru a pa ri mi ta A yur+dz+nyA na puN+ye puN+ye ma hA puN+ye b+h+rU~M b+h+rU~M b+h+rU~M:
bum pa'i nang du tshe bcud rnams :
ngo bo ye shes bdud rtsi la :
rnam pa mngon rdzogs rgyal po dmar :
zhal gcig phyag gnyis yum dang 'khril :
gnyis ka'i phyag gnyis tshe bum 'dzin :
de nyid rdo rjes kha bkab bsam :
spyi bor rdor sems tshe dpag med :
thugs kar rtsa ba'i tshe lha bsgom :
'khor du lha mo bcu drug bsam :
sku las bdud rtsi cher babs pas :
spyi bo'i gtsug nas snying dbus zhugs :
lus gang dus min 'chi ba sbyangs :
tshe yi rig 'dzin thob par gyur :
bum pa thogs la /
hU~M:
bkra shis bum pa tshe yi lung :
dngos grub rgya mtsho'i srog dang ldan :
nam mkha' gang ba tshe yi mchog :
ye shes snang ba lam me ba :
bde ba chen po bdud rtsi'i lung :
da lta nyid du bstsal du gsol :
dus min 'chi ba sbyong ba dang :
lo brgya thub pa'i tshe thob shog :
A+o~M A yur+dz+nyA na tshe b+h+rU~M:
a b+hi Shiny+tsa hU~M:
zhes bum pa spyi bor bzhag cing bum chu sbyin /
'chi med tshe yi bdud rtsi dang brtan g.yo'i dwangs bcud 'dus pa'i ril bu gsol bas 'chi med rtag pa dam pa'i dngos grub la dbang 'byor bar mos shig
/tshe ril chang sbyin la /
hU~M:
tshe yi dngos grub rgyud gsum po :
rtsa srog tsit+ta'i thig ler bstim :
mi phyed sku gsung thugs rdo rje'i :
dbang dang byin rlabs dngos grub stsol :
kA ya wA ka tsit+ta A yur+dz+nyA na sid+d+hi hU~M b+h+rU~M:
zhes tshe sngags bzla /
tshe bcud dwangs ma thams cad snying ga'i nyi zla gwa'u'i nang gi tshe rten la thim pas 'chi med rtag pa dam pa'i sku thob par mos shig
/tshe mda' spyi bor rgya gram du bzhag la /
hU~M:
tshe bcud snying dbus rten la thim :
rig 'dzin tshe yi dngos grub thob :
ye shes rdo rje'i phyag rgya yis :
rtag pa dam par rgyas gdab bo :
dz+nyA na badzra rak+Sha rak+Sha hU~M:
zhes rgyas gdab /
tshe dbang 'di nyid sde gsum dbang bskur yongs rdzogs grub pa'i rjes kyi mtha' dger mdzad pa'i phyag bzhes ltar byed par spro na skabs 'dir tshe rdzas bsham bsgrub dor te /
rjes su mngon rdzogs dkyil 'khor la tshe rdzas rkyang pa bsham bsgrub bya ba dang /
tshe dbang skabs lo rgyus mdor bsdus kyi mtshams sbyar la maN+Dal phul mthar gsol gdab man gong smros ltar bgyis pas 'grub bo //
de ltar dbang rnams yongs su rdzogs par thob pa la /
slob dpon dang dkyil 'khor pa'i lha tshogs rnams kyis shis pa brjod pa'i dbyangs snyan sgrog cing me tog gi char sil mar bsnyil bas dbang don gyi ye shes brtan par byas pa'i mos pa mdzod /
ces brda sbyar la shis brjod ji ltar 'os pa bya /
de ltar na ji skad du gzhung las /
rtsa ba dgu bsgril 'di nyid ni :
bdag po'i dbang phan ma hA dang :
gsang dbang sher dbang a nu ste :
rig rtsal a ti rdzogs pa che :
spyir ni theg rim dbang bskur ba :
theg pa dngos kyi 'jug sgo yin :
sngon 'gro theg rim gtan 'bebs te :
lung mdo a nu'i khyad par gyi :
bye brag 'di ni bsdus don yin :
rgyas par dpe rgyud phyogs su ltos :
zhes gsungs pa ltar nang skor klong sde a nu mdo lung chen po dang bsdebs par mdzad pa mngon rdzogs he ru ka'i dkyil 'khor du /
'jug sgo theg pa rim 'jug dbang gis thog drangs te rtsa ba dang yan lag gi dbang rnams yongs su rdzogs pa dbang gi gter mdzod chen po mtha' rgyas su legs par grub pa lags pas /
dbang dus su zhal gyis bzhes pa'i dam tshig mtha' dag tshul bzhin du bsrung bar bgyi'o snyam pas 'di'i rjes zlos /
gtso bos ji ltar sogs dam tshig khas blang dang /
gtar rag man+Dal /
lus longs spyod 'bul ba /
dge bsngo bcas grub nas slob ma rnams rang gnas su gtang ngo //

//slob dpon gyis tshogs la rol zhing lhag ma bsngo /
gtor skyong dang /
dkyil 'khor gyi rjes chog rnams khro bo'i byang bu khrigs bsdebs ltar byas pas grub bo //
mkha' khyab ye shes phyag rgya yis //
cir snang bde chen rdo rjer sdom //
dkyil 'khor gcig nyid la zhugs pas //
theg kun dbang rdzogs ngo mtshar rmad //
nang skor klong sde'i yi dam khro bo mngon rdzogs rgyal po'i yan lag dang rtsa dbang gi le'u tshan no ///
/

@#//
swasti /
chos rnams ma lus 'byung ba'i gnas //
chos nyid bzang mo'i mkha' klong cher //
ro mnyam rtogs pas 'dir btud nas /
khrid tshul byin rlabs sgo 'phar dbye //
rdzogs pa chen po sde gsum las nang skor klong sde'i khrid kyi byin rlabs zab mo bsgrub pa la /
sbyor ba ni /
phyi nang gsang ba'i mchod tshogs rnams tshogs par bya /
og 'khar /
sgom thag
/dmigs shing bcas gsum tsam las spros med kyi byin rlabs yin pas gzhan dbang rdzas dang /
dbang sgrub logs su mi dgos shing /
slob dpon lta dgongs dang ldan pas kun bzang don gyi phrin las ni /
a :
chos rnams ye nas sangs rgyas rang bzhin la :
bskyed pa'i rim pa dmigs su ma mchis so :
rang rtsal rdzogs pa'i rnam snang bai ro rje :
'od gsal thig le rang shar klong du bskyed :
'khrul ma myong ba'i ka dag chos sku la :
spyan 'dren gshegs su gsol ba ga la yod :
lhun gyis grub cing 'du 'bral med pa'i lha :
stong gsal 'dus ma byas par gshegs su gsol :
sku dang ye shes 'du 'bral med pa la :
dbang bskur rgyas gdab bzhugs su gsol bya ci :
'od gsal spros bral rig pa zang thal ngang :
ye nas ma bcos rang bab bzhugs gsol rdzogs :
chos rnams dbyings rig sku dang zhing khams la :
mchod pa'i longs spyod spro ru ma mchis phyir :
dag pa'i snang ba 'byams klas ye shes sprin :
gnyis med mnyam pa'i ngang du 'bul bar bgyi :
stong gsal nyid las g.yos pa ma mchis pa'i :
yon tan lhun grub nang dbyings chen po'i ngang :
ngo bo rang bzhin ma 'dres so sor gsal :
gnyis su med pa'i tshul gyis phyag 'tshal lo :
gdod ma'i gnas lugs shel ltar dwangs pa la :
lhun grub snang ba 'ja' ltar kun tu shar :
gnyis med zung 'jug rig pa'i rtsa dbang ches :
'bras bu gzhi ru smin par dbang skur ro :
bla na med pa'i snang ba mthar phyin phyir :
re dogs med par sgom pa klong chub pa :
lta ba'i rgyal po nam 'phang gcod pa bzhin :
khyud chen rtsa rdzogs ngang du ngo sprad do :
gzung 'dzin blo zad 'khor 'das khyab gdal ngang :
dgongs klong gcig 'dres ye shes mthar phyin shog :
ces dgongs pa mi g.yo ba'i ngang la bzhag go /

//dngos gzhi khrid kyi byin rlabs ni /
slob ma rnams khrus nas dbyung /
bgegs bskrad cing srung 'khor bsgom /
sems bskyed gsal gdab la mtshams sbyor gyi khyad par /
de la 'dir dpal kun tu bzang po'i thugs bcud /
grub pa'i slob dpon chen po pad+ma 'byung gnas dang /
lo chen bai ro tsa na'i man ngag
/bod yul sa 'og kun gyi gter gcig dam chos rdzogs pa chen po sde gsum gyi nang tshan nang skor klong sde'i khrid kyi byin rlabs zab mo bgyi ba la /
thog mar zhu ba'i yon du maN+Dal zhig 'bul mdzod /
ces maN+Dal 'bul du gzhug
/bla ma nyid slob dpon bai ro'i skur 'di ltar du gsal thob mdzod /
rgyal kun ngo bo bla ma ni //
lo chen bai ro dkar gsal 'dzum :
paN zhwa chos gos smug ber gsol :
rdo rje'i skyil krung pad zlar bzhugs :
mnyam gzhag thod pa bcud bkang bsnams :
'od dang 'od zer 'bar ba yi :
nam mkhar dus gsum sangs rgyas dang :
rdzogs pa chen po'i rig 'dzin rnams :
bar du yi dam mkha' 'gro'i tshogs :
ma lus kun gyis mgrin gcig tu :
snyan brgyud gdams pa gsung bar sgoms :
zhes brjod /
de nas spro ba bskyed pa ni /
ho :
thar pa bla na med pa'i grong khyer du :
'dus pa'i gtso bo lo chen bai ro bzhugs :
'di na mos pa'i skal ldan skyes bu khyod :
'jug pa legs shing dngos grub ci la dga':
de nyid sbyin cing 'di na bla med pa'i :
tshe gcig sangs rgyas sgrub la spro ba skyed :
dam tshig ma lus yongs su gzung bar gyis :
slob mas thal mo sbyar zhing gsol ba 'debs pa 'di'i rjes zlos /
ho :
khyab bdag dpal ldan bla ma dgongs su gsol :
bdag ni dus gsum rgyal ba'i dgongs pa'i mthil :
bde ba chen po'i ye shes la dga' bas :
de nyid myur stsol gsang sngags rigs mchog gi :
rtsa ba sku gsung thugs kyi dam tshig dang :
nyi shu rtsa lnga'i dam tshig ches 'phags pa :
srog gi phyir yang mi gtang gzung bar bgyi :
slob dpon rdo rje mgor bzhag bdud rtsi sbyin :
'di ni gsang ba bla na med pa yi :
thar pa'i go 'phang tshe 'dir thob 'gyur ba :
nye ba'i lam mchog bde ba lam byed yin :
khyed rnams rdo rje'i dam tshig thub par gyis :
ma thub rdo rje'i dmyal ba chen por ltung :
srog gi phyir yang yongs su ma gtang zhig :
badzra sa ma ya rak+sha si hU~M:
slob mas dam chu 'thung zhing bro bor ba 'di'i rjes zlos /
ma hA su kha badzra sa ma ya hU~M:
i dan na ra kan :
slob dpon gyi phyag slob ma'i spyi gtsug tu bzhag la /
a ha yi ho :
a ni skye med gsal ba 'o :
slob dpon gyi phyag nam mkhar gdengs nas /
ha ni ma bcos thad kar 'jog :
yi ni bde ba chen po la :
ho ni dbye ba med pa 'o :
a ha yi ho :
ho /
lta stangs g.yo ba med pas mdun gyi nam mkha'i dbyings la ltos shig
/sems dang nam mkha' gnyis su med :
nam mkhar dngos po yod med brtag :
sems la gtad so yod med brtag :
de gnyis med pas dmigs pa med :
'on kyang ngo bo gsal ba 'o :
sgom shing og 'khar btsug la /
lus bsrangs dbang po thad kar gzhag :
lus dang sems gnyis tha dad dam :
lus kyi dbang po gang nas byung :
sems kyis yul la gang nas khrid :
de gnyis dbyer med ji lta bu :
sems ni dmigs pa med pa ste :
gang yang gnas pa ma yin no :
mi rtog pa ste ngo mtshar che :
sgom thag lus la bskon te /
'og rlung yid tsam 'then byas la :
bde ba chen po'i rang bzhin las :
sems 'di 'das par ma gyur te :
'on kyang dmigs su med pas na :
bde ba de la 'dzin pa bral :
rang byung bde chen ngo mtshar che :
dmigs shing mdun du bzhag la /
lce ni gang du'ang ma reg bya :
phyi nang 'khor 'das chos thams cad :
gsal la dmigs med bde ba che :
dbyer med dmigs shing mdun du bzhag :
de gsum dbyer med ngo bo nyid :
'khor 'das thams cad klong du chub :
man ngag klong chub gdams ngag bsgom :
'dir zin bris su rig 'dzin byin rlabs ltar nang skor gyi glu rnams rkyang pa len par gsungs kyang gter gzhung du mi gsal bas ma grub na'ang chad skyon med par sems /
des nang skor klong sde'i khrid kyi byin rlabs lta ba rang bab klong yangs legs par grub pa lags /
de ltar thob pa'i gtang rag dang /
slar yang grol byed khrid kyi rim pa dngos gzhi zhu ba'i yon du maN+Dal phul mdzod /
klong sde'i sngon 'gro tshogs gsag byang bu ltar 'bul du gzhug
/de la 'dir dam chos rdzogs pa chen po sde gsum las nang skor klong sde nyi ma klong chub dgongs pa 'od gsal gyi zab khrid dngos gzhi 'chad pa ni rtsa ba rdo rje'i gsung 'di la ma yengs rtse gcig pas gsan pa zhu /
na mo gu ru :
nang skor khrid kyi dngos gzhi la :
gzhi dang lam dang 'bras bu 'o :
gzhi ni kun gzhi ngo bo ste :
rig na bde bar gshegs pa'i sku :
ma rig ma dag kun gyi gzhi :
rang bzhin 'od gsal rang byung ste :
rig na ye shes cha yin la :
ma rig rnam shes zhes bya 'o :
thugs rje cir yang snang ba la :
de yang rnam shes de nyid las :
dbang pos mtshams sbyar phyi yi yul :
yul dbang shes gsum de nyid las :
sna tshogs cir yang snang ba 'o :
rig na thugs rje sprul sku ste :
ma rig 'khor ba 'khrul 'byams so :
de nyid nyams su len pa'i tshul :
dang po 'gyu byed shes par bya :
'gyu ba tol rtser shar ba na :
'gyu byed de nyid shes par bya :
'gyu byed shes na dug lnga dag :
'gyu ba de yi rjes bcad pas :
cir yang dmigs pa med pa ste :
dngos med zang thal cir yang snang :
dngos kyi rig pa zang thal te :
dngos med nyid du shar ba gang :
rang bzhin 'od gsal nyid du 'o :
sangs pa snang ba yul ngo med :
ma 'dres yongs gsal ngo mtshar che :
grol ba zang thal yul med du :
grol bas blo 'das bya rtsol bral :
de nyid skyong tshul brda bzhi ste :
dbang po had de rang sar gzhag :
yul snang dbyer med sa ler gsal :
lus bsrang cog gzhag gang bde las :
phyi nang 'gro 'ong mi rtog pa :
pus 'khyud 'og rlung sor phyed 'then :
chos rnams bde ba chen por blta :
lce ni ya rkan la phyogs pas :
gang du ma reg rlung rang sar :
phyi nang chos kun lta sgom rnams :
ye nas dbye ba med par mthong :
ma nor ma bcos bsam las 'das :
brjod pa med pa'i tshul 'di ni :
gzhi nyid 'khrul ma myong ba yi :
bya rtsol blos byas rtog pa spangs :
bsam pa'i rang 'od bral bar spyod :
brjod du med pa'i 'bras bu thob :
ma bcos yin min bral ba yi :
spang blang rtsis gdab bral bar bskyang :
gsal ba'i cha yis chos thams cad :
mi rtog ngang du chos kyi sku :
bde ba chen po longs spyod rdzogs :
dbyer med sprul sku cir yang ston :
lam rtags yon tan khyad par 'phags :
nang skor khrid kyi dngos gzhi rdzogs :
sa ma ya rgya rgya :
nang skor khrid kyi rjes 'brel ni :
kun rdzob chos rnams ma lus pa :
don dam nyid la mi rtogs so :
ye nas gang nas byung zhe na :
mtshan ma tsam du nges pas na :
mtshan ma'i rang bzhin zur du chad :
kun rdzob don gyi phyogs mi rtogs :
don dam blo yi yul 'das pas :
kun rdzob phyogs su ci la ltos :
gzhan zhig dag nas byung ngam zhes :
don dam 'khrul ma myong ba yi :
kun rdzob bden med rang bzhin la :
don dam bden pa'i rang bzhin yin :
bden 'dzin gnyis kyi shan 'byed yod :
zla ba la ni dngos po srid :
chu zla la ni dngos po med :
'char tshul 'brel ba ltos chos tsam :
de bas kun rdzob don dam gnyis :
so so nyid du shan 'byed bya :
de phyir sems ni rdzun du thal :
rig pa bden pa'i dbyings su nges :
sems dang rig pa gcig mi gcig :
rig pa rig pa'i dbyings su rdzogs :
sems ni 'khrul ngor gnyis su 'dzin :
'khrul dang ma 'khrul khyad yod dam :
yod na 'khrul pa gang nas byung :
med na dbye ba gang gis 'byed :
sems dang rig pa khyad che ste :
rig dang ma rig ngo bos stong :
ltos chos tsam du gcig na yang :
'phro gzhi zhes pa'i dbyings gcig kyang :
'od dang mun pa ga la gcig :
'od kyi tshe na mun pa ci :
mun pa'i tshe na 'od gang thal :
de gnyis rnam pa'i tshul du dbye :
rig pa nam mkha'i dkyil ltar dwangs :
sems ni khu rlangs lta bu 'o :
de bas nam mkha' khu rlangs gnyis :
dbye ba yod pa sus kyang nges :
de phyirasems rig so sor dbye :
rig pa kun gzhi dwangs gsal la :
sems ni ma rig dbyings su 'thum :
ma yengs tshe na rig pa yin :
yengs pa dag ni sems yin no :
de bas shin tu shan 'byed gces :
da ni rjes med la bzla ste :
kun rdzob don dam gnyis po ni :
don dam bden pa mthong ba'i phyir :
kun rdzob 'khrul pa'i las sgrib rnams :
kun rdzob bya ba'i chos kyis bkru :
nor bu 'dam gyis gos pa dag :
'dam ni chu yis sbyang bzhin no :
don dam kun rdzob blo'i sgrib pa :
kun rdzob mtshan nyid du mas brtag :
don du kun rdzob thams cad kyang :
don dam dbyings las gzhan med cing :
de bas sems dang rig pa gnyis :
til dang khu ba ji bzhin no :
rig dang ma rig khyad par gces :
rnam pa'i cha la so so tsam :
ngo bo'i cha la dbye ba med :
rig na sems de rig par 'du :
rig pa ye shes gcig pu 'o :
ye shes zang thal gyi dgongs pa shan 'byed cing la bzla'o :
nang skor khrid kyi rjes 'brel rdzogs so :
sa ma ya rgya rgya :
zhes gsungs pa rnams kyi tshig don thugs la bcags te sgom med yengs med klong chen nam mkha'i rnal 'byor gyi ting nge 'dzin chu bo'i rgyun lta bur bskyangs nas chos zad blo 'das kyi sa la gtan gyi srid 'dzin par mdzod cig
/rjes kyi rim pa ni /
de rnams kyis nang skor klong sde'i khrid kyi byin rlabs gdams khrid dngos dang bcas pa legs par grub pa lags pas /
gsang sngags 'da' dka'i sdom pa spyi dang khyad par rang bzhin lta ba'i dam tshig ye srung lhun grub chen po'i rgya las nam yang mi 'da' ba'i blos 'di'i rjes zlos /
gtso bos ji ltar sogs dbang gi rjes rim spyi ltar mthar dbyung zhing //

//slob dpon rang nyid dmigs med khyab brdal chen por mnyam par bzhag pas grub bo //
ye shes zang thal dgongs pa'i byin //
mngon sum car phog dbab las 'dir //
'khrul snang rdzun phugs rang brdibs nas //
rdo rje'i sa mchog non de mtshar //
nang skor klong sde'i khrid kyi byin rlabs gdams khrid dngos dang bcas pa'i le'u mtshan no ///
/

@#//
swasti /
mchog tu mi 'gyur chos kyi dbyings //
rnam bcas ye shes phyag rgyar snang //
shes rab yum chen der btud nas //
smin lam zab mo'i sgo 'phar dbye //
rdzogs pa chen po sde gsum las nang skor klong sde a nu dang 'brel ba mkha' 'gro ro langs bde ba'i stobs ldan ma'i dbang bskur ba la /
sbyor ba dkyil 'khor rdul tshon nam ras bris gang rung gis chos 'byung bsnol ma phyi skor pad+ma dur khrod rdor ra me ris bskor ba tshul bzhin bris pa'am /
ma 'byor na zangs kyi maN+Dal la me tog gi tshom bu gtso 'khor bdun bkod pa bkram /
de steng many+dzi'i khar gsang bum thod pa kha sbyar bdud rtsi a mr-itas gtams pa dar dmar gyis dril ba dang /
de steng 'khar ba'i me long sin+d+hu ra brdal bar chos 'byung bsnol ma'i dbus su ba~M/
zur drug la mdun nas g.yas skor du rim par e yaM haM laM raM hU~M rnams yig mgo phyir bstan du bris pa 'god /
mchod gtor sman raka nyer spyod sogs spyi dang mthun par bsham /
gzhan yang nye bar mkho ba'i yo byad rnams tshogs par byas la /
nang skor yi dam khro bo'i byang bu khrigs bsdebs kyis khog phub ste /
dngos gzhi rten gyi byang bu'i mjug
/b+h+rU~M dz+nyA na tsakra maN+Da la b+h+rU~M:
zhes pa'i mtshams su /
rang byung ye shes pho brang du :
sogs mkha' 'gro rang gzhung gi mngon rtogs sbyar la /
snang stong zung 'jug chen por gsal :
bar dang /
dug gsum ye dag rdo rje gsum :
sogs nas bstod pa grub kyi bar du song ste /
rang nyid bde ba'i stobs ldan ma'i :
sogs so so'i dmigs gnad bcas bsnyen sgrub las sbyor gyi bzlas pa gzhung bzhin bya zhing /
sgrub sngags kyi bzlas pa'i mjug tu sin+d+hu ra chang dang sbyar ba byin gyis brlabs te 'bru gsum gyis myang /
thun mthar stong tshigs kyis mchod bstod phul /
srung ma'i gtor 'bul dang tshogs mchod bya /
las bum rdor sems snying pos byin brlabs la /
rig pa'i me tog dor nas gnang ba nod do //

//de nas dbang bskur dngos la /
slob ma rnams khrus nas dbyung la /
bgegs bsal zhing srung 'khor bsgom /
sems bskyed gsal btab la /
gong gi chos bshad ji ltar rigs pas mtshams sbyar te /
khyad par /
'dir dam chos rdzogs pa chen po sde gsum gyi nang tshan nang skor klong sde a nu dang 'brel ba'i gdams zab /
skal ldan rnams la mchog thun gyi dngos grub btsan thabs lag gtod du stsol ba la yi dam gzhan las kyang khyad par du 'phags pa'i myur lam bla na med pa ste /
don dam par spros bral shes rab kyi pha rol tu phyin ma klong chen kun tu bzang mo nyid rnam 'gyur rtags kyi phyag rgya rigs lnga DA ka'i sprin phung gang 'dul sgyu 'phrul drwa ba'i bkod pa mkha' khyab tu snang ba las /
'dir ni zab chos gzhan la ma grags pa'i gsang ba ngo mtshar rmad du byung ba ye shes mkha' 'gro ro langs bde ba'i stobs ldan ma'i sgrub skor te /
gzhung las /
de lta bu yi gsang sgrub 'di :
bai ro bdag gi thugs khrag ste :
dpe rgyud 'chol bar bstan pa las :
snyan brgyud man ngag nyams pa'i tshe :
ye shes snying po tshig gi rgyud :
mnga' bdag yab sras rnam 'phrul sogs :
skal ldan 'ga' la snang bar 'gyur :
shin tu gsang ba dam tshig go :
zhes bsngags par mdzad pa 'di'i byin rlabs dbang bskur gyi rim pa sgrub pa la bdag nyid slob dpon gyis bgyi 'os rnams sngon du grub nas /
khyed rang slob ma rnams kyi ngo skal du gyur pa thog mar smin byed zab mo zhu ba'i yon du maN+Dal 'bul mdzod /
ces maN+Dal 'bul du gzhug
/slob dpon nyid rdo rje btsun mo'i ngo bor bzhugs pa la mi phyed gus pas gsol ba 'debs pa 'di'i rjes zlos /
bde gsal mi rtog dbyer med pa'i :
bla ma rdo rje btsun mo yis :
thugs rje brtse bas nyer dgongs nas :
byin rlabs dbang mchog bstsal du gsol :
lan gsum /
sku gsum rang ngo shes pa gnas lugs don gyi skyabs su 'gro ba 'di'i rjes zlos /
ngo bo stong pa sogs lan gsum /
gnyis snang rang grol chen por la bzla ba don dam byang chub mchog tu sems bskyed pa 'di'i rjes zlos /
e ma ho chos dbyings sogs lan gsum /
don dam sgrib pa ye dag tshogs chen ye rdzogs kyi rgyun bshags 'bul ba 'di'i rjes zlos /
dmigs mtha' bral ba'i sogs lan gsum /
'da' dka' rdo rje'i dam tshig spyi dang khyad par gyis bsdus pa mtha' dag tshul bzhin du bsrung bar bgyi'o snyam pas 'di'i rjes zlos /
bde chen ye shes rnal 'byor ma'i :
bdag nyid bla ma dgongs su gsol :
sku gsung thugs kyi dam tshig dang :
mi spang lnga dang dang len lnga :
shes bya lnga dang bsgrub bya lnga :
spyad par bya ba'i dam tshig lnga :
ma lus bdag gis gzung bar bgyi :
lan gsum /
de rnams kyis rgyud sbyong ba'i rim pa grub nas /
dngos gzhi dbang gi gzhi 'god pa ye shes pa dbab pa yin pas khyed rang rnams sgo gsum gyi gnad gcun la dmigs pa 'di bzhin du mdzod /
slob dpon thugs ka'i 'od zer gyis //
slob bu'i lus snang stong par sbyangs //
rang byung ye shes cho 'phrul las //
mkha' 'gro chos 'byung 'bar ba'i dkyil :
zhes sogs mngon rtogs bzhin gsal la /
kha T+wAM ga ni mchan g.yon brten :
bar dang /
gnas gsum yig 'bru gsum gyis mtshan //
slob dpon thugs ka'i 'od zer dang //
rdo rje'i sngags kyi sgras bskul bas //
rab 'byams zhing gi d+hA ki nI//
thams cad bde ba chen pos bzhengs //
nam mkha' gang bar char bzhin babs //
slob ma'i sgo gsum la thim pas //
bde chen ye shes rtsol med shar //
byin rlabs gzi byin 'bar bar sgoms //
spos rol dang bcas bsnyen sgrub sngags mthar /
dz+nyA na A be sha ya a AHe A ral+li hrIM hrIM pheM pheM/
zhes drag tu brjod pas dbab /
byin dbab pa'i ye shes pa de nyid brtan par byas pa'i mos pa mdzod /
tiSh+Tha badzra /
zhes brtan par bya /
de nas dngos gzhi bum pa'i dbang gi slad du /
mkha' dbyings gang ba'i dbang lha rig pa'i lha mo rnams kyis rang byung bde skyong gi bum pa dbyings phyug d+hA ki'i dkyil 'khor yongs rdzogs kyi ngo bo can gyis spyi bo nas dbang bskur bas /
lus rtsa khams gdos bcas kyi dri ma sbyangs te /
snang stong zag med bde ba mchog gi sku mngon du gyur par mos shig
/gsang bum thogs la /
A+o~M:
bde chen bdud rtsi'i thod pa la :
ye shes mkha' 'gro'i dkyil 'khor rdzogs :
rigs kyi bu la dbang bskur bas :
snang stong bde mchog mngon gyur shog :
sngags mthar /
ka la sha kA ya a b+hi Shiny+tsa A+o~M:
zhes spyi bor gzhag
/gsang ba'i dbang gi slad du ye shes mkha' 'gro'i lha tshogs rjes chags bde ba chen pos 'od du zhu ba'i byang sems bdud rtsi'i rgyun lce thog tu myang bas /
ngag rlung 'pho bcas dri ma sbyangs te /
gsal stong 'gag med mi shigs na da'i dbyangs su 'phos par mos shig
/gsang bum gyi bdud rtsi sbyin la /
A:
ye shes mkha' 'gro'i lha tshogs rnams :
'od zhu byang sems bdud rtsi'i bcud :
rigs kyi bu la sbyin pa yis :
gsal stong dgongs pa mngon gyur shog :
gu h+ya dz+nyA na a mr-ita wA ka a b+hi Shiny+tsa A:
zhes myang du gzhug
/de'i rjes 'brel bzlas pa'i lung gi slad du /
dpon slob gnyis ka'i thugs rin po che zur drug pa mchong gur lta bu'i dbus su nyi zla'i gwa'u'i nang du baM yig sngags phreng bcas gsal thobs /
slob dpon gyi thugs ka nas sngags phreng byung zhal nas thon /
khyed rang gi zhal du zhugs /
thugs srog gi mthar mgal me ltar 'khor bar mos la bsnyen sngags 'di'i rjes zlos /
bsnyen sngags lan gsum /
slar yang tsit+ta rin chen 'bar ba'i dbus su chos 'byung bsnol ma zur drug pa'i lte bar nyi zla'i gwa'u'i nang du ba~M dang rtsibs drug la mdun nas g.yas skor du e yaM haM laM raM hU~M rnams kyis mtshan pa /
sngags bzlas pa'i rkyen gyis tshogs drug ye shes drug gi ngo bor shar zhing rab 'byams zhing gi d+hA ki rnams kyi thugs rgyud bskul bas bde ba chen po'i gzi byin lhag par 'bar /
de thams cad bdud rtsir zhu nas bdag la thim pas byin rlabs nus stobs mchog tu 'bar bar mos la sgrub sngags 'di'i rjes zlos /
sgrub sngags lan gsum /
yang thugs ka'i sngags phreng las 'od zer 'phros /
las byed mkha' 'gro gsum gyi thugs rgyud bskul /
de las rang 'dra mkha' khyab tu 'phros /
rgyal ba sras bcas la mchod pa phul /
bde ba chen po'i dngos grub bsdus /
'jig rten dang 'jig rten las 'das pa'i dngos grub rnams 'od zer bdud rtsi'i rnam pas bsdus pa rang la thim pas las dang dngos grub thams cad la dbang 'byor bar mos pas las sngags 'di'i rjes zlos /
las sngags lan gsum dang sham bu btags pa lan gcig rjes zlos bya /
deng phyin chad bsnyen sgrub las sbyor gyi bzlas pa chu bo'i rgyun ltar brtson par gyis shig
/shes rab ye shes kyi dbang gi slad du /
sin+d+hu ra'i maN+Dal dbyings phyug d+hA ki'i tshom bur snang ba phyag tu gtad cing thig le snying gar bkod pas /
'khor gsum gzung 'dzin gyi dri ma sbyangs te /
shes rab rnam thar gsum ldan dbyings kyi chu skyes su thabs mchog rig pa'i rdo rje snyoms 'jug gi sbyor bas dga' bzhi'i mthar thug lhan skyes bde chen ye shes mngon du gyur par mos shig
/sin+d+hu ra'i maN+Dal thogs la /
hU~M:
rnam thar gsum ldan dga' ba bzhi :
mtshon byed rtags kyi maN+Dal la :
rigs kyi bu la gtad pa yis :
mi rtog ye shes nyams myong shog :
sin+d+hu ra maN+Da la tsit+ta a b+hi Shiny+tsa hU~M:
zhes snying gar sin+d+hu ras thig le bkod /
dbang bzhi pa'i slad du /
sngar dpe'i ye shes ngo sprad pa de nyid mtshon byed du byas nas mtshon bya don gyi ye shes bde gsal mi rtog dbyer med zung 'jug shin tu rnam dag blo 'das kyi dbyings su mnyam par bzhag pas /
gzhi snang gi dri ma sbyangs te /
mi shigs klong lnga'i ye shes mngon du gyur par mos mdzod /
ho :
bde gsal mi rtog dbyer med pa :
zung 'jug shin tu rnam dag ngang :
rigs kyi bu la byin brlabs pas :
klong lnga'i ye shes mthar phyin shog :
dz+nyA na d+hA tu a a a :
zhes cung zad mnyam par gzhag
/de ltar dbang bzhi zab mo thob pa la /
mkha' dbyings khyab par sad pa'i d+hA ki'i tshogs dang slob dpon lhan cig pas shis pa brjod pas mnga' gsol bas dbang don gyi ye shes brtan par byas pa'i mos pa mdzod /
ces shis brjod ci ltar rigs pa bya /
de ltar na nang skor mkha' 'gro ro langs bde ba'i stobs ldan ma'i dbang bskur zab mo legs par grub pa ste /
gzhung las /
de lta bu yi dbang mchog 'di :
dgongs pa mngon gyur slob dpon gyis :
snod dang skal ldan slob ma la :
tshul bzhin smin pa'i dbang bskur bas :
rtsa khams rlung la byin phebs nas :
bde gsal mi rtog dbyer med pa'i :
klong chen kun tu bzang mo'i dbyings :
sku dang ye shes myur 'grub 'gyur :
de phyir shin tu gces par zungs :
zhes gsungs pa ltar dgos pa phan yon rgya chen po dang ldan pa lags pas spro ba bskyed pa dang /
dbang srog sngags kyi dam tshig spyi dang khyad par DA ki sgos kyi dam tshig rnams tshul bzhin gzung zhing bsrung ngo snyam pas 'di'i rjes zlos /
gtso bos ji ltar sogs dam tshig khas len /
gtang rag maN+Dal dang lus dbul /
dge bsngo bcas spyi ltar byas la slob ma gyes //

//slob dpon gyis cho ga'i rjes kyi bya ba'ang gzhung bzhin mthar chags su bgyis pas grub bo //
dbang mchog ye shes chu rgyun gyis //
gnyis rtog dri ma rab gtor te //
rdo rje btsun mo'i go 'phang che //
rgyud la blugs pa'i tshul 'di rmad //
nang skor klong sde'i mkha' 'gro ro langs bde ba'i stobs ldan ma'i dbang gi le'u mtshan no ///
/

@#//
swasti /
rtsol med theg pas skal bzang 'gro //
gdod ma'i grol gzhir 'khrid mdzad pa //
rig 'dzin tshogs la gus btud nas //
gang de'i smin byed 'jug sgo dbye //
rdzogs pa chen po sde gsum las gsang skor bla ma rig 'dzin yongs rdzogs kyi smin byed sgrub pa la /
sbyor ba tshul bzhin bris pa'i 'ding dkyil lam /
ma 'byor na maN+Dal la me tog gi tshom bu dbus su gcig
/phyogs bzhir re re /
de rgyab brgyad bcas bkod pa'i khar many+dzi'i steng du rnam bum so lnga'i bcud ldan /
phyogs bzhir thun mong rig pa'i dbang rdzas /
mdun du lha tsaka yongs rdzogs /
mtha' skor du sngags phreng /
me long /
rdo rje /
mnga' gsol chas /
rdor dril /
glegs bam /
dar gyi chas gos /
sna tshogs rdo rje /
gsang thod /
rig tsaka
/shel rdo /
me long dang rma bya'i mdongs /
tshe 'brang /
tshe ril chang /
tshe mda'/
bkra shis rdzas rtags sna bdun bcas bkod /
khyad par dbang chas rig 'dzin bcu gsum tsakli bcas dang /
phyi nang gi mchod tshogs /
mig dar me tog sogs nye bar mkho ba'i yo byad rnams tshang bar 'du byas la /
dbang don sgrub mchod ni /
gsang skor khro bo'i bskyed rim byang bu khrigs bsdebs kyi khog phub ste /
mngon rtogs dang bzlas pa rnams 'di'i sgrub thabs ltar bya /
bum bzlas zur du spro na dmigs bzlas 'od zhu spyi khyab ltar dang /
las bum rdor sems snying pos brlab /
srung ma'i gtor 'bul dang tshogs mchod /
rig me dor ba bcas grub nas //

//dngos gzhi dbang la /
slob ma rnams khrus nas dbyung /
bgegs bskrad cing srung 'khor bsgom /
sems bskyed gsal btab la /
mtshams sbyor gyi khyad par /
de la 'dir bde bar gshegs pa thams cad kyi dgongs pa'i zhe phugs /
rig 'dzin grub thob rgya mtsho'i gseng lam /
ye shes DA ki bye ba 'bum gyi thugs khrag
/'od gsal rdzogs pa chen po la dbye na /
a ti bkod pa chen po las /
yid can rnams la sems kyi sde //
nam mkha' can la klong gi sde //
rim rtsol bral la man ngag sde //
zhes gsungs pa ltar gsum du dbye ba de thams cad kyang /
nam mkha' che las /
rang byung ye shes rtsol med las //
grol nas grol ba'i lam yang ston //
zhes pa ltar rtsol med kyi lam yin par gcig kyang rig pa rang gnas kyi ye shes rjen car du ston pa gsang ba man ngag gi sde'i khyad chos te /
de lta bu'i gdams pa 'di nyid mthong bas byin rlabs kyi bab dang ldan pa /
thos pas ngan song gi skye sgo dgag pa /
tshul bzhin nyams su blangs pas tshe 'dir 'ja' lus 'pho ba chen po'i grub mtha' snyegs pa /
glegs bam la reg pa tsam gyis kyang thar pa'i sa bon thebs nges pa'i zab chos byin rlabs kyi tshan kha khyad par du mas 'phags pa man ngag snying thig chen mo la'ang bka' srol ji snyed cig bzhugs pa las /
skabs su babs pa 'di ni yid dpyod lta ba'i 'dzin stangs las 'das shing chos can gyi snang ba thams cad chos nyid ka dag yongs grol chen por sdud pa /
gnad thog tu thebs pa'i me btsa' lta bu gsang ba snying khrag gam srog gi dwangs ma dang 'dra ba'i rgyud chen bcu bdun sogs kyis bstan don /
slob dpon chen po pad+ma thod phreng dang /
lo chen bai ro tsa nas man ngag mnog chos su bsdebs par mdzad pa /
mnga' bdag chos rgyal yab sras kyi rnam 'phrul rig 'dzin rtsal 'chang rnam gnyis kyi zab gter rgya mtsho'i yang zhun dam chos rdzogs chen sde gsum gyi nang tshan /
gsang skor man ngag sde'i bla ma rig 'dzin yongs rdzogs kyi dkyil 'khor du dbang bskur zab mo sgrub pa la /
bdag nyid kyis bgyi bar 'os pa rnams sngon du grub nas sogs kyis mtshams sbyar la maN+Dal 'bul du gzhug
/mtshams sbyor dang sngags spyi mthun bcas mig dar me tog gtad /
thal mo me tog dang bcas pas gsol ba 'debs pa 'di'i rjes zlos /
ho :
brgyud gsum rgyal ba rig 'dzin dang :
dbyer med rdo rje slob dpon gyis :
bdag la brtse bas nyer dgongs nas :
smin grol dbang mchog bstsal du gsol :
lan gsum /
de ltar gsol ba btab pa la snod dang skal pa dri ba'i sgo nas lan sbyin pa 'di la gsan 'tshal /
rig 'dzin yongs rdzogs dkyil 'khor 'dir :
'jug pa'i skal ldan re re tsam :
rgyud sbyang dam tshig sdom pa gzung :
tshul bzhin sgrub la brtson nus sam :
zhes dris pa la slar yang nan tan chen pos gsol ba 'debs pa 'di'i rjes zlos /
ji ltar bka' bstsal bdag gis bgyid :
nges par rjes su gzung mdzad gsol :
de nas rgyud sbyong ba'i slad du tshogs gsag pa la dmigs 'dun 'di ltar du mdzod /
phyogs dus kyi skyabs yul thams cad gdod nas rang la rang chas su rdzogs pa la dbyings rig gnyis su med pa'i tshul gyis skyabs su 'gro ba dang /
rang byung rang gsal lhun grub chen po'i ngang du sems bskyed pa dang /
gnas lugs don dam lta ba mjal ba'i dgongs spyod lhun 'byams chen po'i ngang du tshogs gsog pa 'di rnams kyi rjes zlos /
dbyings nyid rnam dag rdzogs sangs rgyas :
sogs gsang skor byang bu bzhin skyabs sems tshogs gsag rnams lan gsum re bya /
spyi dang khyad par gyi sdom pa dang dam tshig rnams srog bzhin du bsrung snyam pas 'di'i rjes zlos /
ho :
bde bar gshegs pa khyed ci 'dra :
de 'dra kho nar bdag gyur cig :
sprul sku'i ston pas bshad pa yi :
so so thar dang byang chub sems :
longs sku'i ston pas bshad pa yi :
rigs lnga'i sdom pa ma lus gzung :
khyad par rig 'dzin yongs rdzogs kyi :
nyi shu lnga dang bye brag tu :
sku gsung thugs kyi dam tshig rnams :
ji ltar bstan pa bdag gis gzung :
srog gi phyir yang mi gtong na :
rig 'dzin rigs mchog bstsal du gsol :
zhes khas blang du gzhug
/dam la gzhag pa ni /
rdo rje phreng ba mgo bor bzhag la /
nga ni sangs rgyas kun bdag nyid :
he ru kaHdpal bla na med :
shrI siM ha nga yin gyis :
nga la brnyas par ma byed cig :
rdo rje phreng ba snying gar bzhag la /
nga ni bla ma kun tu bzang :
khyod kyis bka' yang mi gcog cing :
bde gshegs rigs kyi bshad pa'i chos :
bshad kyis the tshom ma za zhig :
dam chu bdud rtsi sbyin la /
'di ni ngo bo dam tshig chu :
ye shes bskyed phyir sbyin pa yin :
dam bsrungs dngos grub 'dis thob byed :
ma bsrung lcags kyi sdig par 'gyur :
srog gcod dmyal ba chen por ltung :
dam srung rdo rje'i chu 'di thungs :
de ltar byin pa'i dam tshig gi chu nan snying la bstims te mi 'da' rdo rje'i bro bor ba 'di'i rjes zlos /
A+o~M badzra sa ma ya i dan na ra kan :
de nas dbang gi gzhi sgrub par byed pa ye shes pa dbab pa la dmigs pa 'di bzhin du mdzod cig
/'khor 'das snod bcud stong par thim :
stong pa'i rang mdangs 'gags med rtsal :
seng khri pad nyi zla ba'i steng :
slob ma rig 'dzin shrI siM:
dmar smug shin tu brjid pa'i sku :
rnal 'byor brtul zhugs spyod pa'i tshul :
khro 'dzum gzi byin rab tu 'bar :
ye shes lta stangs dbyings la gzigs :
phyag g.yas lcags kyu'i phyag rgya yis :
'khor 'das kun gyi dwangs ma bsdus :
g.yon pa'i bde skyong snod du bskyil :
me tog phreng bas thod bcings shing :
thod skam cod pan 'khor lo sogs :
rin chen rus pa'i rgyan gyis brgyan :
dar gyi na bza' stag sham gsol :
zhabs zung g.yon brkyang phyed skyil bzhugs :
spyi bor chos sku kun tu bzang :
mthing gsal mnyam gzhag yum dang 'khril :
mgrin par rdor sems yab yum dkar :
rdo rje dril 'dzin longs sku'i chas :
thugs kar ye shes sems dpa' ni :
dga' rab rdo rje sprul sku'i tshul :
mnyam gzhag skyil krung mtshan dpe 'bar :
de ltar gsal ba'i gnas gsum du :
rdo rje'i yi ge 'bru gsum mtshan //
slob dpon thugs las 'od zer 'phros //
rang bzhin gnas nas ye shes pa //
dpag med spyan drangs khyed rang gi
/sgo gsum la thim dbyer med gyur //
spos rol bcas rtsa sngags mthar /
dz+nyA na A we sha ya a A:
zhes drag tu brjod la dbab /
ye shes pa brtan par gyur cig
/tiSh+Tha badzra /
'grim dkyil 'du byas la /
rig 'dzin yongs rdzogs pho brang du :
rig pa'i me tog 'dres med dor :
sngon nas las 'phro gang yod pa'i :
ye shes lha la 'bab par 'gyur :
khyed rang rnams la sngar byin pa'i me tog de nyid ye shes kyi dkyil 'khor du dor ba'i mos pas 'di'i rjes zlos /
ho :
rig 'dzin rol pa'i dkyil 'khor 'dir :
snying po'i ye shes brtag bya'i phyir :
rig pa'i me tog 'di 'bul gyis :
las 'phro'i dbang gis bzhes su gsol :
puSh+pe pra tIts+tsha ho :
zhes dor du gzhug
/rten dang brten par bcas pa'i dkyil 'khor gtso dang 'khor du snang ba thams cad kyang kun khyab chos kyi dbyings kyi ye shes 'jigs med shrI siM ha'i rang bzhin kho na yin pas /
khyed rang rnams kyi gsang ba'i mtshan rig 'dzin 'dus pa rtsal zhes bya ba yin no //
de ltar phul pa'i me tog de nyid kyang rigs kyi rtags su byin gyis brlabs te rdo rje'i cod pan du bcings par mos shig
/hU~M:
mi gnas ye shes dkyil 'khor du :
rig pa'i me tog phul pa 'di :
byin rlabs bsam mi khyab par zungs :
dngos grub thams cad 'dis thob shog :
puSh+pe gr-ih+Na satwaM i maM satwa ma hA ba la :
zhes me tog spyi bor gzhag
/sgrib pas ldongs pa'i mig dbye bar gsol ba 'debs pa 'di'i rjes zlos /
ho :
bskal sngon bsgribs pa'i ma rig mig :
thabs mkhas rgyal po rig 'dzin ches :
myur ba nyid du dbye ba dang :
ye shes dkyil 'khor bstan du gsol :
lhan skyes ma rig pa'i sgrib g.yogs ye shes rig pa'i thur mas bsal bar mos shig
/gser thur thogs la /
sngon gyi rgyal ba thams cad kyis :
'gro ba'i mig ni dbye bar mdzad :
sangs rgyas sa la bkod pa bzhin :
deng 'dir rig pa 'dzin bdag gis :
ma rig mig ni dbye bar bya :
tsak+Shu pra we sha ya phaT:
ces mig dar bsal /
ho :
ltos shig skal pa can rnams ltos :
rig 'dzin kun 'dus dkyil 'khor 'di :
skad cig mthong ba tsam gyis kyang :
sgrib pa dag ste ye shes mthong :
ho :
rig 'dzin rol pa'i pho brang dang :
ye shes kyi bum pa dbyer med pa'i nang du :
bde gshegs kun 'dus 'jigs med shrI siM ha dang brgyud gsum rig 'dzin rgya mtsho'i tshogs rnams gtso 'khor gyi tshul du bzhugs pa 'di ni mtshan ma rdzas dang ting 'dzin sprul pa'i dkyil 'khor dbyer med yin cing :
'di mtshon byed de :
mtshon bya don gyi dkyil 'khor rang gi sems nyid ye shes brgyud gsum rig 'dzin bla ma'i bdag nyid chen por rdzogs pa'i rang bzhin du ngo shes par gyis shig :
ces lha ngo bstan /
de dag gis dkyil 'khor phyi nang gi 'jug pa song nas mngon par dbang bskur ba dngos gzhi zhu ba'i slad du maN+Dal phul /
thog mar gsol ba gdab pa 'di'i rjes zlos /
ho :
rig 'dzin yongs rdzogs dkyil 'khor 'dir :
zhugs kyang smin par mdzad du gsol :
smin cing grol ba mthar phyin zhing :
mi gnas klong du skyel bar mdzod :
lan gsum /
dbang bskur ba dngos la byin rlabs spyi dang bye brag gis bsdus pa'i bum gsang sher ye tshig dbang rjes 'brel dang bcas pa dang /
khyad par ba'i byin rlabs bcas rim par 'byung ba las /
dang po byin rlabs spyi ltar bya ba bum pa'i dbang rjes 'brel dang bcas pa'i slad du /
bum pa rang byung gi gzhal yas khang du rig 'dzin rol pa'i lha tshogs rnams bzhugs pa'i sku las byang chub sems kyi chu rgyun byung bas sgrib pa'i 'ching ba gtor zhing ye shes kyi bcud blugs par mos shig
/rnam bum thogs la /
hU~M:
dbyings kyi bum par rig pa'i bcud :
zung 'jug rig 'dzin rol pa'i lha :
gnyis med mnyam sbyor bdud rtsi mchog :
ye shes chu yi dbang bskur ro :
ka la shaHa b+hi Shiny+tsa hU~M:
zhes bum chu spyi bor gtigs /
ye shes rdo rje'i cod pan dbu la bcings pas rigs thams cad kyi rgyal srid la mnga' dbang sgyur bar mos shig
/rin chen 'bar ba'i prog zhu 'di :
rgyal ba kun dang mnyam pa yi :
go 'phang bla med bsgrub bya'i phyir :
dbang bskur cod pan chen po 'o :
rat+na mu ku Ta a b+hi Shiny+tsa trA~M:
zhes dbu rgyan spyi bor gtad /
mi 'gyur rdo rje rtse lnga phyag g.yas su gtad pas thabs bde ba chen po mchog tu mi 'gyur ba'i bdag nyid chen por grub par mos shig
/sangs rgyas rigs lnga'i ye shes lngas :
dug lnga rnam par gzhom pa'i phyir :
mi 'gyur rdo rje bla na med :
sangs rgyas rdo rje'i dbang bskur ro :
badzra d+hA ra a d+hi pa ti badzra a b+hi Shiny+tsa hrI:
zhes rdo rje lag g.yas su gtad /
las kyi dril bu phyag g.yon du gtad pas shes rab stong pa nyid gzhom med chos kyi sgras 'gro khams sad par byed pa'i mthu thob par mos shig
/yan lag drug cu'i dbyangs ldan gsung :
rjes su 'gro ba'i shes rab mchog :
ma rig sad pa'i dril bu che :
karma gaN+De a b+hi Shiny+tsa A:
zhes dril bu lag g.yon du gtad /
ming gi dbang bskur bas rdo rje'i mtshan gyis sa gsum du grags pa'i dbang thob par mos shig
/dus gsum sangs rgyas thams cad kyi :
rdo rje'i ming ni bla na med :
sa gsum kun tu grags pa yi :
rig pa 'dzin pa zhes bya 'o :
rdor dril bsnol ma spyi bor dkrol zhing /
A+o~M sarba ta thA ga ta shrI bid+ya d+hA ra yA mi a b+hi Shiny+tsa A+o~M:
de dag gis ma rig pa las gyur pa'i sgrib pa lnga dag
/rig pa ye shes lnga yi sa bon gsos btab pas na rig pa'i dbang zhes bya'o //
de nas bum dbang gi rjes 'brel las sku phyag rgya'i dbang bskur ba la /
mdun bskyed dkyil 'khor rig 'dzin gtso 'khor rnams kyi sku las ye shes kyi snang brnyan gnyis pa re 'phros te khyed rang rnams kyi gnas rnams su thim par mos shig
/sku tsaka rnams rim par thogs la /
hU~M:
chos sku'i ston mchog 'od mi 'gyur :
kun tu bzang po yab yum gyis :
rigs kyi bu la dbang bskur bas :
gzung 'dzin dbyings su thim par shog :
A+o~M gu ru sa man+ta b+ha dra a b+hi Shiny+tsa A+o~M:
A:
longs sku'i ston mchog dkyil 'khor bdag :
rdo rje sems dpa' yab yum gyis :
rigs kyi bu la dbang bskur bas :
rig pa'i ye shes rang snang shog :
A+o~M gu ru badzra satwa a b+hi Shiny+tsa A+o~M:
A+o~M:
sprul sku'i ston pa rig 'dzin gtso :
dga' rab dgyes pa rdo rje yis :
rigs kyi bu la dbang bskur bas :
yongs rdzogs mchog gi dbang thob shog :
A+o~M gu ru pra he badzra a b+hi Shiny+tsa A+o~M:
hrI:
sku gsum dbyer med he ru ka :
'jigs med shrI siM ha yis :
rigs kyi bu la dbang bskur bas :
rig rtsal dbang mchog thob par shog :
A+o~M gu ru shrI siM ha a b+hi Shiny+tsa A+o~M:
hrI:
rgyud lung man ngag kun gyi bdag :
rgyal chen in+d+ra b+hU ti yis :
rigs kyi bu la dbang bskur bas :
glegs bam dbang mchog thob par shog :
A+o~M gu ru in+d+ra b+hU ti a b+hi Shiny+tsa A+o~M:
hrI:
rtsa gsum rgya mtsho'i khyab bdag che :
'chi med pad+ma 'byung gnas kyis :
rigs kyi bu la dbang bskur bas :
rab 'byams dbang mchog thob par shog :
A+o~M gu ru pad+ma sam+b+ha wa a b+hi Shiny+tsa A+o~M:
hrI:
paN grub lnga brgya'i gtsug gi rgyan :
slob dpon bi ma mi tra yis :
rigs kyi bu la dbang bskur bas :
bshes gnyen dbang mchog thob par shog :
A+o~M gu ru bi ma la mi tra a b+hi Shiny+tsa A+o~M:
hrI:
snang bzhi mthar phyin ye shes sku :
paN chen dz+nyA na sU tra yis :
rigs kyi bu la dbang bskur bas :
dgongs klong dbang mchog thob par shog :
A+o~M gu ru dz+nyA na sU tra a b+hi Shiny+tsa A+o~M:
hrI:
yang dag grub pa'i thig le'i sku :
slob dpon rdo rje hU~M kA ras :
rigs kyi bu la dbang bskur bas :
me long ye shes mngon gyur shog :
A+o~M gu ru hU~M kA ra a b+hi Shiny+tsa A+o~M:
hU~M:
bcom ldan 'jam dpal gshin rje dngos :
slob dpon khrag 'thung nag po yis :
rigs kyi bu la dbang bskur bas :
mnyam nyid ye shes mngon gyur shog :
A+o~M gu ru he ru kaHkA la a b+hi Shiny+tsa A+o~M:
hrI:
dbang chen rta mchog rol pa'i gar :
slob dpon nA gArdzu naHyis :
rigs kyi bu la dbang bskur bas :
sor rtog ye shes mngon gyur shog :
A+o~M gu ru nA gArdzu naHa b+hi Shiny+tsa A+o~M:
hrI:
phrin las lha dang gnyis su med :
slob dpon pra chen hasti yis :
rigs kyi bu la dbang bskur bas :
bya grub ye shes mngon gyur shog :
A+o~M gu ru pra b+hA hasti a b+hi Shiny+tsa A+o~M:
hrI:
srid pa ma mo'i 'khor los sgyur :
slob dpon d+ha na saMskr-itas :
rigs kyi bu la dbang bskur bas :
klong gyur ye shes mngon gyur shog :
A+o~M gu ru d+ha na saMskr-ita a b+hi Shiny+tsa A+o~M:
