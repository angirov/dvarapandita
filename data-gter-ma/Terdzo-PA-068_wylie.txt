@#//
rtsa gsum tshe'i zab pa las /
bla ma drag po bka' brgyad 'dus pa'i dbang bskur gyi chog khrigs rdo rje'i myu gu zhes bya ba bzhugs so //
na mo gu ru shrI he ru kA ya /
ye shes klong dgu'i phyag rgya ni //
bla ma dpal chen he ru kar //
btud nas de yi smin byed kyi //
cho ga rdo rje'i myu gu bskrun //
'di la bzhi /
bsgrub pa'i gzhi lhag pa gzugs brnyan kyi dkyil 'khor 'du bya ba /
sgrub byed lhag pa ting nge 'dzin gyi dkyil 'khor gsal zhing bsnyen pa /
bsgrubs pa'i 'bras bu slob ma 'jug cing smin pa /
sgrub pa mthar phyin pa rjes kyi bya ba'o //
dang po ni /
gnas dben zhing byin rlabs kyi zil dang ldan pa /
gzhi ma dul ba yin na he ru ka yi snyems pas gzhi bdag la gtor ma sbyin zhing bslang ba sogs sngon du 'gro bas /
grub na gzhung rtsa ba las /
sbyor ba rtsub pa'i gnas dag tu :
drag po'i sa la stegs bu bca':
khrag dang chang gis chag chag gdab :
thig ni bcu drug dbye ba yi :
lte ba mthing nag rtsibs bzhi bri :
phyogs mtshams brgyad la de bzhin no :
dur khrod rol pa'i gzhal yas khang :
pad rwa dur khrod srung 'khor bri :
zhes pa lta bur rdul tshon gyi dkyil 'khor mtshan nyid rdzogs par bzhengs pa'am /
de ltar ma grub na ras bris rab gnas dang ldan pa dgram /
gang ltar yang de'i steng du /
khri 'u dgu la bum pa dgu :
bcud ldan lha yi phyag rgyas brgyan :
bka' sdod bum pa rig dbang lnga :
rjes gnang rdzas dang rig ma sogs :
'og tu dgos pa'i yo byad rnams :
ma tshang med par rab bshams te :
dkyil 'khor rgyan gyis rnam par brgyan :
phyi nang gsang ba'i mchod pas bskor :
drag po'i rgyan gyis rnam par brgyan :
sbyor ba yo byad bshams pa 'o :
zhes gsungs pa ltar /
dkyil 'khor gyi dbus su lding khri'i khar bum pa bcud so lnga dang bcas pa'i dri bzang gi chus bkang ba'i kha rgyan gyi gseb tu dpal dgu so so'i tsaka li btsugs pa dang /
byang shar du bka' sdod kyi bum pa /
shar du dbu rgyan /
lhor rdo rje /
nub tu dril bu /
byang du rdol dril bsnol ma /
ji ltar 'os pa'i gnas rnams su rjes gnang gi chas tsaka li rnams dang /
zor /
ling ga
/me hom blugs gzar dang bcas pa /
zhal zas sna tshogs kyis gtams pa'i pad gzhong /
gtso bum gyi steng ngam gang bder gsang rdzas kyi thod pa bdud rtsis gang ba'i khar me long dang shel rdo /
rig tsaka
/tshe gal ril bus bskor ba /
mchod pa'i yo byad sman rag gtor gsum dang /
bka' gter srung ma'i gtor ma /
'o ma dang mngar gsum chu gtsang la sbyar ba'i mchod yon gyis mtshon zhi mchod g.yas skor /
khrag gi mchod yon sogs drag mchod g.yon skor /
rang gi mdun du rdo rje dril bu nang mchod las bum me tog gi snod /
nye logs ci bder tshogs kyi yo byad dang /
sngon gtor sogs 'og tu dgos pa'i yo byad thams cad ma tshang ba med par 'du bya'o //
gnyis pa ni /
gzhung las /
dngos gzhi phrin las gzhung bsrangs la :
tshogs 'khor bsgral bstab bka' srung mchod :
'og nas 'byung bzhin dbang blangs la :
zhes pas /
'di la bzhi /
bdag mdun dbyer med pa'i phrin las kyi gzhung bsrang ba /
tshogs kyi 'khor los dgyes pa bskyed pa /
rdo rje'i srung ma mchod pa /
bdag nyid 'jug cing dbang blang ba'o //
dang po ni /
brgyud pa'i gsol 'debs rgyas bsdus gang rigs sngon du 'gro bas /
skyabs sems nas mchod pa byin rlabs yan gzhung ltar dang /
dngos gzhir /
bsgrub gzhi bde gshegs snying po rang bzhin rnam dag nyid rnam pa thams cad par shar bas mkha' khyab kyi snod dang bcud du snang zhing zhen pa thams cad mtshan ma'i sgrub rdzas kyis mtshon te cho ga gsum gyis dam tshig gi dkyil 'khor bdag mdun dbyer med du gsal btab pa la /
gzhi gnas lhun grub kyi ye shes pa bcug ste rang byung rang shar gyi mchod bstod /
dzapa? kyi phrin las la bskul zhing bzlas pa bya ba'i bar mthar chags su btang rjes /
bum pa rnams la dmigs te /
bum pa rang byung gi gzhal med khang chen por lha rnams dwangs pa'i mtsho la gza' skar shar ba bzhin lhag par gsal bar bsam /
bdag gi thugs srog sngags phreng las :
'od zer mchod pa'i tshul du spros :
snyoms 'jug byang sems bdud rtsi yis :
bum pa yongs su gang bar gyur :
ces gsal btab ste gzungs thag bzung nas gtso 'khor gyi sngags dang /
drag sngags me phung ma'ang cung zad re bzla /
las bum du zab bdun spyi ltar bdud rtsi thal sbyor bskyed bzlas bya /
mthar dbyangs gsal rten snying lan gsum re dang /
ye shes lha tshogs spyan 'dren gshegs //
phyi nang gsang ba'i mchod pa 'bul //
sku gsung thugs yon phrin las bstod //
bag med 'gal 'khrul nyams chag bshags //
sarba pany+tsa rak+ta ba lin+ta khA hi /
zhes stong tshigs kyi mchod bstod /
yig brgya lan gsum /
skabs 'dir gzhan du bum lha 'od zhu gsungs kyang /
'dir dbang gi dbang tshig la brtags na 'od zhu ma byas kyang rung bar sems /
gnyis pa ni /
tshogs mchod las gzhung ltar bsgral bstab yan dang /
gsum pa ni /
dam can spyi gtor /
dregs pa sde lnga /
gter gzhi bcas spyi ltar btang /
de'ang gzhung gi sa bcad ltar na go rim 'di bzhin du nges pa las /
gzhan deng sang gi phyag bzhes yongs grags ltar srung ma mchod pa 'di tshogs kyi sngon du bgyis kyang rung ngo //
bzhi pa ni /
rang nyid dkyil 'khor gyi gtso bo bla ma dpal chen po'i sku las gnyis pa logs su bye ba dkyil 'khor gyi shar sgor 'khod par mos la /
khrus dang maN+Dal nas brtsam mjug gi bya ba'i bar 'jug pa dang dbang gi dngos gzhi rnams bdag nyid 'jug pa'i tshul du blang ba'am /
bsdu na snga 'gyur gyi gsang ba spyi'i lugs ltar rig pa'i me tog dor bas nus ldan du bya'o //
gsum pa la gnyis /
slob ma dkyil 'khor gyi khang par 'jug pa dang /
zhugs pa rjes su bzung ba'i cho ga'o /
dang po ni /
dad pa dang /
brtson 'grus dang /
brtul zhugs kyis khyad par du byas shing dam tshig bsrung bar nus pa'i slob ma rnams las kyi rdo rje he ru ka'i rnam pas dkyil 'khor gyi khang pa'i sgo drung du bdud rtsi thal sbyor gyi sngags chus khrus bya /
bgegs gtor bsang sbyang /
stong pa'i ngang las b+h+rU~M las rin po che'i snod zab cing rgya che ba'i nang du gtor ma kha dog dri ro nus mthu phun sum tshogs par gyur /
oM AHhU~M gsum /
sarba b+hUta A kar+Sha ya dzaHsa mgron bkug
/sarba big+h+nAn na maHsarba ta thA ga te b+h+yo bi shwa mu khe b+h+yaHsarba thA khaM ud+ga te s+pha ra Na i maM ga ga na khaM gr-ih+Ne daM ba l+ya di swA hA/
lan gsum gyis bsngo /
hU~M:
bla ma rig 'dzin dkyil 'khor du :
sogs las byang ltar dang /
gu gul yung thun rol mor bcas pas bgegs bskrad /
de nas /
dkyil 'khor gyi khang pa'i sgo nang nas rdo rje ging chen du btags pa'i sgo bas dri ba byas pa'i mos pa mdzod /
ho :
khyed rnams su yin ci zhig bgyi :
he ru ka pa'i pho brang 'di :
phyogs su nye bar mi nus pas :
khyed rnams don du gnyer ba de :
'dod pa gang yin myur du smros :
zhes dris pa'i lan btab par mos pas thal mo sbyar te sgo dbye bar gsol ba gdab pa 'di'i rjes zlos mdzod /
ye shes pho brang srung mdzad pa'i :
sgo ba sgo ma bdag la dgongs :
mi gnas ye shes dkyil 'khor du :
bdag nyid mngon par zhugs 'dod pas :
pho brang dam par gtang du gsol :
zhes gsol ba btab pa la brten nas gnang ba sbyin zhing dam tshig bsgrag pa ni 'di la gsan pas khyab ste /
ho :
khyed rnams skal pa shin tu bzang :
dad pas myur du zhugs par gyis :
'on kyang dam tshig 'phrang dam pas :
bla ma'i bka' bzhin nyan par 'tshal :
hU~M ha ha ha :
zhes brjod cing sgo dbye zhing nang du bcug par gyur pa dang lhan cig tu rol mo'i sgra sbyar /
gu gul kyis bdug
/yungs thun brab cing drag sngags me phung bzla bas phyi 'brang gi bgegs bskrad /
hU~M:
mi bzad gtum pa'i 'phro 'du las :
sogs kyis mtshams bcad /
gnyis pa ni /
me tog bkye bsdu byar gzhug la /
nam mkha' dang mnyam pa'i sems can thams cad kyi don du rnam pa thams cad mkhyen pa sangs rgyas kyi go 'phang thob par bya /
de'i ched du bla ma bka' brgyad 'dus pa'i dbang bskur gyi rim pa gsan la tshul bzhin du nyams su blang bar bgyi'o snyam pa'i thugs bskyed la gsan par zhu /
de'ang 'o skol gyi ston pa thabs mkhas la thugs rje chen po dang ldan pa de nyid kyis /
gdul bya'i bsam pa dang rjes su mthun pa'i chos kyi bdud rtsi bsam gyis mi khyab pa zhig bstan pa thams cad kyang /
bsdu na theg pa dgu'am /
de yang rgyu 'bras kyi theg pa gnyis su 'du ste /
kun byed rgyal po las /
theg pa rnam pa gnyis yin te //
mtshan nyid rgyu yi theg pa dang //
'bras bu rdo rje theg pa 'o //
zhes gsungs pa ltar /
theg pa chen po pha rol tu phyin pas bden gnyis la bzang ngan blang dor du blta ba las /
'dir kun rdzob tu'ang chos rnams la mi gnyis pa'i bsam spyodadang ldan pas 'bras bu'i ngo bo snang stong zung 'jug gi chos sku rtogs par byas la /
ting nge 'dzin gyis goms par byed pa'i phyir 'bras bu lam byed kyis khyad par du 'phags pa gsang sngags rdo rje'i theg pa yin /
de ltar yang slob dpon sangs rgyas gsang bas /
thabs kyi theg pa chen por ni //
rnam par byang dang sdug bsngal dag
/kun rdzob tu yang dbyer med de //
lta ba mtho dman de tsam mo //
zhes gsungs /
de yang gangs can gyi ljongs 'dir gsang sngags gsar rnying gnyis su grags pa'i gsar ma las che ba drug ldan gyis khyad par 'phags pa gsang sngags rnying ma yin /
de la'ang phyi thub pa rgyud kyi theg pa kri yog sde gsum dang /
nang pa thabs kyi rgyud kyi theg pa bskyed rdzogs rnam pa gsum ste drug tu dbye ba'i rang skad thun mong ma yin pa las nang rgyud /
de la'ang rgyud sde dang sgrub sde gnyis las /
'dir sgrub sde'i sde tshan du gtogs shing /
rgyud lung man ngag gsum ka'i snying po gcig tu bsgril ba lta bu zab pa las kyang ches zab pa'i gdams pa yin /
de yang spyir snga 'gyur rdo rje theg pa la bka' gter gyi babs so gnyis su bzhugs pa las /
'dir bka' ma las bka' bab lung bstan /
smon lam dbang bskur /
mkha' 'gro gtad rgya ste /
khyad par gyi brgyud pa gsum dang /
gtso bor brgyud thag nye zhing /
gter yig gi dpe dpang mnga' bas khungs btsun pa dang /
gang la gang 'dul gyi dus dang 'tsham par mngon du snang ba'i phyir zab lam nub pa med pas khyad par du 'phags pa gter gyi phyogs su gtogs pa yin /
de'ang dus gsum gyi rgyal ba thams cad kyi gsung rdo rje'i bdag nyid mngon rdzogs ston pa 'od dpag tu med pa'i ngo bo las ma g.yos bzhin du thugs rje'i rang rtsal ma 'gags pa'i cho 'phrul nang ltar 'phags pa spyan ras gzigs dbang phyug dang dpal chen rta mgrin dbyer med pa'i bdag nyid /
phyi ltar na slob dpon chen po pad+ma sam+b+ha wa'i rnam rol du bstan nas gdul bya mtha' yas pa'i don mdzad pa las /
bye brag dzam+bu'i gling 'dir thub pa'i dbang po'i rgyal tshab tu d+ha na ko sha'i rgya mtshor pad sdong las sku 'khrungs pa'i tshul bstan te /
rgya bod kun tu sangs rgyas kyi bstan pa la ston pa gnyis pa lta bur gyur cing /
khyad par bod kyi gdul bya la thugs brtse bas shin tu zab pa'i gdams ngag mtha' yas pa zhig skal ldan rje 'bangs rnams la bstan cing /
de rnams bod yul stod smad kun tu ming can ming med kyi gter kha grangs las 'das par sbas te /
ji srid rgyal ba byams pa'i bstan pa ma byung gi bar de srid du gter chos dang gter 'byin rgyun mi chad par 'byung bar lung gis bstan pa bzhin bstan zhabs gter gyis skyong ba mngon sum du grub pa las /
'dir skabs su bab pa ni /
bod du mdo sngags kyi bshad grwa sgom grwa legs par tshugs pa'i rjes thog tu /
o rgyan rin po che las can dag pa'i 'khor dang bcas te khams kyi stod smad mtha' dag zhabs kyis bcags shing byin gyis rlob pa'i skabs su /
khams phyogs gnas chen nyer lnga'i ya gyal gsung gi yon tan gyi gnas mchog nam mkha' mdzod du /
gsang sngags phyi nang thams cad yang zab snying po bcud du dril ba'i gdams pa bka' 'dus chos kyi rgya mtsho'i dkyil 'khor chen po zhal phyes te smin grol las rab 'byams dang bcas pa gdams pa dpag tu med pa gnang /
'khor bcas lo bdun du sgrub pa mdzad cing so sos grub pa'i rtags khyad par can re bstan pa'i mthar phyag dpe thams cad shog bu rigs lnga la 'phrul gyi yi ger btab ste gter gnas bdun du rgyas btab /
rtsod dus snyigs ma sum cu kha ral gyi dus su skyes bu so sos 'don par bka' gtad smon lam gyis mtshams sbyar pa dus su son te /
lha sras 'bring po dam 'dzin mu rub btsan po'i rnam par 'phrul pa sprul pa'i gter ston chen po mchog gyur bde chen gling pas /
sku'i gsung gi gnas mchog 'og min karma'i rgyab ngos dam can brag gi g.yas zur nas skal ldan bdun gyi mthong lam du gnam lcags kyi phur sgrom khru gang ba ngo mtshar ba'i ltas dang bcas spyan drangs pa las byung ba rtsa ba dang /
sprul pa'i gnas mchog nam mkha' mdzod nas gu ru'i sku tshab /
dam rdzas rol pa chen po sogs dang lhan cig spyan drangs pa'i yan lag mtha' rgyas kyi skor bcas gung bsdebs pas /
sngon chad sa steng du ma byung ba'i dam chos zab pa skor bdun du grags pa ngo mtshar rmad du byung ba'i chos sde chen po las /
'dir skabs su babs pa rtsa gsum tshe'i zab pa'i yan lag mtha' rgyas kyi chos sde /
rigs thams cad kyi khyab byed /
dkyil 'khor thams cad kyi bdag nyid /
kun bzang dpal chen po pad+ma drag po gtso bor gyur pa'i bla ma bka' brgyad 'dus pa'i dkyil 'khor du smin byed dbang bskur gyi rim pa zab mo bsgrub pa la /
slob dpon gyi bya ba rnams sngon du grub nas /
slob ma rnams kyi ngo skal du gyur pa la dkyil 'khor chen por 'jug pa dang /
zhugs nas dbang bskur ba gnyis su yod pa las /
thog mar thun mong gi 'jug pa'i chos rnams zhu ba'i yon du maN+Dal 'bul 'tshal /
ces mtshams sbyar la maN+Dal 'bul du gzhug
/bla ma dang dkyil 'khor gyi gtso bo tha mi dad pa'i drung du mi phyed dad pa'i gdung shugs drag pos gsol ba 'debs pa 'di'i rjes zlos lan gsum mdzod /
he ru ka dang gnyis med pa'i :
rdo rje slob dpon dgongs su gsol :
khrag 'thung chen po'i dkyil 'khor du :
bdag nyid gzhug par mdzad du gsol :
zhes gsol ba btab pa la slob dpon dpal he ru kas mkhyen brtse'i sgo phye nas bka'i gnang ba sbyin pa ni 'di la gsan pas khyab ste /
ho :
he ru ka yi grong khyer du :
zhugs pa bskal pa du mar min :
de bas khyod zhugs dngos grub thob :
dam tshig rigs rnams thub par gyis :
zhes pas gnang ba byin nas chas su gzhug pa'i slad du sngon chad dpal he ru ka'i dkyil 'khor du ma zhugs pa'am /
zhugs kyang bskyar nas 'jug pa'i mtshon byed du ras yug dmar po res gdong g.yogs pa'i mos pa mdzod /
oM tsak+ShuHb+han+d+ha wa ra ma Na ya hU~M/
dkyil 'khor gyi lha dang mjal ba'i tshe phyag rten gyi slad du mchog gi me tog kha dog lnga pa re byin pa'i mos pa mdzod /
A khaM wi ra hU~M/
zhes mig dar dang me tog sbyin /
de nas theg pa chen po'i lam gyi gzhi skyabs su 'gro ba dang sems bskyed pa'i slad du /
bla ma dang dkyil 'khor gyi gtso bo gnyis su med pa'i steng gi cha la brgyud pa'i bla ma rnams dang mtha' skor du yi dam dkyil 'khor gyi lha tshogs sangs rgyas dang byang sems dpa' bo rnal 'byor ma'i tshogs thams cad sprin phung gtibs pa bzhin bzhugs par bsams la /
bdag gzhan sems can thams cad byang chub ma thob kyi bar du skyabs su mchi'o snyam pa dang /
sems can thams cad sangs rgyas kyi go 'phang la 'god par bya /
de'i ched du bla ma he ru ka ye shes klong dgu'i 'bar ba'i dkyil 'khor du zhugs nas lam zab mo nyams su blang bar bgyi'o snyam pas 'di'i rjes zlos lan gsum mdzod /
na mo bla ma rig 'dzin sogs las gzhung gi skyabs sems dang /
rgyud dag par bya ba'i slad du tshogs zhing nam mkha' gang bar gshegs shing nyi zla pad+ma'i mdzes khrir dgyes bzhin du bzhugs pa'i spyan sngar bdag gzhan sems can thams cad lus zhing gi rdul snyed du sprul te phyag 'tshal ba dang /
mchod pa'i sprin spro ba /
sngar byas kyi sdig ltung rnams la gnong 'gyod drag pos bshags shing sdom pa /
dge ba la rjes su yi rang ba /
chos kyi 'khor lo bskor bar bskul ba /
mya ngan las mi 'da' bar gsol ba 'debs pa /
dge ba de dag dmigs med 'khor gsum yongs su dag pa'i tshul gyis byang chub mchog tu bsngo ba rnams bgyid snyam pa'i sgo nas 'di'i rjes zlos lan gsum mdzod /
hU~M hrI:
bla ma rig 'dzin zhes sogs las gzhung ltar /
de nas dbang bskur ba dkyil 'khor la brten nas thob kyang 'dzin pa dam tshig dang sdom pa la rag las pas /
rtsa ba sku gsung thugs kyi dam tshig dang /
yan lag gi dam tshig nyi shu rtsa lnga sogs rdo rje theg pa bla na med pa'i dam tshig dang sdom pa rnams yang dag par blangs shing bsrung bar bgyi snyam pas rdo rje rtse gcig pa'i phyag rgya snying gar 'ching ba dang bcas te 'di'i rjes zlos lan gsum mdzod /
he ru ka dpal bla ma dgongs :
bde gshegs rigs mchog chen po yi :
sku yi dam tshig rnam pa gsum :
bde gshegs gsung gi dam tshig gnyis :
gsang ba bcu la sogs pa yi :
rtsa ba'i dam tshig bdag gis bsrung :
nyi shu rtsa lnga yan lag sogs :
dpal chen bla mas gang bsgos pa :
srog gi phyir yang mi gtang bsrung :
zhes khas blangs pa las /
slar yang slob dpon gyis dam tshig gi bsgo ba la rnam pa gsum las thog mar bla ma bka' gnyan pa'i sgo nas dam la bzhag pa ni 'di la gsan pas khyab ste /
ho :
rigs kyi bu khyod deng phyin nas :
rdo rje slob dpon nga yin gyis :
he ru ka dpal blta bar gyis :
nga la brnyas pa ma byed cig :
ces brjod /
rdo rje phreng ba dang bcas pa spyi bor bzhag
/dam tshig bsrung ma bsrungs phan yon dang nyes dmigs gnyis ka'i sgo nas dam la bzhag pa ni dam tshig gi mna' chu sbyin par bya ba yin te /
ho :
'di ni dam tshig rdo rje'i chu :
dam bsrungs rdo rje sems dpa' ste :
khyod kyi snying la yang dag gnas :
ye shes skyed cing lam sna 'dren :
ma bsrung yak+sha nag por 'gyur :
snying khrag 'thung zhing dmyal bar ltung :
de phyir dam tshig thub par gyis :
sa ma ya b+hak+Sha si hU~M:
zhes nang mchod dang las bum gyi chu dung zhal du sbyar ba sbyin /
rdo rje theg pa'i kun tu spyod pa gsang ba'i sgo nas dam la bzhag pa ni /
hU~M:
'di ni gsang ba ches gsang ba :
bla med yang gsang byin rlabs te :
dam tshig nyams la smra mi bya :
dbang ma thob la'ang de bzhin te :
ma dad pa la'ang ma yin no :
gsang ba dam pa thub par gyis :
khyod kyis snying nas bro bor cig :
ces gdams pa la khyed rnams kyis kyang don de las 'da' bar mi bgyid do snyam pas rdo rje'i bro bor ba 'di'i rjes zlos mdzod /
i dan na ra kan badzra sa ma ya tiSh+Than+tu :
de ltar dam la bzhag nas /
nang 'jug gi dngos gzhi ye shes dbab pa'i slad du /
khyed rang rnams lus gnad skyil krung drang por bsrang /
ngag gnad rlung rgyu ba kha sbyor du 'ching /
sems kyi gnad gzhan du ma yengs par bla ma la dpal he ru ka dngos yin snyam pa'i gus 'dud drag po dung dung mdzad pa'i rkyen gyis thugs ka'i hU~M las 'od zer 'phros /
khyed rang rnams kyi lus la phog
/ma dag pa'i lus 'od gsal stong pa nyid kyi dbyings su sbyangs pa'i mos pa mdzod /
oM ma hA shun+ya tA sogs /
stong pa'i ngang las rang rang rnams gang du gnas pa'i go sar pad+ma dang nyi ma dregs pa pho mo bsnol ba'i gdan gyi steng du /
skad cig gis rlung sems tsam las grub pa'i dpal he ru ka sku mdog dmar po zhal gcig phyag gnyis pa phyag g.yas kyis rdo rje nam mkhar 'phyar zhing g.yon dril bu thugs kar 'dzin pa /
gar gyi nyams dgu dang ldan cing nyi ma 'bum gyi gzi 'od can /
khro zhing rjes su chags pa'i rnam 'gyur mchog tu rgyas pa /
dpal dang dur khrod rol pa'i chas kyis brgyan cing yum rdo rje khros ma nag mo gri thod 'dzin pa dang mnyam par sbyor ba /
zhabs zung gyad chen po'i dor stabs kyis ye shes kyi me 'bar ba'i dbus na bzhugs pa'i sku can du lams te gsal ba'i thugs kar nyi ma dang steng du hU~M yig dmar po mar me ltar gsal zhing shin tu 'bar ba la sems rtse gcig tu bzung ba /
de las bde ba chen po'i 'od zer phyogs bcur 'bar zhing 'khrugs pas /
phyogs bcu dus bzhi'i rtsa gsum rgyal ba rab 'byams kyi tshogs thams cad dpal chen po ye shes klong dgu'i dkyil 'khor gyi 'khor lo'i sku phyag rgya /
gsung yig 'bru /
thugs phyag mtshan gyi rnam par kha char bu yug 'tshubs pa bzhin du spyan drangs te /
snying ga nas sib sib thim pas rgyud byin gyis brlabs pa'i mos pa mdzod /
ces brda sbyar la /
khyad par gyi rdzas bdug
/zhing gis g.yab dor /
rol mo'i sgra sbyar zhing snyan cing 'gyur ba'i dbyangs dang bcas /
hU~M hrI:
'og min dbyings kyi sogs las gzhung gi byin 'beb dang /
spro na rtsa gsum gyi byin 'beb /
hU~M:
gnas 'og min chos dbyings pho brang nas :
chos sku'i bla ma gshegs su gsol :
chos sku kun bzang gi ngo bor bzhengs :
rdo rje 'chang gi rnam par byon :
dpal gsang ba 'dus pa gshegs su gsol :
bdag yid gdung bas gsol ba 'debs :
bla ma khyed dang mnyam par byin gyis rlobs :
bu yi ye shes nyams rtogs spel :
dus da lta nyid du dbang chen skur :
gnas bde ba can dang po ta la :
longs sku'i bla ma gshegs su gsol :
'od dpag med kyi ngo bor bzhengs :
spyan ras gzigs kyi rnam par byon :
dpal tshe dpag med pa gshegs su gsol :
bdag yid gdung bas gsol ba 'debs :
bla ma khyed dang mnyam par byin gyis rlobs :
bu yi tshe srog brtan pa dang :
dus da lta nyid du tshe dbang skur :
gnas pad+ma 'od kyi gzhal yas nas :
sprul sku'i bla ma gshegs su gsol :
pad+ma thod phreng gi ngo bor bzhengs :
rtsa ba'i bla ma'i rnam par byon :
re ltos can rnams gshegs su gsol :
bdag yid gdung bas gsol ba 'debs :
bla ma khyed dang mnyam par byin gyis rlobs :
bu yi ye shes nyams rtogs spel :
dus da lta nyid du dbang chen skur :
gnas pad+ma dbang gi dur khrod nas :
yi dam lha tshogs gshegs su gsol :
dpal zhi khro'i lha tshogs ngo bor bzhengs :
rtsa ba'i yi dam gyi rnam par byon :
lha dbang chen rta mgrin gshegs su gsol :
bdag yid gdung bas gsol ba 'debs :
lha khyed dang mnyam par byin gyis rlobs :
bu yi tshe srog brtan pa dang :
dus da lta nyid du dngos grub stsol :
gnas dag pa mkha' spyod kyi gzhal yas nas :
mkha' 'gro'i tshogs rnams gshegs su gsol :
yum kun tu bzang mo'i ngo bor bzhengs :
ye shes mtsho rgyal gyi rnam par byon :
yum rdo rje phag mo gshegs su gsol :
bdag yid gdung bas gsol ba 'debs :
ma khyed dang mnyam par byin gyis rlobs :
bu yi tshe srog brtan pa dang :
dus da lta nyid nas bar chad sol :
zhes brjod cing rtsa ba gsum gyi rtsa sngags rnams bzla /
zhes brjod pas byin dbab /
de ltar dbab pas /
sku phebs nas 'phar zhing g.yo ba /
gsung phebs nas smra zhing dgod pa /
thugs babs nas rang byung gi ye shes rtsol med du skye ba sogs gang byung ba nyid brtan par bya ba'i slad du slob dpon gyi phyag gi rdo rje spyi bor bzhag ste /
tiSh+Tha badzra /
zhes brjod pas brtan par byas pa'i mos pa mdzod /
de nas rigs brtag pa'i slad du /
me tog 'dor bar gdams pa ni /
ho :
he ru ka yi pho brang 'dir :
dpal chen po rnams dngos su bzhugs :
khyod kyi 'brel pa brtag pa'i phyir :
rig pa'i me tog lha la phul :
'brel ba gang yod mthong bar 'gyur :
de yang 'di na bla ma rig 'dzin dpal chen po ye shes klong dgu'i dkyil 'khor rgya mtsho bzhugs pa yin te /
ngo bo sangs rgyas kyi ye shes gcig nyid gang 'dul sgyu 'phrul dra ba'i rol par shar ba las tha mi dad kyang /
rnam pa rang rang gis sngon nas 'brel bzhag pa'i lha so so la 'bab par shog cig snyam pas sngar byin pa'i me tog gi phreng ba de nyid /
rgyu rin po che gser las grub par mos te lhag pa gzugs brnyan gyi dkyil 'khor la dor ba'i mos pa dang bcas dngos su tshom bu'i dkyil 'khor 'dir dkyil 'khor gnyis pa shar ba la tshig 'di'i rjes zlos dang bcas te 'dor bar zhu /
ho :
he ru ka yi lha tshogs rnams :
so sor dbye ru mi 'tshal yang :
ye shes so sor snang ba yi :
dpal chen he ru ka dpal dgu :
bdag ni gang du 'brel ba yi :
dpal chen po yis rjes su zungs :
puSh+pe pra tIts+tsha ho :
de ltar dor ba la brten nas /
me tog dbus su babs na bla ma rig 'dzin dpal chen po'i rigs te bde gshegs 'dus pa rtsal /
shar du babs na yang dag thugs kyi rigs te rdo rje bzhad pa rtsal /
shar lhor babs na 'jam dpal sku yi rigs te zil gnon rol pa rtsal /
nub tu babs na pad+ma gsung gi rigs te dbang chen dgyes pa rtsal /
byang du babs na phrin las phur pa'i rigs te rdo rje khros pa rtsal /
lhor babs na srid pa ma mo'i rigs te mngon rdzogs grub pa rtsal /
lho nub tu babs na dpal chen rtsa ba'i rigs te che mchog 'dus pa rtsal /
nub byang du babs na 'jig rten mchod bstod kyi rigs te dregs pa kun 'dul rtsal /
byang shar du babs na mngon spyod dmod pa'i rigs te stobs ldan rol pa rtsal zhes sogs gsang ba'i mtshan byin pas ma brjed par zungs shig
/ces gdams /
de brtan par bya ba'i slad du me tog gi phreng ba slar yang spyi bor bcings te dbang bskur ba'i mos pa mdzod /
hU~M:
sngon nas 'brel ba'i lha mchog la :
rig pa'i me tog phul ba yi :
byin rlabs bsam mi khyab pa ste :
rang rig lha dang ngo 'phrod de :
sku gsung thugs kyi dngos grub thob :
puSh+pe gr-ih+Na i maM satwa ma hA ba la :
mig dbye ba'i slad du gsol ba gdab pa 'di'i rjes zlos mdzod :
rang rig rgyal po he ru ka :
bdag ni ma rig 'thibs pos bsgribs :
rab rib dpal chen khyod kyis sol :
ye shes mchog ni mthong bar mdzod :
ces gsol ba btab pas slob dpon gyi thugs ka nas ye shes kyi 'od zer gser gyi thur ma lta bu byung ma rig pa'i ling tog dang mig ras lhan cig tu bsal bar mos mdzod /
he ru ka dpal deng khyod kyis :
mig 'byed par ni brtson par mdzad /
phye bas thams cad mthong 'gyur te :
ye shes mig ni bla na med :
oM dz+nyA na tsak+ShuHpra be sha ya phaT:
de ltar ma rig pa'i ling tog bsal nas rig pa ye shes kyi spyan gsar du thob pa la dkyil 'khor chen por blta bar bskul zhing mthong ba bstan pa ni 'di la gsan pas khyab ste /
hU~M:
rigs kyi bu rnams legs par gson :
he ru ka dpal grong khyer 'di :
lan gcig mthong ba tsam gyis kyang :
bskal par bsags pa'i sgrib pa 'dag :
de bas dkyil 'khor bzang por ltos :
mthong na ngo mtshar e ma ho :
hoH
rigs kyi bu legs par nyon la ltos shig
/'di na rdul tshon dang ras bris la ras bris zhes bsgyur /
bum pa dang ting 'dzin sprul pa'i dkyil 'khor dbyer med pa dpal chen po'i grong khyer mngon sum du gsal ba 'di ni mtshon byed kyi dpe tsam las mi 'dug gi mtshon bya rang rig lhun gyis grub pa'i bla ma bka' brgyad kyi dkyil 'khor gsal rdzogs su bzhugs pa mngon sum du mthong ba'i mos pa mdzod /
ces dang spro zhing nus na rten dang brten pa'i rnam bzhag rgyas par bshad /
slar yang thun mong ma yin pa nang ye shes rigs lnga'i dkyil 'khor du bcug cing byin gyis brlab pa'i slad du maN+Dal phul /
de nas thog mar dkyil 'khor pa la gnang ba zhu ba ni slob dpon gyi bgyi bar gda' ste /
zhes mtshams sbyar la /
slob dpon bzhengs te dbu zhwa phud /
dkyil 'khor la gdong phyogs te rdor dril 'dzin cing 'dud pa'i rgya dang bcas te dril bu gsil la /
ho :
'dus pa'i gtso bo bla ma he ru ka :
skal par ldan pa'i slob ma deng byung gis :
dkyil 'khor lha tshogs thugs rjes bzung du gsol :
myur ba nyid du smin grol dngos grub stsol :
ces gsol ba btab pas dkyil 'khor pa rnams kyis /
ho :
rig pa 'dzin pa e ma ho :
rang byung ye shes lha dga' ba'i :
skal par ldan pa'i slob ma rnams :
ye shes chen por gzhug pa dang :
smin grol grol ba mthar phyin pa :
ci dga' bar ni khyod kyis byos :
zhes dgyes shing 'dzum pa'i mdangs phyungs te gnang ba byin par bsam /
de nas khyed rang rnams slob dpon gyi phyag gi rdo rjes khrid de dkyil 'khor gyi shar sgo nas me long lta bu'i ye shes kyi rang bzhin dkyil 'khor pa rnams la rang rig lha dang dbyer med du rtogs pa'i phyag 'tshal zhing rdo rje rigs kyi dngos grub gsol ba'i 'dun pa bcas te   'di'i rjes zlos mdzod /
hU~M/
me long ye shes dkyil 'khor du :
rang rig lha dang dbyer med du :
gus pas phyag 'tshal bdag nyid kyis :
rdo rje'i dngos grub thob par shog :
a ti pU ho :
zhes phyag 'tshal zhing gsol ba btab pas /
lha rnams 'dzum pa'i mdangs bcas pas :
gnas gsum 'od 'phros dngos grub bstsal :
pra ti pU ho :
a la la ho :
oM AHhU~M:
zhes pas phyag lan gnang zhing gnas gsum nas 'od zer spros te sku gsung thugs kyi byin rlabs dang dngos grub thams cad bstsal ba'i mos pa mdzod /
de bzhin du dkyil 'khor gyi lho sgo nas mnyam nyid ye shes kyi rang bzhin gyi dkyil 'khor pa rnams la phyag 'tshal zhing rin chen rigs kyi dngos grub gsol ba'i 'dun pas 'di'i rjes zlos mdzod /
hU~M:
mnyam nyid ye shes dkyil 'khor du :
rang rig lha dang dbyer med du :
gus pas phyag 'tshal bdag nyid kyis :
rin chen dngos grub thob par shog :
a ti pU ho :
zhes gsol ba btab pas /
lha rnams 'dzum pa'i mdangs bcas pas :
gnas gsum 'od 'phros dngos grub bstsal :
pra ti pU ho :
a la la ho :
oM AHhU~M:
nub sgo nas so sor rtog pa'i ye shes kyi rang bzhin gyi dkyil 'khor pa rnams la phyag 'tshal zhing pad+ma'i rigs kyi dngos grub gsol ba'i 'dun pas 'di'i rjes zlos mdzod /
hU~M:
sor rtog ye shes dkyil 'khor du :
rang rig lha dang dbyer med du :
gus pas phyag 'tshal bdag nyid kyis :
pad+ma'i dngos grub thob par shog :
a ti pU ho :
zhes gsol ba btab pas /
lha rnams 'dzum pa'i mdangs bcas pas :
gnas gsum 'od 'phros dngos grub bstsal :
pra ti pU ho :
a la la ho :
oM AHhU~M:
byang sgo nas bya ba grub pa'i ye shes kyi rang bzhin dkyil 'khor pa rnams la phyag 'tshal zhing las kyi rigs kyi dngos grub gsol ba'i 'dun pas 'di'i rjes zlos mdzod /
hU~M:
bya grub ye shes dkyil 'khor du :
rang rig lha dang dbyer med du :
gus pas phyag 'tshal bdag nyid kyis :
las kyi dngos grub thob par shog :
a ti pU ho :
zhes gsol ba btab pas /
lha rnams 'dzum pa'i mdangs bcas pas :
gnas gsum 'od 'phros dngos grub bstsal :
pra ti pU ho :
a la la ho :
oM AHhU~M:
dkyil 'khor gyi gtso bo bla ma rig 'dzin he ru ka'i spyan sngar 'khod de chos kyi dbyings kyi ye shes kyi rang bzhin dkyil 'khor pa rnams la phyag 'tshal zhing /
de bzhin gshegs pa'i rigs kyi dngos grub gsol ba'i 'dun pas 'di'i rjes zlos mdzod /
hU~M:
chos dbyings ye shes dkyil 'khor 'dir :
rang rig lha dang dbyer med du :
gus pas phyag 'tshal bdag nyid kyis :
de bzhin dngos grub thob par shog :
a ti pU ho :
zhes gsol ba btab pas /
lha rnams 'dzum pa'i mdangs bcas pas :
gnas gsum 'od 'phros dngos grub bstsal :
pra ti pU ho :
a la la ho :
oM AHhU~M:
zhes phyag lan dang bcas dngos grub bstsal ba'i mos pa mdzod /
de ltar na de rnams kyis dkyil 'khor du 'jug pa'i chos 'khor dang bcas pa grub nas /
zhugs pa'i dkyil 'khor der mngon par dbang bskur ba zhu ba'i yon du man+Dal phul /
de la spyir dbang gi ngo bo ni /
'thob bya'i 'bras bu mngon du bskyed pa'am skye nges kyi nus rung du smin par byed pa'i sngags kyi cho ga khyad par can no //
nges tshig ni /
a b+hi Shiny+tsa zhes pa'i sgra las drangs na mngon par gtor ba'am blugs pa ste /
dngos su sgo gsum cha mnyam dang bcas pa'i bag chags kyi dri ma 'khrud pa dang /
brgyud nas rdo rje gsum dang dbyer mi phyed pa'i sku bzhi'i skal pa 'jog pa'i phyir na dbang ngo //
dbye na rdo rje sems dpa' sgyu 'phrul drwa ba rtsa ba'i rgyud las /
dad brtson brtul zhugs ldan rtogs nas //
phan pa'i dbang sbyin nus pa'i dbang //
rim pa bzhin du sbyin par bya //
zhes gsungs pa ltar dad pa can rjes su 'dzin pa phyi phan pa'i dbang lnga /
brtson 'grus can rjes su 'dzin pa nang nus pa 'jug pa'i dbang lnga /
spyod rig mnyam pa'i brtul zhugs can rjes su 'dzin pa gsang ba zab mo'i dbang gsum ste bcu gsum du yod pa las /
thog mar phan pa dang nus pa'i dbang bcu bskur ba'i slad du gsol ba gdab pa 'di'i rjes zlos lan gsum mdzod /
bla ma he ru ka dpal dgongs :
smin cing grol ba mthar phyin phyir :
bum pa'i dbang mchog bstsal ba dang :
rjes gnang rigs kyang bstsal du gsol :
zhes gsol ba btab nas /
phyi phan pa rig pa'i dbang lnga las mi bskyod pa chu'i dbang gi slad du /
khyed rang rnams dkyil 'khor gyi shar sgor dbang stegs seng ges bteg pa'i rin po che'i khri sna tshogs pad+ma dang nyi ma'i steng du dpal he ru ka'i nga rgyal gyis 'khod pa la /
steng du gdugs phub /
g.yas g.yon du rgyal mtshan dang ba dan 'phyar /
mtha' skor kun tu mchod pa'i sprin rab 'byams kyis mnga' gsol ba dang bcas te /
slob dpon gyi thugs ka nas 'od zer 'phros pas gdan gsum tshang ba'i dbang gi lha nam mkha' gang bar spyan drangs pa la mchod cing gsol ba gdab pa'i mos pa mdzod /
oM sarba ta thA ga ta ar+g+haM nas shab+da aHhU~M:
rdo rje can gyis sangs rgyas la //
'gro ba skyob pa'i ched du dbang //
yon tan 'byung gnas ji ltar bstsal //
de ltar 'di la'ang gnang bar zhu //
zhes gsol ba btab pas nam mkhar bzhugs pa'i dbang gi lha rnams dang slob dpon lhan cig pas dpal chen po ye shes klong dgu'i pho brang gi rnam pa mi bskyod pa'i ngo bo chu'i rang bzhin can gyi bum pa rnams re re bzhin du thogs te bkra shis pa'i rnam pa du ma dang ldan pas rdo rje'i gtor blugs kyi cho gas rjes su bzung ba'i mos pa mdzod /
ces brda sbyar la /
dbus phyogs dpal gyi bum pa thogs :
hU~M:
ye shes dbyings kyi bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM badzra ma hA gu ru sarba sid+d+hi hU~M phaT a b+hi Shiny+tsa hU~M:
zhes bum pa spyi bor bzhag
/bum chu 'thor zhing sbyin /
de bzhin du shar phyogs dpal gyi bum pa thogs :
hU~M:
me long ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM ru lu ru lu hU~M b+h+yo hU~M a b+hi Shiny+tsa hU~M:
lho phyogs dpal gyi bum pa thogs :
hU~M:
mnyam nyid ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM A kro te ka ya mAn+ta ka ha na ma tha b+hany+dza hU~M phaT a b+hi Shiny+tsa hU~M:
nub phyogs dpal gyi bum pa thogs :
hU~M:
sor rtog ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM pad+mAn+ta kr-ita badzra kro d+ha h+ya grI wa hU~M phaT a b+hiny+tsa hU~M:
byang phyogs dpal gyi bum pa thogs :
hU~M:
bya grub ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM badzra kI li kI la ya sarba big+h+nAn baM hU~M phaT a b+hi Shiny+tsa hU~M:
shar lho dpal gyi bum pa thogs :
hU~M:
dbyings grol ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM gu h+ya dz+nyA na shrI he ru ka gu h+ya dz+nyA na kro d+hI shwa ri satwaM ma ma yo gi nI ru lu ru lu hU~M b+h+yo hU~M phaT a b+hi Shiny+tsa hU~M:
lho nub dpal gyi bum pa thogs :
hU~M:
mi gnas ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM badzra kro d+ha ma hA shrI he ru ka a phaT a b+hi Shiny+tsa hU~M:
nub byang dpal gyi bum pa thogs :
hU~M:
klong gyur ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM badzra tsaN+Da sarba duSh+TAn hU~M phaT a b+hi Shiny+tsa hU~M:
byang shar dpal gyi bum pa thogs :
hU~M:
mtha' grol ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM badzra sarba duSh+TAn hU~M phaT a b+hi Shiny+tsa hU~M:
bla ma bka' brgyad 'di'i dbang gzhung du bka' sdod bum pa bsham par gsungs kyang /
dbang tshig mi gsal mod /
rdzogs chen sde gsum gyi man ngag sde'i yi dam bka' brgyad shel phug ma las /
hU~M:
snod bcud yongs rdzogs bka' sdod bum pa ru :
ma mo nyer brgyad gtsor gyur bye ba 'bum :
bsam gyis mi khyab yongs rdzogs dbang bskur bas :
phrin las sna tshogs lhun gyis grub par shog :
oM badzra sarba yak+sha hU~M:
sa ma ya hU~M phaT:
sarba a b+hi Shiny+tsa hU~M:
zhes bskur /
bsdu na bum chu thams cad gcig tu bsdu ba'am bum pa gcig kho na la brten kyang rung bas /
de ltar gyi tshe /
gong gi mtshams sbyor gyi tshig
/ye shes klong dgu'i pho brang gi rnam pa mi bskyod pa'i ngo bo chu'i rang bzhin can gyi bum pa thogs te bkra shis pa'i rnam pa sogs sbrel ba'i mthar /
hU~M:
mi gnas ye shes bum pa ru :
dpal chen phyag rgya'i sku dang ldan :
snang stong zung 'jug ye shes chus :
bskyed rim gsal phyir dbang bskur ro :
oM badzra kro d+ha ma hA shrI he ru ka hU~M phaT:
a b+hi Shiny+tsa hU~M:
zhes bskur /
nam mkhar bzhugs pa'i dbang gi lha dang slob dpon lhan cig pas rin 'byung gi rang bzhin rin po che'i cod pan spyi bor bcings te dbang bskur ba'i mos pa mdzod /
hU~M:
rgyal ba kun gyi cod pan ni :
ye shes lnga las rnam par grub :
dug lnga rnam par dag pa che :
khro bo'i rgyal por dbang bskur ro :
oM rat+na sam+b+ha wa rat+na mu kuT a b+hi Shiny+tsa hU~M:
snang ba mtha' yas kyi rang bzhin rdo rje phyag g.yas su byin te dbang bskur ba'i mos pa dang bcas rdo rje de nyid gsor zhing snying gar bzung mdzod /
hU~M:
rgyal ba kun gyi ye shes che :
gzhom gzhig med cing dug lnga 'joms :
thabs kyi rang bzhin rdo rje che :
kun tu gsor phyir dbang bskur ro :
oM pad+ma a mi ta b+ha wa badzra a d+hi pa ti satwaM a b+hi Shiny+tsa hU~M:
don yod grub pa'i rang bzhin dril bu phyag g.yon du byin te dbang bskur ba'i mos pas dril bu 'khrol zhing dku la brten mdzod /
hU~M:
sangs rgyas kun gyi gsung dbyangs ni :
rgyun mi chad cing rgya che ba :
so sor ma 'dres kun tu rig :
shes rab dril bus dbang bskur ro :
oM karma a mo g+ha karma g+haN+De a b+hi Shiny+tsa hU~M:
rdo rje dang dril bu lhan cig tu spyi bor 'khrol zhing rnam snang gi rang bzhin rdo rje'i ming gdags te dbang bskur bar mos mdzod /
hU~M:
rdo rje sems dpa' ming che ba :
ye shes ye shes rnam par ldan :
sa gsum kun tu grags gyur pa :
rdo rje'i ming gi dbang bskur ro :
oM sarba ta thA ga ta bai ro tsa na che ge mo d+hA ra a b+hi Shiny+tsa hU~M:
de ltar phyi phan pa rig pa'i dbang lnga bskur pas /
nyon mongs pa lnga dag
/phung po lnga gnas gyur /
ye shes lnga mngon du byas /
rigs lnga'i dngos grub mtha' dag bsgrub pa la dbang bar byas pa yin no //
nang nus pa 'jug pa'i dbang la /
sku gsung thugs yon tan phrin las kyi rjes su gnang ba rnam pa lnga las /
thog mar sku'i nus pa 'jug pa'i slad du lha sku phyag rgya'i rjes su gnang ba ni /
slob dpon dang dbyer med pa'i dpal chen po ye shes klong dgu'i dkyil 'khor pa rnams kyi thugs ka nas /
rang 'dra'i ye shes kyi sku gnyis pa so so'i rigs kyi tshom bu sprul pa yang sprul phyag brnyan dang bcas pa dpag tu med pa byung ste khyed rang rnams la thim pas sku mi zad pa rgyan gyi 'khor lo'i dbang dang byin rlabs dngos grub ma lus pa thob pa'i mos pa mdzod /
so so'i phyag rgya'i snang brnyan spyi bor bzhag la /
hU~M:
rig 'dzin rnam lnga myur du 'thob bya'i phyir :
chos sku skye med ngang nas longs spyod rdzogs :
'bar ba'i skur ston bla ma rig 'dzin ni :
ye shes sku can sku mdog dmar la 'tsher :
zhal gcig phyag gnyis rdo rje dril bu 'dzin :
rig 'dzin dpa' bo mkha' 'gro'i 'khor gyis bskor :
dkyil 'khor gtso mchog sku yi dbang bskur ro :
oM badzra ma hA gu ru sarba sid+d+hi hU~M phaT sarba sa ma ya a b+hi Shiny+tsa hU~M:
hU~M:
me long ye shes myur du 'thob bya'i phyir :
chos sku skye med dbyings nas longs spyod rdzogs :
'bar ba'i sku can dpal chen he ru ka :
ye shes sku can sku mdog mthing ga la :
zhal gcig phyag gnyis rdo rje dung khrag bsnams :
he ru ka yi 'khor tshogs rgya mtshos bskor :
yang dag lha tshogs sku yi dbang bskur ro :
oM ru lu ru lu hU~M b+h+yo hU~M sarba sa ma ya a b+hi Shiny+tsa hU~M:
hU~M:
mnyam nyid ye shes myur du 'thob bya'i phyir :
chos sku skye med ngang las longs spyod rdzogs :
'bar ba'i sku can dpal chen he ru ka :
ye shes sku can sku mdog ser nag la :
zhal gcig phyag gnyis 'khor lo dung khrag bsnams :
gshin rje pho mo'i 'khor tshogs rgya mtshos bskor :
'jam dpal lha tshogs sku yi dbang bskur ro :
oM a kro te ka ya mAn+ta ka ha na ma tha b+hany+dza hU~M phaT sarba sa ma ya a b+hi Shiny+tsa hU~M:
hU~M:
sor rtog ye shes myur du 'thob bya'i phyir :
chos sku skye med ngang las longs spyod rdzogs :
'bar ba'i sku can dpal chen he ru ka :
ye shes sku can sku mdog dmar nag la :
zhal gcig phyag gnyis thod dbyug dung khrag bsnams :
dbang chen yab yum 'khor tshogs rgya mtshos bskor :
rta mgrin lha tshogs sku yi dbang bskur ro :
oM pad+mAn+ta kr-ita badzra kro d+ha h+ya grI wa hU~M phaT sarba sa ma ya a b+hi Shiny+tsa hU~M:
hU~M:
bya grub ye shes myur du 'thob bya'i phyir :
chos sku skye med ngang las longs spyod rdzogs :
'bar ba'i sku can dpal chen he ru ka :
ye shes sku can sku mdog ljang nag la :
zhal gcig phyag gnyis rdo rje phur pa 'dzin :
khro rgyal yab yum 'khor tshogs rgya mtshos bskor :
phur pa'i lha tshogs sku yi dbang bskur ro :
oM badzra kI li kI la ya sarba big+h+nAn baM hU~M phaT sarba sa ma ya a b+hi Shiny+tsa hU~M:
hU~M:
dbyings grol ye shes myur du 'thob bya'i phyir :
chos sku skye med ngang las longs spyod rdzogs :
'bar ba'i sku can dpal chen he ru ka :
ye shes sku can sku mdog smug nag la :
zhal gcig phyag gnyis kha T+wAM dung khrag bsnams :
yab yum srid pa'i ma mo'i 'khor gyis bskor :
rbod gtong lha tshogs sku yi dbang bskur ro :
oM gu h+ya dz+nyA na shrI he ru ka g+hu h+ya dz+nyA na kro d+hI shwa ri satwaM ma ma yo gi nI ru lu ru lu hU~M b+h+yo hU~M phaT sarba sa ma ya a b+hi Shiny+tsa hU~M:
hU~M:
chos dbyings ye shes myur du 'thob bya'i phyir :
chos sku skye med ngang las longs spyod rdzogs :
'bar ba'i sku can dpal chen he ru ka :
ye shes sku can sku mdog mthing nag la :
zhal gcig phyag gnyis rdo rje dung khrag bsnams :
yab yum khro bo khro mo'i 'khor gyis bskor :
che mchog lha tshogs sku yi dbang bskur ro :
oM badzra kro d+ha ma hA shrI he ru ka hU~M phaT sarba sa ma ya a b+hi Shiny+tsa hU~M:
hU~M:
klong gyur ye shes myur du 'thob bya'i phyir :
chos sku skye med ngang las longs spyod rdzogs :
'bar ba'i sku can dpal chen he ru ka :
ye shes sku can sku mdog mthing nag la :
zhal gcig phyag gnyis tho ba dung khrag bsnams :
yab yum dregs pa sde brgyad 'khor gyis bskor :
mchod bstod lha tshogs sku yi dbang bskur ro :
oM badzra tsaN+Da sarba duSh+TAM hU~M phaT sarba sa ma ya a b+hi Shiny+tsa hU~M:
hU~M:
mtha' grol ye shes myur du 'thob bya'i phyir :
chos sku skye med ngang las longs spyod rdzogs :
'bar ba'i sku can dpal chen he ru ka :
ye shes sku can sku mdog ser nag la :
zhal gcig phyag gnyis lcags kyu dung khrag bsnams :
yab yum sngags bdag rnams kyi 'khor gyis bskor :
drag sngags lha tshogs sku yi dbang bskur ro :
oM badzra sarba duSh+Tan hU~M phaT sarba sa ma ya a b+hi Shiny+tsa hU~M:
hU~M:
snying rje tshad med dbyings las skur bzhengs ma :
rdo rje mkha' 'gro rdo rje dpa' bo yab :
rdo rje rigs kyi bka' sdod ma lus pas :
zhi ba'i phrin las 'grub phyir dbang bskur ro :
ha badzra DA ki nI ra badzra ging ka ra shIn+taM ku ru sid+d+hi a b+hi Shiny+tsa hU~M:
hU~M:
byams pa tshad med dbyings las skur bzhengs ma :
rin chen mkha' 'gro rin chen dpa' bo yab :
rin chen rigs kyi bka' sdod ma lus pas :
rgyas pa'i phrin las 'grub phyir dbang bskur ro :
ri rat+na DA ki nI tsa rat+na ging ka ra puSh+TiM sid+d+hi a b+hi Shiny+tsa hU~M:
hU~M:
dga' ba tshad med dbyings las skur bzhengs ma :
pad+ma mkha' 'gro pad+ma dpa' bo yab :
pad+ma rigs kyi bka' sdod ma lus pas :
dbang gi phrin las 'grub phyir dbang bskur ro :
ni pad+ma DA ki nI hrIHpad+ma giM ka ra bA shaM sid+d+hi a b+hi Shiny+tsa hU~M:
hU~M:
btang snyoms tshad med dbyings las skur bzhengs ma :
las kyi mkha' 'gro las kyi dpa' bo yab :
las kyi rigs kyi bka' sdod ma lus pas :
drag po'i phrin las 'grub phyir dbang bskur ro :
sa karma DA ki nI ya karma ging ka ra mA ra ya phaT sid+d+hi a b+hi Shiny+tsa hU~M:
de ltar dbang bskur pas 'khor 'das kyi gzugs brnyan thams cad snang stong sgyu 'phrul drwa ba lha yi 'khor lor dag pa yin no //
gsung gi nus pa 'jug pa'i slad du bzlas pa sngags kyi rjes su gnang ba ni /
slob dpon dang dkyil 'khor gyi lha tshogs dbyer med pa'i so so'i rigs kyi gtso bo'i thugs ka'i sa bon sngags phreng dang bcas pa las sngags phreng gnyis pa byung /
zhal nas thon /
khyed rang rnams kyi zhal du zhugs snying ga'i sa bon gyi mthar 'khod pas gsung mi zad pa rgyan gyi 'khor lo'i dbang dang byin rlabs dngos grub ma lus thob pa'i mos pa dang bcas sngags 'di rnams kyi rjes zlos lan gsum mdzod /
oM badzra ma hA gu ru sarba sid+d+hi hU~M phaT:
oM badzra tsaN+Da sarba duSh+TAn ta ka ha na da ha pa tsa hU~M phaT:
oM ru lu ru lu hU~M b+h+yo hU~M:
oM a kro te ka ya mAn+ta ka ha na ma tha b+hany+dza hU~M phaT:
oM pad+mAn+ta kr-ita badzra kro d+ha h+ya grI wa hU~M phaT:
oM badzra kI li kI la ya sarba big+h+nAn baM hU~M phaT:
oM gu h+ya dz+nyA na shrI he ru ka gu h+ya dz+nyA na kro d+hI shwa ri satwaM ma ma yo gi nI ru lu ru lu hU~M b+h+yo hU~M phaT:
oM badzra kro d+ha ma hA shrI he ru ka hU~M phaT:
oM badzra tsaN+Da sarba duSh+TAn hU~M phaT:
oM badzra sarba duSh+TAn hU~M phaT:
oM badzra ma hA kro d+ha pad+ma kro d+hI shwa rI badzra kI li kI la ya ma hA yak+Sha kA la rU pa karma raM raM dz+wa la raM hU~M phaT:
de brtan par bya ba'i slad du sngags byang mgrin par bzhag cing phreng ba lag tu gtad de dbang bskur ba'i mos pa mdzod /
hU~M:
rgyal ba kun gyi gsung dbyangs rnams :
gcig tu bsdus pa drag po'i sngags :
gzhom med rdo rje'i sgra dang ldan :
dpal chen gsung gi dbang thob shog :
oM badzra ma hA gu ru sarba sid+d+hi hU~M phaT a b+hi Shiny+tsa hU~M:
zhes dbang bskur pas 'khor 'das kyi sgra skad thams cad grags stong gzhom med gsung rdo rje'i ngo bor dag pa yin no //
thugs kyi nus pa 'jug pa'i slad du 'od gsal ba de kho na nyid kyi rjes su gnang ba ni /
lha sngags kyis mtshon pa'i snang cha thams cad rig stong 'dzin med khyab brdal gyi dbyings su mnyam par 'jog pa mtshon pa'i phyir rdo rje dang dril bu lag tu gtad cing dbang bskur bas thugs mi zad pa rgyan gyi 'khor lo'i dbang dang byin rlabs dngos grub ma lus pa thob pa'i mos pa mdzod /
hU~M:
rgyal ba kun gyi ye shes thugs :
rang rig rang gsal ngang la gnas :
gnyis su med la cir yang 'char :
thabs dang shes rab zung du 'jug :
spros bral thugs kyi dbang bskur ro :
oM badzra ma hA gu ru sarba sid+d+hi hU~M phaT tsit+ta a b+hi Shiny+tsa hU~M:
zhes dbang bskur pas 'khor 'das kyi rtog tshogs thams cad rig stong spros bral bde ba chen po thugs kyi 'khor lor dag pa yin no //
yon tan gyi nus pa 'jug pa'i slad du rgyan chas rtags kyi rjes su gnang ba ni /
bla ma dpal chen po ye shes klong dgu'i zhi ba dang khro bo'i tshogs kyi bral ba dang rnam par smin pa'i ye shes bsam gyis mi khyab pa so so'i rgyan cha'i rnam par shar bas khyed rang rnams la mnga' gsol bas yon tan mi zad pa rgyan gyi 'khor lo'i dbang dang byin rlabs dngos grub ma lus pa thob pa'i mos pa mdzod /
rgyan so so'i gzugs brnyan slob ma'i gnas rnams su rim par sbyin la /
hU~M:
ye shes bsam gyis mi khyab pa :
che btsan 'gran zla med pa'i rgyan :
dug lnga dag pa'i thod skam lnga :
dbu la brgyan pas mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa :
che btsan 'gran zla med pa'i rgyan :
'du byed dag pa'i thod rlon tshogs :
do shal gsum gyis mnga' gsol lo :
shrI he ru ka gu Na a b+hi\u0f8e
hU~M:
ye shes bsam gyis mi khyab pa :
che btsan 'gran zla med pa'i rgyan :
nyon mongs klu dang rnam rtog 'joms :
sbrul 'ching rnams kyis mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa'i rgyan :
pha rol phyin drug rus rgyan drug :
rin chen rgyan gyis mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa'i rgyan :
thabs dang shes rab las byung ba'i :
rdo rje'i gshog pas mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa'i gos :
gti mug rnam dag stod du gsol :
glang chen ko bas mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa'i gos :
'dod chags rnam dag sked du dkris :
zhing chen lpags pas mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa'i gos :
zhe sdang dag pa smad du dkris :
stag gi pags pas mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa'i gos :
nga rgyal dag pa bklubs par gsol :
za 'og ber gyis mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa'i gos :
phrag dog rnam dag mi shigs pa :
rdo rje khrab kyis mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa yi :
mtshan 'dzin kun 'byung dpral bar byug :
thal chen tshom bus mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa yi :
chad lta 'joms phyir mkhur tshos brgyan :
rak+ta'i thig les mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa yi :
rtag lta 'joms phyir thugs kar brgyan :
zhag gi byug pas mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa yi :
ma rtogs 'joms phyir phyogs bcur 'phro :
me yi phung pos mnga' gsol lo :
shrI he ru ka gu Na a\u0f8e
hU~M:
ye shes bsam gyis mi khyab pa :
che btsan 'gran zla med pa yi :
kun las khyad 'phags rdo rje dang :
rin chen khri yis mnga' gsol lo :
shrI he ru ka gu Na a b+hi Shiny+tsa hU~M:
khyad par yon tan gyi mthar thug pa dkyil 'khor gyi gtso mchog bla ma shrI he ru ka dang dbyer med par mnga' gsol zhing rdo rje slob dpon bdag po chen po'i dbang bskur ba'i slad du /
khyed rang rnams dbang stegs la 'khod bzhin pa'i 'og tu 'khor lo bzhag
/steng du gdugs phub /
g.yas g.yon du rgyal mtshan dang ba dan sna tshogs pa sgreng /
phyag g.yas su chos kyi dung dang /
g.yon du glegs bam /
lag ngar gnyis kyi bar du rdo rje'i phyag shing rnams gtad cing /
mchod pa'i rnam grangs dang bkra shis pa'i dge mtshan bsam gyis mi khyab pa dang bcas te me tog gi char 'beb bzhin pas dbang bskur ba'i mos pa mdzod /
ho :
bla med chos kyi char 'beb phyir :
rin chen chos kyi 'khor lo skor :
bkra shis gdugs kyis 'gro kun skyobs :
bstan pa'i rgyal mtshan phyogs bcur sgrengs :
chos kyi dung ni phyogs bcur sgrogs :
ji snyed mkhyen pa'i glegs bam dang :
ji lta ba yi gnas lugs ni :
rab ston rdo rje phyag shing bcas :
gzhan yang kun bzang mchod pa'i sprin :
bkra shis rdzas mchog du ma yis :
rdo rje rgyal por mnga' gsol lo :
ye d+harmA sogs brjod cing me tog 'thor /
rol mo'i sgra sbyar /
de ltar dbang bskur pas 'khor 'das kyi bya ba thams cad ye shes dang yon tan bsam gyis mi khyab pa rnam pa thams cad pa'i rang bzhin du dag pa yin no //
phrin las kyi nus pa 'jug pa'i slad du /
las rab 'byams kyi dbang bskur ba la spyi dang /
bye brag gnyis las /
thog mar sman raka gtor gsum mchod pa'i rdzas rnams lag tu gtad de dbang bskur bas bla ma rig 'dzin dpal chen po ye shes klong dgu'i dkyil 'khor pa rnams bsnyen cing sgrub pa dang las la bskul ba'i nus pa dang ldan cing phrin las mi zad rgyan gyi 'khor lo'i dbang dang byin rlabs dngos grub ma lus pa thob pa'i mos pa mdzod /
hU~M:
sman rag gtor gsum mchod pa'i rdzas :
dam rdzas rnams kyis dbang bskur bas :
lha rnams sgom sgrub bsnyen pa dang :
las sbyor byed pa'i dbang thob shog :
shrI he ru ka karma a b+hi Shiny+tsa hU~M:
khyad par gyi rjes su gnang ba la mngon spyod dang gtso bor 'brel ba'i las kyi rtsa ba srung zlog bsad gsum /
mtha' sdud bsreg mnan 'phang gsum /
las rab 'byams bsgrub pa la dbang ba dngos grub kyi rjes su gnang ba rnams su yod pa las /
thog mar dug khrag rdzas kyi srung ba lag tu gtad pa la brten nas mi mthun pa'i phyogs thams cad srung ba rdo rje'i go cha'i las rab 'byams bsgrub pa la dbang bar rjes su gnang ba byin pa'i mos pa mdzod /
hU~M:
gdug pa can gyi rdzas sbyor te :
ye shes khro bos byin gyis brlabs :
gdon bgegs mi mthun bsrung ba'i phyir :
gsang ba rdzas kyis dbang bskur ro :
shrI he ru ka karma a b+hi Shiny+tsa hU~M:
drag po zor gyi gtor ma dang zlog pa'i 'khor lo lag tu gtad pa la brten nas byad phur rbod gtong la sogs pa phas kyi rgol ba thams cad phyir zlog pa sngags kyi mtshon cha'i las rab 'byams bsgrub pa la dbang bar rjes su gnang ba byin pa'i mos pa mdzod /
hU~M:
khro bo'i bskyed rim gsal ba yi :
stong pa nyid kyi rdzong du gnas :
ting 'dzin sprul pa'i pho nya 'gyed :
stobs chen zlog pa'i dbang bskur ro :
oM badzra ma hA kro d+ha sogs drag sngags so lnga dbyangs dang bcas pas zor dang 'khor lo 'grim /
sangs rgyas yongs rdzogs kyi phrin las pa badzra kI la ya'i 'khrul 'khor la brten nas shin tu gtum pa rnams bsad pa'i las rab 'byams bsgrub pa la dbang bar rjes su gnang ba sbyin pa'i thog mar thugs dam bskul ba sogs sngon du 'gro bas gdab kha'i las la 'jug par bya ba yin te /
zhes mtshams sbyar la /
spro na /
slob dpon dang slob ma'i gtso bo chas zhugs dang bcas bsgral chas bshams la /
bskul pa /
gser skyems /
gzu dpang /
'brub khung dang nya bo bskyed pa /
drag tu bskul zhing 'gugs bstim bya ba sogs gdab kha'i gzhung rgyas pa rnams nas 'byung ba ltar dbyangs rol dang bcas bya /
bsdu na /
hU~M:
chos kyi dbyings nas rang byung grub pa'i lha :
khro rgyal rol pa'i dur khrod chen po nas :
shin tu mi bzad rab 'jigs skur ston pa :
dpal chen 'khor bcas drag po'i phrin las mdzod :
ces bskul /
e nr-i tri dza :
stong pa'i ngang las e las gnam lcags kyi khang sgrom srid pa las kyi btson khang drag po'i dbus su nr-i dud kha las dgra bo byad ma nyam thag pa'i gzugs can dngos su gsal ba gnod byed thams cad 'dus pa'i ngo bor gyur :
lcags kyu'i phyag rgya dang bcas /
na mo :
sangs rgyas kyi bka' bden pa dang :
chos kyi bka' bden pa dang :
dge 'dun gyi bka' bden pa dang :
gsang sngags rig sngags snying po phyag rgya ting nge 'dzin gyi bden pa dang :
chos nyid gdod nas dag pa'i bden\u0f8e
chos can rgyu 'bras bslu ba med pa'i bden\u0f8e
bla ma bstan gnyis skor gsum :
yi dam zhi khro rab 'byams :
bde gshegs sgrub pa bka' brgyad ye shes klong dgu 'bar ba'i lha tshogs sprul pa phyag brnyan bka' sdod dang bcas pa'i bden\u0f8e
dpal legs ldan nag po tshogs kyi bdag po yab yum sras 'khor srung ma dam can rgya mtsho'i tshogs dang bcas pa'i bden pa dang :
bden pa chen po'i mthu la brten nas 'phral gyi tshe srog la bar du gcod pa dang :
yun gyi byang chub la bar du gcod pa dang :
mi 'dod pa glo bur du byed pa'i bdud dang dam sri dregs tshogs thams cad mtshan ma rdzas kyi rten 'di la da lta nyid du khug cig :
nr-i tri ang+ku sha dzaHdza :
lan gsum gyis dgug
/dzaHhU~M baM hoHsa dbyer med du bstim zhing bcing /
rgyas bsdus gang ltar yang skabs 'dir /
de ltar dgra bgegs rnams gzugs la dgug bcing bstim pa sngon du song nas /
gdab kha'i las dngos la 'jug pa'i slad du /
dpal chen po ye shes klong dgu 'bar ba'i lha tshogs rnams kyi mngon spyod stobs kyi phrin las thams cad yongs su rdzogs pa sras mchog phur pa phyag tu gtad cing sgrol ba'i las rab 'byams la dbang bskur ba'i mos pa mdzod /
hU~M:
snying rje'i srog dang ldan pa yi :
gsal ba gsum gyi ting 'dzin ldan :
dgongs pa gsum dang ldan pa yis :
dgra bgegs sgrol ba'i dbang thob shog :
ces byin pa'i phur pa de nyid khyed rang rnams kyi lag sor rigs lnga yab yum bcur gyur pa'i bar du bzung bas /
yab yum snyoms par zhugs pa'i byang chub sems kyi sprin las gdab phur mtshan nyid yongs su rdzogs par gyur pa'i mos pa dang bcas te /
mi ldog pa'i phyir rang nyid dpal chen po'i gsal snang brtan pa /
mi 'byams pa'i phyir dmigs rten dam nyams pa'i dgra bo dngos su gsal ba /
mi rdug pa'i phyir phur bu sras mchog badzra kI la yar mos pa'i gsal ba gsum gyis gzhi bzung /
lta ba blo 'das kyi rdzong sgom pa yengs med kyi 'phrang spyod pa tshe khrus kyi srog dang ldan pa'i dgongs pa gsum gyis mtshams sbyar te gdab dgos pas /
drag sngags me phung dbyangs dang bcas pa'i mthar phur bu ling+ga'i snying gar btab pas kho'i tshe dpal bkrag dang gzi mdangs thams cad a'i rnam par bsdus nas rang rang la thim pas rang rang gi rdo rje'i tshe srog dang gnyis su med pa'i byang chub kyi sems su gyur par bsam pa ni tshe lung dang /
kun gzhi nr-i'i rnam pas phur rtse'i hU~M gis blangs te khong gseng brgyud phaT kyis 'phangs pas glo bur gyi dri ma rnams sbyangs te /
rnam shes dwangs ma'i thig le'i gzugs kyis bla ma dpal chen po'i thugs kar thim par bsams la chos nyid skye med kyi dbyings su mnyam par 'jog pa rnams khrus lung ste rang gzhan gyi don gnyis lhun gyis grub pa'i dgongs pa khyad par can de lta bu las ma g.yos pas gdab kha'i las la 'jug par zhu /
zhes mtshams sbyar la slob dpon rang nyid dang chog rogs pa gzhan yod na bcas drag sngags so lnga pa dbyangs dang bcas te phur bskor bya ba ni /
oM/
mo /
badzra ma hA kro d+ha /
bsrung phyir klad la lan gsum dang /
pad+ma kro d+hI shwa ri /
mi ldog bya phyir sked la lan gsum phyir bskor /
badzra kI li kI la ya /
gzir phyir mdun du lan gsum sgril /
ma hA yak+Sha /
pho rgyud dbang du bsdu phyir tsham rngam lan gsum g.yas /
kA la rU pa /
gzir phyir g.yas su lan gsum sgril /
karma raM raM/
mo rgyud dbang du bsdu phyir tsham rngam lan gsum g.yon /
dz+wa la raM hU~M phaTaH
TaH
gzir phyir g.yon du lan gsum sgril /
dgra bgegs gnod byed 'byung po thams cad mA ra ya hU~M hU~M phaTaH
TaH
gar pad kyis phur dar 'phyar zhing slob bu'i lag tu gtad la dgra bo'i gzugs kyi snying gar gdab tu 'jug
/slar yang rnam snang sgyu 'phrul drwa ba'i rgyud las /
mkhas pas rkang pa nas brtsam ste //
mtshon cha rnon pos bcad nas ni //
zhes dang /
sgyu 'phrul rngam glog las /
pho ni rkang pa g.yas nas gtub //
mo ni rkang pa g.yon nas gtub //
ces pa ltar /
dgra bgegs kyi snyigs ma'i lus ye shes kyi ral gris dum bur gtubs pa'i sha khrag rus pa thams cad dpal chen po ye shes klong dgu 'bar ba'i lha tshogs rnams kyi zhal du bstab pas dgyes pa'i gad mo dang bcas bzhes par gyur pa'i mos pa mdzod /
drag sngags kyi mthar /
nr-i tri sha trUn mA ra ya phaT:
ces brjod cing gtub /
ling ro cha gcig khrag skyems dang sbyar ba gtor mar bran la /
hU~M/
dpal chen lha tshogs bdag la dgongs su gsol :
bstan la gnod pa'i ru tra dam nyams rnams :
brten pa dbyings su bsgral cing sbyangs pa yi :
phung khams ye shes tshogs mchod zhal du bstab :
ma hA mAM sa rak+ta kiM ni ri ti ba su ta kha raM khA hi :
ling ro cha gcig hom gzar du bcug pa slob ma'i lag tu gtad /
mdun du lcags snod lta bur drag po'i shing gru gsum du brtsigs pa'i me hom sbar zhing /
de nas las kyi mtha' sdud pa la gsum las /
dgra bgegs kyi sha khrag dang bcas pa'i hom gzar lag tu gtad pa la brten nas bsad pa'i las kyi mtha' sdud gtso bor gyur pa sreg pa me'i las rab 'byams bsgrub pa la dbang bar rjes su gnang ba byin pa'i mos pa mdzod /
hU~M:
zhi rgyas dbang drag phrin las rnams :
myur du 'grub pa'i dbang thob cing :
khyad par dgra bgegs gdug pa rnams :
sbyin sreg byed pa'i dbang thob shog :
de ltar gtad pa'i ling ro de nyid mdun du drag po'i thab khung bskal pa 'jigs dus kyi me lta bu ches cher 'bar zhing 'khrugs pas gang ba'i dbus su dpal chen po ye shes klong dgu'i dkyil 'khor gyi lha tshogs bka' sdod phyag brnyan sprul pa yang sprul gyi tshogs dang bcas pa skad cig   gis gsal ba'i zhal du phul bas lhag med du bzhes pa'i mos pa mdzod /
drag sngags kyi mthar /
r+n+ri tri sha trUn dz+wa la raM:
zhes btags pas ling ro me nang du phul /
mnan rdzas ri rab 'bar ba lag tu gtad pa la brten nas srung ba'i mtha' sdud dgra bgegs dam sri 'byung po'i tshogs rnams drag po e yi dbyings su mnan pa'i las rab 'byams bsgrub pa la rjes su gnang ba byin pa'i mos pa mdzod /
hU~M:
gdug pa dam sri bdud kyi tshogs :
bskal pa'i mtha' ru mnan pa'i phyir :
khro bo chen pos byin brlabs pa'i :
stobs chen ri bos dbang bskur ro :
drag sngags bzla :
dmar chen po'i gtor ma sha khrag mtshe yungs kyis brgyan pa sogs gdug pa zor gyi rdzas rnams lag tu gtad pa la brten nas zlog pa'i mtha' sdud 'phang ba zor gyi las rab 'byams bsgrub par rjes su gnang ba byin pa'i mos pa mdzod /
drag sngags so lnga bzla ba sngon du 'gro bas /
hU~M:
ye shes khro bos byin brlabs pa'i :
las kyi pho nya'i mtshon cha ste :
dgra bgegs thal bar rlog mdzad pa'i :
gdug pa zor gyis dbang bskur ro :
spro na slob ma'i gtso bo'am las kyi rdo rje bdud chas su zhugs shing drag po'i rngams stabs dang bcas zor 'phen pa'am /
gang ltar yang /
de lta bu'i gdug pa'i gtor zor de nyid dpal chen khrag 'thung rol pa'i phyag rgyar dngos su gsal ba'i lha tshogs rnams gtor ma'i steng gi nam mkhar bzhugs /
gtor chen dug mtshon nad kyi char pa chen por gyur pa dgra bo'i yul du 'phang ba'i phyi bzhin du las byed dregs pa'i dmag dpung stong gsum gang ba chas pas /
dgra bgegs byad ma dpung dang bcas pa kha phung rjes med du brlag pa'i mos pas 'phang ba'i las la 'jug par zhu /
zhes mtshams sbyar la /
hU~M:
snang srid lha 'dre ma lus sku zur cig :
bka' yi las byed pho nya thams cad kyis :
bdag gis bsgrubs pa'i gtor zor gnyan po 'di :
nad mtshon dug gi phung po thog 'dra bar :
dgra bgegs rnams la rgyob cig rdul du rlogs :
byad kha rbod gtong chag che nyam nga zlog :
ces dang drag sngags bzla bzhin gtor ma 'phen du 'jug go
/de nas srid zhi'i dwangs bcud dngos grub ma lus pa'i ngo bo bdud rtsi zla phrom la sogs pa'i bkra shis zhal zas kyi longs spyod rnams lag tu gtad pa la brten nas /
'jig rten dang 'jig rten las 'das pa'i mthu nus dpal 'byor phun sum tshogs pa la dbang 'byor zhing dngos grub mtha' dag bsgrub pa la dbang bar rjes su gnang ba byin pa'i mos pa mdzod /
hU~M:
dngos grub ma lus 'thob bya'i phyir :
bdud rtsi zla rgyas zla phrom dang :
tshe gal mAM sa dkar mngar sogs :
bkra shis zas kyis dbang bskur bas :
mthu nus dpal 'byor phun tshogs shog :
sarba sid+d+hi a b+hi Shiny+tsa hU~M:
de ltar dbang bskur pas 'khor 'das kyi byed pa thams cad gang la gang 'dul gyi phrin las bsam gyis mi khyab pa rnam pa thams cad pa'i rang bzhin du dag pa yin no //
de rnams kyi sgo nas nang nus pa 'jug pa'i dbang bskur lnga legs par grub nas /
nam mkhar bzhugs pa'i dbang gi lha rnams kyang khyed rang rnams la thim pa dang lhan cig tu bla ma dpal chen dkyil 'khor dang bcas pa rnams kyis me tog gi char 'beb cing khams gsum chos kyi rgyal por rab tu gnas pas kyang mnga' gsol ba'i mos pa mdzod /
su pra tiSh+Tha dang /
ye d+harmA sogs brjod la me tog gi char 'beb cing rol mo'i sgra sbyar /
de ltar na phyi mtshan ma'i dkyil 'khor du phan pa slob ma'i dbang dang /
nus pa slob dpon gyi dbang gis bsdus pa'i bum pa'i dbang bskur ba thob /
lus dang rtsa'i dri ma bag chags dang bcas pa dag
/lam snang ba la brten nas bskyed pa'i rim pa bsgom pa la dbang /
'bras bu sprul pa'i sku 'grub pa'i skal pa can du byas pa yin no //
gsang ba zab mo'i dbang la gsum las /
dang po gsang sngags kyi dam rdzas blang dor med par brten nus pa spyod pa brtul zhugs can rjes su 'dzin pa gsang ba'i dbang gi slad du /
bla ma dpal he ru ka yab yum snyoms par zhugs pa'i mkha' gsang nas bde ba'i sgra dang 'od zer gyis phyogs bcu dus bzhi'i de bzhin gshegs pa sras dang bcas pa spyan drangs /
zhal du zhugs /
thugs kar rjes su chags pa'i mes 'od du zhu /
sku'i dbyibs brgyud /
rdo rje'i lam nas yum gyi pad+mar bab pas thod pa'i bdud rtsi dang lhan cig tu sbyar te lce thog tu bzhag pa'i mos pa mdzod /
hU~M:
bde chen thams cad 'byung ba'i gnas :
rgyal ba kun gyis rab bsngags pa :
bde chen byang sems bdud rtsi 'di :
slob bu'i lce la bzhag tsam gyis :
a haM gnyis kyi nus pa bskyed :
'khor lo bzhi yi mdud pa grol :
'bar 'dzag gnyis kyi sbyor ba yis :
rlung lnga thams cad dbu mar bcings :
dbab ldog bkram zhing brtan pa yis :
gsang ba lam gyi dbang thob shog :
a haM a b+hi Shiny+tsa ho :
zhes pas byin pa'i bdud rtsi de nyid myangs pa la brten nas /
rtsa thams cad bdud rtsis gang /
dug gsum gyi rnam rtog 'gag
/bde ba'i ye shes rgyud la skyes pa'i mos pa mdzod /
de ltar na nang byang chub sems kyi dkyil 'khor du gsang ba'i dbang thob /
ngag dang rlung gi dri ma bag chags dang bcas pa dag
/lam dbugs la brten nas rlung gi rdzogs rim bsgom pa la dbang /
'bras bu longs spyod rdzogs pa'i sku 'grub pa'i skal pa can du byas pa yin no //
zab mo'i dbang gnyis pa rtsa rlung thig le'i nus pa stobs su gyur pas /
pho nya'i lam bsten nus pa rig ma'i brtul zhugs can rjes su 'dzin pa shes rab ye shes kyi dbang gi slad du slob dpon gyi thugs ka nas rang dga' bzhi'i 'byung gnas phyag rgya gzugs dang lang tsho rdzogs pa rdo rje khros ma nag mo'i ngo bo can re re spros te khyed rang rnams kyi mdun du chags pa'i nyams 'gyur dang bcas 'khod nas thar pa bsten par bskul ba'i mos pa mdzod /
slob dpon gyi lag g.yon gyis rig tsaka gtad la /
ho :
thabs ldan sbyor ba chen po 'di :
phyag rgya'i reg bya la bsten te :
bde ba chen pos nam mkha' gang :
'di ni rgyal ba kun gyi lam :
'di spang sangs rgyas thob 'dod min :
de bas rtag tu 'di spyod cig :
bde ba mgo g.yos dga' ba ste :
de las cher 'bar mchog gi dga':
bde bas rab gang khyad par dga':
dwangs ma rdo rje pad+mar babs :
tshor ba kun 'gags bde ba yi :
ngo bo stong zhing rang bzhin gsal :
brjod du med la myong ba can :
lhan cig skyes pa'i dga' ba 'di :
rgyal ba kun gyi dgongs pa'i mthil :
'di nyid 'gyur med 'bras bu 'o :
sku dang ye shes yongs su rdzogs :
chos sku'i dbyings las longs spyod rdzogs :
sprul pa'i rigs rgyud ma bzhag na :
'gro don mdzad pa'i skyes bu med :
sems can thugs rjes 'dzin pa yi :
dpyang thag chad par 'gyur bas na :
de bas gsang ba'i rgyud dag nas :
rnal 'byor pho mo thabs ldan gyi :
bde chen sbyor ba'i byang sems la :
rdo rje sems dpa' bdag zhugs pas :
thugs rjes dpyang thag ma gcod cig :
ces gsungs sprul pa mtha' yas spro :
karma mu dra b+hany+dza mok+Sha ma hA su kha a b+hi Shiny+tsa hU~M:
de ltar rig ma'i brtul zhugs kyi rjes su gnang ba rgyas par byin nas /
khyed rang rnams dpal chen po pad+ma he ru ka dang /
gtad pa'i yum rdo rje khros ma nag mor gsal ba lha'i 'du shes /
mkha' gsang rdo rje dang pad+mar byin gyis brlabs pa sngags kyi 'du shes /
thabs 'di la brten nas bde chen lhan cig skyes pa'i ye shes mngon du bya'o snyam pa chos kyi 'du shes te 'du shes gsum ldan gyi sgo nas snyoms par zhugs pas dga' ba bzhi'i rim pas lhan skyes kyi bde ba rgyud la brtan par gyur pa'i mos pa mdzod /
de ltar na gsang ba b+ha ga'i dkyil 'khor du shes rab ye shes kyi dbang thob /
yid dang thig le'i dri ma bag chags dang bcas pa dag
/lam bcud la brten nas thig le'i rdzogs rim bsgom pa la dbang /
'bras bu chos kyi sku 'grub pa'i skal pa can du byas pa yin no //
zab mo'i dbang gsum pa chos thams cad mnyam pa nyid du rtogs pa'i brtul zhugs can rjes su 'dzin pa tshig gis mtshon pa don gyi dbang bskur ba'i slad du /
khyed rang rnams lus bsam gtan gyi spyod lam ldan par byas /
ngag rlung rgyu ba sor bzhag
/sems dus gsum gyi spros pa thams cad bcad de /
shes rab ye shes kyi dbang gi mthar skyes pa'i bde stong zung 'jug bsam gyis mi khyab pa'i ye shes kyi ngang du mnyam par 'jog mdzod /
de mtshon par bya ba'i slad du /
tshig gi sgo nas ngo sprad cing rdo rje sems dpa'i me long bstan par bya ba yin te /
hU~M:
bde chen ye shes gnyis med pa :
phyi nang zang thal kun tu 'phro :
ye nas dag pa'i rang bzhin gyis :
rang rig rang byung rang gsal ba :
shar grol 'dzin med lhug par gnas :
gza' gtad bral ba'i ngang la zhog :
ma nor ma bcos ngang la gnas :
sangs rgyas zhes bya log na med :
don gyi sangs rgyas rang rig yin :
ye shes mig gcig dri ma med :
glo bur 'khrul pa'i dri ma med :
ming tsam brda tsam nyid du gnas :
ya ki'i kun tu bzang po nas :
ma ki'i srin bu yan chad kyi :
'khor 'das gnyis kyis bsdus pa rnams :
kun gzhi nyid la bzang ngan med :
bde gshegs snying pos kun la khyab :
snod min gang yang yod ma yin :
rang rig ye shes ston pa'i gnas :
de bas da lta rang gi rig :
ma bcos lhug par bzhag pa'i tshe :
ngo bo stong pa'i sku dang ldan :
rang bzhin gsal ba'i ye shes kyis :
sna tshogs snang ba thugs rjes sprul :
sku dang zhing khams lhun gyis grub :
rang rig bde gshegs ngo mtshar che :
bu rnams 'di dang ma bral cig :
d+harma d+hA tu a :
zhes brjod cing dpon slob gnyis kas mnyam par bzhag
/de ltar na de kho na nyid ye shes kyi dkyil 'khor du dbang bzhi pa thob /
kun gzhi dang shes bya'i dri ma bag chags dang bcas pa dag
/lam bde stong la brten nas 'od gsal mchog gi rdzogs rim bsgom pa la dbang /
'bras bu ngo bo nyid sku thob pa'i skal pa can du byas pa yin no //
mtha' rten bkra shis tshe'i dbang bskur ba'i slad du /
tshe gtor 'di nyid bkra shis tshe'i pho brang mi 'gyur snying po'i ye shes las rang shar ba 'ja' 'od thig le dwangs mar 'khrigs pa'i dbus su /
rtsa gsum rgyal ba rab 'byams 'dus pa'i ngo bo o rgyan tshe dpag med pa byin rlabs thugs rje'i 'od zer phyogs thams cad du 'phro ba mngon sum bzhin lam mer gsal ba khyed rang rnams kyi spyi bor spyan drangs shing thugs dam bskul ba la brten nas /
gnas lnga nas 'od zer kha dog sna tshogs pa 'chi med bdud rtsi'i rgyun dang bcas pa bun gyis 'phros /
khyed rang rnams kyi gnas lngar thim pas tshe 'khor ba thog ma med pa nas bsags pa'i dus ma yin pa'i 'chi ba bag chags dang bcas pa sbyangs /
sku gsung thugs yon tan phrin las mi zad pa rgyan gyi 'khor lo'i 'chi med tshe dang ye shes kyi dngos grub ma lus pa thob pa'i mos pa mdzod /
ces brda sbyar la /
bkra shis mi 'gyur tshe yi pho brang na :
rtsa gsum rgyal ba ma lus 'dus pa'i sku :
'chi med tshe bdag rig pa mchog gi gtso :
o rgyan pad+ma rig 'dzin tshe dpag med :
byin rlabs thugs rje'i 'od zer kun tu 'phros :
tshe mchog dngos grub ma lus myur du stsol :
'gyur med sku yi tshe mchog lus la stsol :
'gag med gsung gi tshe mchog ngag la stsol :
'khrul med thugs kyi tshe mchog sems la stsol :
yon tan re skong tshe yi bsam pa sgrubs :
phrin las 'gro 'dul dpon slob 'du 'bral med :
'chi med tshe yi dpal la longs spyod shog :
A yuHdz+nyA na tshe b+h+rU~M:
mi shigs pa rdo rje lta bu'i tshe thob par gyur cig :
mi 'gyur ba g.yung drung lta bu'i tshe thob par gyur cig :
mi nub pa rgyal mtshan lta bu'i tshe thob par gyur cig :
ces brjod bzhin du tshe gtor spyi bor bzhag
/mthar lha 'od du zhu ba las byung ba'i zhal zas tshe'i bdud rtsi khyed rang rnams la byin pas tshe dang ye shes kyi dga' ston gong nas gong du 'phel zhing rgyas par byas pa'i mos pa mdzod /
ces brda sbyar la mtha' skor gyi tshe ril sbyin /
slar yang shis par bya ba'i slad du mdun gyi nam mkhar bla ma dang dbyer med pa'i dpal chen po ye shes klong dgu'i dkyil 'khor phyogs bcu'i rgyal ba sras dang bcas pa dang /
lha dang drang srong rig pa 'dzin pa bden tshig grub pa'i tshogs kyis bskor pa'i zhal nas shis pa brjod pa'i glu dbyangs kyi sgra sgrog cing /
phyag nas me tog sil ma char du bsnyil bas dge legs kyi snang bas sa gsum kun tu khyab par byas pa'i mos pa mdzod /
hU~M hrI:
byin rlabs mkha' la dngos grub sprin 'khrigs shing :
bde stong char gyis ye shes smin par mdzad :
dgos 'dod yid bzhin 'bras bu stsol mdzad pa'i :
rtsa ba gsum gyi bkra shis bde legs shog :
ces dang spro na /
hU~M:
'khor 'das kun khyab sogs zab bdun rjes kyi spyi chings las 'byung ba sogs shis brjod rgyas par spel /
me tog gi char dbab /
rol mo'i sgra snyan cing 'gyur bas dge legs su bya /
dpon slob thams cad tshogs kyi 'khor lo'i dga' ston la longs spyad cing smon lam gdab /
de ltar na dpal o rgyan chos kyi rgyal po'i thugs bcud /
thugs dam zab pa skor bdun gyi chos sde /
rtsa gsum tshe'i zab pa'i yan lag mtha' rgyas bla ma bka' brgyad bde bar gshegs pa thams cad 'dus pa'i dkyil 'khor chen por dbang bzhi yongs su rdzogs par phul zin pa lags pas gnas skabs de dag tu thob cing khas blangs pa'i dam tshig dang sdom pa la srung sdom gyi 'dun pa drag pos 'di'i rjes zlos lan gsum mdzod /
gtso bos ji ltar sogs /
dbang bskur zab mo legs par thob pa'i bka' drin gtang rag gi yon du maN+Dal phul /
slar yang lus longs spyod dge tshogs rgya mtsho dang bcas pa 'khor los bsgyur ba'i rgyal srid kyi 'byor pa ltar sprul te phul na cha shas nas longs spyad du gsol snyam pas 'di'i rjes zlos lan gsum mdzod /
deng nas brtsam ste sogs /
de ltar dbang thob pa'i dge ba'i rtsa ba rnams byang chub snying por yongs su bsngo ba 'di lhan cig tu gnang bar zhu /
bsod nams 'di yis sogs brjod la slob ma rnams rang gnas su gyes /
bzhi pa rjes kyi bya ba ni /
slob dpon gyis tshogs kyi lhag ma nas brtsam ste nongs pa bshags pa'i bar las byang ltar dang /
bar 'dir rdul tshon gyi dkyil 'khor yin na ye shes pa gshegs shing /
dam tshig pa bdag la bstim /
mtshan ma bsdu ba rnams spyi ltar dang /
ras bris yin na brtan bzhugs bya zhing /
bskyed rim gyi nyer bsdu nas shis brjod kyi bar las gzhung ltar mtha' rgyas su bya'o //
bla ma bka' brgyad 'dus pa yi //
dbang chog rdo rje'i gtor blugs kyis //
mkha' khyab yid cad rgya mtsho kun //
sku bzhi'i myu gu smin gyur cig
/ces pa'ang gter chen bla ma mchog gis bka'i gnang ba rjes su thob cing /
lang gro lo tsA ba chen po'i rnam 'phrul chos 'di'i bdag por khyad par du bsngags pa rje dbon mchog sprul rin po che karma sgrub brgyud bstan 'dzin phrin las kyi zhal snga nas gsung gi cod pan spyi bo'i rgyan du phebs pa gus pas mchod de /
bya bral ba mtsho skyes bla ma dgyes pa'i 'bangs mkhyen brtse'i dbang po rdo rje gzi brjid rtsal gyis sgrub gnas kyi rgyal po bde chen pad+ma shel phug gi 'dabs 'byor /
dpal chen po ye shes klong dgu'i chos sku'i rten gyis khyad par du byas pa'i gnas chen ri bo dbang zhu'i dbang phyogs rdzong sar bkra shis lha rtse'i chos grwar gnyis med dang po'i sangs rgyas kyi chos 'khor bskor ba'i dus tshes dge bar grub par sbyar ba rnam pa kun tu dge legs su gyur cig
/sarba dA mang+ga laM b+ha ba tu ///
/
