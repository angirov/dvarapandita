@#:
pad+ma mkha' 'gro ma rig byed rtsal gyi man ngag khams gsum dbang du byed pa'i rtog pa bzhugs so :
rgya gar skad du :
pad+ma DA ki nI u pa de sha :
bod skad du :
pad+ma mkha' 'gro'i man ngag :
bcom ldan 'das pad+ma gar gyi dbang phyug la phyag 'tshal lo :
shin tu zab pa'i dbang sdud las kyi rtog pa pad+ma mkha' 'gro ma rig byed rtsal gyi gdams pa 'di'i lo rgyus ni :
de bzhin gshegs pa 'od dpag tu med pa'i rnam par 'phrul pa o rgyan gyi slob dpon chen po pad+ma sam+b+ha ba zhes bya ba dzam+bu gling na che ba'i sngags 'chang grub pa'i 'khor los sgyur ba de nyid bod yul brag dmar zan yangs kyi gtsug lag khang chen po na bzhugs pa'i tshe :
mnga' bdag khri+i srong lde'u btsan gyis rin po che pad+ma rA ga'i za ma tog nor snas gang ba maN+Dal du phul nas khams gsum dbang du sdud pa'i man ngag sngar ma grags pa rno myur khyer bde ba zhig zhus pa'i tshe slob dpon rin po ches dgyes bzhin du zhal gyis bzhes te :
rje gcig mnga' bdag rgyal po dang :
lo tsA ba chen po bai ro tsa na dang :
dge slong rgyal ba mchog dbyangs dang :
sngags pa rdo rje bdud 'joms dang :
zhang blon rdo rje sprel chung dang :
gzungs ma mkhar chen bza' mtsho rgyal rnams la rnal 'byor ma'i rgyud kyi mthar thug pad+ma gar dbang mkha' 'gro ma'i rtog pa las nye bar phyung ste byin gyis brlabs shing rjes su gnang bar mdzad do :
sa ma ya :
'di la phyi lha mang du bsgrub pa :
nang lha dgur sgrub pa :
gsang ba lha lngar sgrub pa :
yang gsang dpa' mo gcig pa dang khro mor sgrub pa :
de kho na nyid bde ba chen por sgrub pa rnams su yod pa las :
'dir shin tu zab cing 'dril ba gsang ba lha mo gtso 'khor lngar sgrub pa'i thabs man ngag dang bcas pa bstan par bya'o :
sa ma ya :
de la lnga ste bsnyen pa dang :
sgrub pa dang :
las sbyor dang :
las sna tshogs pa dang :
rjes su gnang ba'o :
dang po bsnyen pa la'ang lnga ste :
bsnyen pa nyid gang yin pa dang :
bsnyen pa'i rten dang :
bsnyen pa'i thabs dang :
bsnyen pa ma them pa'i skyon dang :
thems pa'i yon tan no :
dang po bsnyen pa nyid gang yin pa ni :
rgyud las :
nye ba'i phyir na bsnyen pa ste :
zhes pas ye shes kyi lha la bsnyen bsring ba'i rtog pa mi mnga' yang :
sgrub pa po'i rtog sgrib sbyang ba'i slad du lha mngon sum du yid la byas te rig pa'i sngags kyis yang yang bskul bas lha sngags la zhen pa skye :
des ye shes kyi lha'i thugs rje dang sgrub po 'brel nye bar 'gyur bas na bsnyen pa zhes bya'o :
gnyis pa rten bca' ba ni :
dam tshig gi rten du bris sku 'bri bar bya ste :
sgrub pa po rang nyid dam lha bzo gso sbyong la gnas pas :
smad 'tshong ma'i 'doms dkris sam de'i lag nas byung ba'i ras la gzhon nu ma'i rdul gyis byugs te :
DA ki nI'i sku phyag tshad dang ldan pa rngam zhing mtshar la yid 'dzin pa zhig bri'o :
bri ba'i rdzas ni :
gur gum :
gi waM:
rang byung gi byang sems dkar dmar :
lcags kyu can gyi me tog :
rdo khab len :
pad+ma rA ga :
rgya skyegs dang mtshal bsres pa'i snag tshas bya'o :
bris zin pa na me tog dmar po'i phreng ba gdags :
rab tu gnas shing mnga' dbul :
gzhan la mi bstan no :
gsum pa bsnyen pa'i thabs la gsum ste :
sngon 'gro :
dngos gzhi :
rjes so :
dang po ni :
skyed mos tshal dang me tog gi ljongs :
chu bo dbang gi phyogs nas 'bab pa :
sa gzhi dmar zhing snum bag chags pa sogs nyams dga' ba'i dben gnas su shin tu gsang bas mtshams dam par bcad :
bris sku zhal shar du phyogs pas bkram pa'i mdun du mchod gtor bsham :
rang kha nub tu phyogs pas bde ba'i stan la pad+ma'i skyil mo krung gis 'khod :
gos dang rgyan dmar pos brgyan :
myos byed kyis kha dag par byas te bstan pa dang 'gro ba'i don du dbang gi lha mo bsgrub par bgyi'o snyam du yid dga' zhing chags pas skyabs su 'gro ba dang :
byang chub kyi sems mngon du bya :
bgegs la gtor ma sbyin zhing mtshams gcad :
mchod pa'i yo byad byin gyis brlab bo :
gnyis pa dngos gzhi la lha sgom pa ni :
oM ma hA shUn+ya tA dz+nyA na badzra swa b+hA wa At+ma ko\u0f85 haM:
stong pa'i dbyings las ye shes kyi rang rtsal rdo rje srung ba'i 'khor lo sra zhing brtan pa dang dur khrod kyi bkod pas yongs su bskor ba'i lte bar 
dbang gi pho brang zla gam sgo gcig pa gsal zhing yangs la rab tu 'bar ba'i dbus su chos 'byung dmar po zur drug pa la gnas pa'i sna tshogs pad+ma 'dab ma bzhi pa'i dbus dang phyogs bzhir nyi ma'i dkyil 'khor re re :
dbus kyi gdan gyi steng du hrIHyig dmar gsal mar me ltar 'bar ba la sems yun ring du gzung :
de las 'od zer 'phros :
rtsa gsum rgyal ba rab 'byams la thugs mnyes pa'i mchod pa phul :
brtan g.yo thams cad 'dar zhing g.yos :
'khor 'das kyi dwangs bcud rang dbang med par bsdus te hrIHla thim pas pad+ma dmar po hrIHsa mtshan pa :
de yongs su gyur pa las pad+ma mkha' 'gro rig byed rtsal sku mdog dmar smug rgya skyegs kyi me tog ltar gsal zhing nyi ma bye ba'i mdangs 'od 'tsher ba :
zhal gcig phyag bzhi ma :
spyan gsum dmar zlum g.yon du gzigs shing dbu skra snum 'bol li khri'i mdog can gyen du brdzes pa'i lhag ma sku rgyab tu sil bur grol ba :
sin+d+hu wA ra'i me tog gis thod bcings shing nor bu dmar po'i thor tshugs kyis brjid pa :
zhal bzhad cing mche ba gtsigs pa shin tu chags shing cung zad khro mo'i nyams dang ldan pa :
nu ma mkhregs shing gsang ba'i pad+mo rgyas pa lo bcu drug lon pa'i 'jo sgeg 'chang ba :
phyag dang po gnyis kyis ut+pal dmar po'i mda' gzhu snyan gyi drung du 'gengs pas 'khor 'das kyi srog rtsa dbang med du 'dren pa :
g.yas 'og mas thod pa'i DA ma ru 'khrol ba'i sgras khams gsum thams cad 'dar zhing g.yo ba :
g.yon 'og mas ka pA la khrag gis gang ba sta zur g.yon du 'chang bas srid pa gsum gyi yid rang dbang med par 'phrog pa :
mi mgo skam po lngas dbur brgyan cing rlon pa lnga bcu'i do shal 'phyang ba :
rus pa'i rgyan lnga dang rin po che dang me tog dmar po'i phreng bas mdzes pa :
stag gi pags pa'i sham thabs can :
zhabs g.yas bskums pa'i sor mo g.yon pa'i brla la gtad cing :
g.yon brkyangs pas nyi+i ma la gnas pa'i bam ro dmar ser mgo bo g.yon du bstan pa'i snying ga nas brdzis shing 'od zer dmar po rab tu 'bar zhing 'khrugs pa'i klong na rol pa :
pad 'dab bzhi'i shar du ha las rdo rje mkha' 'gro ma dkar mo :
lhor ri las rin chen mkha' 'gro ma ser mo :
nub tu ni las pad+ma mkha' 'gro ma dmar mo :
byang du sa las sna tshogs mkha' 'gro ma ljang gu :
thams cad kyang rjes su chags pa'i dmar mdangs rab tu 'tsher ba :
zhal gcig phyag gnyis spyan gsum ma :
g.yas so so'i rigs kyi mtshan mas spras pa'i lcags kyu 'phyar zhing :
g.yon zhags pa 'chang ba :
rgyan cha lugs gtso mo dang mtshungs shing zhabs gar stabs kyis nyi ma la gnas pa'i mi ro'i snying gar brdzis pa :
ye shes kyi 'od zer 'bar ba'i klong na bzhengs pa'i skur bsam la yid mig rlung gsum lha sku sgyu ma'i ting nge 'dzin la rtse gcig tu bsdus te mnyam par 'jog go :
de la sems zin pa na gnas gsum byin gyis brlab pa ni :
gtso 'khor thams cad kyi dpral bar sku rdo rje ma'i ngo bo oM dkar po :
mgrin par gsung rdo rje ma'i ngo bo AHdmar po :
thugs kar thugs rdo rje ma'i ngo bo hU~M mthing ga'i 'od zer spro bsdus kyi sbyor bas de bzhin gshegs pa thams cad kyi sku gsung thugs rdo rje'i bdag nyid du byin gyis brlabs par bsam la :
oM sarba ta thA ga ta kA ya wA ka tsit+ta dz+nyA na badzra swa b+hA wa At+ma ko\u0f85 haM:
zhes phyag rgya bcas te brlab bo :
de nas ye shes pa spyan drang ba ni :
hrI:
kun rtog ye shes dgyes pa'i yum :
pad+ma mkha' 'gro rig byed rtsal :
rab 'byams dbang gi DA ki'i tshogs :
phrin las mdzad phyir gnas 'dir gshegs :
hrIHpad+ma DA ki nI sarba sa ma ya ho :
sa ma ya satwaM:
e A ral+li hrIM hrIM pheM pheM A be sha ya a A:
zhes drag tu bzla :
pad+ma'i phyag rgya 'ching zhing rdo rje se gol dang thal mo'i sbyor bas spyan drang bar bya'o :
de la pad+ma'i phyag rgya ni rgyud las :
ming med nang bcug mthe bos mnan :
gung mo bsgrengs par mdzub mo sbyar :
srin lag rang sar brkyangs pa ni :
ut+pal phyag rgya'i dam tshig go :
zhes so :
de nas lcags kyu la sogs pa'i phyag rgya dang bcas te :
dzaHhU~M baM hoH
su ra ta satwaM a haM:
zhes brjod pas spyan drangs pa'i mkha' khyab kyi ye shes pa thams cad dam tshig gi 'khor lo dang dbyer med du gyur par bsam mo :
slar yang rang gi thugs ka nas byung ba'i 'od zer gyis pad+ma'i rigs kyi dbang lha nam mkha' gang bar spyan drangs :
de rnams kyis byang chub sems dkar dmar lhag pa'i bdud rtsis dbang bskur ba'i chu rgyun spyi bo nas zhugs :
lus kyi nang gang :
rtog pa'i dri ma sbyangs :
chu zhabs spyi bor brtan pa las gtso mo la snang ba mtha' yas kyi ngo bo dpal rta mgrin dmar po pad+ma'i dbyug to dang zhags pa 'dzin pa :
khro bo'i chas kyis brgyan cing dbu gtsug nas dbang gi rta skad 'tsher ba dang :
'khor rnams la gtso mo nyid kyis dbur brgyan par bsam la :
rta gdong gi phyag rgya spyi bor 'ching zhing :
hrIHpad+ma ha ya grI wa a b+hi Shiny+tsa oM:
hrIHpad+ma a b+hi Shiny+tsA mi :
zhes rgyas gdab bo :
mchod bstod sogs bya ba'am ma byas kyang rung ste dam ye dbyer med kyi lha sku'i gsal snang la yun ring du sems gzung zhing nga rgyal drag tu bskyed :
de ni lha bsgoms pas bsnyen pa 'o :
de nas sngags bzla ba ni :
rang gi snying gar pad+ma dang nyi ma'i steng du rang 'dra'i ye shes sems ma tshon gang ba dang :
de'i thugs kar ting nge 'dzin sems dpa' nyi ma la gnas pa'i hrIHyig dmar po mar me ltar 'bar ba'i mthar sngags kyi phreng bas bskor ba la sems gtad de :
oM pad+ma DA ki nI ku ru kul+le hrIHswA hA:
sngags phreng gsal legs par thebs pa na :
de las sngags phreng gnyis pa byung :
zhal nas thon :
lte ba'i pad+mo nas zhugs :
bar ma chad par 'khor ba'i bde ba chen po'i 'od zer gyis rab 'byams rtsa ba gsum gyi lha tshogs rnams dang :
khyad par lhan skyes ye shes pad+ma DA ki nI dbang mdzad mkha' 'gro bye ba 'bum gyi thugs rgyud bskul :
byin rlabs dang dngos grub thams cad 'od dmar po'i rnam pas bdag la bstsal cing brtan par bsam la mi tshig gis bar ma chod par :
pad+ma dmar po'am :
tsan+dan dmar po'am :
bye ru'i phreng ba ming med kyi steng nas bgrang bas grangs gzung ste thun rer stong phrag brgyad las mi nyung bar bzla 'o :
de lta bu'i rim pas thun bzhi sogs su sngags 'bum phrag brgyad bzlas pas ye shes kyi lha dang nye bar 'gyur ro :
de ni sngags bzlas pas bsnyen pa 'o :
gsum pa rjes ni :
thun thams cad kyi mthar zangs gzhong du gtor ma dmar po ba lang gi sha dang rgun 'bru dang bur sbrang la du la phug khur ba sogs kyis bskor ba la myos byed kyi btung bas bran :
oM AHhU~M ha ho hrIHsa bdud rtsir bltas la :
gtor mgron gyi ye shes pa spyan drangs te dam tshig gi rten dang dbyer med du bzhugs pa'i ljags pad+ma'i sbu gus gtor ma'i dwangs bcud drangs pas mnyes par bsam zhing :
sngags kyi mthar i daM ba liM ta pI pA thA gr-ih+Na pa ya gr-ih+Na pa ya kha kha khA hi khA hi ma ma sarba karma ku ru sid+d+hi m+me pra yats+tshan+tu :
zhes lan mang du phul ba'i mthar mchod cing bstod :
hrI:
bde chen pad+ma'i rigs kyi yum :
dbang mdzad mkha' 'gro rig byed rtsal :
gtso 'khor sprul dang yang sprul bcas :
mchod gtor 'dod rgu'i sprin chen po :
bdud rtsi'i rgya mtsho 'di bzhes la :
dgyes pa chen po'i gzi byin skyed :
khams gsum snod bcud dbang du sdus :
srid gsum dregs pa zil gyis gnon :
zhi dang rgyas dang dbang dang dgug :
mngon spyod las kun 'grub pa dang :
'jig rten 'jig rten 'das pa yi :
dngos grub ma lus bstsal du gsol :
sarba karma sid+d+hi sa ma ya hU~M:
zhes phrin las gsol nas ye shes pa rten dang dbyer med du bsam :
me tog dmar po la dbang gi rdzas bsres shing dri bzang dmar ser gyis brlan pa'i tshom bu zangs sam tsan+dan dmar po'i maN+Da lar dgod de brgya rtsa sogs 'bul zhing 'dod pa'i don la gsol ba gdab bo :
de ni mchod pas bsnyen pa 'o :
thun bsdu ba na :
rang gi snying ga nas 'od zer 'phros :
snod bcud thams cad 'od dmar po'i rnam par zhu ste ting nge 'dzin sems dpa' dang dbyer med du gyur :
de'ang mi dmigs pa 'od gsal bde ba chen po'i ngang du thim par bsam la de kho na nyid la mnyam par gzhag :
slar yang rang pad+ma mkha' 'gro ma'i skur ldangs la :
gnas gsum du oM AHhU~M gis mtshan par bsam :
pad+ma'i phyag rgya gnas gsum du reg cing sngags brjod pas rang dang snang ba thams cad pad+ma DA ki nI'i sku gsung thugs rdo rje'i rang bzhin du brtan par mos :
dge ba'i rtsa ba byang chub tu bsngo zhing smon lam dang bkra shis bya 'o :
bzhi pa bsnyen pa ma them pa'i skyon ni :
ji skad bshad pa'i bsnyen pa ma them na lha dang nye bar mi 'gyur :
lha dang nye bar ma gyur na dngos grub sgrub pa'i thabs med cing :
'dod pa'i don grub pa'i gnas med do :
lnga pa thems pa'i yon tan ni de las ldog pa ste :
bsnyen pas lha'i thugs nye bar gyur na dngos grub skul ba la dka' ba med cing :
des las dang ye shes kyi don bde blag tu thob pa yin no :
!
gnyis pa sgrub pa la'ang lnga las :
dang po sgrub pa nyid gang yin pa ni :
rgyud las :
dbang du 'gyur ba sgrub pa 'o :
zhes pas lha'i thugs nye bar gyur pa na :
dngos grub kyi gnas la bskul bas las la ngo thon gyi tshul du sgrub pas na lha dbang du bya ba'i sgrub pa'o :
gnyis pa sgrub pa'i rten bca' ba ni :
smad 'tshong mas nyal po byas pa'i mal 'og gi sa dang :
gzhon nu ma'i rdul dang :
dbang gi phyogs nas sa snum zhing dmar ba blangs te stegs bu dmar zlum mda' gang ngos snyo+oms pa brtsigs te :
byang sems dkar dmar dang sin+d+hu ras skyang nul bya :
dkyil 'khor tshul bzhin 'bri ba'am me tog dmar po'i tshom bu lha grangs dang mnyam par bkod pa'i steng khri 'u'i khar :
thod pa mtshan ldan dbang gi rdzas kyi ri+il bus bkang ba'i nang du srog gi 'khor lo dang bris sku gzhug :
steng nas dar dmar po'i lding gur phub :
mdun du mchod gtor dang :
zangs gzhong ngam thod pa'i nang du sbrang rtsi dang zhun mar dang sha kha ra rnams kha dog dmar por bsgyur pas bskor ba'i nang du dngos grub kyi 'khor lo gzhug go :
de la srog gi 'khor lo ni :
smad 'tshong ma'i 'doms dkris gzhon nu ma'i dang po'i rdul gyis byugs par mu khyud bdun bskor ba'i lte bar gtso mo'i sku :
de'i gong ras mu khyud dang po la bsnyen pa'i sngags :
mu khyud gnyis pa la 'dab ma bzhir bcad par mdun nas g.yas skor gyis :
ha badzra DA ki nI:
ri rat+na DA ki nI:
ni pad+ma DA ki nI+i :
sa karma DA ki nI:
zhes re re'i mthar :
sarba lo ka pA shaM ku ru ho :
zhes sbrel la bri :
mchan rnams su :
sarba DA ki nI tsit+ta hrIM hrIM dza :
zhes dgod :
mu khyud gsum pa la sgrub sngags dang las sngags dang 'dod gsol :
bzhi par dbyangs gsal rten snying shis brjod :
lnga par pad+ma'i lcags kyu'i phreng ba :
drug par rdor ra :
bdun par me ri 'od zer 'khyil ba bri 'o :
de la dbang gi ril bu'i rdzas kyis byugs shing rab tu gnas la za 'og dmar pos dril :
dngos grub kyi 'khor lo ni :
gzhi gong dang 'dra ba la 'khor lo mu khyud lnga pa'i lte bar hrIH'i mthar bsnyen pa'i sngags kyi sham bur sarba sid+d+hi m+me pra yats+tshan+tu rat+na tsit+ta hrIM hrIM dza :
gnyis par rigs bzhi'i sa bon gyi mthar gong gi sngags sham gyis bskor :
gsum par sgrub sngags dang dbyangs gsal rten snying mthar sham bu dang 'dod gsol spel :
bzhi par rdo rje'i phreng ba :
lnga par nor bu'i 'od zer dang bcas pas bskor :
dbang dang dpal can dngos grub kyi rdzas byug :
rab tu gnas la dar ser pos dril lo :
dbang gi ril bu'i rdzas ni :
bla ma yab yum gyi byang sems :
khye'u dang bu mo gtsang ma'i khams dang po :
lcags kyu can gyi me tog :
khab len gyi rdo :
cong zhi dang brag zhun :
cu gang dang sin+d+hu ra :
tsan+dan dkar dmar :
ga pur dang gur gum :
lan tshwa dmar po :
dri dang shing dang rin po che dang me tog dang shing tog dang dar zab dmar po'i rigs gang rnyed :
shu dag :
gi wang :
spos dkar :
spang spos :
dbang lag :
sbrang rtsi :
yungs dkar rnams chang gis sbrus te ril bu sran 'phos tsam du dril :
kha dog dmar 'od chags par byas :
bgegs dang dri ma sbyangs te rab tu gnas la thod par blug go :
gsum pa sgrub pa'i thabs la :
sngon 'gro rnams tshul bzhin du byas te :
dngos gzhi+ir thog mar bdag gi rnal 'byor bsgoms la bsnyen pa'i bzlas pa ci rigs dang mchod bstod bya :
de nas mdun gyi rten dam tshig pa bskyed :
byin gyis brlab :
ye shes pa bstim :
dbang bskur zhing rgyas gdab pa'i rjes bzhugs su gsol ba ni :
hrI:
dbang gi pho brang 'od 'bar dbus :
ting 'dzin sprul pa'i dam tshig par :
ye shes 'khor lo dgyes bzhugs nas :
mchod bzhes dam skongs dngos grub stsol :
sarba sa ma ya tiSh+Tha lhan :
phyag 'tshal ba ni :
hrI:
chos dbyings skye ba med pa las :
so sor kun rtog ye shes sku :
pad+ma mkha' 'gro'i dkyil 'khor lhar :
gus shing gdung bas phyag 'tshal lo :
a ti pU ho :
pra tIts+tsha ho :
mchod pa 'bul ba ni :
hrI:
dbang mdzad mkha' 'gro'i lha tshogs la :
lha mi'i nyer spyod 'dod yon lnga :
nam mkha' gang bar sprul te phul :
bzhes nas bdag la dgyes par mdzod :
oM pad+ma DA ki nI sa pa ri wA ra shrI badzra rA ga ar+g+haM pA d+yaM puSh+pe d+hU pe A lo ke gan+d+he nai bid+yA shab+da rU pa shab+da gan+d+he ra sa s+phar+she ma hA pU dza ho :
hrI:
byang chub sems kyi a mr-ita :
rtsa khams bde ba'i dam tshig gis :
dbang mdzad DA ki 'khor bcas mchod :
'khor 'das mnyam sbyor dngos grub stsol :
ma hA a mr-ita khA hi :
hrI:
dung chen snod du dmar chen bskyil :
'dod chags chen po'i dam tshig gis :
dbang mdzad DA ki 'khor bcas mchod :
khams gsum dbang sdud dngos grub stsol :
ma hA rak+ta khA hi :
hrI:
snod bcud gtor ma'i tshogs su sbyar :
longs spyod chen po'i dam tshig gis :
dbang mdzad DA ki 'khor bcas mchod :
mi zad 'dod rgu'i dngos grub stsol :
ma hA ba liM ta khA hi :
bstod pa ni :
hrI:
shin tu rnam dag chos dbyings las :
rjes chags bde ba chen po'i sku :
pad+ma'i rigs mchog rgya mtsho'i yum :
'khor lo'i dbang phyug ma la bstod :
rab dmar nyi ma 'char kha'i 'od :
thig le'i zhal gcig tshad med phyag :
thabs shes mda' gzhus 'khor 'das srog :
dwangs ma'i thig ler 'dren la bstod :
cang te'i+i sgra yis khams gsum g.yo :
thod khrag srid gsum snying rtsa sgul :
khro chags sgeg pa'i nyams 'gyur gyis :
bde chen ye shes stsol la bstod :
dar dang rin chen rus pa sogs :
'dod yon ma spangs rgyan du rdzogs :
rab 'byams dbang gi phrin las bdag :
dngos grub gter la phyag 'tshal bstod :
rdo rje rin chen pad+ma las :
dga' bzhi bde chen snying rje'i gzugs :
dran pas 'dod don mchog stsol ba'i :
dkyil 'khor lha tshogs rnams la bstod :
bshags shing dngos grub bskul ba ni :
ho :
dkyil 'khor lha tshogs dgongs su gsol :
bdag cag ma rig gzhan dbang gis :
thugs dang 'gal ba'i nongs pa kun :
mthol lo bshags so bzod par bzhes :
'chi med tshe dang 'dzad med dbyig :
nus pa sngags dang ting 'dzin rtsal :
mos pa rnam bzhi 'jig rten gsum :
dbang bsgyur las kyi dngos grub stsol :
sgo gsum mi shigs dwangs ma'i srog :
rdo rje gsum dang mnyam sbyar bas :
rigs kyi gtso dang dbyer med pa'i :
ye shes mchog tu bdag sgrubs shig :
shrI badzra rA ga pA shaM ku ru kA ya wA ka tsit+ta sarba sid+d+hi pha la hU~M:
zhes bskul zhing lha sku'i gsal snang la mos pa rtse gcig pas yid mig rlung gsum mi g.yo bar gtod :
de ni lha bsgoms pas sgrub pa 'o :
de nas sngags bzla ba ni :
rang nyid pad+ma mkha' 'gro ma sems dpa' sum brtsegs su gsal ba'i thugs ka'i sngags phreng las bde ba chen po'i rang bzhin gyi sngags phreng rang sgra sgrog cing 'od zer 'bar ba 'phros :
mdun bskyed kyi zhal du zhugs :
thugs ka'i sems dpa' sum brtsegs sngags phreng dang bcas pa la phog pas thugs rgyud lhag par bskul :
de las 'phros pa'i 'od zer gyis 'khor gyi mkha' 'gro rnams kyi thugs dam gyi rgyud bskul :
dkyil 'khor gyi lha tshogs rnams gsal brtan mchog tu 'bar ba'i gnas gsum nas sku dang sngags phreng phyag mtshan 'od zer gyi tshogs dang bcas pa byung :
rang gi gnas gsum du thim pas sku gsung thugs kyi dngos grub thob :
slar yang bdag mdun thams cad kyi sgyu 'phrul gyi rol pa mtha' yas pas 'jig rten thams cad snang bar byas :
'khor 'das kyi rgyud bskul zhing g.yos :
srid zhi'i legs tshogs thams cad 'od zer dmar po'i rnam pas bdag la thim :
mthong thos dran reg thams cad kyi yid 'phrog pa'i rab 'byams dbang gi dngos grub ma lus pa bstsal zhing brtan par bsam la :
oM pad+ma DA ki nI ku ru kul+le ha ri ni sa sarba sid+d+hi lo ka bA shaM ku ru hrIHswA hA:
zhes mi tshig dang ma 'dres par 'bum phrag brgyad bzlas pas 'grub par 'gyur ro :
de ni sngags bzlas pas sgrub pa 'o :
rjes ni :
gtor ma 'bul ba sogs dang :
tshogs kyi mchod pa'ang bya :
mdun bskyed la nongs bshags dang brtan par bzhugs :
bdag nyid 'od gsal du bsdu ba sogs bya'o :
de ltar na bsnyen pa dang sgrub pa la spyir gsum ste :
grangs kyi bsnyen sgrub ni ji skad bshad pa ltar ro :
dus kyi bsnyen sgrub ni zla ba gsum la sogs pa'o :
mtshan ma'i bsnyen sgrub ni rtags mthong ba ste :
nges par las sgrub pa la ni 'di nyid gtso bor gzung ngo :
de'ang rab dngos :
'bring nyams :
tha ma rmi lam du bcom ldan 'das ma'i zhal mthong ba :
sngags thos pa :
phyag mtshan dang gter rnyed pa :
'od dmar po 'khyugs pa :
sgra snyan po thos pa :
dri zhim po 'thul ba :
sgrub rdzas 'phel ba :
zas nor gos dang skyes pa bud med rigs bzang glo bur du 'du ba :
lus ngag yid la bde ba chen po'i byin phebs pa :
rmi lam du nyi+i zla zhon pa :
gling bzhi bskor ba :
rgya mtsho hub kyis 'thung ba sogs byung na grub pa'i rtags su shes pas dngos grub blang bar bya ste :
mdun bskyed la tshogs dang gtor ma rgya chen pos mchod :
nongs pa bshags :
dngos grub bskul zhing sngags mang du bzlas pas lha tshogs rnams kyi sku gsung thugs kyi gnas nas dngos grub thams cad lha sngags 'od zer gyi rnam par byung :
dngos grub kyi 'khor lo dang ban+d+ha'i rdzas la thim pas dngos grub kyi gter chen por bsam la gnas gsum du blang :
thod rdzas bcud len gyi mar dang sbyar te yun du brten :
tsakra 'bral med du 'chang bas dngos grub kyi nus pa mchog tu thob cing brtan par 'gyur ro :
de ni dngos grub blang ba'i thabs so :
mdun rten la brtan bzhugs bya zhing sbas te 'chang ngo :
bzhi pa sgrub pa ma them pa'i skyon ni :
ye shes lha'i thugs rgyud 'khul mi nus shing :
las kyi dngos grub las ring du 'gyur ro :
lnga pa thems pa'i yon tan ni :
de las ldog ste :
ye shes kyi thugs dam bskul bas byin rlabs rang dbang med par zhugs shing :
las brtsams pas rang gzhan gyi gnas skabs dang mthar thug gi dngos grub rtsol med du 'grub par 'gyur ba nyid do :
sa ma ya :
!
gsum pa las kyi sbyor ba la lnga ste :
dang po las sbyor nyid ji ltar yin pa ni :
rgyud las :
mngon du byed pa las sbyor ste :
zhes pas bsnyen pa dang sgrub pas dngos grub kyi gzhi bting ba nyid :
sgo gsum gyi bya bas las la sbyar ba la brten dngos grub mngon du bya ba ni las sbyor ro :
gnyis pa las sbyor gyi rten bca' ba las kyi gtso bo'i dbang du byas te :
bsgrub bya dmigs kyis bsal ba dbang du bsdu na :
mdun dkyil gyi 'og tu las khung dmar po zla gam bru :
de'i nang du gang dbang du bya ba'i bsgrub bya'i zag rdzas las rU pa dngos dang 'dra bar bcos :
snying gar pad+ma dmar po chung ngu'i lte bar srog gi dwangs ma'i mtshon byed hrI:
'dab brgyad la tshogs brgyad kyi mtshon rten nr-i yig :
gong ras la dmigs bya'i ming rus sogs gsal bar bris pa'i mthar :
nr-i A kar+ShA ya dzaHbA shaM ma na ya ho :
mu khyud la bsnyen sgrub las sngags sbrel bas mnan :
ril bu dang zag rdzas bsres pas byugs pa gzhug :
de'i snying ga'am skye gnas su zangs khab sor bzhi pa pad+ma rak+tas ngar btags pa btsugs pa'i mig nas gzhon nu mas bkal ba'i srad bu dmar po drangs te mdun rten gyi sku'i phyag gi mde'u'i thad du gdags :
mdun rten srog 'khor rang gi lus la bcang ngo :
gsum pa las kyi thabs la mdun rten gyis las la sbyar ba :
sbyin sreg gis las la sbyar ba :
ting nge 'dzin kho nas las la sbyar ba'o :
dang po ni :
bdag mdun gyi bsnyen sgrub gtor ma 'bul ba sogs sngon du 'gro bas :
mdun gyi las khung dmar po zla gam 'bar zhing chags pa'i 'od zer 'bum phrag 'khrigs pa'i dbus su bsgrub bya nyid 'dar zhing chags pa'i rnam 'gyur can mngon sum bzhin du gsal bar bltas la :
ma da na'i phud rgod dbang gi ril bu'i rdzas kyis bran pa byin gyis brlabs pa phul :
dbang gi bdug rdzas gtul :
gdung ba'i shugs bskyed de :
hrI:
rjes chags bde chen 'od dmar po :
mkha' khyab 'bar zhing chags pa yi :
rab 'byams dbang gi pho brang nas :
dbang mdzad pad+ma rig byed rtsal :
gtso 'khor sprul par bcas pa rnams :
dang por bsnyen cing bar du bsgrubs :
da lta las la bskul lags kyi :
ma nyams phud kyi mchod pa dang :
dbang gi dam rdzas 'di bzhes la :
thugs rje thugs dam dus la bab :
'bar zhing chags pa'i gzi byin skyed :
'od dmar lcags kyu rnon po yi+is :
dmigs bya'i snying nas dbang med drongs :
zhags pas chings shig sgrog gis sdoms :
rak+ta 'bar bas myos su chugs :
sngags kyi cang te'i sgra bsgrags pas :
rlung dmar 'khrugs pa'i drwa bar chugs :
skad cig bar snang glog 'khyugs bzhin :
sgrub pa'i gnas 'dir myur du khug :
dmigs pa'i rten la dbyer med stims :
las kyi 'bras bu mchis par mdzod :
sgrub sngags kyi mthar che ge mo'i tsit+ta raM tsA la ya tsA la ya :
yaM A kar+ShA ya A kar+ShA ya :
baM A be sha ya A be sha ya :
hrIHdzaHhU~M baM ho :
zhes drag tu brjod :
rol mo'i sgra dang :
dar dmar pos g.yab g.yug 'dor :
slar yang bden stobs brjod pas kyang bkug nas dmigs pa shin tu gsal ba'i ngar dang ldan pas gong gi dgug sngags kho na thun du gcad la bzlas pas khug pa'i rtags mthong bar bya'o :
de nas las sbyor dngos ni :
rU pa dmigs bya dngos shin tu chags shing 'dun pas thal mo sbyar te rang la rtse gcig tu mig rjes chags zim bu'i tshul gyis 'khod pa'i snying pad+ma dmar po 'dab ma brgyad pa'i ze'u 'brur rnam shes kyi dwangs ma nr-i yig gi khog par hrIHdmar po :
'dab ma brgyad la tshogs brgyad kyi rang gzugs A li 'bru gnyis re bcas 'dar zhing g.yo ba'i rnam pa can du gyur par bsam :
bdag gi thugs ka nas 'od zer 'phros :
mdun bskyed kyi thugs rgyud bskul :
thugs ka'i sems dpa' sum brtsegs sngags phreng dang bcas pa las 'od dmar ser bde ba chen po'i rnam pas sku'i nang khengs :
spyan gsum rjes chags su gzigs pa'i lam nas rdo rje chags pa'i ye shes AM yig dmar po 'od dang bcas par spros :
bsgrub bya'i mig gnyis su zhugs pas mig gi rnam shes chags pa'i kun rtog rab tu g.yos te bdag nyid mthong ba'am bdag gis yul de mthong ba tsam gyis dbang du byed pa'i rten 'brel bsgrigs par bsam :
de bzhin snyan gnyis las shaM yig dmar po 'od dang bcas pa spros :
bsgrub bya'i rna ba gnyis su zhugs pas bdag gi skad thos pa tsam gyis dbang du gyur :
shangs bug gnyis las gaM dmar po 'od dang bcas pa spros :
sna bug gnyis nas zhugs pas bdag gi dri tshor ba tsam gyis dbang du gyur :
ljags las raM yig dmar po 'od dang bcas pa spros :
lce'i 'dom rtsar zhugs pas bdag gis byin pa'i bza' btung sogs kyi ro myang ba tsam gyis dbang du gyur :
dpral ba nas spaM yig dmar po 'od dang bcas pa spros :
dpral bar zhugs pas bdag gis lus la reg pa tsam gyis dbang du gyur :
thugs nas d+haM yig dmar po spros :
bsgrub bya'i snying gar zhugs shing thim pas yid dbang med du bsgyur te bdag nyid kho na la 'dun cing chags pa'i kun rtog drag tu g.yos :
bdag gis kyang yul de nyid yid la dran pa tsam gyis dbang du byed pa'i rten 'brel bsgrigs par bsam la :
sgrub pa'i sngags kyi mthar che ge mo tsA la ya tsA la ya :
hr-i da ya hr-i da ya :
A kar+ShA ya A kar+ShA ya :
b+han+d+ha ya b+han+d+ha ya :
bA shaM ma na ya bA shaM ma na ya :
sany+tsa ya sany+tsa ya :
ma da na ya ma da na ya :
sarba karma pA shaM ku ru ho :
zhes bzla'o :
de ni dbang sdud kyi gzhi bca' ba'i las sbyor ro :
slar yang rang gi thugs ka nas 'od zer 'phros :
mdun bskyed kyi rgyud bskul :
sems dpa' sum brtsegs sngags phreng dang bcas pa rjes chags 'bar zhing rno ba'i 'od zer lcags kyu lta bu spyi bo nas g.yon skor gyis snyan g.yas pa nas phar song :
phyag gi mda'i ltong nas brgyud :
mde 'u'i pad+mo mchog tu rgyas pa'i nang nas thon :
bsgrub bya'i rna ba g.yas pa nas zhugs :
mgo bo'i nang g.yas su bskor te dbus kyi haM la reg pas bde phril gyis song :
de las khams 'dzag pa dang 'od zer lhan cig snying ga'i 'khor lo la thim pas chags pa'i bde ba bzod med du 'bar :
'od zer tshur ldog pa dang tshogs brgyad dwang ma dang bcas pa'i rten gyi yi ge rnams kyi bcud thams cad rdo khab len gyis lcags phye bsdus pa ltar blangs te 'od zer khams dang bcas pa mgo'i nang nas g.yon du bskor te rna ba g.yas pa nas brgyud :
rang nyid lha mor gsal ba'i phyag gi mde'u rtse mo nas brgyud :
ltong nas thon pa rna ba g.yas pa nas brgyud :
mgo bo'i nang g.yas su bskor zhing snying ga'i hrIHla thim pas bsgrub bya'i tshogs brgyad kyi rtog pa dwangs ma dang bcas pa rang sems dang dbyer med par dbang du byas te nam yang mi 'bral bar mos la sngags bzla :
de ni dbang gi las sbyor dngos gzhi 'o :
mthar rang gi snying ga'i hrIHlas 'od zer dmar po'i lcags kyu rlung gi shugs drag tu g.yo ba 'phros :
mdun gyi bsgrub bya'i snying ga'am skye gnas su thal gyis zhugs :
snying ga dang skye gnas kyi rtsa 'khor drag tu dkrugs pas 'dun cing chags pa bzod med du 'bar bas lus dmar lam gyis song :
rlung dmar gyi drwa bar bstums nas glog 'khyugs pa ltar drangs :
rang gi gsang ba nas zhugs :
rjes su chags pa'i mes zhu nas snying ga'i hrIHla thim pas yul yul can dbyer med bde ba chen po'i ngang du 'dus shing mi phyed par bsam la sngags bzla 'o :
de ni dbang gi las grub pa brtan par bya ba 'o :
slar yang bdag mdun bsgrub bya sogs sngar bzhin gsal bas dmigs pa yang nas yang du bya :
de ltar thun bzhir bcad de zhag bdun sogs dbang du 'dus nges pa'i rtags ma byung gi bar bsgrub bo :
de ni mdun rten la brten pa'i las sbyor ro :
gnyis pa sbyin sreg gi las sbyor ni :
dbang gi thab dang bud shing :
bsreg rdzas mar khu yam shing :
lcags kyu can gyi me tog dmar po gtso bor gyur pa'i dbang gi ril bu'i rdzas ji ltar rnyed pa mchod gtor dang bcas pa bshams shing byin gyis brlab :
smad 'tshong ma'i lag nas byung ba'i me sbar zhing :
'bar ba'i dbus su lha mo 'khor bcas bskyed pa nas bstod cing bshags gsol gyi bar bya :
byon skyems sngon du 'gro bas yam shing mar khu dang :
khyad par dbang gi rdzas gtso bor 'bul :
sngags ni :
sgrub sngags kyi sham bur :
oM ag+na ye swA hA:
che ge mo wA shaM ma na ya ho :
zhes so :
mthar mchod bstod gtor 'bul bya :
byon skyems dang gos zung dmar po 'bul :
'dod don gsol :
las 'gyangs na mdun gyi rU pa la dmigs bya bskyed bstims dngos su gsal ba me 'od du zhu la khad du bsro zhing :
rjes chags kyi mes gdungs pas dmar lam gyis song ste rang dbang med par dbang du 'dus par bsam :
me lha ye shes pa rang la bstims pas nus pa bskyed :
dam tshig pa 'bar ba'i rnam par bsam la thal ba dmigs bya la gtor ba'am :
phyogs der 'bab pa'i chu'am rlung la bskur ro :
des ni las myur du tshar phyin par 'gyur ro :
gsum pa ting nge 'dzin kho nas las la sbyar ba ni :
mdun rten la ma ltos par :
bdag gi rnal 'byor kho nas dmigs bya gsal ba :
'gugs pa :
dbang sdud kyi gzhi bca' ba sogs kyi dmigs pa rnams gsal zhing drag la yun ring bar bsgom zhing sngags bzlas pas kyang rnal 'byor ba ting nge 'dzin thob pa rnams kyis las tshegs med par 'grub par 'gyur ro :
'di dag gi skabs su ril bu'i rdzas dri dang sbyar te bdug :
ma da na dbang gi rdzas dang bcas pa'i phud kyis mchod cing thugs dam bskul ba yang nas yang du bya ba'ang rno la ngar gyis btags pa bzhin no :
de rnams ni bsgrub bya gcig la thog mar dbang gi dngos grub blang ba'i tshul gyis dmigs bsal gyi las sbyor ro :
las nges par grub nas tsakra 'o mas bkru :
rU pa bsgrub bya la byugs pa'am kha zas dang sbyar te sbyin pa sogs las 'grol ba'i cho ga'ang bya'o :[ <!TCC Tibetan character 4,37 undefined in unicode!> ]spyir btang gi las sbyor ni :
bdag mdun bskyed bzlas gtor ma 'bul ba thugs dam bskul ba rnams ji skad bshad pa bzhin sngon du 'gro bas :
rang gi thugs ka nas 'od zer 'phros :
mdun bskyed kyi thugs rgyud bskul :
bdag mdun sems dpa' sum brtsegs sngags phreng 'khor dang bcas pa las 'od zer dmar po rjes chags bde ba chen po'i rang bzhin rlung dmar ltar 'tshubs shing 'khyil bas brtan g.yo snod bcud thams cad khyab :
khams gsum thams cad 'dar zhing g.yos :
srid gsum lha klu gnod sbyin mi'i 'gro ba pho mo thams cad kyi snying ga dang skye gnas nas zhugs :
lus sems la khyab :
chags bskyed yid bsgyur dbang du 'dus :
nyi zla nor bu sman dang nags tshal :
'byung ba bzhi :
rig sngags grub pa'i nus pa sogs 'khor 'das brtan g.yo'i dpal dang gzi brjid bcud dang dwangs ma thams cad 'od dmar po'i rnam par 'ubs kyis bsdus te rang srog sa bon sngags dang bcas pa la thim pas khams gsum gyi dbang phyug chen por gyur nas rab 'byams dbang gi las kyi dngos grub ma lus pa thob par bsam la sngags kyi che ge mo'i gnas su sarba lo ka spel ba bzla :
de lta bu'i rim pas dngos nyams rmi lam du snang srid 'du ba :
'od dmar 'khyugs pa :
rnyed pa chen po glo bur du 'byung ba :
gzi brjid dang brtul zhugs bsod nams dbang thang rtsol med du skye ba sogs rtags mthong ba'i bar du brtson pas dbang gi las bsam pa tsam gyis 'grub pa'i dngos grub kyi mthu chen po thob par 'gyur ro :[ <!TCC Tibetan character 4,37 undefined in unicode!> ]gzhan yang dbang gi las sbyor phran tshegs glo bur du bsgrub pa ni :
rdzas kyi ril bu mig rtsi la btab ste mig la byug :
sin+d+hu ra la btab ste dpral bar thig le byas na gang mthong ba thams cad dbang du 'gyur ro :
rnga dang :
dung dang :
cha lang la btab ste dkrol bas thos tshad dbang du byed do :
ril bu dang dri'i rdzas sbyar ba la btab ste bdugs na tshor tshad thams cad dbang du 'gyur ro :
bu ram dang :
sbrang rtsi dang :
sha kha ra dang :
rgun 'brum sogs mngar skyur snum pa'i bza' ba dang :
khyad par ma da na la rang gi khams dang ril bu'i rdzas sbyar te sngags btab pa gang gi khong du song ba tsam gyis yid rang dbang med par sgul bar 'gyur ro :
lag pa la ril bu'i rdzas dang ga pur gyis byugs te sngags btab la gang gi lus sam skra la reg pas kyang 'du shes bsgyur zhing dbang du byed do :
de ltar na de rnams ni thun mong gi las sbyor ro :[ <!TCC Tibetan character 4,37 undefined in unicode!> ]mchog gi las sbyor ni :
sgrub pa po bdag gi rnal 'byor la rtse gcig tu mnyam par bzhag ste lha sku'i gsal snang dang bzlas brjod ci rigs pa sngon du 'gro bas :
rang gi mig tu AM yig dmar po bde ba chen po'i 'od zer mchog tu 'bar bas yul gzugs kyi snang ba thams cad la khyab :
de thams cad 'od dmar po bde ba chen po'i ngo bor ltem gyis zhu :
mig gi AM la thim :
yul dang shes pa dbyer med pa'i tshul gyis dbang du gyur :
de bzhin du rna ba'i 'dom rtsar shaM dmar po bde ba chen po'i 'od kyis sgrar grags pa'i snang ba thams cad la khyab :
'od du zhu nas shaM la thim :
sna'i 'dom rtsar gaM dmar po bde ba chen po'i 'od zer gyis drir snang ba thams cad la khyab :
'od du zhu nas gaM la thim :
lce'i 'dom rtsar raM dmar po bde ba chen po'i 'od zer gyis ror snang ba thams cad la khyab :
'od du zhu nas raM la thim :
dpral ba'i dbyes su spaM dmar po bde ba chen po'i 'od zer gyis reg tu snang ba thams cad la khyab :
'od du zhu nas spaM la thim :
snying ga'i dbus su d+haM dmar po bde ba chen po'i 'od zer gyis chos su 'dzin pa thams cad la khyab :
'od du zhu nas d+haM la thim :
de lta bu'i rim pas tshogs drug gi snang ba thams cad yul dang yul can dbyer med pa'i tshul gyis dbang du gyur par bsam la :
gzugs snang stong :
sgra grags stong :
dri tshor stong :
ro myang stong :
reg bde stong :
yid rig stong du shes pas bden gnyis dbyer med sgyu ma lta bu'i ngang du mnyam par bzhag :
skabs su bogs 'byin pa'i slad rang dang snang ba thams cad pad+ma DA ki nIr gsal ba lha la lha thim pa'i tshul gyis dbang du byas te nga rgyal brtan :
de ni snang ba dbang du byed pa bum dbang gi lam mo :
lus gnad chun btsal la rlung dug bsal :
rang nyid pad+ma DA ki nI'i lus nang rtsa 'khor dang bcas pa'i lte bar hrIHdmar po 'bar ba la rlung sems bsdus te 'jog :
de nas rlung phyir bsal ba dang lhan cig hrIHlas bde ba chen po'i 'od zer me lce ltar 'bar zhing 'khyugs pa ro rkyang gi lam brgyud sna bug nas thon :
'khor 'das brtan g.yo'i khams thams cad la khyab par zhugs pas bde ba chen po'i ngo bor shig shig mer mer g.yos shing 'od dmar por lam ste zhu ba rlung nang du rngubs pa dang mnyam du 'grogs te byung :
lte ba'i hrIHla thim pas rlung sems mi shigs pa'i thig ler dbang du byas par bsam la kum+b+ha ka kha sbyor du 'ching :
dgang zhing gzhil :
mthar rlung phyir 'phang ba dang mnyam du snod bcud thams cad kyang sngar bzhin du gsal bar bsam la snang stong 'dzin bral yul shes dbyer med kyi ngang du gsal ba'i ngar bskyed :
stong pas rgyas gdab :
zung 'jug gi gnad nas bzung ste yang nas yang du bskyar :
skabs su bogs 'byin pa'i slad yul sna tshogs kyi 'dod yon blang dor dang bral bar brten nas brtul zhugs bskyang ngo :
de ni stong pa dbang du byed pa gsang dbang gi lam mo :
de nas spyi bo'i rtsa 'khor gyi steng du haM dkar po :
snying gar hrIHdmar po :
lte bar a thung dmar po shad kyi rnam pa can dgod :
rlung gi sbyor bas a shad las me shin tu phra ba 'bar :
'khor lo bzhi gang :
haM la reg pas bde ba'i nyams 'bar :
'od dmar ser khyugs se sna bug nas thon :
'khor 'das brtan g.yo thams cad bsregs pa'i dwangs ma bdud rtsi dmar po'i rnam par drangs :
spyi bo'i haM la 'dus :
de las bdud rtsi dkar dmar gyi mdangs can nar gyis babs pas 'khor lo bzhi gang :
sad pa dang :
rmi lam dang :
gnyid mthug dang :
snyoms 'jug gis bskyed pa'i yul yul can tha dad gzung 'dzin gyi rtog pa sbyangs te snang sems dbyer med kyi ngang du 'khor 'das thams cad dbang du gyur :
dga' ba bzhi'i ye shes skyes :
rdo rje bzhi'i nus pa bskyed par bsam :
slar yang 'bar ba dang 'dzag pa'i dmigs pa yang yang bskyar zhing rlung dang 'brel bar nyams su blang :
bde stong dbyer med kyi ngang du mnyam par bzhag :
skabs su bogs 'byin pa'i phyir pad+ma mkha' 'gro ma'i rigs las skyes pa'i mtshan ldan gyi phyag rgya dang snyoms par zhugs pas 'dzag med kyi bde ba lam du khyer zhing spyod pa bskyang ngo :
de ni bde chen dbang du byed pa dbang gsum pa'i lam mo :
de dag gi skabs su brtan g.yo 'khor 'das thams cad kyi khyab bdag rang sems lhan cig skyes pa'i ye shes kyi DA ki nI bden pa gnyis dbyer med pa'i gnas lugs :
thog mar skye ba dang :
dbus su gnas pa dang :
mtha' 'gags pa ltar snang ba'i dus nyid nas rang bzhin gyis rnam par dag pa nam mkha' lta bu'i ngang las ma g.yos par shes pas :
'khor 'das gzung 'dzin bdag gzhan du lta ba'i gnyis snang gi spros pa thams cad las 'das pa rang rig gnyug ma khyab gdal gyi ngang du lhug par bzhag :
skabs su bogs 'byin pa'i phyir snang sems ro gcig pa'i ngang brtul zhugs kyi spyod pa byung rgyal du spyad par bya 'o :
de ni don gyi ye shes dbang du byed pa dbang bzhi pa'i lam mo :
de ltar nyams su blangs pas rtsa rlung thig le rang dbang du 'dus te sgrib bral dwangs ma rig pa 'dzin pa'i gzugs su 'gyur :
snang ba sgyu mar rtogs :
shes pa'i 'khrul 'khor zhig :
snang shes dbyer med rang rig bde stong zung 'jug gnyug ma'i gnas lugs mngon du gyur pa ni phyag rgya chen po mchog gi dngos grub ces bya ste :
de kho na nyid bde ba chen por sgrub pa mthar thug mchog gi las sbyor ro :
bzhi pa las la ma sbyar ba'i skyon ni :
bsnyen cing bsgrubs kyang las la ma sbyar na 'dod pa'i dngos grub 'thob par mi 'gyur bas sgrub pa don med pa ste :
gser 'gyur gyi rtsi bsgrubs zin kyang lcags sogs yul la ma sbyar na gser gyi dngos po mi thob pa bzhin no :
lnga pa las la sbyar ba'i yon tan ni :
de las ldog ste :
bsnyen pas ye shes kyi lha'i thugs rje yul la 'jug pa'i skabs phyes shing sgrub pas dbang du byas te :
las la sbyar bas gnas skabs thun mong gi dngos grub dang :
mthar thug mchog gi dngos grub phyag rgya chen po'i ye shes kyi bar du thob par byed pa ste :
lcags la gser 'gyur gyi rtsis las la sbyar pas rin thang chen por dngos su grub pa dang 'dra 'o :
!
bzhi pa las sna tshogs sgrub pa la'ang lnga ste :
dang po sna tshogs pa'i las nyid gang yin pa ni :
rgyud las :
gang 'dod sgrub pa las sna tshogs :
zhes pas gdul bya'i 'dod pa tha dad pa yongs su bskang ba'i phyir shes rab 'phel ba dang :
'byor pa 'phel ba dang :
tshe 'phel ba dang :
bar chad zhi ba dang :
gdug pa can tshar gcad pa sogs 'dod pa bzhin las byed pa ni las sna tshogs sgrub pa 'o :
gnyis pa rten bca' ba ni :
rang rang gi skabs su ji skad 'byung ba'i rdzas dang yo byad rten 'brel thams cad tshogs par bya'o :
gsum pa las sna tshogs pa sgrub pa'i thabs la :
pad+ma mkha' 'gro rig byed rtsal dkar mo la bsten nas shes rab 'phel bar 'dod pas :
maN+Dal gyi dbus su rin po che'i snod gtsang mar ril bus dgang :
kha dar gyis bcad :
mchod gtor sogs tshogs par bya :
de nas sngon 'gros rgyud sbyangs te :
dngos gzhir bdag dang mdun gyi ril bu gnyis ka DA ki nI rig byed rtsal sku mdog dkar mo zhal gcig phyag bzhi rgyan cha lugs phyag mtshan sogs rtsa ba'i lha ji lta bar bskyed la byin gyis brlab :
ye shes pa bstim zhing dbang bskur :
rnam snang gi rgyas gdab :
mchod bstod sogs ji ltar rigs pa byas la :
bdag mdun gyi thugs kar zla ba bdud rtsi'i rang bzhin yongs su gang ba'i lte bar hrIHdkar po'i mthar sngags kyi phreng bas bskor ba :
bdag gi thugs ka'i sngags phreng las gnyis pa byung :
zhal nas thon :
mdun bskyed kyi zhal du zhugs :
lte ba nas thon :
rang gi lte ba nas zhugs te bar ma chad par 'khor ba las 'od zer dkar bsil bdud rtsi'i snang ba can gyis rang gi lus kyi nang gang :
mi shes pa'i mun pa bsal :
yang dag pa'i ye shes kyi snang ba rgyas :
bar du 'khor ba'i tshe shes rab kyi bung ba'i tshogs mkha' khyab tu 'phros :
sangs rgyas dang byang chub sems dpa' rnams kyi gzungs dang spobs pa mkhyen brtse nus pa'i ye shes :
'jig rten pa'i shes rab :
nyi zla'i snang ba :
bdud rtsi'i bcud :
nor bu dang :
sman dang :
sngags la sogs pa'i nus pa thams cad 'od zer bdud rtsi'i rnam par bsdus te bdag la thim pas dran pa dang :
gzungs dang :
blo gros dang :
ting 'dzin la sogs pa'i ye shes kyi mthu gcig car du thob par bsam la :
oM pad+ma DA ki nI ku ru kul+le smr-i ti ma ti pra dz+nyA hu ru me swA hA:
zhes khri phrag gsum la sogs par bzla :
mthar mdun gyi lha ril bu'i rnam par bsam la yar ngo'i tshes gcig nas gzung tho rangs kyi dus su brten pas zla ba gcig na brjed ngas dang rmongs pa'i mun pa zhi zhing :
blo gros me ltar 'bar bar 'gyur ro :
rdzas ni :
shu dag dkar po :
tsan+dan dkar po :
nor bu chu shel :
rgya spos :
spang spos :
a ga ru :
ru rta :
dbang lag :
gi waM:
pi pi ling :
pri yang+ku rnams sbrang rtsi dang ba dmar mo'i 'o ma :
ra dkar mo'i 'o ma bcas kyis ril bu sran 'phos tsam dril lo :
7
yang 'di la bsten nas dug zhi bar 'dod pas :
bdag gi rnal 'byor gsal btab la :
a ru ra :
gi waM:
brag zhun :
re ral :
spang spos rnams kyi phye ma'am ril bu la sngags kyis btab nas brten pas brtan pa dang g.yo ba'i dug thams cad zhi bar byed do :
sngags ni :
oM pad+ma DA ki nI ku ru kul+le hrIHsarba bi Sha pra sha ma na swA hA:
zhes so :[ <!TCC Tibetan character 4,37 undefined in unicode!> ]mkha' 'gro ma ser mo la bsten nas bsod nams dang dpal 'byor snyan grags rgyas par 'dod na :
mi'i nor bu thod pa dpal dang ldan pa'i nang dri ser pos byugs :
rin chen 'bru sman dar zab sogs kyis gtams :
'khor lo ser po rtsibs bzhi mu khyud dang bcas pa'i lte bar 'di'i sku :
gong ras la rgyas pa'i sngags :
rtsibs bzhi la nor bu'i lte bar ha ri ni sa :
rtsibs mchan bzhir :
ma hA rat+na sarba sid+d+hi hU~M:
d+ha na me d+hi sarba sid+d+hi hU~M:
puN+ye dz+wa la sarba sid+d+hi hU~M:
nA nA kha d+he sarba sid+d+hi hU~M:
zhes bri :
de rgyab mu khyud la rang sngags dang :
nor lha spyi'i sngags ji ltar rigs pa dbyangs gsal rten snying gsol byang bcas bri zhing :
nor bu'i phreng ba dang 'od zer sogs kyis mdzes par byas la dpal dang g.yang can gyi rdzas dri ser po dang bcas pas byugs nas rin po che'i za ma tog tu sbrang rtsi dang bcas thod par gzhug :
de nyid dal gyi dbus su bzhag :
mchod gtor bsham :
bdag mdun mkha' 'gro sku mdog gser btso ma'i mdangs can 'od zer rab tu rgyas pa la 'khor rigs bzhi'i mkha' 'gros bskor bar gsal btab cing byin gyis brlab :
ye shes pa bcug cing dbang bskur :
rin chen 'byung ldan gyis rgyas gdab :
mchod bstod sogs bya :
bdag mdun gyi thugs kar nyi ma la hrIHyig gi mthar sngags kyi phreng bas bskor ba'i 'od zer gyis 'khor 'das kyi dpal 'byor phywa g.yang longs spyod stobs rtsal snyan grags kyi nus pa thams cad 'od zer ser po nor bu sna tshogs pa'i char 'beb bzhin par spyan drangs nas bdag dang mdun rten la thim pas srid zhi kun gyi dbang phyug chen por gyur par bsam la :
oM pad+ma DA ki nI ku ru kul+le hrIHdzam+b+he mo he sarba lo ka puN+ye rat+na bA su sid+d+hi puSh+TiM ku ru swA hA:
zhes bzla zhing tshogs dang gtor ma dang maN+Dal la sogs pas kyang mchod :
zhag bdun sogs su 'bad pas longs spyod chen po glo bur du rnyed pa sogs dngos dang rmi lam du rtags mthong na bsod nams dpal 'byor snyan grags thams cad dbyar dus kyi mtsho ltar rdol bar 'gyur ro :[ <!TCC Tibetan character 4,37 undefined in unicode!> ]mkha' 'gro dmar mo la bsten nas tshe sgrub pa ni :
mdun du maN+Da lar tshe rten 'brang rgyas dang bza' btung sogs dngos grub kyi rdzas dgod :
bdag mdun mkha' 'gro ma dmar mo phyag bzhi ma 'khor dang bcas par gsal ba sogs lha bsgom pa dang :
sngags bzla ba'i tshe :
bdag gi thugs kar nyi zla'i gwa'u srubs med pa'i lte bar rlung sems mi 'gyur ba'i thig le dkar dmar 'od lnga 'phro ba hrIHdmar pos mtshan pa'i mthar sngags kyis bskor bar gsal btab nas bzlas pas 'od zer 'phros :
mdun bskyed kyi thugs dam bskul :
bdag mdun 'khor dang bcas pa'i thugs ka nas 'od zer dmar po dang pho nya'i tshogs spros :
khams gsum thams cad khyab :
rang gi bla tshe sde brgyad 'byung pos phrogs pa dang :
'khor 'das kyi tshe bcud bdud rtsi'i rnam par bkug :
snying ga'i hrIHla thim pas sha khrag drod dbugs sems kyi tshe nyams pa sor chud :
dus min gyi 'chi ba cha dang bcas pa byang :
rdo rje'i srog :
g.yung drung gi tshe :
rgyun gyis rtag pa'i lang tsho rig 'dzin tshe'i dngos grub thob par bsam la :
oM pad+ma DA ki nI ku ru kul+le hrIHbadzra dz+nyA na A yu She swA hA:
zhes 'bum phrag gsum bzlas pas tshe'i bar chad zhi zhing rig 'dzin tshe'i dngos grub la dbang bar 'gyur ro :
mthar mdun bskyed las dngos grub blangs shing lha rang la bstim :
tshe'i bza' btung sogs longs spyod do :[ <!TCC Tibetan character 4,37 undefined in unicode!> ]mkha' 'gro sngon mo la bsten nas char chen po 'beb pa ni :
dpal dang ldan pa'i mtsho 'am :
rdzing bu :
chu mig sogs kyi 'gram du phyin la mtshe'u chung ngu bcos pa'i dbus su maN+Da lar me tog gi tshom bu lnga dang :
de'i mthar klu chen dgu'i tshom bu dgod :
mchod gtor dang klu gtor bsham :
bdag nyid pad+ma mkha' 'gro dmar mo'i sgom bzlas la gnas pas :
mdun rten mkha' 'gro ma sngon mo phyag bzhi ma rigs bzhi'i mkha' 'gros bskor ba'i mdun dang phyo+ogs mtshams su klu chen dgu bka' nod pa'i tshul du bsam :
byin gyis brlab :
ye shes pa bcug :
dbang bskur zhing mi bskyod pas rgyas gdab :
mchod bstod sogs bya :
mdun bskyed kyi thugs kar hrIHyig gi mthar sngags kyi phreng bas bskor ba gsal :
bdag gi thugs ka'i sngags phreng las 'od zer 'phros :
mdun bskyed kyi thugs kar zhugs :
thugs rgyud bskul :
thugs ka'i sa bon dang sngags phreng las 'od zer 'phros :
mkha' 'gro rigs bzhi dang klu chen rnams la phog pas dam tshig gi rgyud bskul nas so so'i dbang po'i sgo dang ba spu'i bu ga nas kyang 'od zer bdud rtsi'i rang bzhin nam mkha'i dbyings thams cad khyab par 'phros pas char dang bcas pa'i sprin du gyur :
'brug gi sgra bsgrags :
glog gi 'od 'khyugs :
char gyi rgyun chen po phyogs kun tu babs pas lo tog rtsi bcud 'bru sman thams cad rab tu rgyas par bsam la :
oM pad+ma DA ki nI ku ru kul+le hrIHha ri ni sa nA ga le le duM pa le le sarba nA ga ni b+ha ri sha ya A be sha ya A be sha ya hriM hriM pheM pheM sarba sid+d+hi swA hA:
zhes gtsang sbra dang bcas te bzla :
thun mtshams su mchod gtor sogs phul :
klu la klu sman dang 'o ma'i gtor ma brgya rtsa sogs bsngo :
nyin re bzhin mdun bskyed kyi ye shes pa gshegs :
dam tshig pa bdag la bsdu :
klu rnams rang gnas su gshegs :
maN+Dal gyi bca' gzhi mtsho dang rdzing bu sogs su drang :
de ltar byas pas zhag gsum las mi 'gyangs par char gyi rgyun chen po 'bab par 'gyur ro :[ <!TCC Tibetan character 4,37 undefined in unicode!> ]mkha' 'gro ljang mo la bsten nas yul 'khor srung ba ni :
dar ras ljang gu la 'khor lo mu khyud dang bcas pa'i lte bar gtso mo'i sku :
gong ras la rang sngags :
rtsibs bzhir :
ha badzra DA ki nI sarba rak+Sha rak+Sha haM:
zhes sogs mkha' 'gro rigs bzhi'i sngags :
rtsibs mchan la rgyal chen bzhi'i sngags mthar sarba rak+Sha rak+Sha haM:
de'i phyi rol du rang sngags dang :
rgyal mtshan rtse mo'i dpung rgyan :
dbyangs gsal rten snying yul 'khor thams cad la pha rol gyi dmag tshogs byad phur rbod gtong thog ser sa g.yo ba sogs gang srung bar 'dod pa'i gsol byang spel :
rdo rje'i ra ba dang me ris bskor :
dri bzang :
gi waM:
shu dag :
yungs dkar :
gla rtsi sogs kyis byugs :
rab tu gnas shing 'phags pa'i ring bsrel dang :
rin po che dang sman sna sogs bcas sa sna dang rin chen sna tshogs las btab pa'i sAts+tsha'i nang du gzhug :
maN+Dal gyi dbus su mchod tshogs dang bcas bzhag :
bdag mdun mkha' 'gro ljang mo zhal gcig phyag bzhi ma 'khor dang bcas pa gsal :
rigs bdag rta mgrin gyis rgyas gdab :
mchod bstod sogs bya :
bdag mdun gyi thugs kar ut+pal sngon po kha sbyor gyi lte bar hrIHljang gu sngags phreng gis bskor ba las 'od zer 'phros :
phyogs bcu'i rtsa gsum rgyal ba rab 'byams kyi byin rlabs nus stobs srung ba'i rig sngags thams cad lha sngags 'od zer phyag mtshan gyi rnam par spyan drangs :
bdag dang mdun rten gyi thugs ka'i sngags phreng la thim pas rdo rje mi phyed pa'i srung ba mchog gi ye shes grub cing :
dpag tshad brgyad khri tshun chad du lha sngags phyag mtshan gyi gur du gyur pas cis kyang mi chod mi shigs par bsam la :
oM pad+ma DA ki nI ku ru kul+le hrIHha ri ni sa rak+Sha rak+Sha ku ru ku ru swA hA:
zhes 'bum phrag sogs bzla :
mthar mdun bskyed rten dang dbyer med du bzhugs par mos la mkhar gyi rtse'am :
rgyal mtshan dang gany+dzi ra la sogs pa'i tog gam :
gnas khang gi shar ram :
yul dbus kyi ri rtse sogs su mi 'jig pa'i rgyas btab ste sbas na :
phyogs der pha rol gyi dmag tshogs dang :
thog dang :
ser ba dang :
sa g.yo ba dang :
dal yams dang :
byad phur rbod gtong la sogs pa'i 'jigs pa thams cad yongs su srung bar 'gyur ro :[ <!TCC Tibetan character 4,37 undefined in unicode!> ]rigs bdag ha ya grI ba la bsten nas smyo 'bog gdon bgegs tshar gcad pa ni :
spyi bo'i rta mgrin gyi thugs kar nyi ma la hrIHdmar po'i mthar sngags kyi phreng bas bskor ba :
rang gtso mo'i thugs srog gi 'od kyis bskul bas de las 'od zer dmar nag me dang mtshon cha'i rnam pa can cher 'bar bas sa gsum gyi gdon bgegs 'byung po dregs pa can thams cad bsregs shing sbyangs par bsam la :
oM pad+ma kro d+ha ha ya grI ba hu lu hu lu sarba duSh+TAn dz+wa la raM mA ra ya hU~M phaT:
ces drag tu bzlas pas sgrub pa'i bar chad sogs mi mthun pa'i bgegs thams cad tshar gcod par 'gyur ro :
gu gul :
yungs dkar :
byi ku dmar po :
shu dag nag po :
mkhan pa :
spru ma :
tsher ma can gyi shing :
mu zi nag po :
gri sha gri khrag :
rta bon pa :
spang spos :
gla rtsi :
sdig pa nag po'i sha rnams lo brgyad kyi chus ril bu byas pa la gong gi sngags kyis btab pa bza' byug bdug dang 'chang bas kyang grib gdon zhi :
smyo 'bog sangs :
gza' klu rgyal 'gong la sogs pa'i 'byung po thams cad byer bar 'gyur ro :[ <!TCC Tibetan character 4,37 undefined in unicode!> ]rdo rje mkha' 'gro ma la bsten nas nad zhi ba ni :
nad so so'i gnyen po'i sman la :
ha badzra DA ki nI sarba ro ga shAn+tiM ku ru swA hA:
na ma ta pa sha ya swA hA:
zhes bzlas pa btang bas nad kyi zug rngu 'phral du zhi bar 'gyur ro :
spyir chu bskol tsha mo la bul tog sbyar bar btab nas gtang bar bya'o :
rin chen mkha' 'gro ma la bsten nas srid spel ba ni :
rin po che'i snod du skar chu gtsang ma la gi waM:
gur gum :
yungs dkar :
shu dag dkar po :
nyungs ma'i sa bon rnams sbyar ba la :
ri rat+na DA ki nI pu tra sid+d+hi puSh+TiM ku ru oM:
ma Ni d+ha ri badzri Ni d+ha ra d+ha ra d+hi ri d+hi ri swA hA:
zhes mang du bzlas te dus tshigs su btang na srid chags par 'gyur ro :
pad+ma mkha' 'gro ma la bsten nas thams cad kyi yid 'phrog pa ni :
gi waM dang li khri la :
hrIHpad+ma DA ki nI sarba ma no ha ra ho :
tad+ya thA:
oM uSh+NI Sha ya d+ha ra d+ha ra d+hi ri d+hi ri bar+d+ha ni swA hA:
mang du bzlas pas dpral ba'am snying gar thig le bkod nas rgyal po'i khab bam :
grong khyer chen po la sogs par zhugs na der 'khod pa thams cad kyi yid rang dbang med par 'phrog cing rnyed pa chen po thob par 'gyur ro :
las kyi mkha' 'gro ma la bsten nas gzhan gyi rig sngags gcad pa ni :
gri lcags kyi phur bu sor bzhi pa gri khrag gis ngar blud :
gu gul gyis bdug :
yungs dkar gyis brabs la :
ha karma DA ki nI sarba duSh+Tan mA ra ya phaT:
sarba man+t+ra a pa kA ra ts+tshin+d+ha ts+tshin+d+ha kI li kI la ya hU~M hU~M:
zhes mang du bzlas te gnod pa'i phyogs su gzir na pha rol gyi rig sngags kyi sbyor bas rang nyid bcings pa sogs kyi nus pa thams cad rgyun chod par 'gyur ro :
de la sogs pa'i las phra mo sna tshogs pa ni 'di nyid kyi bsnyen sgrub thems pa rnams kyis nges par 'grub bo :[ <!TCC Tibetan character 4,37 undefined in unicode!> ]lha sngags kyi nus pa cher thob pas ni grub pa chen po'i dngos grub bsgrub par rgyud las gsungs te :
pad+ma rnal 'byor ma 'di ni :
grub pa kun gyi bdag nyid de :
lha yi mig dang ring du 'gro :
'chi med gnas dang sa 'og spyod :
mi snang bsgrub dang bcud kyis len :
khol mo 'gug dang mkha' la spyod :
yo gi lha sngags nus thob pas :
'di dag thams cad ci dgar 'grub :
ces grub pa brgyad bsgrub pa'i tshul la :
mig sman gyi sbyor bas lha'i mig thob pa ni :
dur khrod kyi sa gzhi las sngo 'ching byed dmar po'i rtsa ba blangs te :
u lU ka'i tshil dang sbyar bas pad+ma'i shing gi sdong bu dang bcas pa'i mar me bcos la du ba blang :
de nyid gi waM dang ga pur ru rta'i phye+e ma rnams dang sbyar ba la :
oM pad+ma DA ki nI ku ru kul+le hrIHpad+ma tsak+ShuHpra be sha ya phaT swA hA:
mngon par bsngags te du ba dang :
dro ba dang :
'bar ba la sogs pa'i rtags mthong ba'i bar du bsgrub :
de nas mig la byugs na mi ma yin gyi spyod yul dang :
'byung po'i rgyu ba dang :
dpag tshad mang po'i gnas dang :
sa 'og gi gter la sogs pa mngon sum du mthong zhing dbang sgyur bar 'gyur ro :
rdzas de nyid gr-i D+ha'i mar dang sbyar la :
rtsa ba'i sngags kyi sham bur pad+ma pA da prak+Sho b+hA ya zhes spel ba btab nas pad+ma hasti'i l+h+wam mam :
mchil lham mam :
rkang 'og tu byugs te phyin na thag ring po'i gnas yud tsam gyis ngal ba med par 'khor ba'i rkang mgyogs 'grub par 'gyur ro :
gser lta bu'i lcags las ral gri sor brgyad pa byas te :
gong gi rdzas kyis byugs :
rtsa sngags la pad+ma khaD+ga pra ga ti spel bas bsgrub :
nyi zla gzas bzung ba'i tshe lhag par bzlas pas ral gri las 'bar ba la sogs pa'i cho 'phrul byung na lag tu 'phyar bas 'dod pa'i gnas yid la byas pas rags lus dwangs ma'i gzugs brnyan du gyur te sum cu rtsa gsum la sogs pa'i gnas su skad cig gis bsgrod par 'gyur ro :
ral gri la rmigs pa'i khrag gis byugs te rtse thur du bstan la bzung :
'bar ba'i 'od zer gyis sgo phye zhing yid la byas pas dpal gyi sgo bye nas sa 'og gi rig pa 'dzin pa'i gnas su 'gro bar 'gyur ro :
mig sman gyi rdzas khwa ta'i tshang shing mtshan ma dang bcas pa dang :
phug pa byang du kha blta ba'i 'jag ma rnams blangs la :
rtsa sngags dang pad+ma gup+ta pra gup+ta ya zhes spel ba bzlas nas rtags mthong ba na dpral bar thig le bya zhing gtsug phud du bcings pas bdag nyid sus kyang mthong bar mi 'gyur ro :
dngul chu dang :
mu zi dang :
lhang tsher dmar po rnams b+h+r-ing+ga rA dza'i khaN+Da dang sbyar te :
'khor 'das kyi bcud thams cad dgug cing bstim :
rtsa sngags la pad+ma a mr-ita ra sa yA na zhes spel ba bzlas nas rtags mthong ba na mar gyi nying khu dang sbrang rtsi'i dwangs ma la sbyar te yun du brten na rdo rje'i lus dang nyi zla'i tshe thob par 'gyur ro :
mig sman sgrub pa'i rdzas la pad+ma can gyi dang po'i rdul dang :
tsan+dan dmar po dang :
sin+d+hu ra rnams sbyar te rtsa sngags la :
pad+ma su b+ha gi de ba dAt+taHzhes spel ba bzlas te rtags mthong ba na dpral bar thig le byas :
mig la'ang byugs te lcags kyu'i phyag rgya bcas dgug pa'i ting nge 'dzin la zhugs na lha dang klu dang gnod sbyin mthu bo che'i bu mo dam pa 'ongs te khol mo'i las byed par 'gyur ro :
skye ba bdun pa'i ro tsa na legs par blangs te :
yul dag pa'i sha lnga :
bdud rtsi lnga :
grub pa'i gnas kyi cu gang :
sin+d+hu ra :
rtag tu ngu rnams 'bras bu gsum gyi phye ma dang sbyar te ril bu dril :
gser dngul zangs gsum gyi za ma tog tu gzhug :
pad+ma mkha' 'gro mar bskyed bstim nan tan du byas la :
'od zer gyi lcags kyus mkha' spyod grub pa'i dngos grub thams cad bkug ste bstim :
rtsa sngags la pad+ma dz+nyA na kA ya khe tsar+Ya zhes spel ba bzlas pas 'bar ba la sogs pa'i rtags mthong ba na dngos grub blang :
lha ril bur bsams pas thig le gnas gsum bya zhing ril bu bcud len du brten pas phra ba dang yang ba sogs kyi yon tan thob cing mkha' la spyod pa'i rig 'dzin 'grub par 'gyur ro :
de rnams ni 'jig rten pa'i las kyi dngos grub mchog gi sbyor ba'o :
bzhi pa las sna tshogs pa ma bsgrub pa'i skyon ni :
rang dang gzhan gyi 'dod pa thams cad sgrub par mi nus shing :
las kyi sbyor ba'i mtha' ma rdzogs pas rigs sngags kyi phrin las phyogs su lhung bar 'gyur ro :
lnga pa las sna tshogs brtsams pa'i yon tan ni de las ldog pa ste :
rang gzhan gyi re 'dod thams cad tshul bzhin du skong bas ris med pa'i phan bde ster zhing sangs rgyas kyi mdzad pa dang rjes su mthun pas sngags bsgrub pa mthar phyin pa nyid do :
!
lnga pa rjes su gnang ba'i dbang bskur ba la'ang lnga las :
dang po dbang nyid gang yin pa ni :
rgyud las :
byin gyis brlabs shing rje+es gnang bas :
ye shes sgrub la dbang bar 'gyur :
zhes pas :
mtshan nyid dang ldan pa'i slob dpon gyis snod dag pa'i slob ma lhag pa'i lhar bskyed cing dbab pas byin brlabs te :
sku gsung thugs ye shes kyi rjes su gnang ba bstsal nas rdo rje bzhi'i ye shes sgrub cing dngos grub kyi sbyor ba la dbang bas 'khor los sgyur ba'i rgyal po rgyal sar mnga' bskur ba lta bu la rjes su gnang ba'i dbang bskur ba zhes bya 'o :
gnyis pa dbang gi rten bca' ba ni :
mtshan ma'i dkyi+il 'khor mngon par 'du byas pa'i steng du bum pa dbang gi ril bu'i rdzas kyi bcud dang chas ldan gyi khar ban+d+ha bdud rtsis bkang ba sin+d+hu ra'i me long chos 'byung hrIHdang ha ri ni sas mtshan pa can gyis dgab :
dar dmar po'i gur phub :
mchod gtor tshogs kyi yo byad sogs 'du bya'o :
gsum pa dbang bskur ba'i thabs dngos ni :
slob dpon gyis bdag mdun bum pa dang bcas bsgrub cing mchod pa dang bzlas pa gtor ma dang tshogs kyi mchod pa sogs tshul bzhin du bsgrubs pas bdag nyid nus pa thob par bya :
bum pa'i lha 'od du bzhu :
slob ma 'jug par gnang ba nod :
de nas dad pa dang dam tshig dag cing bsnyen sgrub nus pa'i slob ma dbang thob pa dag gos dmar po bgo :
me tog dmar po'i phreng ba thogs :
byur dang dri ma bsal zhing nang du gzhug :
mtshams bcad :
pad+ma rA ga la sogs pa'i rin po che dang gser dang dar zab dmar po la sogs pa'i maN+Dal phul :
gsol ba gdab :
rgyud sbyang :
sdom pa gzung :
lha mor bskyed :
ye shes pa spyan drangs la bstim :
rdo rje dang bcas me tog dmar po spyi bor bzhag cing brtan par bya :
de nas bum pa thogs la :
hrI:
bkra shis dge ba'i bum pa ni :
rig pa'i bdud rtsis yongs gang bas :
tha mal snang zhen rnam dag pa'i :
ye shes phyag rgyar dbang bskur ro :
hrIHa b+hi Shiny+tsa sa ma ya satwaM:
zhes spyi bor bzhag cing bum chu sbyin :
rigs bdag gis rgyas gdab :
snang ba thams cad lha dang gzhal yas khang du ngo sprad :
de ni sku'i rjes su gnang zhing bum pa'i dbang bskur ba'o :
bsnyen sgrub las kyi dmigs pa phog cing sngags kyi lung byin pas rtsa rlung sngags byin gyis brlab :
bla ma pad+ma mkha' 'gro rta mchog he ru ka snyoms par zhugs pa'i byang sems dang thod rdzas byin la :
hrI:
thabs dang shes rab snyoms zhugs pa'i :
dkar dmar lhag pa'i byang chub sems :
rtsa rlung khams la bstims pa yis :
rdo rje'i sngags su dbang bskur ro :
bo d+hi tsit+ta a b+hi Shiny+tsa sa ma ya satwaM:
'gyu ba'i rlung dang grags pa'i sgra skad thams cad sngags su ngo sprad :
de ni gsung gi rjes su gnang zhing gsang ba'i dbang bskur ba'o :
slob dpon gyi thugs ka'i ye shes sems ma las gnyis pa spros :
slob ma'i rtsa gsum 'khor lo bzhi'i mas sna'i gzhir gnas gtum mo a shad kyi rnam pa la phog pas mer 'bar :
spyi bo'i haM las bdud rtsi babs :
'khor lo bzhir dga' bzhi'i ye shes skyes par bsam :
sin+d+hu ra'i maN+Dal gyi rdul gnas bzhir reg cing :
hrI:
ji snyed rnam par rtog pa'i tshogs :
dga' ba bzhi yi phyag rgyar sdom :
bde chen mchog gi dam tshig gis :
ye shes chen por dbang bskur ro :
ma hA su kha dz+nyA na a b+hi Shiny+tsa sa ma ya satwaM:
gang snang gi yul shes thams cad bde ba chen por ngo sprad :
de ni thugs kyi rjes su gnang zhing shes rab ye shes kyi dbang bskur ba'o :
slar yang slob dpon gyi ting nge 'dzin sems dpa' las gnyis pa spros :
slob ma'i ting 'dzin sems dpa' la bstims pas ye shes kyi byin rlabs zhugs :
bde stong blo 'das kyi de kho na nyid rgyud la skyes par mos :
de'i ngang la mnyam par 'jog tu bcug ste :
hrI:
lha dang snang ba chos nyid kun :
gdod nas ma byung ma skyes pa :
blo 'das khyab gdal ngang du zhog :
de kho na nyid dbang bskur ro :
d+harma d+hA tu i b+hi Shiny+tsa sa ma ya a a :
snang ba sems :
sems bde ba :
bde ba stong pa :
stong pa blo 'das su ngo sprad :
de ni ye shes kyi rjes su gnang zhing dbang bzhi pa bskur ba'o :
dbang 'di thob pa'i dam tshig tu :
sems can kun la snying rje bskyed :
rtag tu byang chub sems gnyis bsgom :
lha dang bla ma mi spang zhing :
sngags dang ting 'dzin rgyun mi gcad :
gzhan la phan pa 'ba' zhig blos :
las kyi sbyor ba ci yang spyad :
lha ming rdzas dang grub rtags gsang :
bud med rnams la gus par bya :
yo byad kun la ma chags par :
tshogs gsog mchod sbyin rgya cher spel :
de ltar rjes su spyad pa yis :
dngos grub nges par thob 'gyur ro :
de bas 'bad pa thams cad kyis :
dam tshig mchog tu bsrung bar gyis :
zhes gdams shing slob mas kyang khas blangs las mi 'da' bar bya :
gtang rag 'bul zhing tshogs kyi dga' ston sogs la longs spyod de :
rjes kyi cho ga rnams tshul bzhin du bya'o :
bzhi pa dbang ma bskur ba'i nyes pa ni :
bla ma las rjes su gnang zhing dbang bskur ba nod par ma byas na lam nyams su blang du mi btub :
lam la ma 'bad na dngos grub thob pa'i skabs med :
ma smin pas gsang ba spyad na bsgrubs pa don med par ma zad log pa'i nyes pa du ma 'byung ngo :
lnga pa rjes su gnang zhing dbang bskur thob pa'i phan yon ni de las ldog ste :
gsang sngags sgrub pa'i snod du rung zhing ye shes kyi byin rlabs smin pas rtogs pa myur du 'char :
dngos grub dka' ba med par 'grub :
bsgrubs pa thams cad phyin ci ma log pa'i don chen po dang ldan par 'gyur ro :
sa ma ya :
'di lta bu yi zab mo'i lam :
chos sku kun bzang snang mtha' yas :
dus bzhi mnyam nyid khyab gdal ngang :
longs sku dbang chen he ru kar :
dgongs pa gcig tu byin brlabs nas :
pad+ma khrag 'thung dgyes pa'i sgras :
rig 'dzin rdo rje chos rab la :
bka' bstsal gsang ba'i tan+t+rar bsdus :
las kyi dbang chen DA kir gtad :
de yis pad+ma bdag nyid la :
zab gsang mtha' yas mdzod chen bstsal :
sngon chad rlung phyogs tsam du yang :
ma bsgrags gzungs su 'chang ba las :
lag len snying gi byang bu 'di :
sprul pa'i rgyal blon 'bangs bcas dang :
ma 'ongs skal ldan skyes bu'i don :
zab rgya dbye zhing gsang rgya bsdams :
de phyir brtson pas nyams blangs na :
mtha' bzhi'i legs tshogs 'di yis 'du :
phas rgol dregs pa 'di yis 'joms :
snod bcud 'byor pa 'dis 'phel byed :
dpe tsam bzhugs pa'i phyogs su yang :
mi dang mi min tshogs pa dang :
'dod don ji bzhin las 'grub na :
tshul bzhin bsgrubs na smros ci dgos :
de bas snod ldan rigs kyi sras :
mchog thun dngos grub dpal la spyod :
dpe rgyud ma 'ongs gdul bya'i phyir :
zab rgyas snying po'i tshul du bris :
gcig ni la stod phyogs su sbos :
mnga' bdag yab sras sprul pas rnyed :
gcig ni mon gyi phyogs su sbos :
bdud 'joms skye ba nyid dang 'phrad :
gcig ni rong gi brag dmar po :
zla gam 'dra ba'i phug pa'i sgo :
dgun yang me tog 'char ba yi :
mi 'gyur dbang gi gnas su sbos :
lo tsA chen po'i skye mtha' dang :
'phrad cing gsang bas spyad pa yis :
rang dang gzhan don ci rigs byed :
dus kyi mthar yang slar snang 'gyur :
pad+ma bdag gi byin rlabs dang :
chos rgyal rje 'bangs thugs bskyed mthus :
shes rab blo ldan snying rje can :
thugs kyi sras dang 'phrad nas kyang :
bstan dang 'gro la phan par shog :
ces gsungs so :
sa ma ya :
rgya rgya rgya :
gu h+ya \u0f80atsha :
