@#//
srid pa ma mo sgang shar gyi phrin las khrigs bsdeb rnam gsal du bkod pa bde chen char 'beb ces bya ba bzhugs so //
shrI mAM gu ru he ru kaM na mA mi /
bde chen rdo rje bdud rtsi'i chu rgyun gyis //
bdag rgyud smin mdzad 'khor lo'i mgon po dang //
gang de'i sgyu 'phrul srid pa ma rgyud kyi //
dkyil 'khor rig 'dzin srung mar bcas la 'dud //
ra shag zab gter ma mo sgang shar gyi //
phrin las rgya gzhung rmongs pas rtogs dka' bas //
tshig 'brel mngon rtogs bsdebs nas 'dir 'god kyi //
lha dang srung mas gnang ba'i skabs stsol cig
/de'ang gzhung las /
dbyings phyug thugs dam can rnams bskang ba dang //
'di dang phyi ma'i dngos grub bsgrub pa dang //
rkyen zlog dgra bgegs 'dul zhing tshar gcad phyir //
mchod pa'i phrin las khyad par 'di brtsam mo //
zhes gnas skabs dang mthar thug gi 'dod don thams cad bde blag tu sgrub par byed pa'i dgos pa khyad par can gyi phrin las 'di la gsang rgyud mchod phrin spyi sdom las don gsum du gsungs te /
sngon 'gro
/dngos gzhi /
rjes kyi rim pa'o //
dang po la gnyis /
sbyor ba rten bsham pa dang /
cho ga'i sngon 'gro dngos so //
dang po ni /
bsnyen sgrub kyi skabs su dkyil 'khor gtor mchod tshogs kyi yo byad la sogs pa dang /
mdos kyi skabs su so so'i bcas gshom /
spyir rten rdzas sgrub rdzas skong rdzas ji ltar 'os shing tshogs pa gzhung bzhin 'du bya'o //
gnyis pa cho ga'i sngon 'gro la /
gzhung las /
bdag nyid lnga yis sngon 'gro'i las rdzogs bya //
zhes gsungs pa ni /
sgrub pa chen po dang 'brel ba yin la /
spyi sdom las /
sngon 'gro thun mong las la bdun //
mtshams bshags sgo dbye brda phyag 'tshal //
dam bca' byin dbab mchod rdzas brlab //
ces pa ltar la /
rdo ston gyi bsdus don du thog mar sems bskyed pa'ang bshad pas de ltar na /
rang gi thugs ka'i hU~M gi 'od zer gyis bla ma rig 'dzin dpal chen mngon rdzogs rgyal po'i dkyil 'khor gyi lha tshogs mdun gyi nam mkhar badzra sa mA dzaH
rdo rje slob dpon sangs rgyas dpal //
dus gsum bzhugs la phyag 'tshal lo //
mchog gsum bsten pa'i zhing gyur la //
gnyis med yid kyis skyabs su mchi //
dngos 'byor yid kyis rnam sprul pa'i //
dag pa'i mchod pa bzhes su gsol //
dngos grub chu bo gcod pa'i gegs //
nyes byas ma lus bshags par bgyi //
phyogs bcu 'khor gsum dag pa'i chos //
ma chags spyod la rjes yi rang //
dag pa'i mtha' bzhi dri ma med //
rdzogs pa'i byang chub sems bskyed do //
bde gshegs byang chub sems dpa' la //
dag pa gsum gyi lus 'bul lo //
tshe rabs bgrangs pa'i las rnams kun //
bsdus te byang chub chen por bsngo //
sems can bde dang ldan gyur cig
/sdug bsngal kun dang bral bar shog
/bde dang rtag tu mi 'bral zhing //
chos kun mnyam nyid rtogs par shog
/dzaHhU~M baM hoH
tshogs zhing rnams rang la thim par gyur /
de nas dang po mtshams gcod ni /
oM sarba ta thA ga ta shrI he ru ka ma hA a kra hU~M/
bdag nyid dpal chen he ru kar gsal ba'i thugs ka'i hU~M las ye shes kyi khro mo mang po byung ste bgegs thams cad bsgral zhing tshar bcad nas tshur 'dus rang la thim par gyur /
hU~M ha he ma phaT b+h+yo /
dz+nyA na mA tri dz+wa la maN+Da la phaT phaT ha la hU~M phaT/
hU~M/
rdo rje ri rab lhun po'i rtse brgyad na //
'bar ba'i lha brgyad dbang chen ka steng du //
shin tu mi bzad gtum chen ha la'i gzugs //
gshin rje ma traM ro yi dbyug pa phyar //
gang la ci 'dul tsit+ta'i phreng bas brgyan //
phra men dgu khri mang po'i 'khor gyis bskor //
bskal pa'i me ri smug nag 'bar bas gtams //
nam mkha'i khams kun me yi 'khor lor 'bar //
rdo rje rgya gram 'bar bas me gtor nas //
steng 'og shar lho nub byang 'phro zhing 'khyil //
dur khrod mtshan mo'i me ni sngo nag 'bar //
dbang drag gdug rtsub me ni kham nag 'bar //
ye shes me lnga 'bar ba'i sa phyogs su //
bar gcod byed pa'i bgegs tshogs ma lus kun //
ting 'dzin me yis gzhob tu bsreg par bya //
hU~M/
ma mo gsang ba'i dkyil 'khor 'dir //
gsang ba'i dam can so so rnams //
'du ba la ni ma gtogs pa'i //
thams cad 'das na rdul phran bzhin //
ye shes me yis sreg par byed //
'bar 'phro 'du klong gsal bar 'khrigs /
e raM/
phaT raM/
trag raM/
kha raM/
badzra dz+wa la raM/
gnyis pa bshags pa ni /
rdo rje bsdu ba'i rgya dang /
badzra sa ma ya dzaHdzaH
dpang po sde gsum gyi ma mo spyan drangs /
dz+nyA na mA tri pU dza khA hi /
zhes ting nge 'dzin gyi mchod pa phul bar bsam /
thal mo sbyar la /
hU~M/
chos kyi sku las longs spyod rdzogs pa'i sku
/nyid zhi mu kha ma mo kun gyi gtso //
gnyis med byang chub sems su ma gsal ba //
nyid zhi bde mchog sku la bzod par gsol //
'byung ba lnga las phyag rgya'i skur sprul pa //
dbyings phyug ma lngas 'gro ba yongs la khyab //
rigs lnga'i sku dang sbyor ba ma gsal ba //
dbyings phyug gtso lnga'i sku la bzod par gsol //
sprul pa'i longs spyod longs spyod rdzogs pa'i sku
/phra men rgya mtsho ye shes ma mo'i gtso //
bdud rtsi byang chub sems kyis ma mchod pa //
phra men rgya mtsho'i sku la bzod par gsol //
nyi zla thod phreng dkar mo kun gyi gtso //
'bad rtsol chung zhing brtul zhugs chung ba yis //
tsit+ta snying gi dam rdzas ma tshogs pa //
gtso mo yum chen sku la bzod par gsol /
khros pa'i dbang chen la sogs bcu gnyis ni //
dam rdzas dang du len rngo ma thogs te //
spos dang dung 'bud gsur gyi rgyun bkum pa //
ma chen bcu gnyis sku la bzod par gsol //
chags byed cha snyoms rin chen srid 'degs dang //
e ka dzA Ti dpal ldan chen mo dang //
dur khrod gnas pa'i ma bdun la sogs la //
mAM sa la sogs bcad sor lhu rdum dang //
rak+ta dmar chen rba klong ma bskyil bas //
thugs dam 'gal bar gyur pa bzod par gsol //
gsum pa brda sgo dbye ba ni /
hU~M/
shar lho nub byang sgo bzhi nas //
ye shes bzhi yi lha mtshon pas //
tshad med bzhi yi sgo phye la //
shes rab dkyil 'khor bstan du gsol //
pra be sha ya phaT/
bzhi pa brda phyag 'tshal ba ni /
hU~M/
b+ha ga dbyings kyi dkyil 'khor na //
ye shes ma mo mkha' 'gro rnams //
shes rab yum gyi tshogs rnams la //
rnal 'byor gus pas phyag 'tshal lo //
a ti pU hoH
pra ti pU hoH
lnga pa dam bca' ba ni /
hU~M/
rnal 'byor dbang phyug ye shes rtsal 'chang bas //
sems can don phyir nan tan mchog bskyed de //
ma mo gsang ba'i lha tshogs dgongs su gsol //
mi dge sdig pa'i las ngan mi spyod cing //
rtsa ba yan lag dam las mi 'da' bar //
sku gsung thugs kyi dngos grub bsgrub par dam bca' 'o //
dz+nyA na mA tri ta sa ma ya sid+d+hi hU~M ha /
drug pa byin dbab pa ni /
oM hU~M a la la hoH
b+ha ga bAn sa ma ya hoH
sa ma ya satwaM/
'phags mchog thugs rje'i dus la bab /
khyad par bstan pa'i dus la bab //
mthu rtsal dbyung ba'i dus la bab //
byin gyis rlob pa'i dus la bab //
dbang mchog bskur ba'i dus la bab //
dngos grub stsol ba'i dus la bab //
mthu chen bdud 'dul bcom ldan 'das //
byin chen byin phob bcom ldan 'das //
dbang chen dbang skur bcom ldan 'das //
dngos grub mchog stsol bcom ldan 'das //
ma mo gsang ba lhun grub dkyil 'khor 'dir //
bdag cag las kyi 'bras bu mchis par mdzod //
badzra sa ma ya sid+d+hi pheM/
rol mo sna tshogs kyi sgra sbyar zhing /
hU~M hU~M hU~M hU~M gis byin bsdus pas /
nam mkha' gang ba'i lha tshogs thams cad bdag gnas yo byad rnams la thim ste /
sku gsung thugs mi zad pa rgyan gyi 'khor los byin gyis brlabs par bsam /
bdun pa mchod rdzas byin brlab ni /
bdud rtsi la dmigs te /
bdag gi thugs ka nas b+h+rU~M dkar po zhig 'phros pa las /
b+h+rU~M bi shwa bi shud+d+he /
ces pas 'khor lo rtsibs bzhi mu khyud dang bcas pa'i steng du sha lnga dang bdud rtsi lnga /
de'i steng du /
sUr+Ya tsan+d+ra pad+ma maN+Da la /
ces pas nyi zla'i gdan lnga tshom gyi steng du /
oM hU~M swA AMHhA/
ha ha ha ha ha /
ces pas rigs lnga dang 'byung ba'i rgyal mo lnga yi sa bon /
de las 'od zer 'phros /
don gnyis byas /
tshur 'dus 'od du zhu ba las /
oM ma ma laM te ha /
hU~M g+h+r-i sa mu haM ha /
swA dz+wa la ba raM ha /
AMHbi sha san ti ha /
hA bi yaM yaM te ha /
zhes pas rigs lnga yab yum gyi skur gyur /
badzra /
pad+ma /
mkha' gsang rdo rje dang pad+ma /
dzaHhU~M baM hoHsa sbyor ba mdzad /
byang chub sems las 'od zer 'phros /
ye shes kyi 'od zer /
sems can gyi tshe bkrag
/'byung ba'i rtsi bcud bsdus te rigs lnga yang 'od du zhu ste /
bdud rtsi mu tig dkar po ltar dkar lhud lhud gyur pa'i nang du /
hrIH
zhes brjod pas rta mgrin gyi sku lte ba man chad nub par bsam mo //
oM AHhU~M swA hA badzra a mr-ita hU~M hrIHthA/
lan gsum /
bi shud+d+he a mr-ita hU~M/
badzra a mr-ita hU~M/
d+harma a mr-ita hU~M/
dz+nyA na mA tri kro d+hI phaT/
rak+ta la /
badzra ban+d+ha b+h+rU~M/
rak+ta'i snod pad+ma b+hany+dza 'bar ba'i nang du /
ma sUr+Ya maN+Da la /
nyi ma'i dkyil 'khor /
ra ma hA rak+ta dz+wa la maN+Da la /
dmar chen khrag gi rgya mtsho 'dod yon gyi sprin phung 'phro bar gyur /
ma hA rak+ta dz+wa la maN+Da la hU~M/
gsum /
gtor ma la /
pad+ma ba liM ta b+h+rU~M/
gtor snod pad+ma b+hany+dza yangs shing rgya che ba'i nang du /
hU~M brjod pas gtor rdzas rang bzhin med par sbyangs /
AHsa bdud rtsi'i rgya mtsho kha dog dri ro nus mthu phun sum tshogs par brlabs /
oM gyis 'dod yon drug gi lha mo'i sprin phung mkha' khyab tu 'phro bar gyur /
oM AHhU~M ba lin+ta te dzo ba lin+ta ba la ba te gu h+ya sa ma ye swA hA/
lan gsum /
phyi mchod la /
stong pa'i ngang las mchod rdzas kyi snod dbyings kyi zhing khams bsam gyis mi khyab pa'i nang du /
oM shrI badzra dI bya hU~M/
badzra d+hU pe hU~M/
badzra puSh+pe hU~M/
badzra A lo ke hrIH
badzra gan+d+he gan /
badzra nai bid+yA hU~M/
badzra gIrtI hU~M/
mchod rdzas ye shes lnga'i rnam rol rdo rje zhabs bsil la sogs 'dod pa'i yon tan rnam pa thams cad pa'i sgyu 'phrul rol mo 'byams klas pas nam mkha' gang bar gyur /
ces so //
gnyis pa dngos gzhi la spyi sdom las don nyer gnyis su gsungs kyang 'grel pa'i dgongs pas lnga /
ting nge 'dzin gyi dkyil 'khor sems la bskyed pa /
ye shes kyi dkyil 'khor drang bstim phyag dang dam bcas bkur ba /
cha mthun las kyi ma mo lta spyod kyis dbang du sdud pa /
phyi nang gsang ba'i pU dzas mchod cing smon lam gdab nas /
lha dang gnyis su med par bsgrub pa'o //
dang po la gsum /
rgyu ting nge 'dzin gsum gyis khog dbub /
'bras bu rten dang brten pa'i dkyil 'khor bskyed /
dag pa brjod cing dbang bskur ba'o //
de'i dang po la gsum las /
thog mar de ting ni /
hU~M/
bdag nyid thig ler mnyam sbyar nas //
rnam gsum rim gyis ting 'dzin bsgom //
dmigs med ting 'dzin rnam dag cing //
skye med chos kyi dbyings su thim //
dmigs med ma chags sa bon gyis //
de bzhin nyid du rnam par grags //
sems nyid ci la'ang mi rtog mi dmigs mi g.yo ba'i ka dag chen por bzhag
/gnyis pa kun ting ni /
snying rje nam mkha'i ngo bo las //
blang dor med par snang ba yi //
mtshams su sbyor ba'i sa bon gyis //
kun tu snang zhes grags pa yin //
de bzhin nyid ma rtogs pa'i sems can la phyogs ris med pa'i snying rje'i rang gdangs 'od lnga tshon gang bas snang srid 'od du gdal bar bsam /
gsum pa rgyu ting ni /
med pa'i rgyu las mngon shar ba //
ye shes dbyings las shar ba ste //
dpal chen thugs kyi sa bon ni //
'dod chags gtan la 'beb pa'i hU~M//
snang stong zung 'jug 'byung ba lnga 'dus kyi hU~M yig kha dog lnga ldan du gsal lo //
gnyis pa 'bras bu rten dang brten pa'i dkyil 'khor skyed pa la gnyis /
rten dang brten pa'o //
dang po la gnyis /
'byung rim gzhal yas khang /
gdan bskyed pa'o //
dang po ni /
bdag gi 'byung lnga'i ngo bo las //
sa bon las ni snang srid bsgom //
dbyings las 'byung ba lnga ru bskyed //
mkha' la rlung rten 'gro lnga'i gnas //
sa bon gsum gyi ngang nyid kyis //
b+ha ga nyid du gsal ba las //
sa bon las ni 'bras bu bsgom //
rgyu'i hU~M yig las /
e yaM ra suM keM raM rnams chad /
'byung ba'i rtog pa sbyangs /
tshur 'dus 'od du zhu ba las /
e A ka sha maN+Da la /
nam mkha' mthing nag gru gsum /
yaM karma rak+sha haM/
rlung zla gam ljang skya /
ra rak+ta ma d+ha la /
rak+ta'i rgya mtsho dmar la zlum pa /
suM rat+na ti ta maN+Da la /
sa gzhi gru bzhi ser po /
keM ni ri ti /
keng rus ri rab /
raM badzra dz+wa la raM/
me gru gsum smug po 'bar ba'i klong du /
hU~M las b+h+rU~M chad gnas khang du 'dzin pa'i rtog pa sbyangs /
tshur 'dus yongs su gyur pa las /
b+h+rU~M bskyed rin chen gzhal yas khang //
phyi ltar yid bzhin lhun gyis grub //
gru bzhi sgo bzhi rta babs sogs //
byang chub phyogs kyi rgyan bkod rdzogs //
mtha' dang dbus med mkha' dang mnyam //
nang ltar dur khrod rol pa yi //
bde gshegs pho brang gzhal yas khang //
rab 'jigs drag po'i chas kyis brgyan //
phyi rol dur khrod gnas brgyad dang //
rdo rje'i ra ba me ris bskor //
gsang ba bde chen chos kyi dbyings //
zab mo rnam dag yum gyi klong //
b+h+rU~M bi shwa bi shud+d+he rat+na tsakra pad+ma b+han+d+ha dz+nyA na maN+Da la /
rgyu las tsa yig ser po 'phros //
rtsibs brgyad 'khor lor rnam par gsal //
dz+nyA na tsakra
/gnyis pa gdan 'ding ba la gsum /
phyogs skyong dregs pa'i gdan ni /
rgyu yi hU~M las 'od zer 'phros //
dregs pa bkug nas byi chings bsnol //
de ba ti sta nan /
sur na ti sta nan /
yak+sha ti sta nan /
nA ga ti sta nan /
ya ma ti sta nan /
ru dra ti sta nan /
zla gam mdun dmar brgya byin dang //
shar du sa bdag byang gnod sbyin //
nub tu chu bdag lhor gshin rje //
ya bdud dbus su bsgyel bar gyur //
sprul pa rbod gtong ma mo'i gdan ni /
hU~M gi 'od kyis ma mo bkug
/rtsibs brgyad steng du bcu bzhi bsgyel //
hU~M mu kha le ha ha ha ha ha nan /
kro tI shwa rI b+ha ga shAn+tiM nan /
mu tri shan tri dan tri dun tri nan /
sUr+Ya pad+ma kha rag sring 'gro nan /
a keM ta keM ni la lan ta nan /
hU~M/
dkyil du rgya mtsho thod phreng gnyis //
shar dang nub tu mgo bstan to //
rtsibs bzhi khros pa'i ma bzhi dang //
dgyes sde ma bzhi mtshams rnams su //
sbas pa'i ma bzhi gan rkyal sgyel //
rang rang phyogs su mgo bo bstan //
de steng rtag rgyal ma lnga bsgyel //
sri zhu 'od kyi gdan ni /
bud+d+ha badzra rat+na pad+ma karma sa ma ya hU~M/
he ru ka rigs lnga yum lnga'i mkha' nas sku phyed nub tsam du bzhengs pa'i spyi bor /
paM pad+ma maN+Da la /
ma sUr+Ya maN+Da la /
a tsan+d+ra maN+Da la /
pad+ma stong ldan gyi steng du nyi ma'i dkyil 'khor ma dang zla ba'i dkyil 'khor as mtshan par gyur /
gnyis pa brten pa lha bskyed pa la gnyis /
gtso bo dang 'khor ro //
dang po la'ang rgyu zhi ba /
'bras bu khro bo bskyed pa'o //
dang po ni /
gdan de rnams kyi steng du rgyu'i yi ge las mar me gcig las gnyis su phye ba bzhin du yi ge a dkar po dang hU~M mthing ga gnyis su gyur /
de las 'od 'phros /
sems can 'dod chags can gyi don byas /
rgyal ba'i gsung la mchod /
tshur 'dus 'od du zhu ba las badzra g+hAN+Da /
rdo rje dang dril bur gyur /
de las 'od 'phros /
sems can zhe sdang can gyi don byas /
rgyal ba'i thugs la mchod /
tshur 'dus yongs su gyur pa las /
sangs rgyas kun gyi yab byed pa po kun tu bzang po rnam par thar pa gsum gyi dbu gsum /
g.yas ser ba /
g.yon ljang ba /
dbus dkar ba /
ye shes drug gi phyag rgya g.yas dang po rdo rje rtse lnga pa /
g.yon dang po rdo rje dpal be'u /
g.yas bar pa bum pa /
g.yon bar pa pusti /
tha ma gnyis mnyam pa'i phyag rgya mdzad pa /
zhi ba'i rgyan rdzogs shing khyad par gyi mtshan dper ldan pa /
rdzu 'phrul bzhi'i chos nyid kyi zhabs bzhi b+ha ga'i dbyings bzhi dang bde bar sbyor ba'i yum /
chos bya ba mo kun tu bzang mo /
yang dag pa'i thugs las rtsa ba lnga las ye shes lnga'i 'od zer 'phro ba /
'byung ba lnga ye shes su shar ba'i rigs kyi zhal lnga /
ye shes drug gis rgyud drug rtsad nas gcod pa'i phyag drug phyogs bzhi dbus dang mtshams kyi phyogs gnon pa'i zhabs brgyad /
mkha' bzhi nam zla dus bzhi cha snyoms shing skye 'gags med pa'i dbyings su sbyor ba /
zhi ba'i rgyan dang ldan pa'o //
mkha' gsang brlab pa ni /
tiSh+Tha badzra /
yab kyi gsang ba'i rdo rje rtse dgu pa rdo rje dpal be'u /
e maN+Dal aM ces pas yum gyi mkha' chos kyi 'byung gnas so //
de nas yum gyis yab la bskul ba /
hU~M/
ye shes snying po bla na med //
bla med khrag 'thung dpal gyi dpal //
'jigs byed gsang ba'i rdo rje ni //
mkha' klong kun gyi gter lags te //
mkha' klong bde ba'i lam mchog 'di //
skye 'gro yongs kyi thar pa'i lam //
sangs rgyas yongs kyi re skong phyir //
thar lam pad+ma'i longs spyod 'di //
'dzum pa'i mdangs kyis 'bul lags na //
dgyes pa'i rdo rje gsor nas ni //
re skong bdud rtsi'i char chen phob //
sa ma ya hoH
zhes bskul bas yab rjes su chags pas /
hU~M/
mnyam gzhag ye shes pad+mo'i dbyings //
'byung gnas skye 'gro thar pa'i lam //
thar lam bde ba'i longs spyod 'di //
rin chen dkyil 'jam klong yangs su //
spyi dpal rdo rje gsang ba'i gter //
re skong bdud rtsi'i char chen dbab hoH
sa ma ya satwaM/
zhes yum la bskul bas rjes chags rab tu g.yos te /
hU~M/
b+ha ga pad+ma'i dkyil 'khor 'dir //
'dab brgyad pad+ma'i dkyil 'khor ldan //
phyi lcags nang gtan sgo bar bcas //
rin chen dkyil 'jam gdan steng na //
bla med 'phrul gyi lde'u mig gis //
lcags bkrol gtan phye gdan la bzhugs //
zhes bskul te pad+ma rgyas pa'i sgo gsang ba'i rdo rjes phyes te snyoms par zhugs /
oM bud+d+ha shrI he ru ka hU~M phaT/
badzra shrI he ru ka hU~M phaT/
rat+na shrI he ru ka hU~M phaT/
pad+ma shrI he ru ka hU~M phaT/
karma shrI he ru ka hU~M phaT/
byang chub sems kyi thig le las he ru ka rigs lnga phyag na bdud rtsi'i bum pa bsnams pa b+ha ga'i dbyings nas sku phyed nub tsam du thon te /
rin chen brtsegs pa'i gwa 'u ru //
bla med khrag 'thung sku gsal nas //
bdud rtsi chen po'i bum pa yis //
srid gsum 'gro ba'i bag chags bkru
/a nr-i su tri pre du bo d+hi tsit+ta swa b+hA ba shud+d+ho\u0f85 haM/
zhes gsung zhing byang sems bdud rtsi'i bum pa las 'od zer chu rgyun dkar po byung ste 'gro drug sems can thams cad kyi sgrib gnyis sbyangs par gyur /
gnyis pa 'bras bu'i he ru ka bskyed pa ni /
de nas rang bzhin dbyings kyi ma mo rnams kyis rdo rje'i glus bskul ba /
hU~M/
mi dmigs pa las dmigs pa che //
ma chags pa las chags pa che //
thar lam bde ba b+ha ga'i dbyibs //
blang dor med pa'i klong yangs su //
srid pa'i bag chags bkru ba'i phyir //
spyi dpal bla na med pa yi //
gsang ba'i don ldan lde mig gis //
thar lam thar pa'i sgo 'byed cing //
ye shes chu bos khrus chen mdzod //
ces bskul ba las /
sarba ta thA ga ta a nu rA gA Na bo d+hi tsit+ta s+pha ra Na phaT/
byang chub sems kyi 'od zer phyogs bcur 'phros /
zhing khams so so'i bde gshegs rnams la mchod pa phul /
sems can gyi sgrib pa sbyangs /
a hU~M saM ha ra Na hU~M/
ces tshur 'dus te yi ge a hU~M gi rang bzhin du gyur nas yab yum gyi thugs kar thim pa la /
thabs las dbyings byung thar pa'i lam //
dbyings las thabs bzhengs bla med sku
/dbyings las ye shes 'byor pas na //
bdud rtsi'i char chen srid par spro //
zhes pa'i glus bskul bas /
oM sarba ta thA ga ta ma hA shrI he ru ka ma hA a kra hU~M/
hU~M nyid zhi mu kha le kro tI shwa rI b+ha ga pad+ma rgya bde klong 'dus 'dus na snying dza sha yu ti b+h+yo dzaH
zhes brjod pas skad cig gis 'bras bu'i he ru ka che ba'i mchog gi skur gyur pa ni /
mthing nag dbu gsum phyag drug pa //
g.yas dkar g.yon dmar khro bo'i sku
/rdo rje ral gri dgra satwa g.yas //
dril bu rnge'u chung sbrul zhags g.yon //
rdzu 'phrul zhabs bzhi me phung klong //
yum ni zhal lnga phyag drug ma //
rdo rje dril zhags bdud rtsi g.yas //
dril bu b+han+d+ha zhing chung g.yon //
zhabs brgyad mkha' bzhi dbyings su sdud //
badzra tista /
gsang gnas rdo rje rtse dgu pa rtsa bar oM ye shes lnga'i rang bzhin /
byang chub sems spro ba'i rtags su rtse mor phaT kyis mtshan pa /
e ma d+ha la ces pas yum gyi mkha' chos 'byung gru gsum /
sna rtser byang sems 'dod chags dag pa'i aM dmar po /
dzaHhU~M baM hoHsa sbyor ba mdzad /
bo d+hi tsit+ta s+pha ra Na phaT/
byang sems kyi 'od zer gnas brgyad du 'phros te /
phyogs bcu'i rgyal ba mnyes pa'i mchod par spro //
rnal 'byor blang dor skong ba'i tshogs su spro //
'gro drug sgrib pa sbyong ba'i phyag rgyar spro //
mu stegs bdud 'dul khro rgyal tshogs su spro //
sdug bsngal zad byed bdud rtsi chen por spro //
dbang po gsal byed ye shes sgron mar spro //
'dod chags chags med gsang ba'i sems su spro //
hU~M/
byang chub sems kyi thig le las //
ma bkag lhug par gnas pa na //
thams cad thig le nyid kyi ngang //
gnyis pa 'khor bskyed pa la gnyis /
yum drug gtso bo las bskyed /
'khor rnams bde 'gro'i mkha' las 'don pa'o //
dang po ni /
mkha' gsang brlab ste /
badzra pad+ma /
dzaHhU~M baM hoH
gnyis med sbyor ba'i thig le ha kha dog dang ldan pa lnga rtsibs bzhi mchan dang lngar 'thon pa las /
shar gyi rtsibs la /
g+h+ri sa mu haM ha /
sa bon ha dkar po dang /
thugs ka'i sa bon dwangs ma 'od dkar po thim pa las rdo rje rigs kyi yum mkha' 'gro ma rnam snang gsal sku mdog dkar po dbu gsum phyag drug zhal g.yas ljang g.yon ser ba /
dbu steng na bdud bzhi zil gyis gnon pa seng ge'i dbu gsum yod pa /
dus gsum chos kyi dbyings su sbyor ba /
zhi ba skyon med kyi na bza' gsol ba /
g.yas gsum na rdo rje dgra satwa seng ge bsnams pa /
g.yon pa b+han+d+ha gtun shing zhing chung snyod pa /
rdzu 'phrul bzhi'i zhabs bzhis sa bdag gdan la brkyang bskum du bzhugs pa'o //
byang gi rtsibs la /
bi yaM yaM te ha /
sa bon ha ljang gu dang rlung gi dwangs ma 'od ljang gu thim pa las las kyi rigs kyi yum mkha' 'gro yang gsal g.yos sku mdog ljang gu dbu gsum phyag drug
/zhal g.yas dmar g.yon dkar ba /
thogs pa med pa khyung gi dbu gsum gyis spyi bor brgyan pa /
khams gsum stong pa'i dbyings su sbyor ba /
drag po bai DUr+Ya'i na bza' gsol ba /
g.yas pa rgya gram dbyug chen spyang mo bsnams pa /
g.yon pa b+han+d+ha rgyu zhags zhing chung snyod pa /
rdzu 'phrul zhabs bzhis gnod sbyin gdan la bzhugs pa'o //
nub kyi rtsibs la /
bi sha san ti ha /
sa bon ha dmar po dang dwangs ma 'od dmar po las pad+ma rigs kyi yum mkha' 'gro ma mnyen gsal 'bar sku mdog dmar po dbu gsum phyag drug zhal g.yas ser /
g.yon ljang /
dug 'joms rma bya'i dbu gsum gyis spyi bor brgyan pas dug gsum chos kyi dbyings su sbyor ba /
dmar po dbang gi na bza' gsol ba /
g.yas pa pad+ma zhags pa ce spyang bsnams pa /
g.yon pa thod khrag tri shul zhing chung snyod pa /
rdzu 'phrul zhabs bzhis chu bdag gi gdan la bzhugs pa'o //
lho'i rtsibs la /
dz+wa la ba raM ha /
sa bon ha sngon po dang dwangs ma'i 'od sngon po las rin chen rigs kyi yum mkha' 'gro ma 'od gsal 'bar /
sku mdog sngon mo zhal gsum phyag drug pa /
zhal g.yas dkar g.yon dmar stobs ldan glang po che'i dbu gsum dang ldan pas srid pa gsum dang yang dag par sbyor ba /
rgyas pa'i na bza' rin chen sngon mo gsol ba /
g.yas pa rin chen me phung stag mo bsnams pa /
g.yon pa thod khrag be con zhing chung snyod pa /
rdzu 'phrul zhabs bzhis gshin rje'i gdan la bzhugs pa'o //
gtso bo'i mdun gyi zla gam la /
ma ma laM te ha /
sa bon ha ser po dang dwangs ma'i 'od zer las bud+d+ha rigs kyi yum bkrag gsal 'bar /
sku mdog ser mo dbu gsum phyag drug zhal g.yas sngo g.yon dmar ba rdo rjes brgyan pa /
skye 'gro thams cad yang dag pa'i don la sbyor ba /
lhun grub rin chen gser gyi na bza' can /
phyag g.yas na 'khor lo rgyal mtshan 'ug pa bsnams pa /
g.yon thod khrag spu gri zhing chung snyod pa /
rdzu 'phrul zhabs bzhis brgya byin gyi gdan la bzhugs pa'o //
gtso bo'i g.yas kyi zla gam la /
hU~M nyid zhi mu kha le b+ha ga pad+ma rgya hU~M hU~M/
sa bon hU~M mthing ga dang b+ha ga'i thig le ser po las /
bla med kyi yum srid pa bde 'gro sku mdog mthing nag zhal gsum g.yas dkar g.yon dmar ba /
phyag drug gi g.yas pa 'khor lo zhing dbyug bum pa /
g.yon pa rin chen ban+d+ha lcags kyu bsnams pa'o //
gnyis pa 'khor rnams bde 'gro'i mkha' las 'don pa ni /
gtso bo'i g.yon gyi zla gam la /
badzra shAn+tiM pad+ma ku ru ti b+h+yo /
bde 'gro'i thugs ka nas hU~M dkar po gcig thon te shar mtshams su gsal /
bdag gi thugs ka dwangs ma lnga 'dus 'od chen sna tshogs rdo rje las 'od dkar po chad nas thim pas /
sku dpal du 'bar ba'i nyi zla thod phreng ma /
sku mdog dkar mo zhal gcig phyag gnyis ma g.yas dril zhags g.yon pad+ma bsnams pa'o //
yum bde 'gro'i mkha' gsang /
pad+ma ma d+ha la aM/
pad+ma'i ze'u 'brur aM gyis mtshan pa /
dzaHhU~M baM hoH
dpal chen po dang sbyor ba mdzad pa'i byang chub sems kyi 'od zer lan gsum 'phros te /
dang pos ye shes kyi ma mo dang dregs pa'i srog bsdus nas yab kyi thugs kar thim /
'od zer bar pa las zla ba'i dkyil 'khor ye shes kyi rlung gis bskyod de /
a yaM yu ti dza s+pha ra Na phaT/
bdag gi 'og nas cha mthun las kyi ma mo gdan nas bton la rang rang gi gnas su bsnur bar gyur /
sUr+Ya tsan+d+ra maN+Da la /
byang sems gsum pa las yi ge hU~M bcu gnyis thon te 'khor lo'i phyi rim pad+ma 'dab brgyad kyi steng du gnas pa la /
thugs ka'i dwangs ma'i rtsa bzhi dang rnam shes bzhi'i 'od bzhi las 'od 'phros thim pas /
badzra sUr+Ya byi ta a to ye /
nyi ma khros ma sku mdog dkar mo g.yas rdo rje g.yon b+han+d+ha /
badzra pad+ma byi ta a to ye /
khrag 'thung khros ma sku mdog sngon mo rin chen dang thod khrag
/badzra kha rag byi ta a to ye /
bdud rtsi khros ma dmar mo g.yas pad+ma g.yon bdud rtsi 'dzin pa /
badzra sring 'gro byi ta a to ye /
las rab khros ma ljang gu g.yas ral gri g.yon ban+d+ha /
badzra keM keM
/badzra ta keM ta keM
/badzra ni la ni la /
badzra lan ta lan ta /
dgyes sde bzhi yang sku mdog dkar sngo dmar ljang /
phyag g.yas thams cad zhing dbyug
/g.yon rnams ban+d+ha bsnams pa /
khros ma bzhi dang lhan cig tu 'khod pa'o //
a shan+t+ri ni /
lho nub tu dbyings phyug sngo nag zhing dbyug dang ban+d+ha /
oM mu tri ni /
shar lho rgyan gyi rgyal mo dkar mo lcags kyu ban+d+ha /
b+ha ga dan tri ni /
nub byang bdag nyid ma dmar nag rgyu zhags ban+d+ha /
kha mun dun tri ni /
byang shar gcig pu ma ljang nag zhing chung dang ban+d+ha'o //
de ltar khros pa'i dbang chen bzhi dang /
khams gsum brdar gcod pa'i ma mo brgyad po khro mo'i sku la dur khrod chas rdzogs pa zhing bsnol ba dang nyi ma'i gdan la bzhugs pa'o //
de rgyab pad+ma'i 'dab ma bcu drug gi shar gyi pad+ma la ma gnyis dang chags shing smin pa'i 'od zer las dug gsum dbang du sdud pa'i ma mo gnyis su gyur pa ni /
badzra za raM g+h+raM mu raM k+ShaM/
chags byed mthing nag ru mtshon dang sor phreng bsnams pa /
badzra kha rag snying kha rag
/cha snyoms sngon mo kha T+wAM ga dang ban+d+ha bsnams pa'o //
byang gi pad+ma gnyis dang gru chad bzhi la ma drug dang /
dpag bsam gyi 'od las skye shi rtsad gcod kyi ma mo drug tu gyur pa ni /
trag rak+sha /
dzA Ti dmar mo kha T+wAM dang ban+d+ha /
trag rak+sha /
dza ra sngon mo rgyu zhags dang ban+d+ha /
badzra har ting b+h+yo /
har ting dkar mo lcags kyu dang ban+d+ha /
dun+ting b+h+yo /
dun+ting nag mo sbrul zhags dang rdo rje rtse lnga pa /
shAn+tiM b+h+yo /
shAn+ting dmar mo zangs sgrog dang tsit+ta bsnams pa /
grub ting b+h+yo /
grub ting ser mo zhags pa dang dril bu bsnams pa'o //
pad+ma lho ru ma gnyis dang ral gsum gyi 'od las gnod sbyin las khro mor gyur pa gnyis gsal ba ni /
pra b+ha na rA ga tip+ta b+h+yo /
g.ya' sman sngon mo za ma tog dang zo ba /
pra g+hi wang g+hi b+h+yo /
spyi 'gro dkar mo bdud rtsi dang lcags kyu bsnams pa'o //
nub kyi pad+ma gnyis dang byang shar gyi pad+ma la ma gsum dang zangs ma'i spu gu las dbang gi ma mo gsum du gyur pa ni /
pu byi ru lu /
rdo rje gar gyi dbang phyug ma sku mdog dkar mo dbu gsum phyag drug gi zhal g.yas ljang g.yon dmar ba /
phyag drug g.yas gsum tri shul dang kha T+wAM ga zhags pa /
g.yon gsum me dbal gri gug thod dbyug bsnams pa /
trag rak+sha /
pad+ma gar dbang sku mdog dmar nag
/g.yas rdo rje rtse lnga pas g.yon gyi ban+d+ha dkrugs pa /
kha mun tra trag rak+sha /
re ma ti mthing nag g.yas khrom shing dang g.yon nad rkyal bsnams pa'o //
sa bon ma bdun dang longs spyod kyi 'khor lo mdog gsal gyi 'od las srin mo las khro mo dbang phyug gi skur shar ba bdun mtshams kyi pad+ma bdun la 'khod pa ni /
hU~M b+h+yo ka ri ka
/kun grags dkar mo g.yas ban+d+ha g.yon phur pa /
ba rod da rod /
kun bzang dmar nag tri shul ban+d+ha /
ni la chur mi ta /
grags snyems kun sgrol sngo nag spu gri dang ban+d+ha bsnams pa /
kha T+wAM ga
/rdo rje ye shes mchog nag mo rgyu zhags dang ban+d+ha thogs pa /
ta la tsa la /
rdo rje 'od chags ser mo thod dbyug dang ban+d+ha bsnams pa /
pad+ma tsan+d+ha /
rdo rje gsal 'phro ljang nag dril zhags dang ban+d+ha /
ma gu rak+to /
g.yu sgron dmar nag lcags kyu dang ban+d+ha'o //
ding saM ding saM e A ral+li /
zhes ma bdun spyi'i snying po'o //
pad+ma'i lce mchan bzhi dang sgo bzhi la sa bon ma bzhi dang phaT bzhi g.yas g.yon thabs dang shes rab kyi 'od las dam tshig gi khro mo brgyad du gyur pa ni /
badzra a ting b+h+yo /
pa ting b+h+yo /
su ting b+h+yo /
mu ting b+h+yo /
dmag gi rgyal mo bzhi sku mdog dkar /
ser /
dmar /
sngo /
g.yas pa rigs kyi ba dan dang /
g.yon pa ban+d+ha'o //
te paM b+h+yo /
a par lan+ta b+h+yo /
da la dun b+h+yo /
d+hi nam ma yas b+h+yo /
sring bzhi sku mdog rigs dang mthun pa /
g.yas lcags kyu zhags pa lcags sgrog dril bu /
g.yon ban+d+ha bsnams pa /
de ltar ma mo nyi shu rtsa brgyad po thams cad mdzes pa'i na bzas brgyan cing pad+ma dang zhing rkyang gi gdan la 'gying ba'o //
phyi khyam dang sgo bzhi la sa bon b+h+yo nyer brgyad dang srid pa 'jug byed kyi 'od las gsang ba'i yum bzhi khro mo dbang phyug nyer brgyad du gyur pa ni /
badzra ru lu ru lu ma ma rak+sha b+h+yo /
shar gyi ma bdun dkar mo seng ge'i thor tshugs can g.yas rdo rje g.yon b+han+d+ha'o //
rat+na ru lu ma ma ya ma b+h+yo /
lho'i ma bdun sngon mo stag gi thor tshugs can g.yas pa rin chen g.yon ban+d+ha'o //
pad+ma ru lu ma ma nA ga le b+h+yo /
pad+ma rigs kyi ma bdun dmar mo khyung gi thor tshugs can g.yas pad+ma g.yon ban+d+ha'o //
karma ru lu ma ma yak+sha kha rag b+h+yo /
byang gi ma bdun ljang mo spyang mo'i thor tshugs can g.yas ral gri g.yon ban+d+ha bsnams pa /
thams cad kyang zhing rkyang gi gdan la gar stabs kyis rol pa'o //
gsum pa dag pa brjod cing dbang bskur ba la'ang gsum las /
dang po dag pa brjod pa ni /
de ltar rtag tu sgom pa ni //
byed pa po dang bya ba mo //
pha ma med pa'i pho mo gnyis //
srid pa sngon du byung ba yin //
sangs rgyas nyid bas shin tu bsgres //
lnga las byung ba'i bud med lnga //
gnyis med bskyed pa'i g.yu rung yin //
bskyed pa'i khro mo bcu gsum ni //
cir yang mi yong spun drung ste //
rus med spun drung bcu gsum yin //
bskyed pa'i mkha' 'gro lnga bcu lnga //
mtshon du med pa'i nam mkha' la //
nyi zla gza' skar shar ba bzhin //
byang chub sems kyi thig le las //
rol pa'i phyag rgya cir yang snang //
skye 'gag med pa'i dbyings su thim //
gnyis pa gsang ba byang chub sems kyis dbang bskur ba ni /
ma hA ma d+ha la hU~M ham phaT b+h+yo /
saM ha ra Na hU~M/
'khor thams cad gtso bo la bskor ba lan gsum gsum byas nas yab kyi thugs kar thim /
badzra e /
mkha' gsang rdo rje dang pad+ma /
dza hU~M baM hoHyab yum sbyor ba mdzad /
ha hU~M ma phaT/
b+h+yo sa ma ya dzaH
thams cad mkha' gsang nas rim pas thon te rang rang gi gdan la 'khod par gyur /
bde chen gsang ba'i thig le las //
b+ha ga'i dkyil du ling ga spro //
rtse nas bstim zhing dkyil 'khor bsgyur //
ngas gsungs pa la the tshom med //
gsum pa phyi dbang ni /
rang bzhin gyi gnas nas rigs lnga snyoms par zhugs pa'i byang chub sems kyi bdud rtsis dbang bskur /
sku gang /
dri ma dag
/chu'i lhag ma spyi bor lud pa las /
dbyings kyi yum drug la rigs lnga /
rje mo rnams la rtag rgyal /
dman mo nyer brgyad la bde 'gro
/dbang phyug rnams la rigs kyi mtshan mas dbur brgyan par gyur /
oM sarba ta thA ga ta bud+d+ha badzra rat+na pad+ma karma gu ya swa b+hA ba At+ma ko\u0f85 haM/
spyi don gnyis pa ye shes pa gzhug pa la lnga /
dang po bzhengs su gsol ba ni /
hU~M/
don dam byang chub sems kyi dkyil 'khor na //
rang byung che mchog khro bo'i skur bstan pa //
dbyings las sprul pa'i ma tshogs lhun gyis grub //
gdug pa 'dul phyir 'khor bcas gshegs su gsol //
badzra sa ma ya dzaH
zhes pas rang bzhin lhun gyis grub pa'i ma mo rnams dgongs pa chos nyid kyi ngang la mnal ba bzhin du bzhugs pa de /
thugs rjes longs spyod rdzogs pa'i skur ram mer bzhengs par bsam /
gnyis pa spyan drang ba ni /
rang gi thugs ka nas 'od zer lcags kyu lta bu mkha' dbyings khyab par 'phros pas /
ye shes dang las las grub pa'i ma mo thams cad mdun gyi nam mkhar dbyar gyi char sprin 'thibs pa ltar byon par bsam la gdung ba'i dbyangs dang bcas te /
hU~M/
bcom ldan dpal chen he ru ka
/mthing nag 'jigs pa'i cha lugs la //
dkar nag 'bar ba'i zhal mnga' zhing //
phyag drug phyag chas skye shi sgrol //
sbrul nag zhags pas ma tshogs 'gugs //
g.yang gzhi g.yab mos thams cad 'dul //
yum dang gnyis su med pa ste /
khro mo'i tshogs kyis mchod pa yis //
thugs rje dbyings nas rol par mdzod //
hU~M/
khams gsum thams cad yum gyi b+ha gas brgyan //
snang srid thams cad 'khor lo rtsibs bzhi pa //
gru chad sgo bzhi b+ha ga'i tshul du brgyan //
'byung ba lnga yi rgyal mo sku skyod cig
/hU~M/
'khor lo 'bar ba'i lte dbus su //
ya bdud bsgyel ba'i gdan steng du //
yum gyi rgyal mo spyan 'dren na //
bzhi zur zhabs brgyad phyogs mtshams gnon //
mkha' bzhi'i bde klong gcig tu 'khyil //
mkha' la dus bzhi cha snyoms ma //
dbu gcig zhal lnga snang srid gsal //
zhal nas 'byung ba lnga 'char ma //
phyag drug phyag na sna tshogs bsnams //
dang po rdo rje dril bu 'bar //
bar pa dril zhags b+han+d+ha 'bar //
tha ma bdud rtsi g.yang gzhi 'bar //
sna tshogs 'gyur ba'i sku mdog la //
na bza' sna tshogs shin tu 'bar //
'khor lo 'bar ba'i lte dbus su //
yum gyi rgyal mo gshegs su gsol //
hU~M/
shar phyogs 'khor lo'i rtsibs steng du //
sa bdag bsgyel ba'i gdan steng du //
shar gyi mkha' 'gro seng ge'i gdong //
rtag pa'i rgyal mo rnam snang gsal //
'byung ba sa la dbang bsgyur zhing //
'gro ba'i rus la mnga' mdzad ma //
rus pa'i bdag mor gshegs su gsol //
hU~M/
byang phyogs 'khor lo'i rtsibs steng du //
gnod sbyin bsgyel ba'i gdan steng nas //
byang gi mkha' 'gro khyung chen gdong //
rtag pa'i rgyal mo yang gsal g.yos //
'byung ba rlung la dbang bsgyur zhing //
skye 'gro'i dbugs la mnga' mdzad ma //
dbugs kyi bdag mor gshegs su gsol //
hU~M/
nub phyogs 'khor lo'i rtsibs steng na //
chu bdag bsgyel ba'i gdan steng du //
nub kyi mkha' 'gro puk+ka'i gdong //
rtag pa'i rgyal mo gnyan gsal 'bar //
'byung ba chu la dbang sgyur zhing //
'gro ba'i khrag la mnga' mdzad ma /
khrag gi bdag mor gshegs su gsol //
hU~M/
lho phyogs 'khor lo'i rtsibs steng na //
gshin rje bsgyel ba'i gdan steng du //
lho yi mkha' 'gro ba glang gdong //
rtag pa'i rgyal mo 'od gsal 'bar //
'byung ba me la dbang sgyur zhing //
skye 'gro'i drod la mnga' mdzad ma //
drod kyi bdag mor gshegs su gsol //
hU~M/
dkyil mchan 'khor lo'i lte ba la //
brgya byin bsgyel ba'i gdan steng du //
nam mkha'i mkha' 'gro rdo rje'i mchu //
rtag pa'i rgyal mo bkrag gsal 'bar //
nam mkha' stong la dbang sgyur zhing //
skye 'gro'i bkrag la mnga' mdzad ma //
bkrag gi bdag mor gshegs su gsol //
hU~M/
kun kyang ye shes mkha' 'gro ma //
mche ba can te gtsigs la bzhad //
'jigs tshul che la snying rjer ldan //
ye shes drug dang ldan pa ste //
pha rol phyin drug de bzhin nyid //
sems can kun la snying brtse'i phyir //
'gro la phan phyir gshegs su gsol //
hU~M/
'dab brgyad pad+ma zhing bsnol gdan steng na //
longs spyod rdzogs mdzad byang chub sems //
ye shes ma mo bcu bzhi yang //
rigs lnga'i tshul du sku mdog so sor gsal //
'gro don rdzogs mdzad rang rtags b+han+d+ha 'dzin //
ye shes ma mo 'khor bcas gshegs su gsol //
phyi khyams pad+ma zhing rkyang gdan steng na //
thugs rje 'gro 'dul sprul sku lnga bcu brgyad //
phrin las so sor 'dul bas sku mdog rigs //
drag shul mthu bsnyems 'jigs pa'i phyag mtshan bsnams //
phyi dang nang gi ma mo mkha' 'gro'i tshogs //
sprul pa dman mo'i tshogs rnams gshegs su gsol //
e h+ye hi b+ha ga wAn dzaHhU~M baM hoH
ru lu ru lu hU~M dr-i sh+ya hoH
dzaHhU~M baM hoH
shrI he ru ka
/ha hU~M ma b+h+yo e h+ye hi A ral+li hrIH
hriM hriM hriM/
gsum pa bzhugs su gsol ba ni /
hU~M/
rdo rje zhing bsnol zhing rkyang gdan steng na //
nyi zla pad+ma 'od kyi gdan steng du //
dbyings kyi yum drug bsgom bya dman mo'i tshogs //
mi g.yo mi 'gyur gdan la bzhugs su gsol //
pra be sha ya phaT/
A be sha ya a /
kA ya wA ka tsit+ta tiSh+Tha badzra /
zhes dam tshig pa la ye shes kyi sku gsung thugs brtan cing mi 'gyur bar bzhugs par bsam /
bzhi pa phyag 'tshal ba ni /
don dam bdag dang ma mo'i sku gsung thugs dbyer med du rtogs pa'i lta ba mjal bas dang /
rnam pa tha mal lus zhing rdul ltar sprul nas gus shing 'dud pas /
hU~M/
mnyam nyid mi g.yo bde chen chos nyid las //
ye shes lnga rdzogs ye nas lhun gyis grub //
bcom ldan che mchog dpal la phyag 'tshal lo //
hU~M/
snang srid thams cad yum gyi b+ha ga'i klong //
dus gsum bde gshegs 'byung ba lnga yi ngang //
skye 'gro thams cad 'byung ba lnga la rdzogs //
'das dang ma byon b+ha ga nyid kyi dbyings //
bde chen yum gyi klong la phyag 'tshal lo //
'byung ba lnga nyid phyag rgya'i rang bzhin te //
phyag rgya lnga ni skye med dbyings su sgrol //
ye shes sku lngas 'gro don rtag tu mdzad //
rtag pa'i rgyal mo lnga la phyag 'tshal lo //
ye shes las byung longs spyod rdzogs pa'i sku
/byang chub sems ldan thugs rje'i sprul pa 'gyed //
gdul bya 'joms mdzad khro mo'i tshul 'dzin pa //
ye shes ma mo'i tshogs la phyag 'tshal lo //
dbyings las thugs rje'i skur bstan cing //
drag po'i las mdzad khro mo 'jigs pa'i sku
/drag po 'dul mdzad rngams pa'i cha lugs can //
sprul sku dman mo'i tshogs la phyag 'tshal lo //
'jig rten las las grub pa'i dam tshig can //
rgyal ba'i spyan sngar dam bcas rjes su sgrub //
srid par chags pa'i ma mo dam tshig can //
dam can rgya mtsho'i tshogs la phyag 'tshal lo //
a ti pU ho :
pra ti pU hoH
lnga pa dam bca' ba ni /
rtsa ba yan lag dmigs med rdzogs pa'i dam tshig lha bsgom par dam bca' ba rnams gsal btab la /
hU~M/
ston pa bde gshegs kun gyi dpal //
sku yi phyag rgya mi spang zhing //
bsgo ba'i tshig rnams nyan pa dang //
rdo rje spun la gdung ba bskyed //
'di ni lus kyi sa ma ya //
bskyed rdzogs sa bon rgyun mi gcad //
rgyal ba'i phyag rgya gsal bar bsgom //
'di ni ngag gi sa ma ya //
gsang ba'i snying po nges pa'i don //
snod ngan gzhan la spel ba min //
'di ni yid kyi sa ma ya //
ta Na ga Na 'bras bu lnga //
spang bar mi bya spyad par bya //
'di ni yan lag sa ma ya //
dmigs med spyod pa mtha' dag kun //
'di ni rdzogs pa'i sa ma ya //
sa ma ya ni rdo rje ste //
'da' bar mi byed rdo rje'i dam //
bcol ba'i las rnams byed pa ni //
mkha' 'gro rnam gsum sa ma ya //
gtso mo la sogs drug po rigs //
bcu bzhi man chad gdan du 'ding /
spyi don gsum pa cha mthun las kyi ma mo dbang du bsdu ba la gnyis /
lta ba dang spyod pas so //
dang po ni /
mkha' dgu klong dgu'i tshig gis dbyings ye rig stong zung 'jug gi don gsal btab la /
ma ni dgyes chen rtag pa'i mkha'//
mo ni bde chen longs spyod rdzogs //
ma ni rtag chen g.yung drung mkha'//
mo ni chags med byang chub klong //
ma ni sku gsung thugs kyi mkha'//
mo ni lus ngag yid gsum klong //
ma ni rgyal ba kun gyi mkha'//
mo ni srid pa kun gyi klong //
ma ni skye ba med pa'i mkha'//
mo ni 'gag pa med pa'i klong //
ma ni thabs chen 'dod med mkha'//
mo ni shes rab chags med klong //
ma ni nam mkha'i dbyings nyid mkha'//
mo ni sems kyi sems nyid klong //
ma ni chos kyi dbyings kyi mkha'//
mo ni b+ha ga dbyings nyid klong /
ma ni kun gzhi bde chen dbyings //
mo ni rnam shes hU~M chen 'bar //
mkha' klong gnyis su bdag bsgoms nas //
thig le chen por blo brtan la //
lus la ma mo dbang du bsdu //
gnyis pa spyod pas bsdu ba ni /
rang nyid dpal chen che mchog gi nga rgyal brtan pos /
dz+nyA na mA tri ma hA saM ha ra Na hU~M/
bdag nyid dpal chen po'i dran pa'i rtsa gnas la mtshungs ldan ye shes kyi rang 'od rdo rje rtse lnga pa'i yar rtser khrag 'thung rigs lnga bzhugs pa'i 'od zer lcags kyus /
yum lnga bde 'gro dang bcas pa gsang ba'i rdo rje'i sbu gu nas drangs te rdo rje'i mar gyi rwa rtser chags pa'i gdan du bting pas mthu rtsal gzi brjid dang ldan par gyur /
ye shes thig le chen po dang //
gsang chen bde ba'i lam mchog dang //
man ngag rdzogs pa'i dkyil 'khor du //
yang gsang ma mo drug po dag
/chags pa'i gdan du gding bar bya //
bdag nyid dpal gyi sku yi gnas rnams nas mtshungs ldan 'od kyi lcags kyus las kyi ma mo rnams rang dbang med par bkug cing gdan du bsgyel te drag po'i tsham rngam gyis mnan par gyur /
lcags kyu'i phyag rgya bcas la /
'od chen kha dog sna tshogs kyis //
bde 'gro thod phreng gdan du gding //
thig le chen po rgyan bzhi yis /
khros pa'i dbang chen bzhi po dag
/mngon sum gdan du gding bar bya //
srid pa'i dwangs ma brgyad po las //
sbas pa'i ma mo bzhi po dang //
thugs kyi dgyes sde bzhi po ni //
mngon sum gdan du gding bar bya //
bde chen gsang ba'i dkyil 'khor gyis //
srid pa chags byed spun gnyis bkan //
srid pa rang lugs gnyug ma yis //
e ka dzA Ti spun drug bkan //
chags pa'i dbang chen dmar po yis //
'dod khams gtso mo ne mtshan bkan //
srid pa spyi bo mdor bsdus kyis //
nam mkha'i rgyal mo spun gnyis bkan //
dbang po spyi bo med gsal gyis //
srin mo chen mo ma bdun bkan //
g.yas g.yon thabs dang shes rab kyis //
srid pa'i ma mo brgyad rnams bkan //
srid pa 'jug byed phra mo yis //
nyi shu rtsa brgyad gan rkyal bkan //
hU~M mu kha le ha ha ha ha ha nan /
kro d+hI shwa rI nan /
b+ha ga shan tri nan /
sUr+Ya pad+ma kha rag sring 'gro nan /
mu tri shan tri dan tri dun tri nan /
a keM ta keM ni la lan ta nan /
ma ma hU~M b+h+yo phaT nan /
ma ma dus stan phaT nan /
ma ma dus stan pad+ma rak+ta pra be sha phaT nan /
rang gi thugs ka nas ye shes kyi ma mo gri gug thogs pa spros /
gdan gyi ma mo rnams kyi brang gshags /
snying kha phyes te snying khrag dwangs ma dpal gyi zhal du brngubs la ljags steng du gnas par gyur /
oM badzra a mr-ita u tsi ta na tra tha phaT/
ljags steng khrag gi dwangs ma byang sems bdud rtsi'i rang bzhin dang dbyer med pa slar ma mo rnams la byin pas dran pa rnyed /
dam tshig dran nas gdug pa'i sems dang bral te gzi brjid dang ldan par gyur /
badzra a mr-ita phaT/
che ba'i nga rgyal bskyed pas thams cad 'dar phri li li gnas par gyur /
hU~M/
nga ni khrag 'thung kun gyi rje //
nga ni khrag 'thung kun gyi yab //
nga ni srid gsum snying rje'i mchog
/nga ni ma mo kun gyi rje //
thams cad kun gyi snying khrag ldag
/khyed kyi snying khrag nga la yod //
nga yi las bcol khyed kyis sgrubs //
ma mo thams cad rang rang gi gnas su chas te bsgo ba'i las byed par bsam /
dzaHhU~M ti ma b+h+yo /
ma ma b+h+yo /
ya ma b+h+yo /
ru lu ru lu drag mo b+h+yo /
ye shes kyi ma mo drug po yang dkyil 'khor gyi rang gnas su 'khod /
ye shes rtsal 'chang thig le las //
bsgom bya'i ma mo bcu gsum la //
drug cu rtsa brgyad dkyil 'khor rdzogs /
sa ma ya hU~M hU~M ha he satwaM/
spyi don bzhi pa mchod cing smon pa la gnyis /
mchod pa dang smon lam mo //
dang po mchod pa la bcu yod pa'i /
dang po phyag rgya ye shes kyi mchod pa ni /
bdag gi lag pa g.yas g.yon gyi mthe bong gnyis la hA ljang gu
/mdzub mo gnyis la hU~M mthing ga
/gung mo gnyis la oM dkar po /
srin lag gnyis la AHdmar po /
mthe'u chung gnyis la swA ser po res mtshan pa ye shes lnga'i ngo bo /
ye shes la ye shes sbyar bas de las byung ba'i lha mo mang po lha rnams la thim pas sku gsal zhing 'tsher la bkrag mdangs dang ldan par gyur /
phyag rgya mdun du bsgyur la g.yas g.yon du bkrol te /
lag gi 'du byed sgom pa ni //
thig le chen po'i phyag rgya ste //
rdo rje khu tshur rtse sprad de //
thabs mchog spyod pa'i phyogs rnams su //
oM AHhA gsum rtse sprad pa //
sku gsung thugs kyi rdo rje'i rgya //
shes rab chen po'i phyogs rnams su //
oM AHhA gsum rtse sprad pa //
rnam par thar pa'i sgo gsum rgya //
thabs kyis hU~M gis sgo gsum mnan //
rang rig ye shes phyag rgya ste //
shes rab swA yi sku gsung dkyil //
thig le byang chub sems kyi rgya //
shes rab hU~M gi rtse mo la //
thabs kyi swA yis sbyor ba ni //
thabs dang shes rab phyag rgya zhes //
dus gsum mgon pos de skad bshad //
g.yas g.yon thabs dang shes rab las //
rdo rje gar gyi phyag rgya ni //
shes rab mchog gi snying gar bstan //
sbom po dbang po rtse sprad nas //
thabs kyi phyogs mtshams bskor ba ni //
ma mo tshogs kyi rgyal mo'i rgya //
rdo rje sder mo dam bsnol te //
oM bsgreng rtse mor rgya bcings pa //
ma mo rdo rje rus pa'i rgya //
rdo rje khu tshur bcangs pa la //
hU~M dang hA gnyis rtse bsdus nas //
'bru gsum brkyangs nas gshog pa'i tshul //
na ra ha sar gtad pa ni //
ma mo rdo rje dbugs kyi rgya //
rdo rje khu tshur bcangs pa la //
oM dang swA gnyis rgyab bsnol 'khyud //
'bru gsum rtse sprad sku gsung thugs //
bzhad pa'i thad kar bzung ba ni //
ma mo rdo rje khrag gi rgya //
rdo rje khu tshur dam bcings nas //
hA gnyis rtse sprad gyen du bsgreng //
oM gnyis rtse sprad thad kar brkyangs //
swA gnyis rtse sprad thur du brkyangs //
'bru gsum so sor dam bsnol te //
sku yi thad kar bzung ba ni //
ma mo rdo rje me yi rgya //
rdo rje khu tshur bcangs pa las //
oM gnyis rgyab bsnol lu gu rgyud //
'bru gsum so sor rtse sprad de //
hU~M gnyis drag tu g.yob pa ni //
ma mo rdo rje bkrag gi rgya //
rdo rje thal mo brkyangs pa las //
thabs kyi oM dang hA gnyis las //
shes rab swA yis brten par bya //
shes rab oM dang hA gnyis la //
thabs kyis hU~M gis brten par bya //
shes rab hU~M dang AMHbrkyangs nas //
thabs kyi oM dang swAs bkab mnan //
ma mo ye shes mkha' 'gro'i rgya //
rdo rje tshogs rje rdzogs pa yi //
phyag rgya yin zhes dpa' bos bshad //
gnyis pa phyi nyer spyod kyi mchod pa la ting nge 'dzin gsal 'debs ni /
byang chub sems las mchod pa'i lha mo 'phros //
dkar mo ar+g+haM thogs pas sku khrus gsol //
ser mo spos khang thogs pas shangs la mchod //
sngon mos me tog mdzes pa spyan gzigs bstar //
dmar mo mar me thogs pas sku mnyes byed //
ljang mo dri chab thogs pas byugs pa 'bul //
dkar ser zhal zas thogs pas ljags tshim zhing //
mthing ga sgra snyan sna tshogs snyan mnyes gyur //
oM shrI he ru ka kro d+hI shwa rI satwaM/
ha hU~M ma ma phaT b+h+yo /
shrI badzra d+hI bya hU~M/
badzra d+hU pe hU~M/
badzra puSh+pe hU~M/
badzra A lo ke hrIH
badzra gan+d+he gan /
badzra nai bid+yA hU~M/
badzra gIrtI hU~M/
gsum pa bdud rtsi sman mchod la /
che ba'i yon tan brjod pa ni /
rgyu gsum rkyen lnga bdud rtsi chen po 'di //
snang ba chen po snang srid 'char ba'i rgyu //
dus gsum sangs rgyas kun gyi 'byung gnas te //
mkha' 'gro dam can kun gyi mchod pa'i rgyu //
rang bzhin bdud rtsi chen po'i 'byung gnas te //
rang byung rnam dag nyid kyi sku gsung thugs //
bdud rtsi'i sdong por nyid bzhugs pas //
dug gsum rnam rtog gdon gyi gnyen po yin //
theg chen sa gzhi chen po la //
rtsi mchog mang po kun skyes te //
skye 'gro'i gsos su gyur pa ltar //
bdag nyid bdud rtsi'i dkyil 'khor la //
srog gis bsdus pa'i sems can la //
rnam rtog nad kyi gsos su che //
rgyu gsum rkyen lnga bdud rtsi chen po 'dis //
phyogs bcu bde gshegs sras dang bcas pa la //
rnam dag bdud rtsi dam rdzas mnyes mchod 'bul //
thugs rjes brtser dgongs dbang dang dngos grub stsol //
sarba ta thA ga ta ma hA pany+tsa a mr-ita ar+g+haM pra tIts+tsha kha raM khA hi /
mtheb srin nyi zla'i thig le las bdud rtsi'i lha mo sprin phung tsam spros pas mnyes mchod phul bar bsam la /
dus gsum rgyal ba kun gyi rje btsan mchog
/bcom ldan dpal chen che mchog yab yum la //
rnam dag bdud rtsi dam rdzas mnyes mchod 'bul //
thugs rjes brtser dgongs dbang dang dngos grub stsol //
sarba ta thA ga ta ma hA pany+tsa a mr-ita ar+g+haM pra tIts+tsha kha raM khA hi /
'byung ba lnga la dbang sgyur rigs kyi yum //
rtag pa'i rgyal mo ye shes yum lnga la //
rnam dag\u0f8e
thugs rjes\u0f8e
sarba\u0f8e
ye shes las las grub pa'i mkha' 'gro ma //
bde 'gro thod phreng rje mo bcu bzhi la //
rnam dag\u0f8e
thugs rjes\u0f8e
sarba\u0f8e
sprul sku drag mo 'jigs mdzad khro mo'i zhal //
chags byed la sogs srid pa dman mo la //
rnam dag\u0f8e
thugs rjes\u0f8e
sarba\u0f8e
dpal gyi 'khor skyong badzra A ral+li //
mi srin la sogs dbang mo nyer brgyad la //
rnam dag\u0f8e
thugs rjes\u0f8e
sarba\u0f8e
legs nyes stangs 'dzin dam tshig rjes gcod ma //
'jig rten dregs pa'i ma mo mkha' 'gro la //
rnam dag bdud rtsi dam rdzas mnyes mchod 'bul //
thugs rjes brtser dgongs dbang dang dngos grub stsol //
sarba ta thA ga ta ma hA pany+tsa a mr-ita ar+g+haM pra tIts+tsha kha raM khA hi /
lhag ma dngos grub blang ba ni /
lha tshogs rnams kyis skyes lan gyi tshul du bdud rtsi'i steng du oM AHhU~M swA hA ye shes 'od zer dngos grub kyi bcud du bstsal bar bsam /
kun 'dus gcig tu gyur pa las //
phra mo stong dang sbom po brgyad //
bsdus nas gong bur bsgril ba las //
bsdu ba'i sngags kyis rnam sbyangs nas //
'phro 'dus 'od du 'bar ba las //
thabs dang shes rab phyag rgya yis //
zos na dpal chen dngos grub thob //
mkha' 'gro ma rnams bsnyen bkur byed /
kA ya sid+d+hi oM/
wA ka sid+d+hi AH
tsit+ta sid+d+hi hU~M/
gu Na sid+d+hi swA/
karma sid+d+hi hA/
'bru lnga gnas lngar thim pas sku gsung thugs yon tan phrin las kyi dngos grub thob par bsam la thig le bya zhing myang ngo //
bzhi pa gtor ma'i mchod pa ni /
'dod yon drug gi lha mo gsal stong grags stong tshims stong myang stong 'jam stong rgyu 'bras ngo bo nyid kyis stong pa'i ye shes la ye shes thim par bsam la /
bla med mchog gi mchod pa dam par sbyar ba 'di //
ye shes lnga yi 'od zer rnam par 'phro //
'dod pa'i yon tan lnga yis rab brgyan te //
thugs dam bzhin las ci bder bzhes su gsol //
oM shrI he ru ka kro d+hI shwa rI satwaM/
ha hU~M ma ma phaT b+h+yo /
ru lu ru lu pra tI dza ba liM ta khA hi /
lnga pa bdud rtsi gsang nan gyi mchod pa ni /
bdud rtsi'i lha mo dkar mo dung chos ri rab tsam bdud rtsi mu tig dkar po lta bu dri ma med pa rgya mtsho tsam gyis bkang pa lha rnams la dkar si li li phul bar bsam la /
srid gsum dkyil 'khor rdzogs pa'i thig le las //
dgyes pa'i bzhad sgras rol pa tshul bzhin mdzod //
rgyu las rkyen du bskyed pa'i bdud rtsi 'di //
rnam rtog gzhom phyir sku la thim par mdzod //
pany+tsa a mr-ita khA hi /
drug pa rak+ta'i mchod pa ni /
'dod chags lha mo dbang chen dmar nag gis b+han+d+ha khor yug tsam las rak+ta rgya mtsho tsam phul bas lha rnams 'gro ba'i don la thugs rjes chags par bsam /
hU~M/
stong gsum thod pa snod kyi 'jig rten du //
rgyud drug bsgral pa'i rak+ta bcud kyi mchog
/ye shes ma mo'i tshogs la 'bul lags kyis //
gdug pa bsgral phyir chags pa'i mchod pa bzhes //
ma hA rak+ta khA hi /
bdun pa bsgral mchod ni /
badzra tsakra rat+na pad+ma khaD+ga dz+wa la raM s+pha ra Na phaT/
rigs lnga'i phyag mtshan ye shes kyi me phung du 'phros /
a nr-i su tri pre du dza dz+nyA na badzra dz+wa la raM/
'gro drug sems can gyi rtog sgrib sa bon bcas bsregs shing sbyangs /
a yaM yu ti dza /
s+pha ra Na phaT/
de rnams zla dkyil la bzhag cing rlung gis 'og min du btegs /
phung po rnams bsdus nas lha la phul bas lus kyi sgrib pa byang bar gyur /
zhe sdang chen po'i ting 'dzin gyis //
pha dang khu bo mes po dang //
lha dang bram ze mu stegs dang //
bran dang g.yog po la sogs te //
zhing bcu dag dang ldan pa la //
phung po bsad nas snying phyung ste //
dngos grub ya mtshan chen po thob /
ma hA ta na pU dza hoH
ti ra baM khA hi /
brgyad pa sbyor mchod ni /
don dbyings dang ye shes rtag pa yab yum thabs shes su sbyor ba'i byang chub sems 'dod rgu 'byung ba'i rin po che'i mchod sdong gis mchod par bsam la /
oM badzra e dzaHhU~M baM hoH
bo d+hi tsit+ta rat+na mA le pU dza trAM/
'dod chags chen po'i ting 'dzin gyis //
ma dang sring mo bu mo dang //
lha mo klu mo rigs ngan dang //
bran dang g.yog mo la sogs te //
gdol ba mo dang phyal ba la //
tshul gyis sbyar na dngos grub thob //
ma hA ga Na pU dza hoH
bo d+hi tsit+ta khA hi /
dgu pa chos nyid kyi mchod pa ni /
don dam bya byed las gsum rang bzhin gyis ma grub pa ka dag spros bral gyi dgongs pa gsal btab la /
chos kyi rang bzhin dngos med de //
dngos med yi ge stong pas sbyangs //
stong nyid stong pas ye nas dben //
rdzogs pa'i snod kyang dngos kyis stong //
rnam par smin pa stong pas stong //
gdod nas stong pa'i 'bras bu yin //
rtogs na stong pa'i 'bras bu min //
legs dang nyes pa'i gnyis med de //
thig le chen po len pa med //
gdod nas len pa'i rgyal po yin //
sarba gan+ti d+harma d+hA tu dz+nyA na a /
bcu pa tshogs mchod ni 'og nas 'byung ngo //
gnyis pa smon lam gdab pa ni /
hoH
nam mkha'i mtha' mnyam chos kyi klong gdal nas //
chos sku spros med brdal ba'i rang bzhin las //
ye shes ma 'gags dpal chen yab yum gnyis //
dbyings dang ye shes sprul pa ma mo'i tshogs //
ye shes las las grub pa dgongs su gsol //
phyi nang gsang ba'i mchod pa ma lus pa //
dngos rnams sku gsung thugs las sprul te 'bul //
gsang sngags dam tshig spyi dang khyad par las //
dam bca' 'gal 'khrul byung ba mthol lo bshags //
bsod nams ye shes tshogs kyi zhing rdzogs nas //
'di dang phyi ma'i dngos grub bstsal du gsol //
theg chen sngags la 'tshe ba'i zhing bcu rnams //
ma tshogs thugs rjes brlag cing zhi bar mdzod //
spyi don lnga pa lha dang gnyis su med par sgrub pa la gnyis /
mchog gtso bor sgrub pa dang /
thun mong gtso bor sgrub pa'o //
dang po la gsum /
dzapa? khang dbye ba /
dzapa? dngos /
skabs kyi mjug bsdu ba dang gsum las /
dang po ni /
dbye gzhi'i dkyil 'khor gsal btab nas /
b+h+rU~M bi shwa bi shud+d+he ka pA la b+h+rU~M phaT dzaH
hU~M ha ma phaT b+h+yo phaT dzaH
zhes brjod pas ting nge 'dzin gyi dkyil 'khor las rang bzhin gyi dkyil 'khor rten dang brten par bcas pa logs su bye nas mdun gyi nam mkhar me ri 'dabs 'byar gyi tshul du bzhugs par mos pa'o //
gnyis pa dzapa? dngos la gnyis /
thun mong dang /
khyad par ro //
dang po ni /
gzhung las /
snying po dgongs pa gsum gyis bzla /
zhes gsungs pas dang po sku phyag rgya la dgongs pa ni /
gtso 'khor thams cad kyi sku mdog phyag mtshan rgyan cha lugs gsal la ma 'dres shing yongs su rdzogs pa snang stong chu zla lta bu la sems 'dzin cing bzla ba'o //
gnyis pa gsung yi ge'i phreng ba la dgongs pa ni /
gtso bo'i thugs kar ye shes sems dpa'/
de'i thugs kar nyi ma'i dkyil 'khor gyi steng du hU~M mthing nag la sngags kyi phreng bas g.yas su bskor ba /
'khor rnams kyi nyi ma'i dkyil 'khor gyi steng du so so'i sa bon la sngags kyis g.yon du bskor ba /
bzlas pa'i rkyen gyis sngags phreng las 'od zer rim pa gsum du 'phros /
rgyal ba rnams mchod pa'i sprin gyis mnyes par byas /
'gro drug gi sgrib pa bdud rtsi'i chu rgyun gyis bkrus /
dgra bgegs thams cad me 'od dmar nag gis tshar bcad /
slar 'dus te rang la thim pas dbang dang byin rlabs dngos grub ma lus pa thob par mos la /
dzapa? bskul ni /
hU~M/
bde chen dbyings las bskyed pa'i khrag 'thung rol pa'i sku
/nyid zhi bde mchog la sogs drug cu rtsa brgyad tshogs //
dbyings nas bsgrub cing gsal bar sku bskyed na //
rnal 'byor dbang phyug gso ba'i cho ga mdzod //
lha dang gnyis su med par bdag bsgoms nas //
bzlas brjod grangs dang dus kyi bsnyen mchod 'bul //
bla med sku gsung thugs kyi dngos grub stsol //
oM ma hA shrI he ru ka kro d+hI shwa rI satwaM/
hU~M ha he phaT/
ma ma yo gi nI ru lu ru lu b+h+yo /
ma ma yo gi nI ru lu ru lu b+h+yo /
ma ma yo gi nI ru lu ru lu b+h+yo /
zhes gtso 'khor spyi dril gyi bzlas pa nyid rtse gcig tu bzla'o //
gsum pa thugs chos nyid la dgongs pa ni /
snang srid ma mo'i dkyil 'khor pa thams cad dbyings las ye shes rang shar ba'i tshul gyis bye brag sna tshogs su snang yang ngo bo kun tu bzang mo'i mkha' klong las ma g.yos pa'i dgongs pa srog tu bzung ba'o //
gnyis pa khyad par gyi bzlas pa ni /
dzapa? khang ma phyes kyang chog la /
ji skad du /
rang la ye rdzogs dkyil 'khor bdun //
snying ga chos kyi 'khor lo na //
lnga 'dus 'od kyi rdo rje la //
steng 'og zung lnga yab yum bcu //
chags pa 'dul dang dbu rgyan tshul //
zhes sogs lus gnas rtsa'i 'khor lo rtsa 'grel las gsungs pa ltar /
bdag nyid kyi lus kyi rtsa dang dwangs ma'i 'od la mtshungs ldan du gnas pa'i ma mo rnams las 'od zer spro ba gsum po gong ltar la /
bzlas pa'ang gong gsal dang 'bru gsum rdo rje'i bzlas pa dang sbyar la rlung bzlas gtsor bya /
mthar rgyal ba sras bcas mchod pas mnyes /
'od du zhu nas ma rgyud kyi dkyil 'khor pa rnams la thim /
de thams cad bdag la thim pas rtog sgrib sbyangs /
rtsa gnas 'od du 'bar /
de la gnas pa'i ma mo rnams kyang 'od du zhu ste snying po'i 'od la 'dus /
de'ang je chung je phra la yal bar bsam /
gsum pa skabs kyi mjug bsdu ba la /
bstod pa /
bshags pa /
dzapa? khang bsdu ba dang gsum las /
dang po ni /
skabs 'dir rin po che gter rgyud las gsungs pa 'di tsam bya ste /
hU~M/
byams dang snying rjes dgra zin mi mnga' yang //
gdug pa 'dul mdzad khro bo drag po'i sku
/ye shes ma mo yum chen sku la 'khril //
che mchog he ru ka la phyag 'tshal bstod //
'byung ba lnga nyid phyag rgya'i skur snang zhing //
phyag rgya lnga nyid skye med dbyings su sgrol //
ye shes sku lngas 'gro don rtag tu mdzad //
rtag pa'i rgyal mo lnga la phyag 'tshal bstod //
ye shes las grub longs spyod rdzogs pa'i sku
/byang chub sems ldan thugs rjes sprul pa 'gyed //
gdul bya 'joms mdzad khro mo'i tshul 'dzin ma //
ye shes ma mo'i tshogs la phyag 'tshal bstod //
dbyings las thugs rje sprul pa'i skur bstan zhing //
drag po'i las mdzad khro mo 'jigs pa'i sku
/dregs pa 'dul byed rngams pa'i cha lugs can //
sprul sku dman mo'i tshogs la phyag 'tshal bstod //
dbang phyug chen mo nyi shu rtsa brgyad sogs //
ma ltar byams shing sring ltar gdung ba yi //
'jig rten las las grub pa'i dam tshig can //
srid pa ma mo'i tshogs la phyag 'tshal bstod //
gnyis pa bshags pa ni /
ye nas gnyis med chos skur dag pa las //
ma rig dbang gis sgro dang skur btab ste //
bde dang sdug bsngal sna tshogs ngo bor smin //
de ldog don phyir rgyal ba'i dam mnos te //
bdag cag ma rig lus dang ngag sems kyis //
bag med tshul gyis dam las 'gal gyur pas //
rgyal ba 'khor bcas thugs dang ci 'gal ba //
thugs rje che mnga' khyod la bzod par gsol //
zhes bzlas pa'i nyes byas su gyur pa rnams bshags par bya'o //
gsum pa dzapa? khang bsdu ba ni /
rang bzhin dang ting nge 'dzin gyi dkyil 'khor dbyer med du rtogs par byas la /
hU~M zhes brjod pas /
ye shes kyi dkyil 'khor dam tshig gi dkyil 'khor la gnyis med du bstims nas /
gsal zhing brtan pa'i phyir yi ge brgya pa'ang bzla'o //
gnyis pa thun mong gtso bor sgrub pa'i dzapa? kyi dgongs pa /
bsnyen sgrub las gsum 'bod rbad bsad gsum dang sgrol ba dang /
mdos skong dang dbang gi ting nge 'dzin sogs sngags don rab gsal dang gab pa'i spu gri sogs las shes par bya dgos shing /
de'i tshe bzlas pa'i mthar rgyud kyi bstod pa dang 'khor gyi bcol bskul ring mo rnams nges par sbyor dgos pas skabs phyed par bya'o //
rtsa ba'i gsum pa rjes kyi rim pa la spyi sdom las lngar gsungs te /
tshogs mchod /
lhag chog
/gtor skyong /
nyer bsdu /
bsngo smon no //
dang po la lnga /
bsham brlab /
spyan 'dren /
bstod bskul /
mchod bshags bsgral bstab /
tshogs rol cing smon lam gdab pa'o //
dang po ni /
dam rdzas su 'os pa'i yo byad rnams bshams nas dri chab kyis gtor la /
oM kro d+hI shwa rI sarba dra byaM sho d+ha ne hU~M phaT kyis bsang /
raM yaM khaM/
zhes brjod pas /
ye shes kyi 'od zer me rlung chur byung bas dngos 'dzin nyes skyon thams cad bsregs gtor sbyangs te stong par gyur /
stong pa'i ngang las tshogs gzhong b+han+d+ha 'bar ba'i snod du tshogs rdzas ye shes kyi bdud rtsi 'dod yon gyi rnam pa ma tshang ba med pa so so'i lha mo'i rol pa bsam gyis mi khyab pa'i sprin 'phro ba'i longs spyod kyi gter du gyur par bsam zhing /
yi ge gsum lan gsum brjod pas byin gyis brlab bo //
gnyis pa spyan 'dren ni /
b+h+rU~M bi shwa bi shud+d+he dz+nyA na tsakra pad+ma maN+Da la hU~M/
hU~M ha he hU~M ma ma phaT b+h+yo raM/
zhes pas lha'i 'khor lo gsal btab /
hU~M/
dur khrod chen po 'bar ba'i klong dkyil nas //
bcom ldan che mchog lhun rdzogs rigs kyi gtso //
thugs kyi sprul pa rigs kyi khro rgyal lnga //
ma tshogs zil gnon khro bo 'khor dang bcas //
ma mo'i tshogs kyi dkyil 'khor nas //
kun 'byung dkyil 'khor mnga' bdag mo //
bzhi zur zhabs brgyad zhal lnga 'bar //
mkha' bzhi bde klong dbyings su gsal //
mkha' la dus bzhi'i cha snyoms ma //
dkyil 'khor gtso mor gshegs su gsol //
hU~M/
ma mo chen mo rus bdag mo //
sna tshogs 'gyur ba'i sku mdog la //
zhal gsum shar gyi mkha' 'gro ma //
longs spyod tshogs la gshegs su gsol //
hU~M/
ma mo chen mo dbugs bdag mo //
sna tshogs 'gyur ba'i sku mdog la //
zhal gsum byang gi mkha' 'gro ma //
longs spyod tshogs la gshegs su gsol //
hU~M/
ma mo chen mo rlan bdag mo //
sna tshogs 'gyur ba'i sku mdog la //
zhal gsum nub kyi mkha' 'gro ma //
longs spyod tshogs la gshegs su gsol //
hU~M/
ma mo chen mo drod bdag mo //
sna tshogs 'gyur ba'i sku mdog la //
zhal gsum lho yi mkha' 'gro ma //
longs spyod tshogs la gshegs su gsol //
hU~M/
ma mo chen mo bkrag bdag mo //
sna tshogs 'gyur ba'i sku mdog la //
zhal gsum nam mkha'i mkha' 'gro ma //
longs spyod tshogs la gshegs su gsol //
yang gsang sbas ma drug gi gtso mo dang //
bde 'gro la sogs ye shes mkha' 'gro ma //
chags byed la sogs srid pa dman mo'i 'khor //
mi srin la sogs dbang phyug nyi shu brgyad //
rnal 'byor longs spyod tshogs la gshegs su gsol //
dzaHhU~M baM hoH
dz+nyA na mA tri maN+Da la A gad tsha ya /
dr-i sh+ya hoH
dzaHdzaHdzaH
gsum pa bstod bskul ni /
thig le'i dbyings las bskyed pa'i khro rgyal yum //
ye shes thugs las bskyed pa'i khro mo'i skur ston cing //
gnyis med ha ha bzhad cing rngams pa'i hU~M sgra 'byin //
mche ba dmar po gtsigs nas snying 'dren rkan sgra can //
skye shi'i rtsa ba bcad nas bde klong dbyings su sdud //
sku mdog khra mor bzhugs shing dbang chen dkyil 'khor rdzogs //
phyag brnyan sprul pa gtong zhing dug gsum dbyings su sdud //
ma tshogs 'khor du bsdus nas b+ha ga'i mnga' mdzad ma //
drug cu rtsa brgyad tshogs la babs kyis rngams pa'i sgra phyungs shig
/bzhi pa mchod bshags bsgral bstab la /
dang po mchod pa ni /
gtor ma'i sngags lan gsum gyis phul la /
hU~M/
dur khrod dmar smug bskal pa'i dkyil 'khor nas //
dbang gi dkyil 'khor nyis stong shar ba'i 'od //
nyid zhi kha le b+ha ga'i klong lnga nas //
rtag pa'i rgyal mo dbyings phyug yum rnams dang //
ye shes ma tshogs phra men thod phreng dang //
ci bgyis bka' nyan srid pa dman mo'i tshogs //
b+han+d+ha snod bcud dmar chen bskyil ba dang //
sha chen mkha' lding shel sgong gzugs kyi mchog
/sman chen lnga dang tshe dang 'dod yon lnga //
sbyor dang sgrol ba'i bdud rtsi chen po 'di //
ma tshogs thugs dam bskang phyir bzhes su gsol //
bar pas bshags pa phul te /
hU~M/
rang rig ye nas skye med stong pa'i dal //
'byung ba ye nas mi rtog sna tshogs ma mo'i dal //
rang rig rang byung yin par ma shes pas //
ma tshogs spyan sngar 'gyod pa'i sems kyis mthol lo bshags //
zhes dang yig brgya brjod /
tha ma bsgral mchod ni /
'dod yon gyi lha mo hU~M zhes rang la bsdu /
tshogs phud gsum pa la rten byas te /
na mo /
dkon mchog gsum la phyag 'tshal lo //
dkon mchog gsum gyi bka' bden pa dang /
chos nyid rnam par dag pa'i bden pa dang /
chos can rgyu 'bras bslu ba med pa'i bden pa dang /
bcom ldan 'das dpal chen mngon rdzogs rgyal po srid pa ma mo'i dkyil 'khor gyi lha tshogs rnams kyi bden pa dang /
sprul pa yang sprul phyag brnyan dang bcas pa rnams kyi bden pa dang /
bden pa chen po'i byin gyi rlabs kyis /
ma rungs pa'i sems can bsgral ba'i zhing du gyur pa thams cad mtshan ma rdzas kyi rten 'di la mchis par gyur cig
/nr-i yaM dzaH
nr-i badzra aM ku sha dzaH
tri yaM dzaH
tri badzra aM ku sha dzaH
dzaHhU~M baM hoH
zhes pas dgug bcings bsdams nas myos par byas pas /
dmigs bya mgon med skyabs bral rnam par 'gyur ba'i tshul du gnas pa la ye shes sprul pa'i phur pa tshe khrus kyi dgongs pas gdab la /
hU~M/
ye shes sprul pa'i phur pa zur gsum pa //
mgo bo rgya mdud bstan pa mkha' 'gro lnga //
logs la zur brgyad rje mo bcu bzhi'i tshogs //
rked pa rgya mdud sman mo lnga bcu lnga //
rtse mo zur gsum srin mo bdun gyi tshogs //
ye shes thugs las sprul pa'i kI la ya //
gang la dmigs pa'i dkar nag mtshams su rgyob //
sngags mthar /
sarba duSh+TAn mA ra ya hU~M phaT/
ral gris gtub la /
hU~M/
nga ni dus gsum bzhugs pa yi //
sangs rgyas kun gyi ye shes sku
/ye shes mtshon chen dbal rnon gyis //
log rtog 'khor ba rgyun bcad do //
ma ma trag rak+sha che ge mA ra ya shak+ti rbad /
bsgral pa'i sha khrag bdud rtsi'i dwangs mar sbar pa dgyes pa chen pos bzhes par mos la bstab pa ni /
hU~M/
chos kyi dbyings nas 'bar ba'i skur bzhengs nas //
longs spyod rdzogs sku drag po 'jigs pa'i zhal //
'bar ba'i rgyal po bcom ldan he ru ka
/dug gsum 'chel ba'i ru dra zhal du bstab //
ye shes chen po'i klong du kha raM khA hi //
chos nyid ngang las thugs rje'i skur bzhengs nas //
rigs 'dus yum chen nyid zhi mu kha le //
log rtog gdug pa khro mo'i zhal du bstab //
rigs lnga dpal chen khrag 'thung he ru ka
/dug lnga log pa'i dgra bgegs zhal du bstab //
rtag pa'i rgyal mo mkha' bzhi dbyings dang lnga //
'byung ba ye shes lnga ru kha raM khA hi //
dbang drag las mdzad sgrol yum bde 'gro ma //
longs spyod rdzogs pa'i ma mo bcu gsum dang //
thugs rje sprul sku dman mo dbang phyug ma //
bsgral ba'i zhing bcu ma lus kha raM khA hi /
shrI he ru ka kro d+hI shwa rI satwaM/
ru lu ru lu hU~M kha raM khA hi /
lnga pa tshogs rol smon lam gdab pa ni /
brda dang brda'i 'bul len spyi ltar byas la /
nang gi sbyin sreg gi tshul du tshogs rdzas rnams blang dor gyi rtog pa med par rol cing spro na rdo rje'i glu gar byas la mthar /
hoH
ma mo'i dkyil 'khor chen po la rnal 'byor pas tshogs kyi pU dza phul pas lha mnyes /
dam tshig nyams pa bskangs chag nyams thams cad byang nas bsod nams dang ye shes kyi tshogs chen po rdzogs par gyur cig
/ces sogs smon lam gdab bo //
gnyis pa lhag ma'i cho ga la lnga /
bsham zhing brlab pa /
mgron 'gugs pa /
dbang du bsdu ba /
mchod pa'i rim pa /
rjes bsdu ba'o //
dang po ni /
lhag ma rnams snod gcig tu bsdus pa'i dme gtor dang /
sngar zur du bcad pa'i phud dang /
mchod pa'i ras ma mar me dang bcas pa rnams /
dkyil 'khor las ha cang mi ring ba'i shar lhor zhing lpags la rak+tas chos 'byung zla gam dang bcas pa bris pa'i khar bzhag
/rtsa ba'i dkyil 'khor gsal ba las /
khyad par lhag ma'i gnas su /
b+h+rU~M bi shwa bi shud+d+he ban+d+ha dz+nyA na tsakra b+h+rU~M/
oM badzra shrI he ru ka hU~M phaT/
ha hU~M ma phaT b+h+yo /
lhag ma'i dkyil 'khor gdan dang bcas pa mtshan nyid rdzogs pa la ngo mtshar tshogs kyi dkyil 'khor pa thams cad skad cig gis gsal bar gyur /
gtor ma'i gnas su zla ba la gnas pa'i hrIHyig dmar po 'bar bar bsam nas g.yon pa'i mtheb srin gyis sbyar ba reg ste /
oM badzra a mr-ita a d+hiSh+Tha ma hU~M hrIHTha /
zhes bzlas pas 'dod yon gyi bdud rtsi'i phung po bsam gyis mi khyab par bsam /
gnyis pa mgron 'gugs pa ni /
bshugs glu rol mo'i sgras bskul te /
'jig rten las las grub pa'i dam tshig can /
ma sring chung ma bu mo bran mo'i tshogs //
bsod nams tshogs rdzogs dpal gyi lhag sdud ma //
sngon gyi dam tshig chen pos 'dir spyon cig
/mA tr-i ru lu dzaHhU~M baM hoH
gsum pa dbang du bsdu ba ni /
bkug cing gdan du bting /
snying khrag 'phrog
/zil gnon /
las 'gyed rnams gong ltar gsal btab la /
ma ma tiSh+Tha nan /
badzra a mr-ita u tsaT+Ta nan /
tra ta phaT nan /
hU~M/
nga ni khrag 'thung kun gyi rje //
nga ni ma mo kun gyi yab //
nga ni srid gsum snying rje'i mchog
/nga ni ma mo kun gyi rje //
thams cad kun gyi snying khrag ldag
/khyed kyi snying khrag nga la yod //
nga yis las bcol khyed kyis sgrubs /
dzaHhU~M ti ma b+h+yo /
ma ma b+h+yo /
ru lu ru lu trag mo b+h+yo /
bzhi pa mchod rim la gsum /
dang po spyir mchod de /
mgron rnams rigs lnga'i tshom bur bzhugs pas gtor ma bzhes par bsam la thod rgyas bstab cing /
bud+d+ha badzra rat+na pad+ma karma DA ki nI/
ma ma ru lu ging ka ra dza ya b+h+yo /
pra tI dza i maM ba liM ta khA hi /
pany+tsa a mr-ita khA hi /
rak+ta pi pa to khA hi /
zhes lan gsum gyis stob cing sman raka sbreng /
gnyis pa yar gnas ni /
hU~M/
dpal gyi 'khor tshogs ma mo mkha' 'gro ma //
srid pa kun sgrol phra men rgya mtsho ma //
mkha' la 'gro ba'i nyi zla thod phreng can //
sgrol byed sha za khros pa'i ma mo bzhi //
stong gsum phung bar byed pa'i bdud mo bzhi //
sbyor ba nyul le phyogs kyi ma mo bzhi //
byang sems sprul pa'i mkha' 'gro sum cu gnyis //
kun kyang mdzes pa'i cha lugs 'chang ba mo //
lag na b+han+d+ha ral gri thogs //
da rung 'jig rten ma 'das kyis //
rgyan gyi mchod pa 'di bzhes la //
bcol pa'i las rnams grub par gyis //
ma hA ba lin+ta khA hi /
gsum pa mar gnas ni /
gtor ma phud dang bcas pa dme gtor du blugs nas /
lce rta mgrin yab yum rol pa mdzad pa'i byang sems dza gad kyi kha phru dang ro gcig pa he ru ka'i dam rgyas dbab cing /
badzra a mr-ita s+pha ra Na phaT kyis byin brlab /
hU~M/
zangs ka chen mo he ru ka ni dang //
za byed drug dang 'dod khams nyul le gsum //
sman phran spun dang za byed srin mo bdun //
dmag gi rgyal mo las kyi sring mo bzhi //
mkha' la 'gro ba'i dbang phyug nyi shu brgyad //
sgrol ba'i ging chen pho dgu mo dgu dang //
'bar ma spor ma rdo rje pho nya'i tshogs //
lhag ma'i dam tshig gtogs pa'i chos skyong rnams //
mchod yon bzhes la dmar gyi gtor ma longs //
sngon tshe khas blangs 'bras bu mchis par mdzod //
lnga pa rjes bsdu ni /
ya hi gats+tshas phyi 'khor gyi mgron rnams rang gnas su gshegs la gtor ma phyir dor /
hU~M zhes pas lhag ma'i dkyil 'khor gyi lha tshogs rang gi snying gar bsdu'o //
gsum pa gtor skyong ni /
phyi rol du brtan ma'i gtor ma sman phud kyis bran la /
trAM rat+na trai lokya phaT/
zhes brjod pas gtor ma'i rdul phra rab re re zhing rin po che'i gur khang longs spyod zad mi shes pas nam mkha' gang bar bsam la /
'bru gsum gyis byin gyis brlab /
hU~M/
tshogs dang bka' yi tshogs bcas nyid /
khrag 'thung de bzhin nam mkha'i sku //
tshur gshegs tshur gshegs skyong ma rnams //
'dir spyon dam skongs phrin las mdzod //
bdag nyid chen mo la sogs bdud mo bzhi //
gangs dkar sha med la sogs gnod sbyin bzhi //
kong btsun de mo la sogs sman mo bzhi //
bod khams skyong ba'i che zhe chen mo rnams //
bran g.yog mang po'i 'khor dang bcas //
lhab lhub mang po'i rgyan dang bcas //
sil snyan mang po'i sgra dang bcas //
'dir spyon dam skongs phrin las mdzod //
che zhe chen mo khyed rnams kyang //
a su ra yi brag phug tu //
slob dpon pad+ma 'byung gnas dang //
rlangs chen dpal gyi seng ge yis //
zhing chen stan la bkod nas kyang //
lag tu rdo rje gtad nas ni //
dbang bskur gsang ba'i mtshan nas brjod //
rdo rje 'chang gi gral du bzhag
/bod khams srung zhing skyong ba dang //
rnal 'byor sgrub pa'i grogs bya zhes //
ji ltar khas blangs dam bcas pa'i //
g.yar dam gnyan po rjes dgongs la //
dam rdzas bka' yi gtor ma long //
bcol pa'i phrin las grub par mdzod //
oM la la /
le le /
taM taM/
te te /
kha rak+ma /
ma ma sring 'gro ma hU~M b+h+yo hU~M hU~M/
zhes dang /
ma hA pany+tsa sogs kyis sman gtor rak+tas mchod cing sman rag sbreng /
phrin las gsol la /
ya hi gats+tshas gshegs su gsol la gtor ma gtsang sar bskyal lo //
bzhi pa nyer bsdu ni /
gzhung las ma gsungs kyang spyi ltar spro na mchod bstod mdor bsdus nongs bshags bcas bya /
bskyed chog dang mthun pa'i bsdu rim rgyud nas gsungs pa ni /
hU~M hU~M hU~M/
snod bcud gzhal yas khang par bsdu //
pho brang 'khor gyi ma mor bsdu //
b+ha ga dbyings kyi sras mo lnga //
bdag gi 'byung ba lnga ru bsdu //
srid pa bde 'gro thod phreng gnyis //
bde chen 'od zer thig ler bsdu /
khros pa'i dbang chen bzhi po yang //
bdag gi dwangs ma bzhi ru bsdu //
sbas pa'i ma bzhi dgyes sde bzhi //
srid pa'i dwangs ma brgyad du bsdu //
chags byed cha snyoms spun gnyis ni //
bde chen gsang ba'i gnas su bsdu //
e ka dzA Ti spun drug ni //
bdag gi dpag bsam shing la bsdu //
'dod khams gtso mo spun gnyis ni //
bdag gi zangs ma'i sbu gur bsdu //
nam mkha'i rgyal mo spun gnyis ni //
srid pa'i mdo sdud nyid la bsdu //
ma bdun dbang po bdun la bsdu //
dmag dpon thams cad shes rab rtsa //
dbang phyug nyi shu rtsa brgyad ni //
srid pa 'jug byed phra mor bsdu //
gtso bo nyid zhi mu kha le //
kun gzhi chos kyi dbyings su bsdu'o //
zhes rtag mtha' bsal la mnyam par bzhag
/slar rtsa sngags brjod pas /
he ru ka phyag gnyis pa'i skur gsal ba'i spyi bor oM/
mgrin par AH
snying gar hU~M yig rnams kyis mtshan par bsam zhing /
badzra kA wA tsi rak+Sha haM zhes pas lus rdo rje'i go khrab kyis bcings te cis kyang mi shigs par bsam la chad pa'i 'dzin stangs bsal /
snod bcud dkyil 'khor gsum gyi lam khyer dang ma bral ba bya'o //
lnga pa bsngo smon ni /
hoH
ma rgyud dkyil 'khor byin rlabs kyis //
dkyil 'khor rnam gsum gsal ba yi //
ting 'dzin 'bum phrag du ma la //
dbang thob rang grol sangs rgyas nas //
'gro don mtha' ru phyin par shog
/bdag gis 'bad nas phrin las 'di bgyis pas //
thugs dam bskangs shing dngos grub thob gyur nas //
'gro ba yongs kyi dpal du gyur nas ni //
sems can thams cad byang chub thob par shog
/ces sogs thun mong ma yin pa'i smon lam rnams dang //
shis brjod ni /
snod kyi 'jig rten ma skyes yum gyi klong //
bcud kyi sems can ma 'gags yab kyi mkha'//
gnyis med bde chen byang chub sems kyi dbyings //
thams cad mngon 'tshang rgya ba'i bkra shis shog
/ces shis pa rgya cher brjod la dge legs su bya'o //
'di'i dmigs bzlas goms nas rgyun gyi rnal 'byor gu ru rin po ches chos rgyal khri srong la gnang ba'i phrin las snying po gsal ba ltar byas pas 'grub /
rim pa dang pos rgyud smin nas grol lam dang /
thabs lam dang /
thabs lam gsang ba'i rdzogs rim rnams ting 'dzin thugs kyi me long ltar nyams su blangs te dpal chen po'i bde chen ye shes kyi sku bsgrub par bya'o //
sngon dus ma gshin phur gsum bshad sgrub bstan //
snga 'gyur rig 'dzin rnams la dar che yang //
deng sang phrin las bon gyer tsam du song //
de las ma mo ming tsam 'dzin pa'ang dkon //
bla ma thod phreng rtsal dngos bka' drin dang //
rang nyid dad blo sngon smon yul 'dzom nas //
'di rnyed phyir na yig tshogs ma 'dzem par //
rang rkang tshugs pa'i phrin las 'di bsdebs so //
las dang 'jig rten gnyis 'dzin 'khrul rtog kun //
gnyis med ye shes mkha' klong thim pa las //
'jig rten bde legs 'byung phyir thabs mchog 'di //
phan 'dod rnams kyis don du gnyer bar rigs //
bskyed bzlas 'khrul pa med pas rtsa thig rlung //
srid pa ma rgyud lha dang sngags su smin //
rdzogs rim nyams 'og chud nas de kun kyang //
bde chen thig le gcig tu byang chub shog
/he ru ka dngos o rgyan gyi slob dpon chen po nyid grub pa'i skyes bu'i rnam par snang ba 7pad+ma 'od gsal mdo sngags gling pa'i bka' drin las bka' srol 'di'i snod du gyur pa 'chi med bstan gnyis g.yung drung gling pas 'di nyid kyi rgyud lung man ngag rnams lto sbyar te rang 'dra'i blo dman la phan pa'i sems kyis rdzong shod bde gshegs 'dus pa'i pho brang du sbyar ba dge legs 'phel ///
/
