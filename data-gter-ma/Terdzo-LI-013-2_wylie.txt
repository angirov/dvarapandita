rigs lnga yab yum rnams la 'bul //
A+o~M sarba ta thA ga ta ar+g+haM pA d+yaM puSh+pe d+hU pe A lo ke gan+d+he nai bid+yA shab+da AHhU~M/
phung po gnas 'gyur nyon mongs lnga dag cing //
sku lnga ye shes lhun gyis grub pa'i sku //
bdag nyid chen po rigs lnga yab yum dang //
rdo rje sems dpa' sangs rgyas kun gyi gtso //
ye shes yum gyur rdo rje snyems ma la //
rang bzhin lhun gyis grub pas phyag 'tshal bstod //
ces bstod nas /
badzra mus ye shes pa gshegs /
A+o~M AHhU~M gis dam tshig pa chur zhu ba las byung ba'i bdud rtsis bum pa khengs par bsam mo /

/gnyis pa lha sta gon ni /
las bum nas me tog tshom bu la bsang chu gtor zhing /
a mr-ita lan gsum brjod nas /
A+o~M yo ga shud+d+ho sarba d+harma yo ga shud+d+ho swa b+hA wa badzra At+ma ko\u0f85 haM/
phyi dang nang gi chos thams cad stong pa /
A+o~M swa b+hA was stong pa'i ngang las 'byung ba bzhi ri rab dang bcas pa yongs su gyur pa las /
paM las pad+ma a las zla ba raM las nyi ma'i steng du b+h+rU~M las thar pa chen po'i gzhal yas khang pa /
sgo bzhi gru bzhi rtsig pa lnga dang ldan pa rnams kyang /
nang nas rim pa bzhin mthing ga
/dkar po /
dmar po /
ser po /
ljang gu rnams kyi steng na rin po che'i pha gu ser po la drwa ba dang drwa ba phyed pa dpyangs pa /
de'i steng na rdo karma shi sha las grub pa'i mda' yab dang rin po che'i drwa mig gseng mas bskor ba'i pu shus mdzes pa'i steng gtsang khang phyur bu'i rtse mo rdo rje dang nor bu rin po che'i tog gis mdzes shing /
phyogs bzhi'i rta babs bang rim bzhi bzhi dang ldan pa rnams la rin po che'i gdugs /
chos kyi 'khor lo /
shin tu mdzes pa'i ri dwags /
lha'i gos /
rnam par rgyal ba'i rgyal mtshan /
yid du 'ong ba'i 'phan /
zla ba rlung gis bskyod pa /
rnga yab nor bu'i yu ba can la sogs pa gzhal yas khang mdzes par byed pa'i rgyan du mas brgyan pa /
phyi rol na 'dod yon gyi snam bu la lha mo bcu drug gis mchod rdzas du ma thogs nas gzhal yas khang pa'i lha rnams la mchod par byed pa'i /
phyi rol du dur khrod chen po brgyad dang srung ba'i 'khor los brgyan pa /
gzhal yas khang de'ang phyi nang med par gsal ba rgya khyon dpag tu med cing /
gzhal yas khang rgya tshad las 'das pa chos kyi dbyings kyi rang bzhin can /
nang ka ba chen po brgyad kyis btegs pa'i rdo rje'i gdung bzhis mig mang ris su mdzes par phub pa'i dbus su seng ge'i khri /
shar du glang po che /
lhor rta mchog
/nub tu rma bya /
byang du shang shang /
rin po che'i khri rnams kyi steng du /
pad+ma dang zla ba dang nyi ma'i dbus su de bzhin gshegs pa rigs rnam pa lnga ste /
A+o~M e las rnam par snang mdzad dang kun tu bzang mo mthing ga rin po che'i rgyan sna tshogs pas spras shing /
hU~M baM las mdun du mi bskyod pa dang mA ma kI dkar mo /
trAM laM las g.yas su rin chen 'byung ldan dang sangs rgyas spyan ma ser mo /
hrIHraM las rgyab tu 'od dpag med dang gos dkar mo dmar mo /
A yaM las g.yon du don yod grub pa dang dam tshig sgrol ma ljang gu mnyam par sbyor ba /
yab rnams kyi phyag g.yas pa rnams na /
'khor lo dang /
rdo rje dang /
rin po che dang /
pad+ma dang /
rgya gram rnams bsnams shing /
de rnams kyis yu ba byas pa'i g.yon pa rnams na dril bu 'dzin pas yum la 'khyud pa /
yum rnams gri gug dang thod pa 'dzin pas yab la 'khril ba /
de thams cad rdo rje'i skyil mo krung gis bzhugs shing /
longs spyod rdzogs pa'i sku'i cha lugs can no //
de'i phyi rol dang nang gi mtshams gyi grwa bzhir pad+ma dang zla ba dang nyi ma'i dkyil 'khor re re'i steng du hU~M trAM hrIHA gnyis gnyis yongs su gyur pa las /
nang gi gra yi /   mer nam mkha'i snying po dkar po g.yas g.yon ral gri dang dril bu 'dzin pas sgeg mo dkar mo me long bsnams pa dang mnyam par sbyor ba /
srin por sa yi snying po ser po g.yas g.yon rin po che'i myu gu dang dril bu 'dzin pas phreng ba ma ser mo rin po che'i phreng ba 'dzin pa dang mnyam par sbyor ba /
rlung du spyan ras gzigs dmar po g.yas g.yon pad+ma dang dril bu 'dzin pas glu ma dmar ser pi wang 'dzin pa dang mnyam par sbyor ba /
dbang ldan du kun tu bzang po ljang skya g.yas g.yon rin po che'i snye ma dang dril bu 'dzin pas gar ma ljang gu rdo rje rtse gsum 'dzin pa dang mnyam par sbyor ba'o //
yang phyi rim gyi grwa bzhir pad+ma dang nyi ma'i steng du hU~M trAM hrIHA gnyis gnyis yongs su gyur pa las /
shar lhor byams pa dkar po g.yas g.yon klu shing dang dril bu 'dzin pas bdug spos ma dkar ser bdug spos kyi gwa'u 'dzin pa dang mnyam par sbyor ba /
lho nub tu sgrib pa rnam sel dmar ser g.yas g.yon pusti dang dril bu 'dzin pas me tog ma ser mo me tog 'dzin pa dang mnyam par sbyor ba /
nub byang du 'jam dpal dmar po g.yas g.yon ral gri dang dril bu 'dzin pas snang gsal ma dmar mo snang gsal 'dzin pa dang mnyam par sbyor ba /
byang shar du lag na rdo rje ljang skya g.yas g.yon rdo rje dang dril bu 'dzin pas dri chab ma ljang gu dri'i dung phor bsnams pa dang sbyor ba'o //
de thams cad kyang sems dpa'i skyil mo krung gis bzhugs pa'i sku la dar dang rin po che'i rgyan sna tshogs pas brgyan pa'o //
de thams cad kyi sgo bzhir pad+ma dang nyi ma'i steng du dzaHhU~M baM hoHgnyis gnyis yongs su gyur pa las /
shar sgor khro bo rnam par rgyal ba dkar po lcags kyu dang dril bu 'dzin pas sgo ma lcags kyu ma dkar mo dang sbyor ba /
lho sgor khro bo gshin rje gshed ser po dbyug to dang zhags pa 'dzin pas sgo ma zhags pa ma ser mo dang sbyor ba /
nub sgor khro bo rta mgrin rgyal po dmar po lcags sgrog dang sdigs mdzub mdzad pas sgo ma lcags sgrog ma dmar mo dang sbyor ba /
byang sgor khro bo bdud rtsi 'khyil pa ljang gu rgya gram dang dril bu 'dzin pas sgo ma dril bu ma ljang gu dang mnyam par sbyor ba /
de thams cad kyang me ri 'bar ba'i klong na khro bo'i rgyan thams cad kyis brgyan pas g.yas bskum g.yon brkyang du bzhugs pa'o //
de dag gi gdangs las thub pa drug la steng na brgya byin dkar po pi waM bsnams pa /
shar du thags bzang ris mthing ga go cha 'dzin pa /
lhor shAkya thub pa ser po lhung bzed dang mkhar gsil bsnams pa /
nub tu seng ge rab brtan mthing ga pusti 'dzin pa /
byang du kha 'bar de ba dmar po rin po che'i sgrom bu bsnams pa /
'og na a wa glang mgo me chu bsnams pa'o //
de dag gi sku'i gdangs las khrag 'thung gi lha tshogs rnams kyang steng gi nam mkha' la me ri me dpung gi nang du bzhugs pa ni /
dbus na he ru ka rigs lnga la gnas kyi ke'u ri ma brgyad kyis bskor ba'i phyi rol na yul gyi phra men ma brgyad dang /
sgo ma bzhi dang /
dbang phyug ma nyi shu rtsa brgyad de khrag 'thung lnga bcu rtsa brgyad rang rang gi sku mdog dang phyag mtshan yongs su rdzogs pa'i tshul gyis bzhugs shing /
pho brang gi phyi yi dur khrod rnams su /
bla ma dang yi dam dang mkha' 'gro chos skyong rnams sprin phung gtibs pa tsam du mos pa byas la /
rdo rje bsdu ba'i phyag rgyas se gol gnyis bsnol te dpung par brdab la spyan drang ba ni /
hU~M:
dus gsum bla ma kun bzang chos kyi sku :
nyon mongs lnga dag phung po gnas gyur pa'i :
sku gsum lnga ldan rigs lnga yab yum tshogs :
'gro ba'i don phyir gnas 'dir gshegs su gsol :
A+o~M gu ru badzra A+o~M hU~M trAM hrIHA badzra aM gu sha sa ma ya dzaHdza :
zhes pas bla ma dang dkyil 'khor gyi lha tshogs thams cad thibs kyis byon par bsam la /
hU~M:
sgyu ma chu zla ye shes gzhal yas khang :
skyon bral pad+ma nyi zla'i gdan la bzhugs :
A+o~M pad+ma sUr+ya tsan+d+ra ka ma lA ya satwaM:
A+o~M badzra puSh+pe /
d+hU pe /
A lo ke
gan+d+he /
nai bid+yA/
shab+da AHhU~M/
sku gsung thugs nyid ye nas kun tu bzang //
sku lnga ye shes 'du 'bral med pa'i lha //
thabs mkhas thugs rjes 'gro ba'i don mdzad pa'i //
bla ma kun bzang rigs lnga'i tshogs la bstod /
dzaHhU~M baM hoHsa dam tshig pa dang gnyis su med pa'i spyi bor A+o~M/
mgrin par AH
thugs kar hU~M gis mtshan par gyur /
A+o~M hU~M trAM hrIHAs de bzhin gshegs pa lngas dbang bskur pa'i chu'i lhag ma yar lud pa las dbus phyogs pa la rnam par snang mdzad /
shar la sogs pa'i phyogs bzhi la mi bskyod pa la sogs pas dbu brgyan /
mchod pa bsang sbyang byas la /
hU~M:
srid par gtogs pa'i me tog sna tshogs rigs :
dkar ser dmar ljang mthing ga'i mdangs ldan pa'i :
mdzes ldan dri zhim me tog ji snyed rnams :
bla ma yi dam dkyil 'khor lha la 'bul :
A+o~M badzra puSh+pe AHhU~M:
srid par gtogs pa'i bdug spos sna tshogs rigs :
du ru ka dang a ga ru la sogs :
dri zhim bsung ldan spos mchog ji snyed rnams :
bla ma yi dam dkyil 'khor lha la 'bul :
A+o~M badzra d+hU pe AHhU~M:
srid par gtogs pa'i snang gsal sna tshogs rigs :
'bru mar rtsi dang rtswa shing 'od kyi mdangs :
dmar gsal mdangs chen snang gsal ji snyed rnams :
bla ma yi dam dkyil 'khor lha la 'bul :
A+o~M badzra A lo ke AHhU~M:
srid par gtogs pa'i dri chab sna tshogs rigs :
tsan+dan gur gum sih+la'i lde gu sogs :
rang byung sbyar pa'i byug pa bde byed rnams :
bla ma yi dam dkyil 'khor lha la 'bul :
A+o~M badzra gan+d+he AHhU~M:
srid par gtogs pa'i zhal zas sna tshogs rigs :
rang byung lhan cig skyes dang sbyar pa'i zas :
sna tshogs g.yos mchog gtsang ma'i zhal zas rnams :
bla ma yi dam dkyil 'khor lha la 'bul :
A+o~M badzra nai bid+yA AHhU~M:
srid par gtogs pa'i rol mo sna tshogs rigs :
rnga ting g.yer kha dril bu rdza rnga dang :
'byung ba'i rang sgra glu gar rol mo'i dbyangs :
bla ma yi dam dkyil 'khor lha la 'bul :
A+o~M badzra shab+da AHhU~M:
de nas nang mchod ni /
hU~M:
snod bcud snang srid sna tshogs yid 'ong gzugs :
rdo rje gzugs ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
A+o~M badzra rU pa pra tIts+tsha AHhU~M:
snod bcud snang srid sna tshogs yid 'ong sgra :
rdo rje sgra ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
A+o~M badzra shab+da AHhU~M:
snod bcud snang srid sna tshogs dri zhim spos :
rdo rje dri ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
A+o~M badzra gan+d+he AHhU~M:
snod bcud snang srid sna tshogs ro ldan zas :
rdo rje ro ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
A+o~M badzra nai bid+yA AHhU~M:
snod bcud snang srid sna tshogs bde ba'i reg :
rdo rje reg ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
A+o~M badzra spar+she AHhU~M:
de nas gsang mchod ni /
hU~M:
gsang mchog sku yi bde chen rig ma ni :
sku mdog dkar mdzes me long pad+ma bsnams :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
A+o~M badzra A dar sha AHhU~M:
gsang mchog gsung gi bde chen rig ma ni :
sku mdog dmar mdzes rnga zlum sgra sgrog ma :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
A+o~M badzra mu ra dze AHhU~M:
hU~M:
gsang mchog thugs kyi bde chen rig ma ni :
sku mdog mthing mdzes pi waM sgra sgrog ma :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
A+o~M badzra wi NI AHhU~M:
hU~M:
gsang mchog yon tan bde chen rig ma ni :
sku mdog ser mdzes gling bu'i sgra sgrog ma :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
A+o~M badzra baM se AHhU~M:
hU~M:
gsang mchog phrin las bde chen rig ma ni :
sku mdog ljang mdzes rdza rnga'i sgra sgrog ma :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
A+o~M badzra me d+he ke AHhU~M:
zhes pas mchod la /
bstod pa ni /
bla ma kun bzang thig le'i sku :
nyag gcig mtha' bral lu gu rgyud :
dbyings rig 'du 'bral med pa yi :
cir mi dgongs la phyag 'tshal bstod :
hU~M:
zhe sdang gzugs khams rang grol dbyings :
me long ye shes dkar gsal sku :
chu khams rnam dag yab yum rol :
mi bskyod yab yum phyag 'tshal bstod :
hU~M:
'dod chags 'du shes rnam dag dbyings :
sor rtog ye shes dmar gsal sku :
me khams rnam dag yab yum rol :
snang mtha' yab yum phyag 'tshal bstod :
hU~M:
gti mug rnam shes rang grol dbyings :
chos dbyings ye shes mthing gsal sku :
nam mkha' rnam dag yab yum rol :
rnam snang yab yum phyag 'tshal bstod :
hU~M:
nga rgyal tshor ba rnam dag dbyings :
mnyam nyid ye shes ser gsal sku :
sa khams rnam dag yab yum rol :
rin 'byung yab yum phyag 'tshal bstod :
hU~M:
phrag dog 'du byed rnam dag dbyings :
bya grub ye shes ljang gsal sku :
rlung khams rnam dag yab yum rol :
don grub yab yum phyag 'tshal bstod :
hU~M/
rnam shes tshogs brgyad sems dpa' brgyad //
nyon mongs drug dag thub pa drug
/ma 'gag rig rtsal sgo ba bzhi //
phrin las mdzad la phyag 'tshal bstod //
hU~M/
rigs lnga ye shes lnga yi gdangs //
dug lnga rnam dag khro bo'i sku //
lnga bcu rtsa brgyad 'bar ba'i tshul //
'jigs gzugs ston la phyag 'tshal bstod //
ces pa'i 'og tu gsol ba gdab pa ni thal mo sbyar la /
ho dgongs su gsol lo :
rgyal ba rigs lnga yab yum 'khor dang bcas :
sems dpa' sems ma ma lus bdag la dgongs :
rgyal ba sras bcas mchod pa dang :
slob bu khyod kyi rjes gzhug phyir :
bdag nyid che ge zhes bgyi bas :
nangs par rgyal ba'i dkyil 'khor bri :
khyed kyi thugs rjes dgongs mdzod la :
byin gyis brlab par mdzad du gsol :
zhes brjod nas /
maN+Dal gyi shar phyogs su stegs bu mda' gang pa'i steng du zlum bskor bzhi'i nang ma la pad 'dab bzhi /
gnyis pa la sems dpa' yab yum brgyad kyi mtshan ma dang thub pa drug
/gsum pa la sgo ma bzhi'i phyag mtshan nam brda /
bzhi pa la bla ma dang dpa' bo chos skyong dang bcas pa'i mtshan ma bkod la /
dkar po byas te zhi ba'i shing zlum por brtsegs la me sbar ba'i nang du /
me lha dkar po ra skyes kyi steng na zhal gcig phyag gnyis gun+d+he dang me thab bsnams pa bskyed la /
hU~M/
gzi brjid chen po me yi lha //
'dod pa thams cad sbyin mdzad cing //
gegs sel dngos grub stsol ba'i lha //
'dir gshegs mchod yon bzhes su gsol //
A+o~M ag+na ye sa ma ya dzaHdzaH
zhes pas me lha'i phyag rgya rna drung du g.yabs pas /
shar lho nas me lha de 'dra ba byon te thab kyi dam tshig pa la thim par bsam la /
A+o~M ag+na ye che ge mo 'khor dang bcas pa'i sdig pa dang sgrib pa bgegs dang bar du gcod pa thams cad shAn+tiM ku ru ye swA hA/
mar khu dgang blug bdun gyis byon zan phul /
ar+g+haM/
pA d+yaM/
puSh+pe /
d+hU pe /
A lo ke
/gan+d+he /
nai bid+yA/
shab+da AHhU~M gis mchod la /
sngar gyi sngags de nyid kyis /
yam shing dang /
mar dang /
'bras dang /
so ba dang /
til dang /
nas dang /
gro dang /
sran ma dang /
zho zan dang /
dri dang /
bdug pa dang /
dUrbA rnams so so'am /
snod gcig tu bsres la 'bul lo //
de ltar nyi shu rtsa gcig song ba dang /
me lha'i steng gi cha la bla ma dang dkon mchog gsum spyan drangs te /
byon zan dang mchod pa phul nas /
na mo gu ru b+h+ya /
na mo bud+d+ha ya /
na mo d+harma ya /
na mo sang+g+ha ya /
a mr-ita dz+wa la raM/
zhes sreg rdzas phul te /
sangs rgyas thams cad 'dus pa'i dang /
mgon po thugs rje che ldan gyis bstod nas /
gu ru spyan drangs te /
A+o~M ma hA gu ru pad+ma sid+d+hi hos sreg rdzas phul la mchod bstod bya'o //
me lha'i lto bar dkyil 'khor bskyed cing bstim la /
byon zan bdun dang /
mchod bstod mdor bsdus byas nas /
A+o~M hU~M trAM hrIHA dzaHhU~M baM hoH
bdag cag dpon slob 'khor dang bcas pa'i nad gdon sdig sgrib bgegs dang bar du gcod pa thams cad shAn+tiM ku ru ye swA hA/
zhes pas sreg rdzas rnams brgya'am stong la sogs pa phul la /
slar yang mchod cing bstod nas /
gang yang bdag blo gti mug pas //
legs spyad 'di la nyes gyur gang //
gang phyir lus can skyabs gyur pas //
de kun mgon por bzod par gsol //
A+o~M badzra muHsa ye shes pa gshegs /
dam tshig pa bdag la bsdus la /
nor lha dang /
chos skyong dang /
bzhi bdag dang /
'byung po thams cad pa'i mgron rnams skad cig mas yid kyis spyan drangs la /
rang rang gi sngags sam /
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM swA hAs phul la /
rang rang gi gnas su song pa'i rjes la /
slar me lha gsal btab nas sngar gyi sngags de nyid kyis brgya rtsa brgyad la sogs pa phul la /
'jig rten dbang phyug tshangs dbang mchog gi sras //
me lha'i rgyal po DA kis dbang bskur pas //
dngos grub ma lus stsol bar mdzad pa yi //
me lha'i rgyal po 'khor dang bcas la 'dud //
ces pas btud de bzod par gsol la /
me lha'i phyag rgya slar bkrol te /
A+o~M ag+na ye gats+tsha /
zhes brjod pas ye shes pa gshegs par bsam la /
bsngo ba dang bkra shis brjod par bya'o /

/gsum pa slob ma sta gon ni /
de nas bla mas 'di skad ces bshad /
'dir theg pa chen po'i chos la 'jug pa de shin tu legs /
de yang skye bar dka' ba 'dzam bu'i gling du skyes /
thob par dka' ba la dal 'byor gyi mi lus rin po che thob pa'i rten 'di la 'khor ba sdug bsngal gyi chu bo las thar pa'i thabs la ma 'bad na /
tshe mi rtag pa ri gzar gyi 'bab chu dang 'dra ba 'di nam 'dor mi shes pas brtson dgos /
de'ang theg pa che chung gnyis las 'dir theg pa chen po gsang sngags kyi lam zab mo nyams su len pa la 'jug pa'i spro dga' dang bcas pas dbang zhu snyam pa'i rjes zlos mdzod cig
/kye ma dus gsum rgyal ba kun tu bzang :
rigs lnga'i sangs rgyas dgongs su gsol :
bdag cag khyod kyi rjes su 'jug :
dkon mchog gsum la skyabs 'gro dang :
so thar byang sems dam tshig rnams :
thar pa'i grong du 'jug bya'i phyir :
mgon pos bdag la gnang du gsol :
zhes lan gsum brjod nas /
bla mas /
kye ma snod dang ldan pa'i bu :
gsang sngags cho ga khyod la bstan :
'das dang ma byon da ltar gyi :
sangs rgyas ma lus thams cad kyang :
gsang sngags cho ga 'di mkhyen pas :
kun kyang sangs rgyas thob pa yin :
kun bzang rgyal ba rigs lnga yis :
bdud kyi dpung yang 'di yis bcom :
de ltar khyod kyis 'thob bya'i phyir :
'di yi rjes su kun zhugs mdzod :
ces gnang ba sbyin /
me tog dor te thal mo sbyar la /
phyogs bcu'i sangs rgyas byang chub sems dpa' dang :
bla ma yi dam mkha' 'gro'i tshogs rnams dgongs :
rkang gnyis gtso bo phyogs bcu'i sangs rgyas dang :
zhi ba chags bral dam pa'i chos rnams dang :
tshogs mchog 'phags pa'i dge 'dun thams cad la :
bdag ni gus pas skyabs su nye bar mchi :
zhes pa gsum dang yang /
kun bzang rigs lnga'i lha tshogs la :
'di gzung bla med byang chub bar :
gus pa yis ni skyabs su mchi :
zhes pa gsum dang yang /
dpa' bo dpa' mo chos skyong bcas :
byang chub sems dpa' slob dpon la :
bdag ni gus pas skyabs su mchi :
zhes pa gsum dang yang /
bla ma kun bzang spyan snga ru :
lus ngag yid kyis gzhan rnams la :
gnod pa las bzlog bde ba bsgrub :
dge tshul dge slong byang chub sems :
so so thar pa'i sdom pa la :
bdag ni rgyun du gnas shing bsrung :
zhes pa gsum dang yang /
ho :
bla ma kun bzang dgongs su gsol :
'di gzung byang chub ma thob bar :
'gro drug sems can thams cad la :
ma dang bu yi 'du shes kyis :
ma bsgral ba rnams bsgral ba dang :
ma grol dgrol dang dbugs dbyung phyir :
smon pa'i byang chub sems bskyed do :
zhes pa gsum dang yang /
sngon gyi rgyal ba thams cad kyang :
sdom pa la ni gnas pa ltar :
'di gzung 'khor ba ma stongs bar :
bla med 'jug pa'i byang chub sems :
bdag cag rnams kyis bskyed par bgyi :
pha rol phyin drug slob cing bsgrub :
brtson 'grus dag gis thams cad bsgral :
kun don tshul khrims gsum dag gzung :
bdag gis sems bskyed sdom bzung nas :
ma grol dgrol dang ma bsgral bsgral :
dbugs dbyung mya ngan 'das la 'god :
ces pa gsum dang yang /
dkon mchog gsum ni mi gtang ngo :
rdo rje rigs kyi dam tshig tu :
rdo rje dril bu'i phyag rgya dang :
byang chub sems ni spang mi bya :
rdo rje rigs kyi dam tshig yin :
rin chen rigs kyi dam tshig tu :
sbyin pa dus rnams rtag tu gtong :
rin chen rigs kyi dam tshig yin :
pad+ma rigs kyi dam tshig tu :
theg pa gsum dang chos rnams bshad :
pad+ma rigs kyi sdom pa yin :
las kyi rigs kyi dam tshig tu :
'gro ba'i don la brtson par bya :
las kyi rigs kyi sdom pa yin :
zhes sdom pa byin nas yang /
yar mchod gus shing mar la brtse :
rtsa ba yan lag dam tshig bsrung :
rtsa ba bzhi las 'da' mi bya :
zhes pa gsum gyis dam tshig sbyin la /
slob ma rnams rdo rje sems dpar bskyed pa'i gnas gsum du dri'i thig le byug cing /
A+o~M AHhU~M/
bzlas la /
A+o~M badzra pra we sha hoH
zhes pa grangs med pa brjod cing rol mo dkrol la /
rigs lnga'i sangs rgyas dang bla ma yi dam char bzhin babs pas slob ma'i spyi bo nas mar thim zhing A+o~M hU~M trAM hrIHA dza hU~M baM hoHsa rigs lnga'i sangs rgyas dpag tu med pa byon nas dbang bskur bar bsam la dar cig rol mo dkrol nas /
bdud rtsi lce thog tu bzhag go
/de nas dkyil 'khor de'i shar lho ru rdo rje rgya gram gyi lte bar me tog gi tshom bu bkod la /
so shing mtho gang pa'i rtse la dar gyi cod pan yod pa slob ma'i lag pa gnyis kyi snyim pa'i rtses kha'i thad du bzung la /
sangs rgyas dang byang chub sems dpa' dang dpa' bo mkha' 'gro'i tshogs dang :
srung ma thams cad kyis bdag la dngos grub bstan du gsol :
zhes sos bzung la mig btsum nas tshom bu'i steng du bskyur ro :
phyogs bzhi dbus dang lngar byung na rigs de'i dngos grub thob cing :
mtshams bzhir dngos grub phran tshegs 'grub :
steng du byung na mchog gi dngos grub 'grub :
rtsa ba rang la bstan na skal ba zhan pas bldab la bskyar ro :
de nas chos bshad pa ni /
kyai /
rigs kyi bu rnams gson cig
/'di lta bu'i dkyil 'khor mthong ba ni u dum+ba ra'i me tog dang 'dra bar dkon zhing /
theg pa chen po gsang sngags la dad pas 'jug pa yang shin tu dkon la /
sngags la spyod pa yang dkon na /
do nub dkyil 'khor chen por 'jug cing gsang sngags rdo rje theg pa la spyod pa ni skal pa bzang ste /
rnam par snang mdzad mngon par byang chub pa'i rgyud las /
'jig rten du ni kun mkhyen dag
/u dum+ba ra'i me tog bzhin //
brgya lam na ni res 'ga' zhig
/'byung 'gyur yang ni mi 'byung ngo //
gsang sngags spyod pa'i tshul 'byung ba //
de bas kyang ni dkon pa ste //
gang gis sems can mnyam med don //
bla med byed par nus pa yin //
bskal pa bye ba du ma ru //
sngon du sdig pa gang byas pa //
dkyil 'khor 'di 'dra mthong ma thag
/de dag zad par 'gyur yin na //
grags pa mtha' yas sngags spyod pa'i //
tshul la gnas na smros ci dgos //
skyob pa'i gsang sngags bzlas na ni //
'jig rten thams cad mkhyen pa yi //
go 'phang bla na med par 'gyur //
gang gi spyod pa mchog 'di la //
blo gros shin tu mi g.yo na //
gang zhig sdug bsngal kun 'byung ba'i //
ngan 'gro de yis gcod par 'gyur //
de phyir khyed rnams theg chen du //
sang ni rab tu skye bar 'gyur //
theg pa chen po cher 'byung ba'i //
lam mchog 'di ni dpal dang ldan /
khyed rnams der ni dong bas na //
rang byung skal pa chen po pa //
'jig rten thams cad mkhyen pa yi //
go 'phang bla med 'thob par 'gyur //
zhes gsungs so //
de nas srung skud dmar po lnga sgril la rtsa ba'i sngags bzlas te skyes pa la dpung pa g.yon /
bud med la g.yas su bcings nas /
ku sha tshan pa gnyis A+o~M AHhU~M gi sngas dang stan du byin la seng ge'i nyal stabs kyis rmi lam brtag gzhug go
/bla ma dang rigs lnga'i lha tshogs kyis dge ba dang mi dge ba'i rmi lam bstan du gsol :
zhes gsol ba btab la :
tshogs gtor rgya cher btang nas nyal lo //
nangs par slob dpon la rmi lam brjod de ngan na tshogs gtor gyis bzlog par bya'o //
dbang gi sngon 'gro bstan zin to //
!
//gnyis pa spros bcas bum dbang dngos gzhi la /
dkyil 'khor bri zhing rgyan bkram pa /
dkyil 'khor bsgrub cing bdag 'jug blang ba /
bum dbang gi cho ga dngos gzhi ji ltar bya ba dang gsum las /
dang po la thig dang tshon gyis bri ba gnyis las /
dang po la'ang gnyis las /
dang po ye shes kyi thig gdab pa ni /
thig skud lnga sgril dkyil 'khor gyi nyis 'gyur yod pa A+o~M AHhU~M trAM hrIHlas rigs lnga yab yum du bsam la ye shes pa yid kyis bstims nas mchod bstod mdor bsdus byas la /
rdo rje dang dril bu 'dzin pas dbyangs dang bcas te /
sum+b+ha ni dang /
hU~M gis phyogs mtshams brgyad bskor /
zhi ba'i dkyil 'khor la dmigs shing /
A+o~M badzra lA s+yai /
mA l+ye /
gIrtI/
nirtI/
puSh+pe /
d+hU pe /
A lo ke
/gan+d+he /
nai bid+yA/
shab+da AHhU~M gis glu dbyangs dang bcas pa'i gar dang /
A+o~M badzra sa ma ye hU~M/
A+o~M hU~M trAM hrIHAs rigs lnga'i phyag rgya dang /
A+o~M su pra tiSh+Tha hU~M gis bkra shis kyi byin phab la /
slob dpon shar du gzigs shing slob mas nub tu blta bas dkyil 'khor gyi steng du thig skud bzung la /
e ma rigs lnga'i sangs rgyas gtso :
'gro don dus ni 'di lags pas :
kun tu bzang pos thig gdab mdzod :
ces brjod nas /
yi ge lnga'am rtsa sngags bzlas shing ye shes kyi tshangs thig bzhi 'am brgyad dam bcu drug
/btab pa'i sgras bskul nas rigs lnga'i dkyil 'khor skad cig gis bskyed pa las 'od zer 'phros pas phyogs bcu'i bla ma dang yi dam dkyil 'khor gyi lha tshogs byon te steng gi nam mkha' la bzhugs par bsam la /
mchod bstod ci rigs su byas te /
dkyil 'khor mi gshegs par bzhugs /
gnyis pa dam tshig gi thig mthong ba brgyud pa ltar cha chen bcu drug btab la /
dang po phyed gdab phyi ma gdab //
gnyis pa cha bzhir bsgo bar bya //
gsum pa bzhi pa mi gdab bzhag
/lnga pa dbus dor mtha' gnyis gdab //
drug pa phyed gdab phyi ma gdab //
bdun pa cha bzhir bsgo bya ste //
brgyad pa dbus dor mtha' gnyis gdab /

/de nas gnyis pa tshon gyi cho ga ni /
phyogs bzhi dbus dang lngar rigs lnga'i kha dog bzhin bkod la /
so so'i sa bon bris te dam tshig pa bskyed /
ye shes pa bstim /
mchod bstod byas nas /
A+o~M hU~M trAM hrIHA bdun brjod pas /
lha rnams 'od du zhu ba las byung ba'i tshon du bsam la /
rdo rje slob dpon gyis shar nas tshon thogs te /
sangs rgyas rigs lnga ye shes gtso :
kun gyi don rig bya ba'i phyir :
ye shes lnga yi tshon bkye 'o :
zhes brjod la re khA sbom phra snyom la gzhi tshon srab mthug snyom par bkye 'o //
de yang dbus nas phyogs bzhi'i cha chen re re'i sar lte ba bskor /
de nas cha chen gnyis su bskor ba'i nang du pad+ma 'dab bzhi zur gyi pad+mar khye'u bzhi dang bcas pa bris pa'i mthar mu khyud bskor la rigs lnga'i phyogs mtshon bkye /
de nas zur chod bzhir nang sgeg bzhi sems dpa' bzhi dang bcas pa'i mtshan ma gnyis gnyis /
de'i phyi rim lha snam gyi grwa bzhir phyi sgeg bzhi dang sems dpa' bzhi /
phyogs bzhir thub pa drug dang /
gzhi'i kun bzang yab yum gyi brda mtshan gnyis gnyis bya /
sgo bzhir sgo ba yab yum gyi brda bya /
rtsig pa lnga nang nas mthing ga dkar dmar ser ljang gis bris la /
'dod yon dmar /
pha gu ser /
drwa phyed sngo /
mda' yab dmar /
pu shu mdzes tshon /
rta babs de dang 'dra /
rdo rje'i rwa phyogs mdog can /
zhing khams ljang /
dur khrod brgyad kyi phyogs bzhi phyogs mdog mtshams bzhi mdzes tshon /
nyi ma dmar /
zla ba dkar /
pad+ma'i ra ba sna tshogs mdog
/rdo rje'i ra ba de dang 'dra /
me ri ye shes lnga yi mdog
/gsal zhing snyom par bri bar bya /

de nas rgyan bkram pa ni /
dkyil 'khor de'i dbus dang phyogs bzhir many+dzi'i steng du sngar ltar gyi rnam rgyal bum pa lnga ma nor bar bzhag la /
gzungs thag phyogs bzhi'i phur pa bzhi la sbrel /
phyogs bzhi dang mtshams bzhir sgo ba bzhi dang yum bzhi'i phur pa mtho do do yod pa re btsugs la ye shes lnga'i gru gus drwa ba ris su sbrel /
mtha' chags kyi me ri la me ri'i shog bskor gtang /
mtha' skor du phyi nang gi mchod pa legs par bshams /
de'ang g.yas su phyi mchod la /
g.yon nas nang mchod bshams pa'am /
sbrags mar bshams /
steng du rma bya'i gdugs dang /
zur bzhir rgyal mtshan bzhi /
phyogs bzhir 'phan bzhi /
bum pa'i kha rgyan gseb tu shel dang rma bya me long gzug
/de'i steng du bla bres phub cing dkyil 'khor la yol ba gru bzhir bre /
sa gzhi mchod rdzas kyis brgyan zhing gtor tshogs shin tu bzang bar bsham mo /

/gnyis pa la dkyil 'khor sgrub cing bdag 'jug blang ba gnyis las /
dang po dkyil 'khor bsgrub pa ni /
sta gon du bya ba'i skabs bzhin   (bdag mdun bum gsum /)byas la /
mchod bstod dang bkra shis brjod /
gnyis pa bdag 'jug blang ba ni /
'di man chad gyi cho ga 'don pa bsgyur la slob ma'i gnas su rang gi ming gzhug ste /
dkyil 'khor gyi gtso bos dbang bskur bar bsam la /
dbang bzhi rim pas blang ngo //
'di nyid slob dpon gyis bya dgos pa ste gal po che'i gnad yod do //
gsum pa spros bcas bum dbang gi cho ga dngos ji ltar bya ba ni /
las kyi slob dpon gyis las bum thogs te /
slob ma rnams khrus byas la gdong g.yogs bcings te /
thams cad lag pa sbrel nas las kyi slob dpon gyi phyag gi rdo rje la snga ma des bzung nas /
dkyil 'khor yol bas bres pa de yi phyi rol nas bskor ba lan gsum byas te /
phyi sgo bcad pa'i drung nas gsol ba gdab pa ni /
kye :
khro bo mi bzad 'jigs pa'i sku :
mtshon cha sna tshogs phyag na bsnams :
bdag cag 'khor ba las bsgral phyir :
khyed kyis gnang ste gtong du gsol :
zhes pa gsum gyis zhus pa dang /
nang nas bla mas /
khyed su yin ci byed :
ces lan gsum dris pa'i lan du phyi nas /
bdag ni skal ldan rigs kyi bu yin :
dpal rigs kyi bdag po la dbang zhu :
zhes pa gsum gyis lan gdab bo //
de nas gu gul gyis bdug cing rol mo'i sgra dang sum+b+ha nis slob ma'i bgegs bskrad la yi ge brgya pa re zlos su bcug la /
bla mas phyogs mtshams steng 'og rdo rje'i ra ba gur bla bre ye shes kyi me ri 'bar bas mtshams bcad la bgegs kyis bskal pa'i bar du mi thar bar bsam la /
slob mas phyi nas maN+Dal lan lnga phul nas me tog bzung ste gsol ba gdab pa ni /
kye :
rigs lnga bde bar gshegs pa dang :
bla ma yi dam DA ki dgongs :
sgo ba chen po khyed rnams kyis :
sgo phye thar pa'i grong bstan 'tshal :
zhes lan gsum gyis /
yol ba'i sgo phye nas nang du btang bas /
dkyil 'khor gyi lha thams cad kyis gzigs par bsam la phyag 'tshal te me tog gtor nas /
yang gtso bo la phyag dang thal mo sbyar te /
kye :
bla ma rdo rje 'dzin pa dang :
dkyil 'khor lha tshogs spangs nas ni :
skyob pa gzhan na mi mnga' bas :
khyod kyi thugs rjes bdag la stsol :
zhes pa gsum gyis me tog gtor nas bla mas /
kye ma :
khyod ni snod mchog dam pa ste :
khyod 'dod pa ni bdag gis sbyin :
zhes pa dang /
slob mas /
bdag ni 'bras bu gsang sngags kyi :
dngos grub bdud rtsi'i chu rgyun gyis :
smin cing grol bar 'dod pas na :
thugs rjes bdag la gnang bar mdzod :
ces  pa gsum brjod pa dang /
bla mas /
e ma e ma rigs kyi bu :
khyod ni las zad 'khrul pa zhig :
rigs kyi bu mchog khyod yin pas :
ngas khyod kun bzang rigs lnga yi :
dkyil 'khor 'jug cing ye shes dbab :
dngos grub thams cad khyod kyis thob :
dngos grub dkyil 'khor 'di dag ni :
ma mthong pa la smras pa na :
dam tshig nyams te dmyal bar lhung :
rigs lnga ye shes rnam pa lnga :
khyod kyi thugs la zhugs pa ste :
'di smras ye shes lha dang bral :
zhes pa dang /
bdud rtsi lce la bzhag nas /
'di ni khyod kyi dam tshig chu :
dam tshig nyams na sreg par byed :
bsrungs na dngos grub thams cad thob :
dam tshig bdud rtsi'i chu 'di thungs :
A+o~M a mr-ita dam las ma 'da' swA hA:
'o khyod kyi ston pa rigs lnga'i sangs rgyas nga yin pas ngas bka' bsgo ba las ma 'da' zhig :
'das na myur du rdo rje dmyal bar skyes nas thon pa'i dus med do :
zhes bsgrag go
/ye shes dbab pa ni /
slob ma rnam snang gi chos bdun dang ldan pa'i snying gi nang du g.yung drung 'khyil ba dmar po gcig gi nang du zla ba'i dkyil 'khor gcig la yaM gcig bsam /
g.yung drung gi yan lag bzhi la ha ri ni sa bsam la /
yaM las rlung byung bas g.yung drung 'khyil ba snying dang bcas pa g.yon du 'khor ba la dmigs pa 'dzin du bcug la /
byi la'i brun /
rak+ta /
sha chen /
gu gul nag po /
klad chen /
bdud rtsi lnga /
ra'i rkang lag bzhi'i nywa sha
/rang rang gi skra rnams sbyar ba sol me la bsreg cing /
rol mo'i sgra dang rtsa sngags drag tu bzlas shing /
thugs ka'i sa bon las 'od 'phros pas rigs lnga'i sangs rgyas dang /
byang chub sems dpa' dang /
rig 'dzin chen po rnams dang /
mkha' 'gro dpag tu med pa sprin phung gtibs pa bzhin byon nas slob ma'i snying nang du sib sib thim nas 'khrab cing gar byed par bsam pas ye shes pa phebs pa'i rtags su lus 'phar 'khrab 'dar spu zing zing ba dang /
ngag smra brjod du glu len pa dang /
sems bde gsal mi rtog pa khyad par can skye'o //
de nas dkyil 'khor gyi shar sgor slob ma khrid de phyag 'tshal la :
kye :
shar sgo srung ba'i sgo ma lcags kyu ma :
shar gyi sgo 'di phyes la ni :
bdag cag yi dam lha dang sprod :
ces pa dang /
lho sgor phyin la /
kye 
lho sgo srung ba'i sgo ma zhags pa ma //
lho yi sgo 'di phyes la ni //
bdag cag yi dam lha dang sprod //
ces pa dang /
nub sgor /
kye 
nub sgo srung ba'i sgo ma lcags sgrog ma //
nub kyi sgo 'di phyes la ni //
bdag cag yi dam lha dang sprod //
ces pa dang /
byang sgor /
kye 
byang sgo srung ba'i sgo ma dril bu ma //
byang gi sgo 'di phyes la ni //
bdag cag yi dam lha dang sprod //
ces brjod nas me tog thogs la /
kye :
bde gshegs rigs lnga'i pho brang du :
'brel pa'i me tog 'di bor bas :
'brel pa gang yod lha dang bdag 'phrad shog :
puSh+pe sid+d+hi satwaMM:
zhes pas me tog dor bas /
me tog gang la phog pa'i lha dang rang ngo sprad de lha de'i rigs tsam zhig bshad do //
gdong g.yogs bkrol ba ni /
ston pa rigs lnga'i sangs rgyas kyis :
khyod kyi ma rig 'khor ba'i mig :
ye shes spyan du dbye bar bya :
de bzhin khyod kyis 'gro ba rnams :
ye shes spyan du dbye bar shog :
A+o~M tsak+Shu swA hA:
A+o~M zhes pas dgrol lo //
yang bla mas /
kye ma rigs kyi bu rnams kun :
khyed rnams sdig pa kun las grol :
dkyil 'khor chen po 'di la ltos :
lus ngag yid kyis dad pa skyed :
sngags dang phyag rgyas byin gyis brlabs :
dngos grub thams cad khyed kyis thob :
dam tshig sngags la brtson par gyis :
zhes brjod nas /
dkyil 'khor dang lha'i rnam dag bshad pa ni /
'o rigs kyi bu dkyil 'khor 'di la ltos shig
/de yang sems can dang sangs rgyas gzhi gcig pa'i rtags su dkyil 'khor 'jam zhing srubs med pa'o //
phyin ci log gi bdud rnams sreg pa'i rtags su me'i 'od kyi phreng ba'o //
zab mo'i chos kyi 'khor lo bskor ba'i rtags su rdo rje'i phreng ba'o //
'gro ba'i yid bzhin du don byed pa'i rtags su pad+ma'i phreng ba'o //
thabs dang shes rab gnyis su med pa'i rtags su nyi zla'i gdan no //
rnam par shes pa'i tshogs brgyad rang sar dag pa'i rtags su dur khrod brgyad do //
gdod ma nas rang bzhin gyis rnam par dag pa'i byams pa chen po mnga' ba'i rtags su gdugs kyis phub pa'o //
sems can la theg pa gsum gyi chos kyi 'khor lo bskor ba'i rtags su chos kyi 'khor lo'o //
phyir rgol ba dang rnam rtog gis dben pa'i rtags su ri dwags so //
tshad med pa bzhi sgom pa'i rtags su rta babs bang rim bzhi'o //
mthar phyin pa'i yon tan brnyes pa'i rtags su rtse mo'i rim pa'o //
chags pa med pa'i thugs rjes 'gro ba'i don byed pa'i rtags su mda' yab bo //
byang chub kyi phyogs kyi chos thams cad rnam par dag pa'i rtags su drwa ba drwa phyed do //
che ba'i yon tan du ma dang ldan pa'i rtags su rin po che'i pha gu'o //
'dod yon lnga mi spang ba'i rtags su 'dod yon gyi lha mo bcu drug go
/rigs lnga'i dgongs pa lam du khyer ba'i rtags su pany+tsa re khA'i rtsig pa lnga'o //
rnam par thar pa'i sa nas skye ba med pa'i sar 'gro ba'i rtags su sgo bzhi'o //
'phags pa'i yon tan mchog la mnga' brnyes pa'i rtags su lha'i snam bu'o //
phrin las bzhi mthar phyin pa'i rtags su gru chad bzhi'o //
sku gsum 'du 'bral med pa'i rtags su mu khyud gsum mo //
rigs lnga'i kha dog so sor mtshon pa'i rtags su pad+ma 'dab bzhi'o //
yab yum gnyis su med pa'i rtags su mtshams bzhi mdzes tshon no //
rnam par snang mdzad dang /
mi bskyod pa dang /
rin chen 'byung ldan dang /
snang ba mtha' yas dang /
don yod grub pa dang lngar 'byung ba 'di yang /
rnam par shes pa dang /
gzugs dang /
tshor ba dang /
'du shes dang /
'du byed kyi phung po lnga gnas su dag nas sku lnga dang ye shes lnga lhun gyis grub pa'i rtags yin no //
yum lngar byung ba 'di'ang 'byung ba lnga rnam par dag cing phrin las lngas 'gro ba'i don byed pa'i rtags so //
sems dpa' yab yum du snang ba 'di yang rnam par shes pa'i tshogs brgyad kyi yul dang yul can rnam par dag pa'i rtags so //
thub pa drug kyang nyon mongs pa drug rnam par dag cing pha rol tu phyin pa drug mthar phyin pa'i rtags so //
kun bzang yab yum gnyis su snang ba yang ka dag dang lhun grub gnyis su med pas thabs dang shes rab snang stong rnam par dag pa'i rtags yin no //
sgo ba bzhi yang tshad med pa bzhis 'gro ba'i don byed pa'i rtags so //
bum pa lnga zlum por byung ba 'di yang gdod ma'i chos sku ka dag chen po mtha' dbus dang bral ba gzhon nu bum pa'i skur bzhugs pa'i rtags so /
kha dog lngar byung ba 'di yang ye shes lnga dang ldan pa'i rtags so /
kha rgyan phun sum tshogs pa 'di zhi khro 'od zer gyi tshul du yod pa'i rtags so //
de'i gseb kyi rdo rje 'di rang rig las 'gyur ba med pa'i rtags so //
mgul chings lnga dang ldan pa 'di yang nyon mongs pa lnga snang yul du dag pa'i rtags so //
gzungs thag lnga sbrel btags pa 'di yang thugs rje kun khyab tu yod pa'i rtags so //
shel dkar dang me long gnyis ni rig pa la dri ma med cing stong gsal ma 'gags par yod pa'i rtags so //
rma bya'i gdugs 'di ni sgron ma bzhi dbyings su 'khyil ba gsal ba'i rtags so //
rgyal mtshan bzhi zur bzhir mdzes pa 'di ni sangs rgyas bstan pa mi nub par byed pa'i rtags so //
'phan dar bzhi phyogs bzhir mdzes pa 'di ni snyan pa'i ba dan phyogs bcur sgrog pa'i rtags so //
mchod tshogs dang gtor tshogs rgya cher bshams pa 'di yang bla ma yi dam mkha' 'gro mnyes par byed dgos pa'i rtags so //
gzhan yang bkod pa'i bye brag rgyan dang bcas pa 'di yang dbang bskur ba la phun sum tshogs pa lnga ldan tshang dgos pa'i rtags so //
rdo rje slob dpon rgyan dang ldan pa 'di yang dbang bskur ba'i tshe byin rlabs chen po rang bzhin gyis 'beb pa'i rtags so //
zhes gser gyi thur mas slob ma la lha ngo bstan no //
de dag ni dngos gzhi'i sbyor ba'o /

/da ni dbang bskur ba dngos la /
slob mas maN+Dal phul nas /
kun bzang yab yum ye shes dbang :
bdag cag rnams la bskur du gsol :
zhes pa gsum gyis 'grengs te thal mo re sbyar zhing phyag re btsal nas /
shar sgor seng ge'i khri brtsigs pa'am bris pa'am lam gyis bsgoms pa la slob ma rnams bzhag nas me tog gang la phog pa'i lha de bsgom du bcug la /
dkyil 'khor gyi steng nas me tog blang nas mgo 'am thong ga g.yon la btags te /
slob dpon gyis /
me tog gang la phog pa 'di :
sngon nas khyod kyi yi dam lha :
rtag tu bsgom dang bsgrub pa gyis :
A+o~M badzra puSh+pe si ti satwaM:
'o khyod kyi yi dam lha 'di yin pas /
dus rgyun du bsgom la bskyed rdzogs kyi don la gnas par gyis shig :
rigs lnga'i bskyed rdzogs kyi lung gang mkho ba slob ma re re la 'bogs so //
de ni dbang la snga ba lha dang 'brel ba'i dbang ngo :

de nas rigs lnga'i sku gsung thugs yon tan phrin las lnga'i dbang bskur te /
dang po sku'i dbang ni /
slob ma rnams rdo rje sems dpa' dkar po zhal gcig phyag gnyis pa dar dang rat+nas brgyan pa /
g.yas rdo rje rtse lnga pa gtod de thugs kar 'dzin cing /
g.yon des yu ba byas pa'i dril bu dkur brten pa'i spyi bor pad zla'i steng du A+o~M dkar po zhig sgoms su gzhug cing /
bla ma'i thugs ka nas 'od zer 'phros pas bla ma dang sangs rgyas dang byang chub sems dpa' dpa' bo mkha' 'gro sprin gtibs pa tsam 
rdo rje sems dpa'i 
rang bzhin du byon nas bkra shis brjod cing /
bla ma dang 
rdo rje sems dpa' 
dbyer med du slob ma'i spyi bor bzhugs pa la dmigs pa 'dzin du bcug la /
bla mas dbus kyi bum pa de blangs nas thogs te /
slob ma'i spyi bor bzhag la dbyangs dang bcas pas /
hU~M:
gzugs kyi phung po rnam dag cing :
nyon mongs zhe sdang sbyong byed pa'i :
me long lta bu'i ye shes kyis :
dpal ldan sku yi dbang bskur ro :
A+o~M badzra a b+hi Shiny+tsa hU~M:
zhes brjod pas /
bum chu de 'thung ba dang khrus byed du bcug la /
'o rigs kyi bu khyod kyis chu 'di 'thungs shing khrus byas pa tsam gyis lus kyi sgrib pa thams cad byang nas 'di nyid du sangs rgyas thams cad kyi sku'i dbang thob pa yin no :
khyod kyi gzugs kyi phung po 'di rdo rje sems dpa' nyid du sangs rgyas te :
chu'i khams mA ma kI'i rang bzhin du gnas dag :
zhe sdang me long lta bu'i ye shes su grol te :
sangs rgyas rdo rje rigs kyi sku 'gyur ba med pa thob nas 'gro ba thams cad kyi don byed par 'gyur ro :
zhes brjod do //
de nas gsung gi dbang ni /
slob ma de nyid snang ba mtha' yas dmar po g.yas pad+ma dang g.yon des yu ba byas pa'i dril bu 'dzin pa'i mgrin par pad zla'i steng du AHdmar po zhig sgoms su bcug la bla ma'i thugs ka nas 'od zer 'phros pa la sogs pa'i dmigs pa snga ma bzhin bsams te /
rdo rje mgrin par bzung nas /
hU~M:
'du shes phung po rnam dag cing :
nyon mongs 'dod chags sbyong byed pa'i :
so sor rtog pa'i ye shes kyis :
dpal ldan gsung gi dbang bskur ro :
A+o~M pad+ma a b+hi Shiny+tsa hrI:
zhes pas rdo rje lag tu gtad la /
'o rigs kyi bu khyod kyi lag tu rdo rje 'di gtad pa tsam gyis 'dir ngag gi sgrib pa dag nas sangs rgyas thams cad kyi gsung gi dbang thob pa yin no :
'du shes kyi phung po snang ba mtha' yas nyid du sangs rgyas te :
me'i khams kyang gos dkar mo'i rang bzhin nyid du dag nas :
'dod chags so sor rtog pa'i ye shes nyid du grol te :
sangs rgyas pad+ma rigs kyi gsung 'gag pa med pa'i chos kyi sgra dbyangs thob nas 'gro ba'i don byed par 'gyur ro :
zhes brjod do //
de nas thugs kyi dbang bskur ba ni /
slob ma rnam snang mthing ga phyag na 'khor lo 'dzin pa'i thugs kar pad zla'i steng du hU~M mthing ga zhig sogs dmigs pa gong dang 'dra bas /
hU~M:
rnam shes phung po rnam dag cing :
nyon mongs gti mug sbyong byed pa'i :
chos kyi dbyings kyi ye shes kyis :
dpal ldan thugs kyi dbang bskur ro :
A+o~M bud+d+ha a b+hi Shiny+tsa A+o~M:
zhes brjod nas /
me tog gang la phog pa'i lha'i ming btags te /
'o rigs kyi bu khyod la ming che ge mo zhes btags pa tsam gyis 'dir yid kyi sgrib pa thams cad dag nas sangs rgyas thams cad kyi thugs kyi dbang thob pa yin no :
rnam par shes pa'i phung po yang rnam par snang mdzad du sangs rgyas te :
nam mkha'i khams kyang chos kyi dbyings kyi dbang phyug mar dag nas :
gti mug chos kyi dbyings kyi ye shes su grol te :
sangs rgyas de bzhin gshegs pa'i rigs kyi thugs 'khrul pa med pa chos kyi sku thob nas 'gro ba'i don byed par 'gyur ro :
zhes brjod do //
de'ang skyes pa rnams la me tog shar du phog pa la /
rdo rje sems dpa' dang /
rdo rje legs pa dang /
rdo rje rgyal po dang /
rdo rje chags pa la sogs pa'i ming btags shing /
bud med la rdo rje mA ma kI dang /
dbyings phyug ma la sogs pa'o //
lhor rdo rje rin chen dang /
rdo rje gzi brjid dang /
rdo rje rgyal mtshan dang /
rdo rje bzhad pa la sogs pa dang /
bud med la sangs rgyas spyan dang /
rin chen dbyings phyug ma la sogs pa'o //
nub tu skyes pa la /
rdo rje chos dang /
rdo rje rnon po dang /
rdo rje rgyu dang /
rdo rje smra ba la sogs pa dang /
bud med la rdo rje gos dkar mo dang /
pad+ma dbyings phyug ma la sogs pa'o //
byang du skyes pa la rdo rje las dang /
rdo rje srung ba dang /
rdo rje gnod sbyin dang /
rdo rje khu tshur la sogs pa dang /
bud med la rdo rje sgrol ma dang /
las kyi dbyings phyug ma la sogs pa'o //
de nas yon tan gyi dbang bskur ba ni /
slob ma rin chen 'byung ldan yab yum ser po phyag na rin po che bsnams pa'i lte bar pad zla'i steng du trAM ser po zhig sogs dmigs pa snga ma bzhin bsgom la dbu rgyan bskon te /
hU~M:
tshor ba'i phung po rnam dag cing :
nyon mongs nga rgyal sbyong byed pa'i :
mnyam pa nyid kyi ye shes kyis :
dpal ldan yon tan dbang bskur ro :
A+o~M rat+na a b+hi Shiny+tsa trAM:
'o rigs kyi bu khyod la dbu rgyan 'di bskon pa tsam gyis 'dir lus ngag yid gsum gyi sgrib pa dag nas sangs rgyas thams cad kyi yon tan gyi dbang thob pa yin no :
tshor ba'i phung po rin chen 'byung ldan du sangs rgyas te :
sa'i khams kyang sangs rgyas spyan du dag nas :
nga rgyal mnyam pa nyid kyi ye shes su grol te :
sangs rgyas rin chen rigs kyi yon tan thams cad mkhyen pa thob nas 'gro ba'i don byed par 'gyur ro :
zhes brjod do //
de nas phrin las kyi dbang ni /
slob ma don yod grub pa phyag g.yas na ral gri bsnams pa'i gsang bar pad zla'i steng du AHljang gu zhig sogs dmigs pa snga ma bzhin bsgom ste /
dril bu spyi bor bzhag la /
hU~M:
'du byed phung po rnam dag cing :
nyon mongs phrag dog sbyong byed pa'i :
bya ba grub pa'i ye shes kyis :
dpal ldan phrin las dbang bskur ro :
A+o~M karma a b+hi Shiny+tsa A:
zhes brjod do //
dril bu'am ral gri lag tu gtad de /
'o rigs kyi bu khyod la dril bu 'di lag tu gtad pa tsam gyis 'dir lus ngag yid kyi sgrib pa ma lus pa dag nas sangs rgyas thams cad kyi phrin las kyi dbang thob pa yin no :
'du byed kyi phung po yang don yod grub par sangs rgyas te :
rlung gi khams kyang dam tshig sgrol mar dag nas :
phrag dog bya ba grub pa'i ye shes su grol te :
sangs rgyas don yod grub pa'i phrin las thogs pa med par grub nas 'gro ba'i don byed par 'gyur ro :
zhes brjod do //
bdag po'i dbang lnga'o //
de nas kun tu bzang po'i dbang ni /
slob ma kun tu bzang po rdo rje dang dril bu 'dzin par bsam la :
bla ma'i rtogs pa slob ma'i rgyud la 'pho bar dmigs pa 'dzin du bcug nas :
lag tu rdo rje dang dril bu gtad la /
A+o~M AHhU~M/
thabs dang shes rab dbyer med cing :
snang stong dbyer med 'di zungs la :
stong nyid snying rje'i snying po yis :
kun bzang rdo rje 'dzin khyod kyis :
'gro kun rjes su gzung bar gyis :
'o 
rigs kyi bu khyod la rdo rje dang dril bu 'di gtad pa tsam gyis thams cad mkhyen pa'i sa bon thebs nas :
sangs rgyas thams cad kyi sku gsung thugs kyi rang bzhin kun tu bzang po rig pa'i rtsal dbang thob pa yin no :
rang gi sems skye ba med pa chos kyi skur sangs rgyas te :
'di ltar snang ba thams cad ma spangs gnas su dag nas sku gsum 'du 'bral med pas 'gro ba'i don dpag tu med pa 'grub par 'gyur ro :
zhes brjod do //
de nas chu'i dbang ni /
bum pa lnga'i chu gtso bo'i bum par bsdus pa'am /
bum pa lnga re re bzhin ma nor bar slob ma'i spyi bor dbang bskur bas /
lha thams cad 'od du zhu ba las byung ba'i bdud rtsi'i chu spyi bo nas babs pas lus thams cad bdud rtsis gang nas rgyal ba rigs lnga'i ngo bor gyur /
nang gi khams dang skye mched thams cad lha dang lha mo'i rang bzhin du gsal ba'i dmigs pa dang /
yang 'od zer phyir 'phros pas phyi snod lha'i gzhal yas khang /
nang bcud kyi sems can lha dang lha mo'i rang bzhin du sgoms shig byas la /
hU~M:
rdo rje sems dpa' bcom ldan 'das :
mA ma kI yi phyag rgya bum pa ste :
gnyis med byang chub sems kyi chus :
rigs kyi bu la dbang bskur ro :
A+o~M AHhU~M gu ru DA ki nI sid+d+hi hU~M:
A+o~M hU~M trAM hrIHA:
ha ri ni sa a b+hi Shiny+tsa b+h+rU~M sid+d+hi pha la hU~M A:
hU~M:
snang ba mtha' yas bcom ldan 'das :
gos dkar mo yi phyag rgya bum pa ste :
gnyis med byang chub sems kyi chus :
rigs kyi bu la dbang bskur ro :
A+o~M AHhU~M gu ru DA ki nI sid+d+hi hU~M:
A+o~M hU~M trAM hrIHA:
ha ri ni sa a b+hi Shiny+tsa b+h+rU~M sid+d+hi pha la hU~M A:
hU~M:
rnam par snang mdzad bcom ldan 'das :
kun tu bzang mo'i phyag rgya bum pa ste :
gnyis med byang chub sems kyi chus :
rigs kyi bu la dbang bskur ro :
A+o~M AHhU~M gu ru DA ki nI sid+d+hi hU~M:
A+o~M hU~M trAM hrIHA:
ha ri ni sa a b+hi Shiny+tsa b+h+rU~M sid+d+hi pha la hU~M A:
hU~M:
rin chen 'byung ldan bcom ldan 'das :
sangs rgyas spyan gyi phyag rgya bum pa ste :
gnyis med byang chub sems kyi chus :
rigs kyi bu la dbang bskur ro :
A+o~M AHhU~M gu ru DA ki nI sid+d+hi hU~M:
A+o~M hU~M trAM hrIHA:
ha ri ni sa a b+hi Shiny+tsa b+h+rU~M sid+d+hi pha la hU~M A:
hU~M:
don yod grub pa bcom ldan 'das :
dam tshig sgrol ma'i phyag rgya bum pa ste :
gnyis med byang chub sems kyi chus :
rigs kyi bu la dbang bskur ro :
A+o~M AHhU~M gu ru DA ki nI sid+d+hi hU~M:
A+o~M hU~M trAM hrIHA:
ha ri ni sa a b+hi Shiny+tsa b+h+rU~M sid+d+hi pha la hU~M A:
zhes brjod /
'o rigs kyi bu khyod la dbang thams cad brtan par byed pa bum pa'i dbang 'di bskur pa tsam gyis 
snod bcud thams cad lha dang gzhal yas khang gi rang bzhin :
phung po khams dang skye mched thams cad lha dang lha mor gyur pa yin pas :
phyi nang thams cad la brnyas pa byas na ltung bar 'gyur bas dag snang dang mos pa gyis la :
mchod pa dang bstod pa la dga' ba dang ngo shes par gyis shig :
ces brjod la /
bum chu khong du btung bas zag med kyi ye shes skyes par bsam zhing lhag mas khrus bya'o //
de nas brda'i dbang ni /
rigs lnga'i sku bstan la /
rigs kyi bu khyod la rigs lnga'i sku 'di bstan pa tsam gyis ye shes lnga'i ngo bor sangs rgyas pa yin gyis :
de yang rdo rje sems dpa' sku mdog dkar por byung ba 'di yang :
sangs rgyas thams cad kyi sku'i dgongs pa 'dus shing nyon mongs pa zhe sdang mi mnga' zhing me long lta bu'i ye shes 'od dkar por yod pa'i brda yin no :
snang ba mtha' yas sku mdog dmar por byung ba 'di yang :
sangs rgyas thams cad kyi gsung gi dgongs pa 'dus shing nyon mongs pa 'dod chags mi mnga' zhing so sor rtog pa'i ye shes 'od dmar por yod pa'i brda yin no :
rnam par snang mdzad sku mdog mthing gar byung ba 'di yang :
sangs rgyas thams cad kyi thugs kyi dgongs pa 'dus shing nyon mongs pa gti mug mi mnga' zhing chos kyi dbyings kyi ye shes 'od mthing gar yod pa'i brda yin no :
rin chen 'byung ldan sku mdog ser por byung ba 'di yang :
sangs rgyas thams cad kyi yon tan gyi dgongs pa 'dus shing nyon mongs pa nga rgyal mi mnga' zhing mnyam pa nyid kyi ye shes 'od ser por yod pa'i brda yin no :
don yod grub pa sku mdog ljang gur byung ba 'di yang :
sangs rgyas thams cad kyi phrin las kyi dgongs pa 'dus shing nyon mongs pa phrag dog mi mnga' zhing bya ba grub pa'i ye shes 'od ljang gur yod pa'i brda yin no :
so so'i yon tan phun sum tshogs pa 'di yang 'khor ba thams cad zil gyis non cing skyon gyis ma gos pa'i brda yin no :
zhabs thams cad rdo rje'i skyil mo krung du bzhugs pa 'di yang bdud kyi dmag thams cad kyis mi g.yo zhing yang dag par sangs rgyas pa'i brda yin no :
rin po che'i rgyan thams cad kyis brgyan pa ni dgos 'dod thams cad ngang las 'byung zhing sku gsum 'du 'bral med pa'i brda yin no :
spyan thur du gzigs shing zhal 'dzum pa dang ldan pa ni 'gro ba thams cad bu bzhin du brtse zhing sdug bsngal gyi rgya mtsho chen po las sgrol ba'i brda yin no :
de yang rdo rje sems dpa'i phyag mtshan rdo rje dang rdo rjes yu ba byas pa'i dril bu bsnams pa 'di yang gsal stong gnyis su med pa'i brda yin no :
snang ba mtha' yas kyi phyag mtshan pad+ma dang des yu ba byas pa'i dril bu bsnams pa 'di yang bde stong gnyis su med pa'i brda yin no :
rnam par snang mdzad kyi phyag mtshan 'khor lo dang des yu ba byas pa'i dril bu bsnams pa 'di yang rig stong gnyis su med pa'i brda yin no :
rin chen 'byung ldan gyi phyag mtshan rin po che dang des yu ba byas pa'i dril bu bsnams pa 'di yang shar stong gnyis su med pa'i brda yin no :
don yod grub pa'i phyag mtshan ral gri dang des yu ba byas pa'i dril bu bsnams pa 'di yang snang stong gnyis su med pa'i brda yin no :
rigs lnga yab yum du snang ba 'di yang thabs dang shes rab zung du 'brel ba'i brda yin no :
sems dpa' sems ma brgyad du snang ba 'di yang rnam par shes pa'i tshogs brgyad rang sar dag pa'i brda yin no //
thub pa drug tu snang ba 'di yang nyon mongs drug dag nas pha rol tu phyin pa drug rdzogs pa'i brda yin no //
sgo ba bzhir snang ba 'di yang tshad med pa bzhis sems can gyi don byed pa'i brda yin no //
zhes bshad do //
don gyi dbang ni /
rigs kyi bu 'das ma 'ongs da ltar bzhugs pa'i sangs rgyas thams cad kyang rigs lngar ma 'dus pa med cing /
mtho srid pa'i rtse mo nas dma' dmyal ba'i gnas yan chad du 'khor 'das su snang ba thams cad rigs lnga las ma gyes shing ma 'dus pa rdul phra rab tsam yang med la /
rigs lnga ye shes lnga'ang rang gi lus sems las logs na yod pa ma yin te /
lus 'byung ba lnga las grub pa 'di nyid rigs lnga yab yum ye shes lnga'i rang gdangs yin te /
gdod ma nas ye shes kyi rang rtsal 'byung ba lngar grub dus na sa las sha byung bas sangs rgyas spyan ma yin /
chu las khrag byung bas mA ma kI yin /
me las drod byung bas gos dkar mo yin /
rlung las dbugs byung bas dam tshig sgrol ma yin /
nam mkha' las sems byung bas kun tu bzang mo chos kyi sku yin no //
de ltar 'byung ba bzhi las lus grub dus phung po lnga byung ste /
gzugs kyi phung po rdo rje sems dpa' ste zhe sdang gsal la rang bzhin med pa me long lta bu'i ye shes so //
'du shes kyi phung po snang ba mtha' yas te 'dod chags bde stong so sor rtog pa'i ye shes so //
rnam par shes pa'i phung po rnam par snang mdzad de gti mug rnam par mi rtog pa dri med chos kyi dbyings kyi ye shes so //
tshor ba'i phung po rin chen 'byung ldan te nga rgyal snang stong mnyam pa nyid kyi ye shes so //
'du byed kyi phung po don yod grub pa ste phrag dog rig stong bya ba grub pa'i ye shes so //
gzhan yang rang rig thig le nyag gcig gi rang rtsal las thugs rjes 'gyur cha bsam pa thams cad rang byung rig pa'i rang rtsal las ma 'das kyang /
re zhig bsdus na rig pa'i ye shes lnga tshan du bstan pa las de'i don bkrol nas rang gi sems thog tu ngo sprod pa ni /
rang rig pa'i ye shes ma rig pa'i lus la gnas pa'i rtsal las sems can gyi rang rgyud la rtog tshogs bzhi bcu byung ba ste /
rang rig pa'i ye shes las ma 'das te /
lus kyi phung po lnga po 'di rigs kyi yab lnga yin no //
de'ang gzugs ni rdo rje sems dpa' ste //
'du shes snang ba mtha' yas nyid //
rnam shes rnam par snang mdzad de //
tshor ba rin chen 'byung ldan dang //
'du byed don yod grub pa 'o //
'byung ba lnga yang yum lnga ste /
khrag ni rdo rje mA ma kI
/drod ni pad+ma gos dkar mo //
sha ni rin chen sangs rgyas spyan //
dbugs ni las kyi dam tshig sgrol //
sems ni chos dbyings dbang phyug ma //
rang rig rtsal las thub pa drug
/nga rgyal lha yi thub pa ste //
phrag dog lha min thub pa 'o //
'dod chags mi yi thub pa ste //
gti mug byol song thub pa 'o //
ser sna yi dwags thub pa ste //
zhe sdang dmyal ba'i thub pa 'o //
rnam shes tshogs brgyad yul yul can //
sems dpa' sems ma brgyad yin te //
mig gzugs lA s+yai yab yum ste //
rna sgra glu ma yab yum nyid //
sna dri bdug spos yab yum la //
lce ro puSh+pe yab yum nyid //
lus reg mA l+ye yab yum ste //
yid chos gar ma yab yum nyid //
nyon yid gan+d+he yab yum ste //
kun gzhi'i rnam shes snang gsal nyid //
sgo bzhi sgo ba bzhi yin te //
chu sgo lcags kyu yab yum la //
sa sgo zhags pa yab yum yin //
me sgo lcags sgrog yab yum ste //
rlung sgo dril bu yab yum mo //
thig le dkar dmar nyi zla gnyis //
gzhi yi kun bzang yab yum ste //
snang stong thabs shes zung 'jug go
/yang rig pa'i rtsal las sku lngar yang shar te /
rig pa'i ye shes 'di cir yang snang bas rnam par snang mdzad kyi sku yin no //
rig pa'i ye shes 'di 'gyur ba med pas mi bskyod rdo rje'i sku yin no //
rig pa'i ye shes 'di nor bu rin po che dang 'dra bas rin chen 'byung ldan gyi sku yin no //
rig pa'i ye shes 'di la mtha' med pas snang ba mtha' yas kyi sku yin no //
rig pa'i ye shes 'dis don thams cad 'grub pas don yod grub pa'i sku yin no //
rig pa'i rtsal las ye shes lngar yang shar te /
rig pa'i ngo bo ma 'gags par mngon sum du gsal bas me long lta bu'i ye shes so //
rig pa'i ye shes 'dis kun la khyab pas mnyam pa nyid kyi ye shes so //
rig pa'i ye shes rtsal sna tshogs su shar bas so sor rtog pa'i ye shes so //
rig pa'i ye shes 'di yon tan thams cad kyi sa bon yin pas bya ba grub pa'i ye shes so //
de thams cad kyang ngo bo ka dag tu 'dus pas chos kyi dbyings kyi ye shes so //
rig pa'i rtsal las rigs lngar yang shar te /
sangs rgyas thams cad rig pa rtogs nas sangs rgyas kyi sa la gshegs pas de bzhin gshegs pa'i rigs so //
rig pa de rtogs nas mi 'gyur zhing mi ldog pas rdo rje'i rigs so //
rig pa nyid las yon tan thams cad 'byung bas rin po che'i rigs so //
rig pa la skyon gyis ma gos pas pad+ma'i rigs so //
rig pa ma rtogs na sangs mi rgya bas las kyi rigs so //
rig pa'i rtsal las 'od lngar yang shar te /
rig pa la dri ma gang yang med pas 'od dkar po ltar yang byung /
yon tan rdzogs pas ser po /
ma btsal rdzogs pas dmar po /
bya rtsol rdzogs pas ljang gu /
mi 'gyur khyab pas mthing ga ltar yang shar ro //
rig pa'i rtsal las shes rab lnga ste /
rig pas 'khor 'das kyi chos thams cad mkhyen pas 'byed pa'i shes rab /
de yang rig pa las ma 'das pas sdud pa'i shes rab /
rig pa nyid kyi rtsal sna tshogs su shar bas dpyod pa'i shes rab /
rig pas 'khor ba'i srog bcad nas mya ngan las 'das pa'i sar phyin pas sgrol ba'i shes rab /
thams cad rig par ma 'dus pa med pas rang byung gi shes rab bo //
yang rig pa'i rtsal las rlung lngar yang shar te /
rig pa las ye shes kyi drod 'char bas me dang mnyam pa'i rlung ngo //
rig pa des 'khor 'das kyi srog 'dzin pas srog gi rlung ngo //
rig pa des 'khor 'das la sogs pa 'byed par byed pas 'byed pa'i rlung ngo //
rig pa des 'khor 'das thams cad la khyab pas khyab byed kyi rlung ngo //
rig pa des 'khor ba dang ma rig pa'i srog bcad nas mya ngan las 'das pa'i sar skyel bas snying rje med pa'i bskal pa las kyi rlung ngo //
de ltar na snang srid 'khor 'das kyi chos thams cad rang gi rig pa yin /
rig pa gsal stong 'dzin med chen po yin no //
gsal stong 'dzin med kyang mtha' grol klong yangs chen po'i dgongs pa yin no //
zhes ngo sprad do //
de nas dam tshig gi dbang ni /
bdud rtsi lce la bzhag nas spyi bor rdo rje bzung ste /
kye rigs kyi bu dag nyon cig :
thun mong skyabs 'gro nas brtsams pa'i :
so thar byang sems bslab bya dang :
rig 'dzin sngags kyi dam tshig kun :
byang chub ma thob bar du ni :
srog gi phyir yang ma gtang zhig :
dam tshig nyams na bskal pa ru :
ngan song gsum nas thar mi srid :
de phyir srungs shig rigs kyi bu :
'o khyod kyis gsang sngags kyi dbang thob pa yin pas /
dad pa dang dam tshig la gnas dgos /
dam tshig sa ma ya 'bum sde bshad kyang /
klong gsal las /
sku gsung thugs kyi dam tshig tu //
dam tshig thams cad 'dus par bshad //
ces pas /
sku'i dam tshig tu rdo rje slob dpon dang sangs rgyas dang byang chub sems dpa' dang yi dam mkha' 'gro mched lcam rdo rje spun dang /
sems can thams cad dang 'byung ba lnga la sogs pa thams cad dang rang gi lus la ma gus pa dang /
srog gcod rku 'phrog brdeg btsog ngan smras la sogs pa dang /
dag snang log cing mi dge ba'i las sdig par gyur pa thams cad mi bya bar /
phyi nang snod bcud rang lus thams cad yi dam lhar ma gyur pa med pas /
sku'i rigs su gyur pa thams cad la phyag mchod bstod pa la sogs pa'i dag snang phyogs med du bya'o //
gsung gi dam tshig tu rdo rje slob dpon gyis ci gsungs pa las mi 'da' zhing /
sangs rgyas nas gang zag phal pa'i gsung rab yan chod la brnyas par mi bya /
'byung ba dang 'gro ba'i sgra skad thams cad la zhe sdang dang khong khro mi bya bar sangs rgyas thams cad kyi gsung du dag snang dang mos gus bya'o //
thugs kyi dam tshig tu mi dge ba'i rtog pa skad cig ma yan spangs la dge ba byang chub kyi sems dus rgyun chad med par 'gro ba thams cad la ci phan du bya'o //
sku'i dam tshig tu yi dam lha yi bskyed rim sgom zhing /
gsung gi dam tshig tu bzlas brjod dang ma bral bar /
thugs kyi dam tshig tu rdzogs rim gyi 'khor lo las mi 'da' bar bya'o //
de ltar sku'i dam tshig bsrungs pas gnas skabs su lus kyi nad med cing sems can la phan thogs pas mthong na yid du 'ong zhing mthong reg thams cad dge ba la 'khod la /
mthar thug lus la rdo rje'i rten 'byon zhing gang na bzhugs pa der gzhan la phan la /
skye ba 'phos nas sprul pa dpag tu med pas sems can gyi don byed cing /
mtshan dang dpe byad du 'bar ba'i skus 'gro ba'i don du sangs rgyas kyi mdzad pa chen po la mnga' brnyes par 'gyur ro //
sku'i dam tshig nyams na gnas skabs su tshe thung zhing nad mang la mi 'dod pa thams cad 'byung zhing mthong reg thams cad ngan song du skye la /
mthar thug rdo rje dmyal bar lus kyi sdug bsngal las thar pa'i dus med do //
gsung gi dam tshig bsrungs na gnas skabs su ngag snyan zhing thams cad kyi bden par 'dzin pas lha 'dre mi gsum gyis bka' nyan pa /
rgyud lung man ngag thams cad shes shing chos kyi tshig sna tshogs rang rdol nas snyan ngag bstan bcos brtsam par nus shing /
gsung thos pa thams cad kyi gnod 'tshe zhi nas bsam pa thams cad 'grub cing skye ba gcig gis grol la /
mthar thug gsung gi sprul pas 'gro ba'i don byed cing chos kyi 'khor lo dri ma med pa bskor bar 'gyur ro //
gsung gi dam tshig nyams na gnas skabs su lce 'bab pa'i 'jigs pas mi kha sdang zhing gtam gyi nyes pas rang gzhan thams cad la gnod la /
de'i tshig thos pa thams cad kyang bkra mi shis shing ngan song du skye /
mthar thug lce la rmod dor lnga brgya btsugs nas sdug bsngal bar 'gyur ro //
thugs kyi dam tshig bsrungs pas gnas skabs su thugs kyi sprul pas 'gro ba 'dul zhing /
ting nge 'dzin rgyud la skye bas 'gro ba'i bsam pa rang bzhin gyis bsam gtan la gnas pa 'byung zhing /
de bzhugs pa'i gnas der yang ting nge 'dzin skye zhing yul phyogs de'i sems can thams cad bde ba can du skye'o //
mthar thug sems can thams cad sangs rgyas la 'khod cing thugs rdo rje dang gnyis su med pa'i ngang du mya ngan las 'da' 'o //
thugs kyi dam tshig nyams na gnas skabs su rgyud mi dge bas rang gzhan kun la gnod cing /
des gang yid la byas pa de'i bsam pa mi 'grub la bkra mi shis shing nad gdon dang snying rlung la sogs pa 'byung /
mthar thug ngan song las thar pa'i skabs med do //
mdor na smin byed dbang gi sdom pa rgyud la gnas pa la /
dam tshig bsrung dgos pas mi dge ba mtha' dag las log nas dge ba 'ba' zhig bsgrub par bya'o //
zhes brjod do //
(rata gling klong gsal rdzogs rim dbang skabs 'jam mgon gsung bum dbang dag brjod 'di 'dra yod /    de yis bum pa'i dbang bskur thob //
lus sgrib dag nas sa brgyad non //
bskyed pa'i rim pa bsgom la dbang //
phrin las zhi ba'i las rnams 'grub //
'bras bu sprul sku 'thob par 'gyur //
zhes rtogs pa bskyed do /   bklag min dpyad /mchan /)

gsum pa rjes kyi rim pa la dga' ston byas la /
rdo rje slob dpon la gus pas bka' bzhin bsgrub cing sdom pa dang dam tshig la gnas par bya'o //
tshogs kyi 'khor los mnyes shing rdo rje'i glu dang bkra shis kyi tshigs su gcad pa rgya cher brjod do //
!
//gsum pa ngag gi sgrib pa sbyong zhing ngag longs spyod rdzogs pa'i skur grol ba'i gsang dbang la yang gsum las /
dang po sngon 'gro ni /
thod par bur sbrang chang dang a mr-ita sbyar ba bshams /
nam gyi srod la dkyil 'khor de'i lho phyogs su slob ma 'dug ste /
maN+Dal phul nas /
dngos sam yid kyis rig ma bla ma la 'bul ba ni /
e ma khyod ni bde ba che :
bde chen pad+ma he ru ka :
bde gshegs rnams kyi bde chen yab :
bde ba'i 'byung gnas bde stsol mdzod :
byang chub sems ni yang dag don :
rnam dag mchog ni yang dag pa'i :
dri med bdud rtsi dam pa yis :
bla med mchog gi dbang bskur ltar :
de bzhin rigs kyi bu dag la :
'khor ba'i sdug bsngal kun bsal mdzod :
dri med bde chen bdud rtsi yis :
ma rig nyes pa'i dri ma 'joms :
bla med byang chub bde chen nyid :
deng 'dir bdag gis thob mdzod cig :
ces pas phul ba'i rjes su /
bla mas gzhi'i kun bzang bsgoms la /
dkyil 'khor gyi lha la mchod pa dang bstod pa ci 'grub byas te /
slob ma'i gdong g.yogs shing me tog thogs te bskor ba gsum dang phyag gsum byed du bcug la /
ye shes dbab pa'i phyir slob ma rnams langs te rkang pa'i long bu gnyis gshibs la snying gar thal mo sbyar la /
bla mas /
kye ma rigs kyi bu khyod nyon :
rang nyid sangs rgyas DA ki ma :
rdo rje phag mo gsal bar sgoms :
de ltar gsal ba'i lte ba ru :
chos 'byung dmar po sum brtsegs sgoms :
de yi lte bar phag mo ni :
shin tu chung la gsal bar sgoms :
kye rigs kyi bu /
khyed rang skad cig gis rdo rje phag mo dmar mo gcer bu skra grol ba rus pa'i rgyan dang ldan pa zhal gcig phyag gnyis /
phag zhal mthing nag ngur pa /
g.yas g.yon gri gug dang thod pa khrag gis bkang ba thugs kar 'dzin pa'i lte bar chos 'byung sum brtsegs kyi nang du /
de 'dra'i phag mo tshon gang pa gcig sgoms shig
/ces brjod la /
bla mas byin dbab cing rol mo dkrol bas /
slob ma la bde stong gi nyams skye 'o //
de'i ngang la ma yengs par sgom du gzhug cing /
gdong g.yogs bkrol la /
'o 
rigs kyi bu khyod gson cig :
phyi bum pa'i dbang gi dus su rdul tshon gyi dkyil 'khor la brten nas dpe'i mtshon byar ngo sprad pa yin gyi :
don dam par na rang gi lus 'di rgyal ba'i dkyil 'khor chen por bzhugs pa yin te :
klong gsal nyi ma'i rgyud las :
'byung ba'i dwangs las grub pa yi :
lus ni bde gshegs pho brang nyid :
rigs lnga yab yum lnga yi gnas :
phung khams skye mched lha yi sku :
zhes pas rang gi rig pa 'di thog mar 'khor 'das gang du yang ma grub pa'i sngon rol na 'od gsal bde ba chen por bzhugs te :
de nyid rang ngo rang gis ma shes pas rang rig 'byung bzhi'i sbubs su tshud pa'i lus 'di sangs rgyas thams cad kyi bzhugs gnas yin :
spyi bo bde chen gyi 'khor lo na rdo rje mkha' 'gro yab yum bzhugs :
mgrin pa longs spyod kyi 'khor lo na rin chen mkha' 'gro yab yum bzhugs :
snying ga chos kyi 'khor lo na sangs rgyas mkha' 'gro yab yum bzhugs :
lte ba sprul pa'i 'khor lo na pad+ma mkha' 'gro yab yum bzhugs :
gsang gnas bde skyong 'khor lo na las kyi mkha' 'gro yab yum bzhugs pas :
phung po thams cad dpa' bo :
khams thams cad dpa' mo'i rang bzhin :
ba spu'i khung bu re re na yang lha dang lha mo'i rang bzhin du bzhugs te :
yang klong gsal las :
'byung bzhi'i dkyil 'khor sangs rgyas zhing :
'khor lo lnga ni rigs lnga'i gnas :
phung khams thams cad lha tshogs nyid :
sems ni ye shes chen po nyid :
ces gsungs pas /
rang lus rgyal ba'i dkyil 'khor te /
khyed kyis me tog dor ba'i lha yang lus kyi rang gnas kyi lha rnam par snang mdzad yin te snying ga chos kyi 'khor lo na gsal ba 'di yin no //
zhes rigs gang la me tog phog pa'i lha'i ngo sprad la /
bla ma'i mdun du dar gyi yol bas bres pa'i nang du /
bla ma yab yum stan la 'khod la /
bskyed rim gsal btab ste /
yab dpa' bo rta mgrin du gsal ba'i gnas lngar mkha' 'gro yab lnga /
spyi bor o rgyan pad+ma thod phreng dang /
yum rdo rje phag mo'i 'khor lo lngar dpa' mo lnga /
spyi bor mkhar chen bza' mtsho rgyal /
phung khams skye mched thams cad lha dang lha mor gsal ba'i yum gyi mkha' gsang paM las pad+ma 'dab bzhi dmar po /
yab kyi gsang ba hU~M las rdo rje sngon po rtse lnga par bskyed la /
snyoms par zhugs pa'i bde bas 'khor lo lnga dang phung po khams dang skye mched kyi lha thams cad sbyor ba'i brdas bskul te mnyes pas dwangs ma yum gyi b+ha gar phab pa /
me long gis blangs pa'am /
blangs par bsam la thod pa nas bdud rtsi slob ma'i lce thog tu bzhag la /
kye ma kye ma rigs kyi bu :
dus gsum rgyal ba kun gyis ni :
byang chub sras po dam pa la :
ji ltar dbang ni bskur pa ltar :
de bzhin gsang ba'i byang sems kyis :
da lta khyod la dbang bskur ro :
A+o~M gu ru DA ki nI ha ri ni sa ra tsa hri ya bo d+hi tsit+ta a mr-ita sarba pany+tsa a b+hi Shiny+tsa hU~M:
zhes lan gsum brjod la /
dwangs ma'i lam rtsa dbu ma mthing la dmar ba sbu gu can na mar song bas bde stong gi ye shes skyes par sgom du bcug cing /
'og rlung drag tu 'then cing steng rlung cung zad mnan la dar cig sgom du bcug pa'i ngang la ngo sprad de /
e ma skal ldan rigs kyi bu //
bde dang stong pa dbyer med pa :
de nyid ltos dang ngos gzung med :
rang bzhin lhan cig skyes pa'i ngang //
thams cad ro mnyam bde chen no //
kye rigs kyi bu /
sems kyi rnam rtog kun dang bral zhing bde stong ngos gzung las 'das pa'i ngang 'di sangs rgyas thams cad kyi gsang ba'i dbang dam pa yin gyis ngos zungs shig ces brjod do //
gsum pa rjes dam tshig 'bogs pa ni /
kye ma rigs kyi bu khyod kyis :
gsang ba'i dam tshig chen po ni :
ye shes sgrub rdzas bdud rtsi lnga :
dmar chen ga pur tsan dan sbyar :
rdo rje chu yis kun tu bsre :
dus gsum rgyal ba kun mthun mtshungs :
'di dang 'dod pa'i yon tan lnga :
rgyun du yang dang yang du brten :
'di ni dam tshig bla na med :
ma nyams skal ldan khyod kyis srungs :
zhes bkrol nas kyang legs par dbog go
/de nas kye rigs kyi bu /
ngag gi sgrib pa thams cad dag cing ngag nus pa dang ldan par 'gyur ba yin gyis /
sha lnga bdud rtsi lnga brten pa dang /
gtum mo tsaN+Da lI sgoms shig
/sa dgu pa man chad dang skal pa mnyam zhing /
rgyas pa'i phrin las chen po 'grub la mthar thug longs spyod rdzogs pa'i skur sangs rgya ba yin no //
zhes brjod la tshogs kyi dga' ba bya'o //
!
//bzhi pa yid kyi sgrib pa sbyong zhing bde ba chen po'i skur grol ba /
shes rab ye shes kyi dbang la'ang sngon 'gro dngos gzhi rjes dang gsum las /
dang po ni /
dkyil 'khor de'i nub phyogs su gung la phyag rgya mtshan ldan nam yid rig mos pas slob ma la dbang bskur te /
maN+Dal phul nas slob ma rnams mgrin gcig tu /
kye kye 
bcom ldan bde chen chos kyi dbyings :
rnal 'byor rdo rje mi phyed bdag :
yang dag phyag rgya sgrub pa po :
rdo rje rnal 'byor las ni byung :
bdag nyid chen po kun bdag nyid :
mnga' bdag bdag la de nyid stsol :
nyon mongs 'khor ba'i 'dam du ni :
bying ba'i skyabs med bdag la skyobs :
zhes pa gsum gyis gsol ba btab nas /
bla mas /
kye ma :
gsang ba shes rab ye shes kyi :
dam tshig bsrung bya sems la chongs :
bud med mi spang dang du blang :
tshangs spyod don la gnas par bya :
yon tan thams cad 'di las 'byung :
'di spangs bde ba'i dngos grub med :
nyams na mkha' 'gro'i chad pa yis :
tshe 'phos dmyal ba dag tu ltung :
zhes pa gsum gyis dam tshig byin la /
de'i don slob mas khas blang ba ni /
shi 'am srog la bab gyur kyang :
bya dka' chen po nyid byung yang :
dam tshig bka' las 'da' mi bya :
sa ma ya na ra kan :
zhes pa gsum brjod nas /
bla ma la dngos sam yid kyis phyag dang bskor ba byas la /
bla ma yi dam gyi lhar gsal bas slob ma la gdong g.yogs bcings te /
ye shes pa dbab pa ni /
dpon slob kun rdo rje phag mor bsgoms pa'i bla ma'i thugs ka nas phag mo phra mo mang po spros te slob ma'i snying nang du thim par bsgom du bcugs nas /
bla mas /
rdo rje phag mo bde gshegs yum :
nyungs 'bru tsam du gsal ba la :
bde bas mi bzod gar byed pa :
ba spu'i bu ga kun tu gang :
yang yang sgoms shig rigs kyi bu :
zhes brjod la gdong g.yogs bkrol te /
yum la dngos sam yid kyis phyag dang bskor ba byas la /
bla mas /
'o rigs kyi bu /
yum gyi b+ha ga ni sangs rgyas thams cad bskyed pa'i pho brang chen po ste /
klong gsal las :
dus gsum sangs rgyas thams cad kyang :
b+ha ga'i dbyings nas rang byung ste :
chos rnams kun gyi 'byung gnas nyid :
b+ha ga gsang sngags kun gyi gnas :
bde chen ye shes 'byung gnas yin :
'di nyid ma brten thabs gzhan med :
thabs kyi rgyud kyis grol ba yin :
bde chen 'di brten bde ba thob :
yang dag sangs rgyas 'di las byung :
zhes pas gsang sngags kyi chos thams cad 'dir 'dus par gsungs shing :
sangs rgyas thams cad kyang lam 'di la brten nas sangs rgyas :
'phral gyi bde skyid thams cad kyang 'di las 'byung bas :
yum gyi b+ha ga 'di la khyod kyis mchod pa gyis shig :
bud med tsam la khro ba spongs :
mtshan ldan yum la gus par gyis :
tshe gcig sangs rgyas bde ba ni :
'dis ster nus kyi gzhan gyis min :
bud med brnyas shing mkha' la gshe :
bde dang bral na na raka spyod :
de bas rtag tu gus par gyis :
zhes brjod la /
phyag 'tshal me tog gtor nas /
yum des 'di skad brjod do //
hU~M:
nga yi b+ha ga gsang chen 'di :
gang zhig mos pas sus brten pa :
yon tan dngos grub thams cad 'byung :
bde stong mchog gi dngos grub thob :
A+o~M gu ru DA ki nI ha ri ni sa ra tsa hri ya any+dza li ho :sa b+ha ga cung zad bstan nas /
bla mas phyag rgya'i srin lag g.yon pa nas bzung nas slob ma la gtad pa ni /
hU~M:
ye shes lha mo bde ba'i sku :
kun tu bde ba'i gnas sbyin ma :
dga' ba'i gzugs mdzes yid 'ong ma :
'di khyer dpa' bo sems dpa' che :
rtag tu gus pas mchod par gyis :
A+o~M ma hA su kha ho :
zhes pas slob ma'i lag tu gtad nas /
gnyis pa dngos gzhi ni /
yang brjod pa /
kye ma las ldan rigs kyi bu :
khyod nyid pad+ma he ru ka :
rta mgrin dbang gi sku ru sgoms :
yum ni rdo rje phag mor skyed :
gnyis ka'i phung khams skye mched rnams :
dpa' bo mkha' 'gror gsal btab nas :
bdag dang yum gyi mkha' gsang ni :
rdo rje pad+mar byin gyis rlobs :
de'ang skad cig dran rdzogs su rigs kyi bu nyid rta mgrin dmar po zhal gcig phyag gnyis g.yas gri gug g.yon thod pa gcer bu rus pa'i rgyan gyis mdzes pa'i /
spyi bor pad+ma dang nyi zla'i steng du pad+ma thod phreng mthing nag rdo rje dang dril bu 'dzin pa /
bde chen 'khor lor ra las rdo rje mkha' 'gro dkar po /
mgrin par tsa las rin chen mkha' 'gro ser po /
snying gar aHlas chos dbyings mkha' 'gro mthing ga
/lte bar hri las pad+ma mkha' 'gro dmar po /
gsang bar ya las las kyi mkha' 'gro ljang gur gsal ba'i lha thams cad gri gug dang thod pa 'dzin pa'i gsang ba rdo rje sngon po rtse lnga pa khong seng can hU~M gis mtshan pa'o //
lha mo nyid rdo rje phag mo dmar mo gcer bu gri gug dang thod pa 'dzin pa'i /
spyi bor pad zla dang nyi ma'i steng du mkhar chen bza' 'tsho rgyal dmar mo gri gug dang thod pa 'dzin pa /
bde chen 'khor lor ha las rdo rje mkha' 'gro ma dkar mo /
mgrin par ri las rin chen mkha' 'gro ma ser mo /
snying gar ma las chos dbyings mkha' 'gro ma mthing ga
/lte bar ni las pad+ma mkha' 'gro ma dmar mo /
gsang bar sa las las kyi mkha' 'gro ma ljang gu /
thams cad kyang gtso mo dang phyag mtshan mthun pa'i b+ha ga paM las pad+ma dmar po 'dab bzhi'i dbus su zla gam la phaT ser po bsgoms la phan tshun snyoms par zhugs shig
/kyai skal ldan /
yum gyi pad+mar rdo rje dal gyis bcing :
'o bya lus sems bde ba bskyed :
bde la sems bzung dal bus bsrub :
byang sems 'chor ba snyam byed na :
mi rtog stong pa'i rgya yis gdab :
stong par yal dus srub pa yis :
yang yang bde ba sbar bar bya :
bde stong gnyis med don de la :
der 'dzin ma byed ngo la ltos :
gnyis shor gnyis mnyam dus 'di ru :
lhan cig skyes pa'i ye shes 'char :
de ni ngo yis zin par gyis :
de ltar lha dang lha mo'i rang bzhin du snyoms par zhugs pa'i bde ba spyi bo nas g.yo ba la ltos shig
/bde stong spros pa dang bral ba'i ye shes 'di nyid dga' ba'i ye shes so //
mgrin par dwangs ma cher 'babs pa'i ye shes la bltas pas rnam par mi rtog pa ni mchog dga'i ye shes so //
snying gar babs pa ni dga' bral gyi ye shes so //
gsang bar babs dus phra rags kyi rnam rtog kun 'gags nas snang srid bde ba chen por shar la gnyis 'dzin gyi rnam rtog phra rags mtha' dag dang bral ba ni lhan cig skyes pa'i dga' ba gnyug ma'i ye shes so //
'di nyid kyi ngang la 'og rlung drag tu 'then la dar cig mnyam par zhog cig
/yang bskyod pa dang bsrub pas bde ba sbar ba'i ngang la der 'dzin gyi rnam rtog dang bral bas cher gyis ltos la mnyam par zhog cig
/de nas gsang ba nas lte bar bzlog la de nyid kyi ngang la zhog cig
/de bzhin du snying ga dang mgrin pa dang spyi bor byang sems skya nar gyis bzlog la gang yang yid la mi byed pa gdod ma'i ka dag gi ngang du lhod kyis mnyam par zhog cig
/ces ngos ma zin gyi bar la bskyar zhing ngo sprad la mthong ba brgyud pa'i rim pas dbab bzlog dgram pa'i stangs stabs dang 'phrul 'khor la slob cing sbyong ngo //
gsum pa rjes ni /
bla mas yang brjod pa /
kye ma skal ldan rigs kyi bu //
des ni dag bya gang dag na //
nyon mongs yid kyi sgrib pa dag
/yid ni mthu dang ldan par 'gyur //
las kyi phyag rgya bsten par dbang //
skal pa sa bcu dag dang mnyam //
phrin las dbang gi las rnams 'grub //
'bras bu skye med chos sku thob //
ces brjod la /
tshogs kyi dga' ba rgya chen po bya'o //
shes rab ye shes kyi dbang rgya cher bshad pa'o //
!
//lnga pa lus ngag yid gsum du 'dzin pa'i sgrib pa kun sbyong zhing chos sku rdzogs pa chen po'i zab don mthar thug pa tshig dbang rin po che la sngon 'gro dang dngos gzhi rjes gsum las /
dang po ni /
dkyil 'khor gyi dbus su thod pa bdud rtsis bkang ba'i steng du me long la chos 'byung nyis brtsegs kyi dbus su mkha' 'gro yab yum gyi rtsa sngags dang /
mtha' skor la rig 'dzin gyi mtshan bris la kha dgab /
phyi nang gi tshogs mchod rgya cher bshams la bzhag
/yang na dkyil 'khor gyi byang du me tog tshom bu bkod la /
der bzhag cing bde ba'i phyag rgya ma de nyid dang slob ma kun byang du 'khod la /
maN+Dal phul te gsol ba gdab pa ni /
kye kye dus gsum bla ma rje :
yang dag ye shes ngo bo nyid :
rig pa'i ngo bo ye shes la :
bdag nyid nges pa'i shes pa skyes :
gnyis med ye shes mchog 'di nyid :
'gro gzhan dag la yod pa min :
dam chos bdud rtsi'i mchog 'di nyid :
'thung phyir bdag nyid bla ma la :
gus pa'i yid kyis gsol ba 'debs :
gal te don dam bdag gis 'tshal :
rnam pa kun tu mchog gyur pa'i :
bzhi pa'i dbang bskur bdag la stsol :
ces pa gsum gyi rjes la /
bla ma yi dam du gsal ba'i ngang nas dkyil 'khor ram tshom bu'i dbus su dkyil 'khor gyi lha bskyed /
mtshams su dpa' bo yab yum bskyed do //
de'ang dbus su rdo rje phag mo yab yum la /
mtshams bzhir rigs bzhi'i mkha' 'gro yab yum bskyed nas ye shes pa dgug la yi ge gsum gyis rgyas gdab cing /
bla ma yab yum snyoms par zhugs pa'i bde ba'i sgras phyogs bcu dus gsum gyi bla ma dang yi dam gyi lha tshogs rnams bdud rtsi'i rnam par byon nas thod pa'i bdud rtsi la thim par bsam zhing /
tshom bu'i lha tshogs la mchod bstod byas pas /
'od du zhu nas rang gi snying gar thim /
thugs ka nas 'od zer kha dog lnga 'phros pas thams cad mchod pa'i lha mo lngar gyur te /
nam mkha' khyab par gang nas mchod sprin sna tshogs thogs te /
me long gi chos 'byung gi dbus su rdo rje phag mo yab yum dang /
mtha' skor du bla ma brgyud pa bskyed pa la mchod nas /
dgyes te snyoms par zhugs pa'i bdud rtsi babs pa thod pa gang zhing bdud rtsis bla ma yi dam la mchod la /
tshogs dbul zhing brgyud pa'i bla ma la gsol ba btab nas /
dam tshig sbyin pa ni /
A+o~M AHhU~M hrIHma :
bsrung du med pa'i dam tshig ni :
thams cad ro mnyam chos nyid ngang :
'khor 'das spang blang bral ba yis :
gang shar chos nyid rol pa la :
ma rig 'dzin pas ma bslad srungs :
'das na 'khor ldog na ra kan :
zhes brjod nas /
slob ma rnam snang gi chos bdun dang ldan pa'i smin phrag tu g.yung drung dmar po zhig g.yon du myur bar 'khor ba la dmigs te /
bla ma yi dam mkha' 'gro sprin phung gtibs pa tsam spyan drangs la bstim zhing rol mo'i sgra bsgrags pa'i rjes la /
gnyis pa dngos bzhi ni /
'o rigs kyi bu /
dar cig glod la bcos bslad med par shes pa rang sar zhog cig
/shes pa bde gsal mi rtog pa'i ye shes 'bol le /
shig ge
/lhod de ba /
skye med spros pa dang bral ba ston ka'i nam mkha' rnam par dag pa'i dkyil lta bu 'di nyid /
gnyug ma lhan cig skyes pa'i ye shes rang bzhin rdzogs pa chen po ye ji bzhin pa'i gnas lugs yin pas ngo shes par gyis shig
/ces brjod la /
slob ma rnams langs te phyogs bzhi'i nam mkha' la rim gyis bltar bcug nas bla mas brjod pa /
kye ma kye ma rigs kyi bu :
mig rtse nam mkha' shar du ltos :
shar gyi bar snang dag la ni :
thogs pa med par 'gro bar sgoms :
kye ma kye ma rigs kyi bu //
mig rtse nam mkha' lho ru ltos //
lho yi bar snang dag la ni //
thogs pa med par 'gro bar sgoms //
kye ma kye ma rigs kyi bu //
mig rtse nam mkha' nub tu ltos //
nub kyi bar snang dag la ni //
thogs pa med par 'gro bar sgoms //
kye ma kye ma rigs kyi bu //
mig rtse nam mkha' byang du ltos //
byang gi bar snang dag la ni //
thogs pa med par 'gro bar sgoms //
'gro bar bsam na 'gro mkhan med :
gang du 'gro bsams phyin pa med :
'gro bar bsam pa rang gi sems :
sems ni mtha' bral stong pa yin :
zhes brjod nas yang /
kye ma rigs kyi bu khyod kyis :
sems ni dang po gang nas byung :
rgyu rkyen ci las byung bar ltos :
zhes pas ma rnyed pa'i tshe /
yang brjod pa /
kye ma rigs kyi bu khyod nyon //
rtsa ba bral ba'i sems nyid la //
gdod nas ma skyes dngos po med /
kha dog dbyibs med ngos gzung med //
gang nas ma byung song ba med //
da lta mi gnas rgyu rkyen med //
'di nyid sems kyi gnas lugs te //
brjod du med par shes par gyis //
zhes brjod pa'i don bshad la /
yang nam mkha'i dkyil na rigs lnga'i sku gzugs bsgom du bcug la bla mas brjod pa /
kye ma rigs kyi bu khyod kyis :
rgyal ba'i sku gzugs 'di la ltos :
rgyan dang cha lugs du mar snang :
snang bar 'dzin pa rang gi sems :
de la ltos dang gzhi rtsa bral :
de bzhin yid yul snang ba'i gzugs :
yul nyid gsal la mkhan pos stong :
de ni gsal stong chos sku yin :
zhes brjod nas /
dbyug pa ring po la dril bu'i phreng ba brgyus la /
sa la dbyug pa'i rtsa ba brdung zhing brjod pa /
kye ma rigs kyi bu khyod kyis //
'di yi sgra ni snyan mi snyan :
legs par thos sam ngo bor ltos //
sgra ru 'dzin pa rang gi sems //
sems ni grags stong chos kyi sku //
de la ltos dang gzhi rtsa bral //
de bzhin sgra ru grags pa kun //
sna tshogs thos kyang ngo bos stong //
gsal por grags kyang rang bzhin stong :
shar dus gzhi med rtsa ba bral :
ngo bo ngos gzung ma rnyed pa :
de ni grags stong bya ba yin :
zhes pa dang /
yang spos dang sman la sogs pa'i dri snom du bcug la /
kye ma rigs kyi bu khyod kyis :
spos dang sman sogs dri zhim dang :
de bzhin mi zhim dri rnams la //
dga' dang mi dga' skyes pa'i tshe //
rang gi sems la tshur ltos dang //
gang las byung zhing gang du song //
de yi ngo bo ci 'dra zhig
/dgag sgrub sems kyi ngo bor ltos //
de ni rkyen snang shes pa ste :
gnyis 'dzin shes pa glo bur yin :
rkyen phyir snang yang ngo bos stong :
zhes brjod nas /
yang ro mngar skyur myong du bcug la /
kye ma rigs kyi bu khyod kyis :
bza' btung ro mchog myong bar gyis :
mngar skyur lan tshwa kha tsha ska :
ro drug myong ba'i mkhan po ltos :
bltas pas mi rnyed skye ba med :
mtha' bral dbu ma spros bral ngang :
rang grol chos skur shes par mdzod :
yang phrag pa'i gos phud la reg bya 'jam rtsub reg tu bcug nas brjod pa /
kye ma rigs kyi bu khyod la :
reg la dgag sgrub skyes pa'i sems //
de la gnyis 'dzin gang skyes kyang :
rnam pa gsal la rang bzhin stong :
rang gi sems su shes par gyis :
sems ni stong gsal chos sku'i ngang //
gdod nas rtsa ba bral ba yin //
zhes brjod nas yang /
skyid sdug dga' mi dga'/
chags sdang la sogs pa sgoms shig
/byas la /
brjod pa /
kye ma rigs kyi bu khyod kyis :
rang gi sems la phar ltos dang //
skyid sdug dgag sgrub cir snang yang //
snang mkhan sems la tshur ltos dang //
dga' dang mi dga' sems las byung //
bde dang sdug bsngal gang byung yang :
gsal la ngo bo rig stong yin :
dper na chu zla ji bzhin no :
zhes pa dang /
yang dug lnga dug gsum rang ga ma'i sems skyer bcug la /
brjod pa /
kye ma rigs kyi bu khyod la //
dug lnga dug gsum ci skyes kyang //
me long nang gi gzugs brnyan bzhin //
sems la snang yang ngos gzung med //
nyon mongs gzhi med rtsa ba bral /
kha dog dbyibs med ngos gzung med //
gdod nas ma skyes chos sku yin //
nyon mongs rtog pa'i rang bzhin ni //
sems las shar zhing sems la nub //
skyes dang grol mnyam dba' rlabs bzhin //
rags dang phra ba'i rnam rtog kun //
der 'dzin med pa rang sar zhi //
de ltar rang bzhin ma grub pa //
nyon mongs rtog pa'i mtshang rtogs na :
gnyen po spang blang med par grol :
zhes ngo sprad do //
gsum pa rjes ni bla mas /
e ma skal ldan rigs kyi bu //
stong gsal chos sku'i dbang thob pa //
des ni dag bya gang dag na :
lus ngag yid gsum 'dzin sgrib dag :
gsum ka nus pa tshad du phyin :
brten bya bde sdug spang blang bral :
rjes su dbyer med bsgom par gnang :
sa ni bcu gcig kun tu 'od :
phrin las bzhi po mngon du gyur :
'bras bu sku lnga lhun gyis grub :
ces brjod la /
tshogs kyi dga' ba bya'o ///
/
@/
drug pa sems nyid kyi ngo sprad pa bla ma'i dbang ka dag rtsal dbang la sngon 'gro snod sbyong zhing byin gyis brlab pa /
dngos gzhi bcud blugs te smin grol la dgod pa /
rjes spro dga' bskyed de gzengs bstod pa dang gsum las /
dang po ni khregs chod kyi sngon 'gror bskur ba ste /
pad 'dab brgyad 'od ra dang rdor ra me ri bris la /
de'i steng du thod pa bdud rtsis bkang ba bzhag
/phyi nang gi mchod pas bskor la /
thod pa'i dbus su pad+ma'i sdong po la o rgyan yab yum rtsa ba'i bla ma dang tha dad med pa longs spyod rdzogs pa'i sku /
za 'og gi 'jol ber sha ba'i snyan zhwa thod pa bdud rtsis bkang ba dang gri gug 'dzin pa'i sku dkar ser zhal sbyor du bsgoms pa'i /
mdun du rdo rje mkha' 'gro /
g.yas su rin chen mkha' 'gro /
rgyab tu pad+ma mkha' 'gro /
g.yon du las kyi mkha' 'gro /
steng du chos sku kun bzang yab yum la sogs pa brgyud pa'i bla ma dang /
zhi khro'i dkyil 'khor /
de dag gi mtha' skor rnams su dpa' bo dpa' mo /
bka' srung dam can rnams bskyed nas ye shes pa bstim /
mchod pa dang bstod pa byas la /
phyag dang skong gi rjes la /
bdag dang mtha' yas sems can rnams zhes pa la sogs pas sems bskyed nas /
gsol ba gdab pa ni /
kye kye /
bla ma rnams kyis bdag smin par mdzad du gsol /
rig pa rtsal gyi dbang bka' rab 'byams bskur du gsol /
bdag grol bar mdzad du gsol /
mchog dang thun mong gi dngos grub bstsal du gsol /
zhes pa lan gsum brjod do //
gnyis pa dngos gzhi la kun 'dus spyir bskur ba dang /
mtshan brgyad bye brag tu bskur ba gnyis las /
dang po ni bla ma rnams byon nas rang la thim par bsgom du bcug la /
A+o~M gu ru 
kun bzang yab yum /
rigs lnga yab yum /
rdo rje 'chang /
rdo rje sems dpa'/
dga' rab rdo rje /
shrI sing ha /
pad+ma mtshan brgyad /
ye shes mtsho rgyal /
pad+ma las 'brel rtsal /
sa ma ya dzaH
zhes brjod do //
slob ma rnams langs te thal mo spyi bor sbyar la rlung kha sbyor bzung zhing bla mas /
'o khyed rnams ma yeng par nyon cig
/rang gi lus 'di tha mal pa shin tu mdzes shing lang tsho rgyas pa /
lo bcu drug lon pa lta bu'i snying nang du A+o~M dkar po zla ba'i steng na yod pa 'khor ba la sems zungs shig
/yang 'og min dang phyogs bcu'i zhing nas sangs rgyas byang chub sems dpa' dpag tu med pa sprin phung gtibs pa bzhin byon nas snying nang gi A+o~M la thim par sgoms shig
/ces brjod nas rol mo'i sgra cher byas la /
yang snying nang na nyi ma'i steng du AHdmar po 'khor bar dmigs la /
nam mkha' nas mar rdo rje phag mo la rigs bzhi'i mkha' 'gro dpag tu med pas bskor ba byon nas AHla thim par sgoms shig
/ces brjod la rol mo bsgrag go
/yang snying gi nang du nyi zla'i steng du hU~M mthing ga yod pa drag tu 'khor bar dmigs la /
rtsa ba'i bla ma chos sku kun bzang yab yum dang gnyis su med pa la brgyud pa'i bla mas bskor ba spyan drangs pa byon nas hU~M la thim par sgoms shig
/ces brjod la spos dang tshil chen gyis bdug cing rol mo'i sgra cher bya'o //
gnyis pa mtshan brgyad bye brag tu bskur ba la sku lnga lhun grub tu dbang bskur ba /
sku gsum bde chen du dbang bskur ba /
thig le nyag gcig tu dbang bskur ba gsum las /
dang po ni /
yang slob ma rnams langs te thal mo sbyar ba'i tshe /
bla mas /
kye /
rigs kyi bu rnams skad cig gis stong pa'i ngang las pad+ma zla ba dang nyi ma'i steng du /
rang nyid pad+ma mkha' 'gro dmar mo gcer bu gri gug dang thod pa 'dzin pa'i 'khor lo lngar /
A+o~M hU~M trAM hrIHA rnams pad+ma dang zla nyi'i steng na rang bzhin gyis bskor bar bsam la /
yang chos kyi dbyings spros pa med pa'i pho brang nas bla ma seng ge sgra sgrog yab yum gnyis med chos sku'i rang bzhin mthing ga rgyan drug dang bcas pa la bla ma rnams kyis bskor ba byon nas snying ga'i hU~M la thim par sgoms shig
/ces brjod la rol mo bsgrag go
/de bzhin du /
'og min nas pad+ma rgyal po yab yum longs spyod rdzogs pa'i sku gser mdog brgyud pa'i bla mas bskor ba ser po mgrin pa'i trAM la thim par sgoms shig
/ces rol mo bsgrag go
/o rgyan nas blo ldan mchog sred yab yum cir yang sprul pa'i sku dmar po brgyud pa'i bla ma dang bcas pa lte ba'i hrIHla thim par sgoms shig
/ces dang rol mo bsgrag
/lho nub rnga yab kyi gling nas pad+ma sam b+ha wa mi 'gyur rdo rje'i sku yum dang bcas pa ljang gu brgyud pa'i bla mas bskor ba bde skyong 'khor lo'i A la thim par sgoms shig
/ces dang rol mo bsgrag
/rdo rje gdan nas shAkya seng ge mngon par byang chub pa'i sku yum dang bcas pa dkar ser brgyud pa'i bla mas bskor ba byon nas spyi bo'i A+o~M la thim par sgoms shig
/ces rol mo cher bsgrag go
/gnyis pa sku gsum bde chen du dbang bskur ba ni /
yang /
pad+ma mkha' 'gror bsam pa'i spyi bo /
mgrin pa /
snying ga gsum du pad zla nyi ma'i steng du /
A+o~M AHhU~M bsam pa 'khor zhing /
sku'i bla ma pad+ma 'byung gnas dkar po yum dang bcas pa la brgyud pa'i bla mas bskor ba spyi bo'i steng gi nam mkha' la byon nas bzhugs pa'i sbyor mtshams nas bdud rtsi'i rgyun babs pas lus thams cad gang /
zag med kyi bde ba rgyas shing slar spyi bo'i A+o~M la thim /

gsung gi bla ma nyi ma'i 'od zer dmar po yum dang bcas pa la brgyud pa'i bla mas bskor ba byon nas sbyor mtshams nas bdud rtsi babs pas gsung gi dngos grub thob cing lus gang /
slar mgrin pa'i AHla thim /

thugs kyi bla ma pad+ma thod phreng mthing nag yum dang bcas pa la brgyud pa'i bla mas bskor ba byon nas sbyor mtshams nas bdud rtsi babs pas thugs kyi dngos grub thob cing lus thams cad gang nas bde ba rgyas pa'i mthar snying ga'i hU~M la thim par bsam zhing /
gu gul dang spos dang tshil chen gyi dud pa rol mo'i sgra dang bcas pa cher bya'o //
gsum pa thig le nyag gcig tu dbang bskur ba ni /
thams cad gral la 'khod pa rnam snang gi chos bdun dang ldan pas sems khong glod de thod pa nas dngos grub kyi rten bdud rtsi re blud la /
bla mas /
e ma skal ldan rigs kyi bu //
ngang dwangs rang bzhin bdag nyid che //
rab 'byams rig pa'i dbang bskur nyon //
da lta'i shes pa rang sor zhog
/bcos bslad ma byed lhod kyis klod //
sems kyi 'phro 'du ling gis skyur //
rbad kyis chod la phyam gyis zhog
/sems nyid ma skyes gnyug ma'i don //
ngang bzhag yongs grol nam mkha' 'dra //
ye nas ma skyes gdod ma'i ngang //
bsam med ye nas rdzogs pa che //
'du 'bral med pa'i chos nyid do //
zhes ngo sprad la /
sems nyid stong pa chos kyi sku thig le nyag gcig tu gting thag bcad do //
gsum pa rjes spro dga' bskyed cing gzengs bstod pa ni /
'o rigs kyi bu khyed rnams la bla ma thams cad kyi byin rlabs zhugs pas gnas skabs dang mthar thug gi bde ba phun sum tshogs shing yid la bsam pa thams cad rang bzhin lhun gyis grub pa yin no //
zhes brjod nas tshogs kyi dga' ba rgya cher bya'o ///
/
@/
bdun pa ye shes kyi gsang sgo dbye ba rig pa rtsal gyi dbang ni /
thod rgal gyi sngon 'gror bskur ba las 'di la yang /
sngon 'gro dngos gzhi rjes dang gsum las /
dang po ni shom ra bla ma'i dbang ltar bshams la /
slob ma rnams gral la 'khod nas sems bskyed do //
gnyis pa dngos gzhi ni /
rang gi spyi bor pad+ma 'dab bzhi dkar po'i dbus su A+o~M dkar po las 'od 'phros /
rang lus A+o~M du gyur pa las 'od 'phros snang srid thams cad A+o~M du gyur nas bdag gzhan thams cad kyi lus kyi sgrib pa dag
/sku'i dbang dang dngos grub thob par bsam la /
A+o~M A+o~M A+o~M/
zhes brgya rtsa brgyad bzla 'o //
yang mgrin par pad+ma dmar po 'dab bzhi'i dbus su AHdmar po las 'od 'phros /
rang lus AHra gyur pa las 'od 'phros snang srid thams cad AH'i rang bzhin du gyur nas bdag gzhan thams cad kyi ngag gi sgrib pa dag
/gsung gi dbang dang dngos grub thob par bsam la /
AHAHAH
zhes dbyangs dang bcas pas brgya rtsa gcig brjod do //
yang snying gar pad+ma sngon po 'dab bzhi'i dbus su hU~M mthing ga las 'od 'phros /
rang lus hU~M du gyur pa las 'od 'phros snang srid thams cad hU~M du gyur nas bdag gzhan thams cad kyi yid kyi sgrib pa dag
/thugs kyi dbang dang dngos grub thob par bsam la /
hU~M hU~M hU~M/
zhes brgya rtsa gcig brjod do //
yang lte bar pad+ma ser po 'dab bzhi'i dbus su trAM ser po las 'od 'phros /
rang gi lus trAM du gyur pa las 'od 'phros snang srid thams cad la 'od zer phog pas trAM du gyur nas bdag gzhan thams cad kyi nga rgyal gyi sgrib pa dag
/yon tan gyi dbang dang dngos grub thob par bsam la /
trAM trAM trAM/
zhes brgya rtsa gcig brjod do //
yang gsang bar pad+ma ljang khu 'dab bzhi'i dbus su phaT ljang gu las 'od 'phros /
rang gi lus phaT du gyur pa las 'od 'phros snang srid thams cad phaT du gyur pas bdag gzhan thams cad kyi phrag dog gi sgrib pa dag
/phrin las kyi dbang dang dngos grub thob par bsam la /
phaT phaT phaT/
ces brgya rtsa gcig brjod do //
de rnams ni yi ge 'khor lo'i dbang ste rtsa lam byang nas 'od gsal 'char sla ba'o //
de nas thod pa'i bdud rtsi byin nas /
sems spro bsdu med par bzhag pas /
rig pa rang dwangs la rtsal mi 'gag pa ni rang byung gi rig pa'i don gyi rtsal dbang yin no //
zhes ngo sprad do //
de ni rang byung rig pa'i rtsal dbang ngo //
da ni lhun grub rig pa'i rtsal dbang ni mngon sum ngo sprad la theb par gdab bo //
gsum pa rjes ni tshogs kyi dga' ba bkra shis dang bcas pa bya'o ///
/
@/
brgyad pa byin rlabs mthar phyin pa mkha' 'gro don gyi dbang la gsum las /
sngon 'gro ni /
dbang khrid rgyab chos dang bcas pa tshar la khad pa'i zhag tha ma'i snga nub shom ra snga ma ltar bshams la /
don dam pa'i sems bskyed nas langs te thal mo sbyar ba la /
bla mas pad+ma rak+ta dang sin+d+hu ra'i thig le smin mtshams su bkod la /
'o /
do nub mkha' 'gro don gyi dbang bgyid pas ma yengs par nyon cig
/ces brjod do //
dngos gzhi khyad par can du bsgrub pa ste /
'dir rang gi lus dpa' bo rta mgrin dang rdo rje phag mo 'khril sbyor gri gug dang thod pa 'dzin pa'i spyi bo bde chen gyi 'khor lor rdo rje rigs kyi mkha' 'gro yab yum sum brgya drug cu 'khrab pa las 'od 'phros pas /
shar phyogs kyi nam mkha'i dkyil nas tshur rdo rje mkha' 'gro dpag tu med pas pheM pheM hrIM yom yom zhes brjod cing byon nas spyi bor thim par sgoms shig
/A+o~M AHhU~M hrIHma ha ri ni sa ra tsa hri ya badzra DA ki nI sa ma ya dza dzaH
de bzhin du mgrin pa longs spyod kyi 'khor lo na rin chen mkha' 'gro yab yum bcu drug gar byed pa'i 'od kyis /
lho phyogs nas rin chen rigs kyi dpa' bo yab yum byon nas mgrin par thim /
A+o~M AHhU~M hrIHma ha ri ni sa ra tsa hri ya rat+na DA ki nI sa ma ya dza dzaH
snying gar chos kyi dbyings kyi mkha' 'gro yab yum sum cu rtsa gnyis 'khrab pa'i 'od zer gyis /
steng gi nam mkha' nas mar sangs rgyas mkha' 'gro dpag tu med pa byon nas snying gar thim par sgoms shig
/A+o~M AHhU~M hrIHma ha ri ni sa ra tsa hri ya bud+d+ha DA ki nI sa ma ya dza dzaH
lte bar pad+ma mkha' 'gro yab yum drug cu rtsa bzhi dga' bas lang ling ban bun du 'phyo ba'i 'od zer gyis /
nub phyogs nas pad+ma mkha' 'gro dpag tu med pa byon nas lte bar thim par sgoms shig
/A+o~M AHhU~M hrIHma ha ri ni sa ra tsa hri ya pad+ma DA ki nI sa ma ya dza dzaH
gsang bar las kyi mkha' 'gro nyi shu rtsa brgyad gar mdzad pa'i 'od zer gyis /
byang phyogs kyi nam mkha' nas tshur sna tshogs mkha' 'gro dpag tu med pa byon nas gsang bar thim par sgoms shig
/A+o~M AHhU~M hrIHma ha ri ni sa ra tsa hri ya karma DA ki nI sa ma ya dza dzaH
gzhan yang phyi nang gi dpa' bo mkha' 'gro til gyi gong bu kha bye ba lta bu rnams char bzhin du babs pas lus kyi phyi nang dang ba spu'i khung bu thams cad du sib sib thim par sgoms shig
/A+o~M AHhU~M hrIMHmaM pheM pheM yom ha ho hU~M hU~M sa ma ya dza dzaH
dzaHhU~M baM hoH
zhes brjod la tshil chen gyi dud pa 'thul zhing /
thod rnga dang rkang gling dang /
rol mo'i sgra skad cher bya'o //
de dag ni bskyed rim gyi don dbang ngo //
rdzogs rim gyi don dbang ni /
bdud rtsi byin nas /
rang rig dwangs phyin par glod pa'i ngang la ngo sprad de /
rang rig stong pa dang /
gsal ba dang /
ris mnyam pa dang /
so sor ma 'dres la mi rtog pa dang /
rang grol ba rnams /
chos dbyings mkha' 'gro /
rdo rje mkha' 'gro /
rin chen mkha' 'gro /
pad+ma mkha' 'gro /
las kyi mkha' 'gro dang lngar ngo sprad do //
rjes ni /
tshogs kyi dga' ba rgya cher bya'o ///
/
@/
hU~M/
gsum pa rjes gzhan don bka' rgya dang bcas pa la /
gzhan bka'/
gtad rgya /
bka' bsgo dang gsum las /
dang po ni /
dbang khrid rgyab chos dang bcas pa tshar ba'i nub mo gzhan don 'grub pa rnams la gnang ba sbyin pa ni /
tshogs mchod la sogs sngar ltar bshams la /
bla ma brgyud par gsol ba btab nas /
rig 'dzin gyi gtor ma mgo thog tu bzhag la /
'o /
rigs kyi bu khyod kyis 'gro ba dpag tu med pa la zab mo'i dbang skur /
chos shod /
byams pa dang snying rjes 'gro ba'i don rgya cher mdzod cig
/ces lan gsum bya'o //
rjes tshogs kyi 'khor los dga' bar bya'o //

//gnyis pa gtad rgya ni /
slob ma mchog gis bka' srol rnams chig brgyud du bzung nas 'jig rten na yun du gnas pas 'gro ba'i don rgya cher 'byung bas /
de'ang bla ma la sangs rgyas su mthong zhing gdams pa la yid ches skyes nas shes rab dang snying rjer ldan zhing gzhan don 'grub pa la bya ste /
bdud rtsi'i thig le gnas gsum du byas la /
'khor lo lngar rigs lnga'i sangs rgyas dang mkha' 'gro lnga bskyed la steng dang phyogs bzhi nas bla ma thams cad dang /
rnam snang sangs rgyas mkha' 'gro 
'khor dang bcas pa spyan drangs la /
spyi bor thim pas sku'i 'gro don phyogs med du 'grub par bsam zhing /
A+o~M AHhU~M gu ru sid+d+hi pha la ha ri ni sa a b+hi Shiny+tsa mi /
zhes brjod /
de bzhin du /
bla ma thams cad dang /
snang mtha' pad+ma mkha' 'gro\u0f8e
mgrin par thim pas gsung gi 'gro don 'grub /
bla ma thams cad dang /
mi bskyod pa rdo rje mkha' 'gro\u0f8e
snying gar thim pas thugs kyi 'gro don 'grub /
bla ma thams cad dang /
rin 'byung rin chen mkha' 'gro\u0f8e
lte bar thim pas yon tan gyi 'gro don 'grub /
bla ma thams cad dang /
don grub las kyi mkha' 'gro\u0f8e
gsang bar thim pas phrin las kyi 'gro don 'grub /
bla ma thams cad dang /
dpa' bo mkha' 'gro zhi khro rab 'byams kyi dkyil 'khor char bzhin babs nas lus kyi phyi nang kun tu thim pas /
'gro don mthar rgyas par bsam la /
sku rten zhi khro'i lha tsaka
/gsung gi rten snying tig gi glegs bam /
thugs kyi rten rdo rje sems dpa'i me long rnams gnas gsum du bzhag cing /
'o /
rigs kyi bu khyod la sangs rgyas thams cad kyi thugs gsang ba chen po mkha' 'gro snying tig gi bstan pa gtad pa yin pas /
khyod kyis tshe 'di'i 'dod pa dang grags pa la ma blta bar rang don gyi 'khri ba dang bral bas /
skal ldan gzhan la zab mo'i gdams pa ci nus su ston la /
bka' rgyas btab nas phyi ma'i tshe skal ba dang ldan pa gcig la bstan pa rgya cher gtod cig
/rang yang nyams su longs la gzhan don phun sum tshogs par mdzod cig
/A+o~M AHhU~M gu ru sid+d+hi pha la ha ri ni sa puSh+TiM ku ru ye swA hA/
zhes brjod la maN+Dal steng gi bdud rtsi byin nas bkra shis rgyas par brjod do //
rjes gser gyi maN+Dal phul la tshogs kyi 'khor los dga' ba rgya cher bya'o //
gsum pa bka' bsgo ba ni /
gzhan don la spro ba'i snying rje can de'i bar chad bsrung ba'i phyir bka' bsgo bya ba ni /
bka' srung gi dpal gtor mgo thog tu bzhag la /
rtsa ba dang brgyud par bcas pa'i bla ma dam pa rnams kyis ji ltar bka' bsgos shing dam la gnas pas /
bar chad dang dngos grub 'phrog par byed pa'i dgra bgegs ma rungs pa rnams la mngon spyod kyi las mdzad pa'i dpal mgon dam pa chos skyong ba'i srung ma thams cad dang /
khyad par du dpal sngags kyi bdag mo srog sgrub ma /
gza'i rgyal po 'khor dang bcas pa /
mkha' 'gro snying tig gi gter srung dam can rgya mtsho'i tshogs dang bcas pa khyed rnams kyis /
rigs kyi bu skal pa bzang po 'di la 'go zhing stongs grogs rgya chen po mdzad pas bcol ba'i phrin las thams cad lhun gyis grub par mdzod cig
/ces lan gsum brjod la tshogs kyi dga' ba dang /
glu gar bzang po dang /
bkra shis kyi tshigs su bcad pa rgya cher brjod do //
'di ni shin tu gnyan pas legs par brtags la bka' bsgo byed pa yin no //
dpe 'di nyid chig brgyud ma gtogs las tshang bar mi sbyin zhing /
dbang chog rnams la'ang bum pa gsang ba shes rab ye shes tshig dbang rnams phyogs gcig tu bris te spel zhing /
gzhan rnams phyogs gcig tu byas te gsang zhing sbas la skal ldan gcig la tshang bar sbyin no //
dge ba 'di yis srid pa'i sems can kun //
rgyal ba'i dkyil 'khor mchog tu rab zhugs te //
ma lus phyam gcig thams cad byang chub nas //
'gro ba'i don gnyis lhun gyis grub par shog
/gangs ri thod dkar rin chen snying po'i mgul //
o rgyan rdzong zhes bya ba'i gnas mchog tu //
rin chen dbang gi phreng ba 'di bkod pas //
phyi rabs skal ldan tshogs rnams dga' bar mdzod //
rin chen dbang gi phreng ba zhes bya ba /
gangs ri thod dkar gyi mgul du me tog dang 'bras bu smin pa'i ston ka'i tshe pad+ma las 'brel rtsal gyis bkod pa rdzogs so //
mang+ga laM//
b+ha wan+tu ///
/
