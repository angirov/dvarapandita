dang lhag bsam dam tshig rnams rnam par dag pas skye ba brgyud nas don dam snying po lon pa re cis kyang mdzad 'tshal zhing /
rgyab rten rgyas bshad kyi rim pa ni gzhung dang man ngag lto sbyar /
bla ma'i man ngag gi nges pas bkral te gzhan du shes par bya dgos pa lags so //
'di ltar smin grol chig rdzogs su bgyis pa 'di'i mtshon bdag gzhan dus gsum gyi dge rtsa thams cad 'khor gsum yongs grol gyi dgongs spyod zab mo'am /
sngon gyi rgyal ba rnams kyi rjes su 'jug pa'i bsngo ba'i don thugs la nges pas bsngo smon 'di'ang chabs cig sogs kyis mtshams sbyar te bsngo smon bcas bya /
cho ga'i rjes rim rnams 'don zin du gsungs pa bzhin gtang bas grub /
'di ni rang 'dra'i blo gros dman pa slob dpon gyi go sar dbang med par chud pa rnams kyis nyer spyad du byas pa 'di'i khrid kyi go bcad nas /
rdo rje 'chang chen pos bstsal pa'i sa bcad zin tho ngo mtshar snying po nyid lung gi gral du bklag
/mkhyen rab kyi rnam dpyod dang ldan cing /
spros pa dang longs khyab 'dzom pa'i slob dpon chen por grub pa rnams kyis ni zab khrid dang /
de'i rgyab rten rgyas bshad bcas ji ltar bya ba'i sa bon ngo mtshar snying po nyid sa khongs kyi rtsa bar bzung /
rgyud rgyal gsang ba'i snying po dang man ngag lta phreng /
'di nyid kyi lam khyer rnam bzhir sbyar nas dgongs don phyin ci log tu ma song ba'i rgyas bshad re mdzad na nges par gnad don che bar sems shing /
de tsam mi 'khyongs shing nyams len snying nas byed mi yod na /
khrid yig mdor bsdus shig dgos par snang yang /
kho bos rgya che'i tshig ma thos shing zab mo'i don la rmongs pas bris pa ni don chung zhing /
tshul bzhin nyams len byed 'dod tsam las /
lag tu lon nges bya mkhan su'ang mi 'byung bas yi ge'i ngal ba kho nar sems nas /
'dir sa stong 'gogs byed dang khrid rgyun ma chad tsam gyi zhabs 'degs su dmigs pa lags so ///
/
!
lha sras 'bring po dam 'dzin mu rub btsan po'i rnam 'phrul o rgyan mchog gyur bde chen zhig po gling pas chos rdzas kyi gter kha chen po so brgyad bzhes pa'i nang tshan /
gter kha drug pa karma'i dam can brag nas rtsa ba dang /
bdun pa ye rgyal nam mkha' mdzod nas yan lag gi skor rnams spyan drangs pa'i gu ru'i thugs dam zab pa skor bdun gyi rgyud zab sgyu 'phrul zangs byang ma'i zhi ba bzhi bcu zhe gnyis kyi dkyil 'khor du dbang bskur ba'i cho ga ngo mtshar snying po ltar dbang sgrub /
dbang dngos la /
'jug pa /
phan nus /
zab mo'i dbang /
rjes chog bcas bya /
!
zangs byang ma'i khro bo dam pa rgyan gyi dkyil 'khor du dbang bskur ba'i cho ga rgyud lung snying po ltar /
dbang don sgrub mchod skabs rig me dor zhing gnang ba nod pa'i rjes su /
(ji)bka' srung legs ldan dang /
las mgon sras mchog gnyis kyi dbang chog so so'i gzhung gsal ltar sgrub pa sbyar /
dbang dngos gzhir khro dbang gi 'jug pa nas /
phan nus kyi dbang mthar chags dang /
zab dbang gsum po gong gi zhi ba nas kha bskang la bsgyur tshig bcas kyi rjes /
dbang chog ngo mtshar gsang ba rab 'byed ltar bka' srung legs ldan tshogs kyi bdag po'i stod las kyi dbang /
smad las spyi sdom gyi rjes gnang gi mjug tu /
drag sngags ni /
oM b+hu ru ku ru i tsi ki byi u tsuSh+ma kro d+ha hU~M phaT:
kro d+ha yak+sha rak+sha tsit+ta sa ma ya b+h+yo b+h+yo :
zhes brjod pas srung zlog gsad pa mtha' sdud rnams kyi chas phyogs bsdus gtad /
des smad las drag po mngon spyod kyi phrin las bsgrub pa'i rjes gnang song nas /
mtha' rten gtor ma'i bka' bsgo ba ni /
gtor snod dur khrod drag po'i sogs mthar chags su bskur /

las mgon sras mchog lcam dral gyi smin byed kyi cho ga mthu dbang drag rtsal rab 'byed ltar dbang gi lo rgyus nas /
de rnams kyis dbang gi sngon 'gro rnams grub nas /
zhes pa'i mtshams /
dngos gzhi la thun mong gtor ma'i dbang bskur /
khyad par byin rlabs dgu phrugs su bya ba gnyis su yod pa las /
dang po'i slad du dmigs pa sogs 'byin 'jug gis sku gsung thugs dbang dgu phrugs rdzogs kyi bar gtang /
de mtshams /
slar yang gtor ma la brten nas bka' bsgo ba ni /
gtor ma dpal mgon yab yum 'khor bcas su gsal ba la tha tshig gsol zhing thugs dam bskul bas dgyes pa chen pos dgongs te /
'di nas byang chub kyi bar du bsam pa 'grub bya'i mthun rkyen spel zhing /
mi 'bral yun du skyong bar zhal gyis bzhes pa'i mos pa mdzod /
gtor mar me sgron btsugs pa mgor 'jog cing lag tu gtad /
khro dbang gi dam tshig bsgrag gzung dang /
gtang rag maN+Dal /
lus dbul /
dge bsngo bcas bya /
rjes chog slob dpon gyis khro bo'i tshogs mchod nas /
legs ldan la bskang gsol bskyar zhing tshogs la rol /
lhag ma bsngo /
dam spyi'i 'gugs pa nas /
gtor 'bul phrin las bcol ba dang /
las mgon la'ang bskang gsol de mtshungs bya /
chad brtan /
rta bro'i rjes /
legs ldan dang las mgon spyir dmigs pa'am so so gang mos su dam spyi'i mchod bstod nas bkra shis grub kyi bar gtang /
gzhung gi mchod bstod dngos grub len chog sogs zhi khro'i dbang chog nas gsungs pa bzhin mthar dbyung bas grub bo ///
/
!
gter kha bcu gnyis pa seng brag gsang ba'i glegs bam las byon pa /
zhi khro na rag dong sprugs kyi dbang chog bdud rtsi'i gang+gA ltar dbang don sgrub mchod skabs /
brgyud 'debs spro na /
(ri)lung rdo rje bkod pa ltar dang /
sngon 'gro byin rlabs dkar gtor bcas zab bdun spyi 'gro /
tshogs gsag yan lag brgyad pa /
bgegs gtor byin rlabs /
bsngo ba /
bka' bsgo bcas zab bdun las 'byung ba'am spyi 'gro btang rjes /
mtshams gcod phyin dong sprugs kyi sgrub thabs ltar bzlas pa /
dzapa? mchod rjes /
skong bshags thugs rje'i zla 'od sbyar /
tshogs byin brlab nas tha ma'i mtha' bar grub nas /
bdag 'jug len pa'am rig me dor zhing gnang ba zhu /
dbang dngos la mtshams sbyor gyi khyad par /
de yang sangs rgyas kyi thugs rje la 'phel 'grib dang phyogs lhung ma mchis pas /
zla gzugs dang chu snod kyi nyer len bzhin du gdul bya'i yul dang rkyen gyi rten 'brel 'tshogs pa las /
lha sras dam 'dzin chos kyi blo gros kyi rnam 'phrul rtsod bral sprul pa'i gter chen 'gro 'dul mchog gyur gling pas /
rgyud lung man ngag rang skad kyi grub mtha' slong ba'i zab chos ngo mtshar can mang du spyan drangs pa las /
skabs su babs pa 'di ni yon tan phrin las kyi gnas mchog seng chen gnam brag gi brag ri rin chen brtsegs pa'i g.yas zur gong mo 'og ma nas /
gu ru rin po che dang /
chos rgyal yab sras /
gnubs chen rnams kyi bla dpe gsang ba'i glegs bam dang /
dam chos shog sde drug pa sogs spyan drangs pa'i nang tshan /
dung shog dkar po'i chos sde las byon pa /
nges pa'i lam dang myur ba'i thabs khyad par can ngan 'gro'i g.yang sa las zlog cing /
gtan bde'i go 'phang la 'dren pa rnal 'byor spyi khrus zhi khro na raka dong sprug mtshams med lnga sbyong gi dkyil 'khor du dbang bskur zab mo bsgrub par bgyi ba la sogs maN+Dal /
lhan skyes ma rig pa'i sgrib g.yogs kyis don dam rang byung gi dkyil 'khor mngon sum du ma mjal ba'i brdar gdong g.yogs 'ching mdzod /
oM AHhU~M/
slob ma lha dang dkyil 'khor par mjal ba'i phyag rten du rin po che'i me tog gi phreng ba re thogs par mos /
A khaM sogs /
bla ma lha'i spyan sngar sngar byas kyi nyes ltung rgyur byas pa'i 'bras bu ngan 'gro'i 'jigs pa las skyob pa'i phyir dbang bskur stsol bar gsol ba 'debs pa dang /
slad nas nyes ltung dang yud tsam yang 'grogs par mi bya'o snyam pa'i dam bca' dang ldan pas 'di'i rjes zlos /
kye ma kyi hud rdo rje sogs lan gsum /
de ltar gsol ba btab pa la brtse ba chen pos rjes su bzung ste gnang ba sbyin pa ni /
bu 'dir shog cig sogs /
slar yang sdom pa gsum dang 'gal ba'i nyes byas bshags sdom gyi 'dun pa rtse gcig pas 'di'i rjes zlos /
kye ma kyi hud bdag sogs /
theg pa chen po'i rigs su nges pa'i phyir bdag dang sems can thams cad ye sangs rgyas pa'i rang bzhin la /
de ltar ma rtogs pa'i 'gro ba rnams la kun rdzob tsam du dmigs pa med pa'i snying rje chen po'i ting nge 'dzin gyis khyab pa'i blo nye bar bzhag ste 'di'i rjes zlos /
bdag dang mtha' yas sogs /
lan gsum /
don dam skye 'gag gnas dmigs 'gro 'ong bral ba'i gnas kun bzang khyab brdal chen po'i dgongs spyod kyi klong du la bzla ba'i ting nge 'dzin la gnas pas 'di'i rjes zlos /
e ma ho ngo mtshar sogs /
dbang gi gzhi dgod pa'i slad du sgo gsum gnad gcun te ting nge 'dzin 'di ltar gsal thobs shig
/khyed rang rnams rdo rje sems dpa' sogs nas /
ye shes dbab brtan mthar /
dngos grub kyi skal pa brtag pa'i don du sngar bzung ba'i me tog de nyid rdo rje slob dpon gyi sku zhi khro rdzogs pa'i dkyil 'khor chen por bzhugs pa la 'bul ba'i blos 'di'i rjes zlos dang bcas /
bdag rdo rje slob dpon gyi lus dkyil du me tog 'dor 'tshal /
hU~M:
slob dpon sku yi sogs /
de ltar phul pa'i me tog gnas gang du babs pa'i mtshan ma sku gsung thugs rgyan 'khor lnga /
phrin las bzhi /
las phran tshegs dang bcas pa'i dngos grub 'grub par nges pa dang /
me tog de nyid dbang rtags cod pan gyi tshul du spyi bor bcings par mos /
hU~M:
dam tshig bden pa sogs /
slob dpon gyi thugs rje'i 'od zer gyi thur mas mig ras dang lhan cig ma rig pa'i sgrib g.yogs bsal bar mos /
hU~M:
ji ltar mig mkhan sogs /
ye shes dkyil 'khor dam pa mngon sum du gyur pa la /
spro ba bskyed pa sngon du 'gro bas /
lha zhal ngo sprod pa 'di la gsan pas khyab par gda' ste /
dkyil 'khor bzang po sogs nas /
mngon sum bzhin du mthong bar mos shig
/de rnams kyis 'jug pa'i chos rnams grub nas /
dngos gzhi'i dbang la gnyis las /
dang po ngan song gnas 'dren gyi dbang bskur bgyid pa'i slad du dmigs pa 'di ltar gsal thob mdzod /
khyed rang rnams dri ma med pa'i khrus stan la 'khod par /
bla ma lha'i thugs ka nas sprul pa'i me mtshon khro chung gi tshogs byung bas /
sgo gsum la gnod cing cho ga'i bya ba la bar du gcod par byed pa'i bgegs tshogs rnams rgyang ring du bskrad par mos /
hU~M hU~M hU~M bi shwa sogs nas /
yab yum bcur gyur pas /
yab yum rnams mnyam par sbyor ba'i sbyor mtshams dang /
slob dpon gyi thugs ka nas 'od zer ye shes kyi me'i rang bzhin can 'phros pas /
dug gsum gyi sgo nas bsags pa'i las nyon bag chags dang bcas pa bsreg par gyur pa'i bsgom don rnams tshig ris dang mthun par gsal thob mdzod /
oM su ra ta sogs /
bcas pa sbyangs par mos mdzod /
slar yang sngar byas kyi las ngan la bshags sdom gyi 'dun pa drag po dang bcas /
ngan 'gro'i 'jigs pa las skyob phyir gsol ba gdab pa 'di'i rjes zlos /
kye ma kyi hud sogs /
de ltar gsol ba btab pa la thugs rjes gzung ba'i gnang ba bstsal bar mos /
bu 'dir shog cig sogs /
bla ma lha'i thugs ka nas thugs rje'i 'od zer 'thor rlung gi rnam par 'phros pas /
nyon mongs pa'i sa bon thams cad sangs kyis gtor bar mos la /
oM da ha sogs /
bla ma dkyil 'khor gyi gtso bo'i phyag gi bum pa'i chus khrus byas pas /
las nyon gyi dri ma bag chags dang bcas pa lhag med du bkrus par mos /
til gyi gong bu sogs nas /
bkra shis par gyur cig
/de rnams kyis sbyor ba sdig sgrib dag byed kyi dbang grub nas /
dngos gzhi'i gnyis pa yon tan yar 'phel gyi dbang rnam pa bzhi rim par 'byung ba las /
dang po rdo rje sems dpa'i bum dbang gis lus kyi dri ma sbyang ba ni /
slob ma sogs nas /
rnam pas 'khod pas dbang bskur stsol bar gsol ba 'debs pa 'di'i rjes zlos /
oM:
ye shes rgyal po sogs lan gsum /
de ltar gsol ba btab pa la /
gdan gsum tshang ba'i dbang lhas rnam rgyal bum pa la sogs pa rig pa'i dbang rnam pa lnga po rim par bstsal bar mos /
sku gsum dam tshig sogs /
'di skabs spro na dkyus kyi yig chung du gsal ba ltar dbu rgyan sogs kyis dbang bskur /
byas pa yin no //
slob ma'i sgo gsum rdo rje gsum gyi bdag nyid chen por dbang bskur zhing byin gyis brlab pa'i don du dmigs pa 'di ltar sgoms shig
/khyed rang rnams kyi spyi bor zla ba sogs nas /
At+ma ko\u0f85 haM:
de ltar phung po lnga dang sgo gsum lha'i rang bzhin du dag pa la mchod pas mnga' dbul bar mos /
oM na maHsarba sogs /
gnyis pa mkha' 'gro ma'i sogs yig chung nang nas /
lus kyi las so //
bar dang /
'og nas /
sems kyi las snod kyi 'jig rten sogs nas /
mkha' khyab tu spel bas /
bla ma brgyud pa /
yi dam zhi khro /
mkha' 'gro chos skyong /
rigs drug gi sems can lha'i 'khor lo chen por lam gyis sad pa rnams mchod par mos la /
ngag gi las 'di rnams kyi rjes zlos /
spro na bla ma brgyud pa'i mtshan bshar ram /
mi nus na /
oM sarba ma hA gu ru 
sarba rU pa ba liM ta pU dza kha kha khA hi khA hi /
zhes lan gsum gyis bla ma /
de bzhin du /
zhi khro'i spyi sngags kyi yi dam /
oM badzra DA ki nI d+harma pA la sarba maN+Da las mkha' 'gro chos skyong /
oM sarba badzra dz+nyA na maN+Da las snang srid lha'i 'khor lo rnams so sor /
sarba rU pa sogs btags pa lan gsum re dang /
na mo :
rtsa ba brgyud pa'i sogs nas /
dngos grub stsol :
ces pa'i bar brjod bcug
/nus na yig chung bzhin so sor bsgyur zhing kha phral te bgyis kyang legs /
de ltar 'khor 'das thams cad mchod yul sogs /
gong 'phros nas /
bde ba chen por 'bar ba la sems bzung ste /
gang shar ma bcos pa'i ngang du mnyam par zhog cig
/sha chen la sogs pa'i spos bsreg
/rol sgra dang bcas slob dpon gyis yig brgya bzla bzhin gtor ma slob bu'i gnas gsum du bzhag pas dbang bskur /
mthar 'og gi yig chung /
de'i tshe lus 'phar zhing sogs nas /
byung rgyal du skyongs 'tshal /
zhes nyams skyong du gzhug
/gsum pa kun tu sogs yig chung nas /
ngo sprad pa zhu ba'i yon du maN+Dal /
gsol ba gdab pa 'di'i rjes zlos /
kyai :
dpal ldan sangs rgyas sogs lan gsum /
de la'ang rnam pa gsum las /
dang po rtags kun tu bzang po mtshon par byed pa'i dbang bskur ba ni /
slob ma rnam snang gi chos bdun dang ldan pas /
sems kyi rten sogs nas /
bzhugs pa la /
sngags kyi sgra dang phyag rgya'i mthus dbyings na bzhugs pa'i rgyal ba spyan drangs nas gnyis med du thim par mos /
e h+ye sogs /
ye shes lnga ldan rgyal ba'i thugs rtags snying gar bzhag par mos /
oM:
ye nas rnam par sogs /
gnyis pa don kun tu bzang po ngo sprad pa ni /
'di'i don la mnyam par bzhag mdzod /
hU~M:
byang chub sems kyi sogs nas /
At+ma ko\u0f85 haM:
khyed rang rnams kyi sems skad cig ma gang skyes de ga rtsol bas bsal gzhag med par bzhag pas /
sems kyi gshis sogs /
gsum pa nyams kun tu bzang po bskyang du gzhug pa ni /
tshig gi don la mnyam par zhog cig
/a :
snang stong dbyer med sogs nas /
d+hA tu a :
de ltar mnyam par bzhag pa'i mthar /
rjes shes gang shar sogs nas /
ces gsungs pa ltar gyi don la slob dgos pa lags so //
bzhi pa dam pa sogs yig chung gzhung gsal lha dbang 'bring bsdus gnyis ka mthar chags su bskur /
gsung btags grol gyi dbang bskur ba ni /
'khor lo sogs nas /
'byung bar shog :
btags grol sngags cha tshang ngam /
zhi khro'i spyi dril dang yig brgya rnams bzla zhing dbang bskur mthar /
gsung dbang bsdus pa bzlas lung ni /
slob dpon gyi thugs ka sogs nas /
bsam la sngags 'di dag gi rjes zlos /
oM bo d+hi sogs /
de ltar byas pas slob ma'i ngag gi smra brjod sogs nas /
rang grol rtog med 'od gsal ba'i rang ngo la mnyam par zhog cig
/ces cung zad nyams skyong du gzhug
/slar yang ting 'dzin de las ldang ba na /
thugs rten rdo rje snying gar bzhag ste /
dgongs pa'i rtsal ngo sprad pa ni /
a :
snang stong dbyer med sogs nas /
chen po yin no //
de rnams kyi sgo nas zhi khro na raka dong sprugs kyi dbang bskur thob pa'i dbang srog dam tshig gi rim pa spyi dang bye brag rnams tshul bzhin bsrung bar bgyid dgos pas /
de ltar bsgrub pa'i g.yar dam blang ba 'di'i rjes zlos /
gtso bos ji ltar sogs spyi ltar dang /
cho ga'i rjes tshogs la rol zhing /
lhag ma phyin sgrub thabs bzhin bya'o ///
/
!
mchog gling zab bdun sgyu 'phrul tshe skor phrin las rgyas pa dang 'brel ba'i dbang bskur gsal byed bdud rtsi'i chu rgyun ltar dbang sgrub /
dbang dngos gzhi 'di la bum lnga so so'i dbu'i tshe 'gugs skabs /
mda' dar lnga po so sor g.yab cing bum dbang bskur dgos pa dmigs bsal dang /
rjes chog bcas bya 'o ///
/
!
mchog gling gter kha so bdun pa he ru kaH'dus pa'i thugs thig bde mchog sangs rgyas mnyam sbyor gyi smin byed dbang gi cho ga gsal bar byed pa rin chen thigs pa ltar dbang don sgrub mchod skabs /
phrin las rin chen 'od kyi snang ba'i brgyud 'debs nas gzung /
bstod pa'i mjug tu 'og nas 'byung ba bzhin dzapa? khang dbye zhing /
bzlas dmigs gsal btab nas /
rgyal ba drug gi sngags gtso 'khor phyed pa bzlas mthar /
gong gi hU~M:
'byung ba lnga ni sogs nas /
las kun byed :
ces dgongs pa'i srog tu bzung ba'i nga rgyal bcas 'bru lnga ngag bzlas dang /
bum bskyed spyi ltar gsal btab nas /
gtso bo drug gi snying po ci 'grub bzla /
phrin las ltar mchod bstod nongs bshags rjes dbang chog bzhin bum lha 'od zhu dang /
las bum bskyed bzlas /
rig me dor zhing gnang ba zhu /
dngos gzhi'i dbang mthar chags su bskur /
mtha'i bkra shis kyi rjes su /
des smin byed kyi dbang bskur ba'i rim pa song nas /
'dir bskyed rdzogs rim lnga rin chen phreng ba'i zab khrid 'chad pa la /
rdo rje'i lus mdor bstan pa ni /
thog mar dpon slob kyi mtshan nyid dang rten 'brel 'jug ldog ma 'chol bas smin grol gyi sgor rim par zhugs te /
thun gyi sngon 'gro bla ma'i rnal 'byor mdor bsdus pa dang /
khrid kyi sngon 'gro thun mong gi blo sbyong rnam bzhi /
thun min gyi rnal 'byor rnams khrid rim spyi ltar nyams su blangs te /
dngos gzhi bum dbang gi lam bskyed pa'i rim pa /
gsang dbang gi lam thig le'i rnal 'byor /
sher dbang gi lam pho nya'i rnal 'byor /
dbang bzhi pa'i lam 'od gsal gyi rnal 'byor /
de'i bogs 'don rmi lam gyi rnal 'byor /
mthar thug gi 'bras bu 'grub tshul bcas rim par tshig nyung ngus don rgyas par phyes te bstan pa'i gter gzhung rdo rje'i tshig rkang 'di la gsan pas khyab ste /
tshe gcig sangs rgyas 'dod pa yis :
sogs gter gzhung rim lnga rin chen phreng ba ltar /
sangs rgyas 'grub pa'i thabs chen no :
bar mthar chags su dal bus bklag cing /
zhes gsungs pa ltar /
khyad par du 'phags pa'i gdams ngag rin po che la nyams len nan tan du mdzad dgos pa lags /
'di'i dbang khrid chos tshan bcas kyi zin tho kun gzigs mkhyen brtse'i gsung rdzogs chen skor du yod do //
de rnams kyis dpal bde mchog sogs dbang chog bzhin la /
dbang bskur ba zung 'jug zab lam gdams khrid dang bcas legs par thob pa sogs sbrel ba'i dam tshig khas blang phyin spyi bzhin dang /
cho ga'i rjes bka' gter srung ma'i gtor 'bul dang tshogs mchod sogs dbang chog nas gsungs pa bzhin bya'o //
de rnams kyis rgyud sgyu 'phrul dang 'brel ba'i skor rnams grub bo ///
/
@#//
gnyis pa sgrub sde la gnyis /
rtsa ba sgrub pa'i thabs gtso bor gyur pa dang rjes 'brel bcas /
yan lag las kyi cho ga gtso bor gyur pa'o //
dang po la'ang sangs rgyas gnyis pa mtsho skyes zhabs kyis /
byin rlabs rtsa ba bla ma rje :
dngos grub 'byung gnas yi dam lha :
phrin las myur mgyogs mkha' 'gro'i tshogs :
zhes gsungs pas /
byin rlabs /
dngos grub /
phrin las kyi 'byung gnas rtsa ba gsum po spyir bsgrub pa dang /
bye brag tu sgrub pa'i skor gnyis kyi /
dang po la /
@#//
rgyal sras lha rje mchog grub rgyal po nyid gter ston rkyang pa'i skye ba bcu gsum bzhes pa'i thog ma sangs rgyas bla ma'i rtsa gsum dril sgrub /
pad+ma 'od gsal mdo sngags gling pa'i yang gter gyi snying po'i don dbang la mtshams sbyor nyung ngur bsdus pa smin byed snying po'i nor bu ltar dbang sgrub /
dbang dngos /
mtha' rten   tshe dbang zur du byed na 'dir mi dgos snyams /mchan /bcas grub nas /
maN+Dal phyogs 'thus kyis 'chi med grub pa'i nor bu ltar tshe dbang rgyas pa dbang chog bzhin rjes rim bcas bya'o ///
/
!
spyan ras gzigs dbang dngos byon rgyal ba mchog dbyangs dang thugs rgyud gcig pa /
dpal karma pa gsum pa rang byung rdo rje'i dgongs gter rtsa gsum dril sgrub kyi phrin las dbang chog dang bcas pa 'chi med bdud rtsi'i chu gter ltar sgrub mchod /
dbang dngos /
rjes chog bcas bya'o ///
/
!
lang gro lo tsA ba dkon mchog 'byung gnas kyi rnam 'phrul rat+na zhig po 'gro 'dul gling pas gter kha chen po nyer lnga spyan drangs pa'i thog ma /
rtsa gsum 'bras bu'i don khrid kyi dbang gi sgrub phrin smin byed dang bcas pa don gnyis lhun grub ltar dbang chog sgrub mchod /
dbang dngos gzhi'i mjug gi dam tshig khas blangs mthar /
de ltar dbang bskur legs par thob pa'i gtang rag dang /
slar yang grol bar byed pa rtsa gsum 'bras bu'i don khrid kyi don bsdus yid bzhin nor bu'i gsang khrid zhu ba'i yon du man+Dal /
thugs bskyed pa dang kun spyod rnams 'du mdzad de gsan 'tshal /
de'ang chos rgyal rat+na gling pa'am zhig po gling pa'i gter chos kun gyi thog mar byon pa /
rtsa gsum sgrub skor thams cad kyi don 'bras snying po'i nor bu gcig tu dril ba'i don bsdus kyi gsang khrid /
chos rgyal rat+na gling pa'am rin chen dpal bzang nyid kyis mdzad pa'i steng nas khrid lung bgyid pa ste /
de la rtsa gsum 'bras bu don gyi khrid 'di nyams su len pa'i rim pa la sogs khrid yig gi dbu nas brtsam mthar chags su bklag ste /
sbyar pa 'di rdzogs so //
zhes gsungs pa bzhin lags /
slar yang de lta bu'i nyams len bgyis kyang /
lam mthar phyin rgyud la ma 'byongs pa'i gang zag gi don du dgongs pa /
lam gyi skyel ma zab lam 'pho ba ye shes gsang lam zhes bya ba'i khrid ston pa la /
'dir o rgyan pad+ma'i thugs bcud sogs nas /
don 'byung bar gyur cig
/ces bden tshig smon lam bcas bstsal pa ste /
de ltar gsang sngags rdo rje theg pa'i bstan pa rgya mtsho thams cad kyi 'gags don snying por dril ba'i gdams khrid ma bu /
tshig nyung zhing don 'dus pa /
go sla la nyams len bde ba /
'di lta bu dang mjal ba'i skabs 'dir /
dad brtson spro ba bskyed de 'bad pas tshe 'di'i byas pa don ldan 'chi tshe mi 'gyod par rang la drod tshad kyi gdengs rnyed pa re mdzad 'tshal /
de ltar smin grol stan thog gcig tu grub pa'i bka' drin gzhal ba'i slad du rang rang gi lus longs spyod dge ba'i rtsa ba dang bcas pa /
rdo rje slob dpon gyi bran dang nyer spyad du blos blangs te 'bul snyam pas 'di'i rjes zlos /
deng nas brtsam ste sogs dang /
dge bsngo bcas bya zhing /
cho ga'i rjes kyang dbang chog tu gsungs pa bzhin bya'o ///
/
!
rig 'dzin rgod ldem pa'i rnam 'phrul 'jam dbyangs bla ma'i rtsa gsum dril sgrub kyi sgrub thabs phrin las smin byed rig pa'i rtsal dbang rjes gnang dang bcas pa'i yi ge mkha' 'gro'i thugs kyi thig le ltar dbang sgrub rgyas bsdus skabs dang bstun /
dbang dngos /
rjes rim bcas bya'o ///
/
!
'bri gung rin chen phun tshogs kyi dam chos dgongs pa yang zab las rtsa gsum gyi las byang dang gtor dbang gi rim pa ltar dbang sgrub gcig dril du byas nas dbang rnam pa bzhi so sor bskur dgos pas /
mtshams sbyor gyi khyad par /
de'ang rgyal ba thabs mkhas shing tshad med pa'i thugs rje chen po'i phrin las mnga' ba de nyid kyis /
gang zag dbang po so so'i blo skal dang 'tsham pa'i chos sgo rab 'byams gsungs pa rnams kyi snying po'am yang rtser gyur pa /
thabs chen gsang ba sngags kyi theg pa /
snga 'gyur rdo rje theg pa'i ring lugs zab mo'i gter kha las byon pa'i skor la'ang /
rtsa gsum spyi dang bye brag so sor bsgrub pa'i tshul mtha' yas par byon cing /
'byon par 'gyur ba las /
skabs su babs pa 'di ni lha sras mjing yon sad na legs kyi rnam 'phrul /
'bri gung skyu ra'i gdung las byon pa chos rgyal gnam lcags me 'bar ram /
rin chen phun tshogs kyis gzho stod gter sgrom brag dkar mkha' 'gro gsang mchog phug nas spyan drangs pa dam chos dgongs pa yang zab kyi chos sde las byon pa /
rtsa ba gsum po gcig dril du sgrub pa'i thabs zab mo dang 'brel ba'i dbang bskur ba la /
gzhung las /
byin rlabs bla ma'i gtor dbang :
dngos grub yi dam gyi gtor dbang :
phrin las mkha' 'gro'i gtor dbang gsum bskur ba ni :
byin rlabs 'jug cing dbang gi sgo dbye ba'i dgos pa yod do :
zhes 'byung bas /
rgyas pa byin rlabs gtor ma'i dbang gsum so sor bskur ba dang /
snying por bsdus pa gcig dril du bya ba'i lugs gnyis su gsungs pa las /
'dir dbang gi cho ga rgyas bsdus gnyis ka dkyus gcig tu bgyi ba la /
dang po byin rlabs bla ma'i gtor dbang zhu ba'i don du maN+Dal /

phyag snyim pa me tog dang bcas te thal mo sbyar la gsol ba gdab pa 'di'i rjes zlos /
kye ma ma hA sogs nas /
rigs kyi bu /
zhes pa'i mtshams /
skabs thob gang yin tshig rkang gcig po so sor 'byin 'jug dang /
ji bzhin par ni sogs sbrel ba lan gsum re /
tshogs gsag pa'i slad du /
mdun mkhar bla ma dkyil 'khor gyi lha tshogs rtsa gsum sgyu 'phrul drwa ba'i rol mo mkha' khyab tu spro bzhin bzhugs pa'i spyan sngar /
yan lag bcu pa 'bul ba'i blos so so'i ting 'dzin gsal btab ste 'di'i rjes zlos /
las byang ltar /
hU~M/
rtsa gsum zhi khro sogs lan gsum /
zhing mchog de rnams kyi yon tan tshul bzhin du shes pa'i sgo nas snying po byang chub la mchis kyi bar du bdag gzhan thams cad blo gtad ling bor gyis skyabs su 'gro ba'i blos 'di'i rjes zlos /
hU~M/
bdag dang 'gro drug sogs lan gsum /
nam mkha' dang mnyam pa'i 'gro rnams rtsa gsum lha'i go 'phang la bdag kho nas myur du gzhag par bya /
de'i slad du rgyud smin byed kyi dbang bskur ba nod de /
zab mo'i lam nyams su blang bar bgyi'o snyam pa'i 'dun pa dang bcas 'di'i rjes zlos /
hU~M/
bdag gzhan 'gro ba sogs lan gsum /
dbang gi gzhi dgod pa ye shes kyi byin dbab pa'i slad du /
khyed rang rnams slob dpon la phyogs nas rkang pa gnyis gshibs te 'greng /
lag pa gnyis brkyangs pa'i thal mo spyi bor bzhag la gzhan du ma yengs par 'di ltar gsal thobs shig
/slob ma rta mgrin sogs /
dpon slob gnyis ka'i ting nge 'dzin gzhung bzhin gsal gdab nas /
'khor ba la shes pa rtse gcig tu gtod cig
/spos rol gyis byin dbab /
de nas so sor byin dbab pa la /
slar bla mas yaM sogs nas /
bla ma'i dbang gi skabs /
rtsa ba gsum gyi dkyil 'khor pa rnams zhes pa'i 'phros su /
ma hA gu ru rdo rje thod phreng rtsal gyi lha tshogs kyi rnam par spyan drangs te slob ma la thim par mos pa dang /
yi dam skabs /
dkyil 'khor pa rnams /
yi dam dpal chen dbang gi lha tshogs kyi rnam par dang /
mkha' 'gro'i skabs /
dkyil 'khor pa rnams /
rdo rje phag mo mkha' 'gro rgya mtsho'i lha tshogs kyi rnam par dang /
phyogs sdom skabs /
dkyus nyid mthar chags su bklag pa bcas so sor 'dor len dang /
byin 'beb tshigs bcad kyang rtsa gsum so so'i skabs thob bsgyur /
mtha'i /
mchog dang thun mong dngos grub stsol //
zhes pa'i mjug thams cad la /
oM/
sku yis byin gyis sogs sbrel ba'i mthar /
spyi sngags sbyar bas byin dbab pa dang /
phyogs sdom skabs /
las byang gi spyan 'dren /
hU~M hrIH
skye med chos dbyings sogs rkang pa bzhi dang /
dbu la thor tshugs\u0f8e
oM/
sku yis byin gyis sogs sngags bcas sngar ltar bya /
gang ltar yang /
de ltar byin dbab pas ye shes phebs pa'i rtags sogs yig chung nas /
zhu ba'i don du bla ma'i zhabs pad la mgo bos btud pa'i 'dud phyag bcas tsog pur 'dug par mos pas /
me tog dang bcas pa'i thal mo snying gar sbyar te /
gsol ba gdab pa 'di'i rjes zlos /
hoH
rtsa gsum bde gshegs sogs nas /
sangs rgyas rnams //
zhes pa'i mtshams su /
tshig rkang gcig skabs thob 'dor len byas te /
rig 'dzin sogs sbrel pa lan gsum re /
dbang dngos la 'dun pa 'di ltar du gsal thobs shig
/gtor snod rang snang ye shes gsal rdzogs kyi pho brang dam par gtor ma /
bla ma'i skabs /
ma hA gu ru rdo rje thod phreng rtsal gyi /
yi dam la /
yi dam pad+ma dbang chen rta mgrin rgyal po'i /
mkha' 'gro la /
rdo rje phag mo mkha' 'gro rgya mtsho'i /
phyogs sdom la /
bde gshegs kun 'dus rtsa gsum zhi khro'i /
zhes so so'i skabs thob bsgyur nas /
lha tshogs kyi skur gsal ba slob bu'i spyi bor spyan drangs pas /
gtor blug gi nus pa so so'i rim pa can rgyud la bzhag par gyur par mos /
hU~M/
gtor snod b+han+d+ha sogs /
dbang tshig dang dmigs rnam /
dag brjod so sor 'byin 'jug gzhung gsal ma 'dres par byed pas dbang rnams rim par bskur zhing /
bla ma'i gtor dbang grub pa dang /
dam tshig bsgrags gzung gi dbur /
de lta bu'i sgo nas byin rlabs rtsa ba bla ma'i gtor dbang legs par thob pa'i bka' drin gtang rag gi yon dang /
slar yang gnyis pa dngos grub kyi rtsa ba yi dam dbang chen 'bar ba'i gtor dbang zhu ba'i yon du maN+Dal /
phyag snyim pa sogs gsol gdab nas /
gtor dbang dngos gzhir /
gu ru'i sku dang bdud rtsi 
zhes dang /
lus bla ma'i dkyil 'khor sogs la /
yi dam sku dang 
zhes dang /
lus kyi yi dam gyi dkyil 'khor du sogs thams cad la yi dam skabs thob bsgyur ba'i gtor dbang mjug tu /
de lta bu'i sgo nas dngos grub gyi rtsa ba yi dam gyi gtor dbang legs par thob pa'i gtang rag dang /
slar yang gsum pa phrin las kyi rtsa ba rdo rje phag mo mkha' 'gro rgya mtsho'i gtor dbang zhu ba'i yon du maN+Dal /
gsol gdab phyin sngar ltar la /
mkha' 'gro'i skabs thob rnams bsgyur ba dang /
de lta bu'i sgo nas phrin las kyi rtsa ba mkha' 'gro'i gtor dbang legs par thob pa'i gtang rag dang /
slar yang bzhi pa rtsa gsum yongs rdzogs gcig tu dril ba'i gtor dbang zhu ba'i yon du maN+Dal /
gsol gdab phyin sngar ltar la /
rtsa gsum gcig dril skabs thob kyi kha bsgyur bcas rim par bskur zhing /
gtor dbang rdzogs mthar /
dam tshig bsgrag gzung sogs dbang rjes gzhung dang spyi mthun bya /
cho ga'i rjes rim tshogs mchod kyi bsgral bstab rjes /
zur gsal skong bshags dang /
rta bro'i mthar mchod bstod /
gzhung gsal nongs bshags rjes dngos grub blangs shing /
brtan bzhugs bsdu ldang bcas spyi mthun sbyar ba tsam las gzhung mthar chags su bya'o ///
/
!
lha sras mu rub btsan po'i rnam 'phrul gar dbang zhig gling 'od gsal sgyu ma gter bzhed rtsal gyi gu ru'i thugs dam zab pa skor bdun gyi rtsa ba'i smin byed bklag chog tu bkod pa rig 'dzin thugs kyi thig le ltar dbang sgrub /
dbang dngos /
rjes bcas dang /
lha so so'i sgrub thabs rjes gnang dang bcas pa chu 'babs su bkod pa rig 'dzin zhal gyi lung bzang ltar bla ma pad+ma gu ru /
mi 'khrugs pa /
'phags pa nam mkha'i rgyal po /
tshe dpag med sku gsum rigs 'dus /
rdo rje gro lod /
seng gdong ma /
dzam+b+ha la dang bdun po la dbang sgrub /
rjes gnang dngos /
rjes bcas so sor zhib rgyas mthar chags su bya'o ///
/
!
chos rgyal yon tan rnam 'phrul byang bdag bkra shis stobs rgyal dbang po'i sde mkha' 'gro yongs grub rtsal gyi ma rgyud snying po don gsum gyi smin byed byin rlabs snying gi khrag rlangs rgyas par bskur ba'i tshul gsal bar byed pa dngos grub b+han+d+ha'i rgya can ltar dbang sgrub /
dbang dngos /
rjes bcas bya'o ///
/
!
rgyal sras lha rje'i rnam 'phrul chos rje gling pa'i rtsa gsum dril sgrub kyi dbang chog nyer mkho rab gsal ltar dbang sgrub /
dbang dngos kyi dam tshig khas blangs rjes /
de ltar thob pa'i bka' drin bsab pa'i yon dang /
slar yang 'chi med rtsa gsum dril sgrub kyi lam rim rdzogs pa chen po 'ja' lus rdo rje'i srog sgrub dang 'brel ba'i bskyed rdzogs kyi zab khrid zhu ba'i yon du sogs kyis mtshams sbyar maN+Dal 'bul du bcug nas /
de la 'dir dus gsum gyi sangs rgyas thams cad kyi bgrod pa'i lam gcig pu sogs khrid yig yid bzhin dbang rgyal nyid mthar chags su bklags pa'i bla ma'i rnal 'byor gyi dmigs rim skabs /
bdag la rjes su brtse ba'i zhal 'dzum pa dang bcas pa :
gsal stong 'od lnga'i lam du bkra lam mer bzhugs pa'i 
zhes pa'i mtshams su /
de'i dbu gtsug tu rgyal ba blo gros mtha' yas gar dbang g.yung drung gling pa rab byung gi cha lugs dbu la sgom zhwa gsol ba /
de'i dbu gtsug tu si tu pad+ma nyin byed dbang po rab byung gi cha lugs las zhwa dmar po gser mdangs can mnabs pa /
de'i dbu gtsug tu rig 'dzin thugs kyi rdo rje sku rab byung la theg gsum chas rdzogs dbu la pad+ma mthong grol rna ring mnabs pa /
de'i dbu gtsug tu si tu d+harmAka ra tshangs par spyod pa'i chas can las zhwa dmar po gser mdangs can mnabs pa /
de'i dbu gtsug tu tre ho chos kyi dbang po dge slong gi cha lugs can sgom zhwa gsol ba /
de'i dbu gtsug tu rgyal dbang bo d+hi badzra rab byung gi cha lugs mthong grol mkha' 'gro 'bum zhu gser mdangs can mnabs pa /
de'i dbu gtsug tu rig 'dzin rgyal sras chos rje 'dzam gling bde ba'i rdo rje    'dir sku'i skye ba snga phyi gnyis ngo bo dang rnam pa dbyer med par bzhed pas so sor mi bgrang bar 'dod pas so /mchan /rab byung gi chas can /
dbu ral sil bur grol ba'i dbu la pad zhwa snang srid dbang sdud mthing ga dar sna'i cod pan 'phur zhing rdo rje'i tog gis brgyan pa gsol ba /
thams cad pad zla'i gdan la zhabs gnyis rdor skyil /
phyag gnyis mnyam gzhag tshe bum bcud bkang kha rgyan gyis mdzes pa bsnams pa'i sku 'od phung gi klong na dgyes pa'i nyams can drang por bzhugs pa /
de'i dbu gtsug tu slob dpon chen po pad+ma 'byung gnas :
sogs dang sbrel /
de 'phros gsol 'debs kyi skabs /
rgyal sras chos kyi rje la gsol ba 'debs :
zhes pa'i 'phros su /
gar bzhugs pad+ma 'od kyi tshogs khang na //
bka' babs lung bstan zab gter chos kyi bdag
/rig 'dzin d+harma swa mir gsol ba 'debs //
mthong grol ye shes snying po'i pho brang du //
thugs rje'i gter chen nor bu pad+ma can //
byang chub rdo rje'i zhabs la gsol\u0f8e
mkha' klong yangs pa tshe yi pho brang du //
'chi med mgon po gnyis med grub pa'i rje //
tre ho chos kyi dbang por gsol\u0f8e
dga' ldan yid dga' chos 'dzin pho brang du //
rdo rje'i srog 'grub kun mkhyen 'jig rten mig
/d+harmAka ra'i zhabs la gsol\u0f8e
gsang sngags bstan pa dar rgyas pho brang du //
grub pa'i dpa' bo 'jigs med he ru kaH
rig 'dzin thugs kyi rdo rjer gsol\u0f8e
dag pa rab 'byams klong grol pho brang du //
snang sems dbang 'dus 'chi med grub pa'i dpal //
pad+ma nyin byed dbang por gsol\u0f8e
'od gsal khor yug khyab gdal pho brang du //
rnam par snang mdzad gsang bdag rdo rje chos //
g.yung drung gling pa'i zhabs la gsol ba 'debs //
spyi gtsug bde ba chen po'i pho brang du :
sogs dang sbrel nas /
mjug gi
/bka' gtsigs kyi rgyas gdab par bya ba'i rim pa rnams yin no //
zhes zab chos kyi bdag po de nyid kyi rdo rje'i gsung gter byon dang mtshungs pa'i byin rlabs kyi drod ldan tshig nyung la don gsal bar bstan pa bzhin nyams su len pa'i rnal 'byor la 'jug pa na /
thog mar dpon slob dang gnas kyi mtshan nyid /
mthun rkyen gyi gzhi /
lo rgyus kyi bab lugs rnams tshogs shing shes par byas te /
blo chos su 'gro bar byed pa theg pa thams cad dang thun mong gi sngon 'gro'i chos dal 'byor rnyed dka'/
'chi ba mi rtag
/las rgyu 'bras /
'khor ba'i nyes dmigs /
zhi ba myang 'das kyi phan yon bcas rnam pa lnga dang /
chos lam du longs par byed pa thun min sngags kyi khyad chos skyabs 'gro /
sems bskyed /
maN+Dal /
bla ma'i rnal 'byor bcas gsog pa ste /
gter gzhung gi dgongs pas bstan pa bzhin /
rgyud sbyong rnams tshad la phebs pa sngon du btang nas /
lam 'khrul pa sel bar byed pa bum dbang dang 'brel ba'i bskyed bzlas kyi rnal 'byor /
gsang dbang dang 'brel ba tsaN+Da lI'i rnal 'byor /
sher dbang dang 'brel ba'i 'og sgo'i bde khrid rnams dang /
'khrul pa ye shes su 'char bar byed pa dbang bzhi pa dang 'brel ba'i rdo rje'i rnal 'byor a ti rdzogs pa chen po gzhi ka dag khregs chod kyi khrid /
lam lhun grub thod rgal gyi khrid /
mtha' rten 'bras bu dang bcas pa rnams rtags rdzogs su nyams len bya dgos shing /
de dag gi skabs su bskyed rim gyi yan lag ting 'dzin rnam gsum dang /
rnam dag dran pa la sogs pa dang /
bzlas pa'i skabs zla ba skar phreng la sogs pa'i ting 'dzin dang /
gzhan yang rnam nges spang blang la sogs pa ni /
gsang sngags rtse mo'i theg pa'i bka' srol spyi ltar yin la /
gtum mo'i skabs myong khrid byed na /
rtsa lam sbyong ba sogs 'og nas yar len /
de nas gtum mo bsgom /
'di la rtsa lug rgyud kyi rgyu ma ltar bsgoms nas kha dog kyang ser skyar byed /
rtsa mdud so gnyis po rim bzhin grol ba dang /
kha dog kyang je gsal gyi dmar ser du bsgyur ba sogs gzhung nas gsungs pa bzhin dgos pa dang /
khyad par rtsa rlung thig le'i rnal 'byor gyi skor zhib pa gter kha gzhi mthun stag sham pa'i yi dam dgongs 'dus bzhin sbyor dgos shing /
gzhan yang 'di'i khrid yig rgyas pa phyag mdzod bstan 'dzin rdo rjes mdzad pa la'ang blta bar bya dgos par gsungs pa bzhin /
lo brgya thang cig gi dpes kyang mi bsgrun pa'i dal 'byor skal bzang 'di lta bu 'tshogs pa'i dus 'dir don med nyi tshe ba'i bya bas mi g.yengs par /
don dam snying po'i gdams zab kyi nyams len la 'bungs pas /
lus rten 'di la rang don 'khor ba dang rgyab gyes /
'chi med kyi btsan sa zin /
gzhan don kun bzang 'chi med gar dbang mgon po dang mtshungs par 'jug nus pa re cis kyang mdzad 'tshal /
de ltar smin grol chig rdzogs su thob pa'i bka' drin bsab pa'i yon du lus longs spyod dge ba'i rtsa ba dang bcas pa ltos med du 'bul ba'i blos 'di'i rjes zlos /
deng nas brtsam ste sogs dang /
cho ga'i rjes rim bcas dbang chog tu gsungs pa bzhin bya'o ///
/
!
a tsar+Ya ye shes dbyangs kyi rnam 'phrul kun
bzang bde chen rgyal po'i rtsa gsum zab mo kun 'dus kyi gtor dbang phyag len pad+ma'i do shal ltar dbang sgrub /
dbang dngos /
rjes bcas kyis grub bo ///
/
'di bar mkhyen brtse'i rtsa gsum bde gshegs 'dus pa yod /mchan /
!
pad+ma 'od gsal mdo sngags gling pa'i sa gter rtsa gsum spyi 'dus snying thig gi dbang gi cho ga tshe dbang dang bcas pa 'chi med ye shes chu rgyun ltar dbang sgrub /
dbang dngos gzhi /
tshe dbang /
rjes chog bcas bya'o ///
/
!
mchog gyur gling pa'i zab bdun rtsa gsum tshe zab lcags byang ma'i rtsa ba'i dbang bskur gyi chog khrigs rin chen myu gu bzhin dbang sgrub skabs /
skyabs sems tshogs gsag thugs rje chen po pad+ma gtsug tor las 'byung ba bsgyur kha can dbang chog gi nang nas 'byung ba dang /
srung ma'i gtor chog ji ltar rigs pa btang rjes /
khyad par 'di'i sgos srung nor bdag kun 'khyil mched gsum gyi bka' gtad 'dir sbyor na stabs bde bas /
(zhi)rjes gnang gi cho ga dge legs 'dod dgu'i char 'beb ltar /
mchod gtor bsang sbyang byin brlab nas gzung /
mdun rten dang bum sgrub gnang zhu'i mtha' bar gtang /
snga mar dam spyi btang na /
gter gzhi phyin dang /
de min rtsa gsum gzhung gi tshogs phrin las mjug chings ltar /
byin brlab nas bsgral bstab rdzogs kyi bar gtang /
rtsa gsum dbang chog ltar ting nge 'dzin gyi dbang len nam /
spyi ltar rig me dor zhing gnang ba zhu /
dbang dngos gzhi dbang chog bzhin mthar chags su bskur ba'i mjug gi dam tshig khas blangs rjes /
de ltar smin dbang legs par thob pa'i gtang rag dang /
slar yang rgyab rten rtsa gsum kun 'dril snying po'i rgyud kyi bshad lung zhu ba'i yon du maN+Dal /
de la mkha' khyab sems can rnams kyi don du kun slong thugs bskyed pa dang /
zab mo'i rgyud nyan 'chad kyi kun spyod ting 'dzin rnams gsal btab ste rtse gcig pa'i yid kyis gsan 'tshal /
de'ang rang snang rnam dag sku gsum rdo rje snying po'i zhing khams sku dang ye shes /
'khor dang mdzad pa phrin las /
chos kyi 'khor lo dang bcas pa dus bzhi mnyam pa nyid du rtag khyab lhun gyis grub par rgyun chags su gnas pa las /
gdul bya'i khams dbang dang 'tsham pa'i bkod pa bsam yas su rang shar ba'i phrin las la 'jug pa'i skabs su babs pa na /
sku gsum yongs rdzogs kyi ston pa kun tu bzang po 'chi med tshe dbang pad+ma badzra rtsal gyis bshad bya rtsa gsum yongs rdzogs kyi rtsa ba'i rgyud la /
le'u dang po rang snang gi 'khor la dgongs pa'i skad kyis bshad pa /
slar pad+ma'i sems dpa' spyan ras gzigs dbang phyug gis zhus te /
'chad byed bshad pa'i rgyud la le'u lnga dang /
bshad pa'i snying po mdor dril ba phyi ma'i rgyud la le'u gcig
/phyi ma'i phyi ma man ngag gi rgyud la le'u gcig ste /
rgyud kyi dum bu bzhi la le'u bkra shis pa'i rtags kyi grangs kyis phyes pa la /
mtha' rten gyi byang bu dang bcas pa rnams dang /
brda dang tshig gis bstan pa'i rdo rje'i gnas chen po nyung ngu'i yi ger snang ba 'di nyid la gsan pas khyab cing /
rgyud don thugs la nges par mdzad 'tshal /
zab bdun rtsa gsum tshe'i zab pa las :
sogs kha yig dang /
rgya skad nas gzung mjug gi brda yig rdzogs kyi bar kun dril snying po'i rgyud bzhin thar chags su bklag
/de ltar rgyud kyi bshad lung dang bcas pa grub pa'i bka' drin gzhal ba'i yon dang /
slar yang zab chos 'di nyid kyi bka'i gnyer kha mdzad cing /
zab don nyams su len pa'i chos mdzad rnams la zas nor gos sogs 'dod rgu'i 'byor pa spel mdzad lha mo kun 'khyil mched gsum gyi rjes gnang gsan pa'i yon du maN+Dal /
rjes gnang dge legs 'dod dgu'i char 'beb bzhin /
sems bskyed gsal gdab nas /
lo rgyus dang gsol gdab sbrel zhing /
mjug yongs bsngo rdzogs kyi bar mthar chags su bskur /
cho ga'i rjes tshogs la rol nas lhag ma'i mthar /
gong du dam can spyi gtor btang na 'dir gtor 'bul sbyar /
gang ltar yang bskul ba chad brtan rta bro'i rjes kun 'khyil mched gsum gyi rjes rim la /
gtor ma rnams yig ge gsum gyi bsang /
'bru gsum dang ha ho hrIHsa brlabs shing spel la /
rtsa sngags gsum so so'i sham du /
i daM ba liM ta kha kha khA hi khA hi /
zhes btags pa lan gsum res 'bul zhing /
hU~M/
dngos su 'byor dang sogs mchod bstod nas rjes gnang mjug tu gsungs pa ltar nongs bshags dang brtan bzhugs bya /
dam spyi'i mjug chog dgos na /
mchod bstod nas bkra shis mtha' bar gtang /
gang ltar yang dkyil 'khor par /
phyi mchod 'dod yon sogs dang /
ngo bo 'od gsal lta bu'i mchod bstod 'bul /
mjug chings ltar dngos grub blang zhing nongs pa bshags /
bstim gshegs gang 'os skabs dang bstun /
bsdu rim ni /
dkyil 'khor rnams sogs rtsa gsum sgrub thabs gter gzhung gi bzlas pa'i rjes su 'byung ba bzhin /
bral bar gyur :
ces pa'i sger chos sbyar dgos par dbang chog tu gsungs /
zung 'jug gi skur ldang ba phyin mjug chings ltar bya /
de yan gyis rtsa ba gsum spyir dril ba'i sgrub skor rnams grub bo ///
/
@#//
gnyis pa rtsa gsum bye brag so sor sgrub pa'i skor la /
bla ma /
yi dam /
mkha' 'gro /
chos skyong sgrub pa'i skor bzhi /
dang po bla sgrub la'ang gsum /
phyi gsol 'debs kyi tshul du sgrub pa /
nang zhi sgrub /
gsang ba drag sgrub bo //
@/
dang po phyi gsol 'debs kyi tshul du sgrub pa la /
thog mar rgyu dus kyi dbang bskur gyi khongs su /
'og tu bzhugs pa'i mchog gling thugs sgrub bar chad kun sel gyi phyi gsol 'debs kyi tshul du bsgrub pa'i dbang bskur byin rlabs sgo 'byed ltar dbang don sgrub pa /
dngos gzhi'i dbang khrid sbrags ma lta bu can mthar chags su bskur zhing /
cho ga'i rjes gzhung gsal bgyis pas grub bo ///
/
!
lam dbang nyams len rgyun khyer du bya ba'i ched du rig 'dzin rgod ldem can gyi dag snang /
brda don lam zab pad+ma'i snying gtam gyi bla ma'i rnal 'byor dang 'brel bar byin rlabs 'pho zhing /
phyi gsol 'debs kyi tshul du bsgrub pa'i chos kyi sgo 'byed du gyur pa'i sgom lung 'bogs pa la /
'dir rdo rje theg pa'i man ngag thams cad kyi rtse mo'am snying por gyur pa /
zab lam bla ma'i rnal 'byor dang 'brel ba'i lam dus kyi brda la brten nas don gyi byin rlabs 'pho ba'i dbang bskur lam zab pad+ma'i snying gtam o rgyan bla ma'i rnal 'byor dang 'brel ba gsan pa'i yon du maN+Dal /
'gro ba nam mkha' dang mnyam pa'i sogs legs ldan pa'i yig cha ltar sems bskyed nas gzung /
dran pa dang shes bzhin brten pas yid nye bar bskul nas /
sbyor ba skyabs su 'gro ba dang /
sems bskyed pa'i slad du /
mdun gyi nam mkhar lnga ldan 'ja' 'od zer thig 'khrigs pa'i klong du seng khri pad zla'i gdan la bde gshegs kun 'dus ma hA gu ru pad+ma 'byung gnas kyi 'khor du dgongs brda snyan dang /
bka' gter brgyud pa'i bla ma rnams tho brtsegs dang khrom tshogs su bzhugs pa /
rgyud dang sgrub sde'i yi dam lha tshogs mkha' 'gro dam can dang bcas pa dbyar gyi char sprin 'khrigs pa lta bus bskor ba'i spyan sngar bdag gis 'dren dpon byas te /
dgra gnyen bar mas bsdus pa'i 'gro ba thams cad sgo gsum 'jug pa gcig pas skyabs su 'gro ba'i blos 'di'i rjes zlos /
hU~M:
rang byung lhun gyis sogs lan gsum /
sems bskyed pa ni /
mar gyur mkha' khyab kyi sems can thams cad gtan gyi bde ba la bdag kho nas dus myur ba nyid du sbyor bar bya /
de'i ched du bde gshegs 'dus pa o rgyan bla ma'i sgom bzlas zab mo'i rnal 'byor nyams su blang la /
bla ma sangs rgyas kyi go 'phang bsgrubs nas gang la gang 'dul gyi phrin las mchog gis 'gro ba rnams kyi don bya'o snyam pa'i byang chub mchog tu thugs bskyed pa gsal thobs la 'di'i rjes zlos /
sems bskyed 'gro ba sogs lan gsum /
mthar skyabs yul dang /
bdag gzhan sems can /
yul dang mkhan po /
byed las rnams so sor mi dmigs pa'i ngang du ma bcos par lhod kyis klod la cung zad mnyam par 'jog mdzod :
ces nyams bskyang /
slar yang skad cig gis khyed rang rnams kyi lus sku a 'thas sogs nas /
skyabs bla ma dran dus su gsol ba thobs :
zhes gsungs pa ltar mos gus drag pos bla ma sku gsum gyi gsol 'debs 'di nyid lhan cig tu gsung ba zhu /
zhes sam rjes zlos gang rung nyer gcig nas bdun yan 'don /
de ltar gdung shugs dang ldan pas gsol ba phur tshugs su btab pa'i mthus gu ru'i sku'i spyi gtsug nas sogs nas /
snang bcas rdzogs pa'i rim pa la gnas pa'i ngang nas bka' drin dran pa'i sgo nas rtsa brgyud kyi bla ma rnams la gsol ba 'debs shing /
byin dbab pa 'di'i rjes zlos /
gu ru rat+na sid+d+hi sogs nas /
a la la skal ldan gyi dgyes pa skong //
bar rjes zlos bya ba'i kha skong ni /
rje 'jam dbyangs bla mas byin\u0f8e
zhes kun gzigs mkhyen brtse'i rjes /
gnas sngags spyod shAn+ta pu ri nas //
don mdo sngags bstan pa'i srog rtsa 'dzin //
mchog rgyal ba'i rgyal tshab rdo rje can //
dpal rig pa'i rdo rje gar gyi dbang //
mgon g.yung drung gling pas byin\u0f8e
zhes 'dzud /
rjes thob kyi snang cha snang grags rtog tshogs dpal ldan bla ma'i sku gsung thugs kyi phyag rgya'i rtsal snang du shes shing bsgom pa la nan tan du mdzad de /
cir snang bla ma'i sku /
grags pa gsol 'debs kyi sgra /
dran rtog thams cad bla ma'i thugs kyi rol par blta ba ste /
khyer so gsum gyi rtsi dang ma bral ba'i ngang nas ci bgyis rang don gyi 'khri bas ma bslad par gzhan phan byang chub sems kyi phrin las kyis 'gro don la 'jug pa'i lhag bsam dang ldan par mdzod cig
/de rnams kyi sgo nas ma hA gu ru'i bla ma'i rnal 'byor gyi sgom lung byin rlabs 'pho ba'i cho ga legs par grub pa lags pas /
dge rtsa 'khor gsum las 'das pa'i rgyas 'debs zab mo dang bcas yongs su bsngo zhing /
smon lam 'debs pa lhan cig tu mdzod /
dge ba 'di yis myur du bdag
/o rgyan bla ma 'grub gyur sogs dang /
bsod nams 'di yis sogs dge bsngo ji ltar 'os pas mtha' brgyan par bya'o ///
/
!
rig 'dzin legs ldan rje'i gter byon bla ma sku gsum lam khyer gyi zab khrid 'bogs pa la /
sems bskyed gsal gdab cing /
maN+Dal 'bul bcug nas /
bla ma sku gsum gyi khrid kyi zin bris bzhin /
de la 'dir rnal 'byor grub pa'i dbang phyug sogs nas /
sku gsum gyi khrid kyi rim pa la /
thog mar thun thams cad kyi sngon du 'gro ba lam du 'jug par bar chad med cing mthar phyin pa'i slad du bla ma la gsol ba 'debs pa 'di lhan cig tu gsung ba zhu /
sku gsum gsol 'debs dang /
spro na /
'di'i sngon 'gro'i ngag 'don nas 'byung ba'i brgyud 'debs kyi pad phrin rjes /
man ngag snying po'i gdams mdzod kyis //
skal ldan bde chen mchog sbyor mgon //
brgyud pa'i srol 'dzin rim byon dang //
rtsa ba'i bla mar gsol ba 'debs //
zhes pa tsam gyi kha skong mdor bsdus bsnan mthar /
snang srid 'khor 'das sogs sbrel ba'i gsol 'debs bya /
gang ltar yang /
de nas khyed rang rnams tha mal du gnas pa'i sa phyogs 'di yang sogs zin bris bzhin /
gsan 'tshal /
de la nges shes bskyed phyir lo rgyus ni /
gter gzhung las /
las can 'khor 'dus dag pa'i 'khor lnga sogs nas /
zhes bka' bstsal to :
zhes gsungs pa bzhin thugs la nges pas /
gang nyams su blang bar bya ba'i gdams pa'i ngo bo ni /
e ma ho :
thub bstan bab tshul sogs gter gzhung gong 'phros /
yang bcud bsdus :
zhes gsungs pa ltar bstan pa rgya mtsho'i gnad kyi man ngag kun dril bla ma sgrub pa'i thabs nyams su len pa'i tshul ni /
tshig gi gsal 'debs sogs snga ma'i 'phros /
lings kyis 'dor :
zhes 'byung ba ltar /
sngon 'gro la thun mong dang thun mong ma yin pa'i sngon 'gro gnyis las /
sogs zin bris bzhin /
sgo nas bsam pa'o //
zhes 'byung ba khrid rim spyi dang bstun te /
blo rgyud chos la ma khel gyi bar du sbyang /
de nas gter gzhung las /
de nas thun min sngon 'gror 'jug :
sogs nas /
phyi rol pa las ches 'phags so :
zhes gsungs pas /
thun mong ma yin pa'i sngon 'gro la /
skyabs 'gro sems bskyed sogs zin bris bzhin /
'jog pa ni skyabs su 'gro ba'i rim pa'o //
gnyis pa sems bskyed pa ni /
gter gzhung las /
de nas sems bskyed rim pa ni :
sogs nas /
dag las khyad par 'phags :
zhes gsungs pas /
sems bskyed bya'i yul gong gi skyabs yul rnams sogs zin bris bzhin /
don spyod pa ni spyod pa'o //
zhes 'byung ba bzhin nyams su blangs pas lam gyi rming rdo'i rkang btsugs pa la 'bad /
lam gyi mthun rkyen tshogs gsag pa ni gter gzhung las /
de nas yan lag bcu pa ni :
sogs nas /
lam rtsa de yis chod :
ces gsungs pa la gnyis las /
yan lag bcu pa'i sogs zin bris bzhin /
tshogs gsag pa'i rim pa'o //
zhes 'byung ba bzhin nyams su blangs pas /
lam gyi mngon rtogs skye ba'i rgyu phun sum tshogs par bsgrub /
bzhi pa dngos gzhi ye shes skye ba'i snod kyi sgrib pa sbyong ba ni /
gter gzhung las /
de nas sgrib gnyis sbyong ba'i sogs nas /
thun min sngon 'gror bstan :
ces gsungs pas /
sgrib sbyong 'di la bla ma'i gsung rgyun mi 'dra ba cung zad 'dug kyang sogs zin bris bzhin /
mnyam par gzhag par bya'o //
lnga pa dngos gzhi bla ma'i rnal 'byor la gnyis kyi /
dang po ni /
gter gzhung las /
de nas khyad par bla ma la :
sogs nas /
rang grol ngang du bzhag :
ces gsungs pa bzhin nyams su len pa ste /
khrid gzhan du sngon 'gro yin sogs zin bris ltar /
mnyam par 'jog par bya'o //
zhes 'byung ba bzhin nyams su blang ngo //
gnyis pa lam gyi snying po bla ma'i rnal 'byor la chig dril du 'bad pa'i sgo nas sku gsung thugs kyi khyer so'i man ngag zab mo la brten nas lam gyi rnal 'byor mthar phyin par bslab pa'i thog mar /
'di'i mtshams su sems kyi sogs zin bris bzhin /
ngo sprod par bya'o //
zhes 'byung ba rnams gsar rnying gi khrid rim spyi dang bstun te /
nyams len gyi gzhi btings /
de nas khyer so gsum gyi rnal 'byor dngos la 'jug pa ni /
gter gzhung las /
de nas lus ngag yid gsum po :
sogs nas /
ma sgrib gsal :
zhes gsungs pa ltar nyams su blangs pa la /
de nas lam dngos gzhi'i rim pa ni /
khyer so gsum gyi sogs zin bris bzhin /
bsngo bar bya'o //
zhes 'byung ba bzhin nyams su blangs pa'i yon tan brjod cing /
spro bskyed kyi dbugs dbyung bstsal nas smon lam mdzad pa ni /
gter gzhung las /
gnas skabs lus ngag yid kyi sogs /
smin grol myur byed shog :
ces bsngags pa ltar /
theg pa thams cad kyi gnad gsang nyams len mthar thug zab mo bla ma'i rnal 'byor gyi lam 'dir yid ches kyi nges shes bskyed /
brtson 'grus kyi snying phur btab ste /
tshe 'dir rang don mthar phyin nas gzhan don phun sum tshogs pa'i skal bzang can du blo ldan rnams kyis cis kyang 'bad de dal 'byor don yod par bya ba dang /
'di las byung ba'i dge rtsa sogs kyis mtshams sbyar nas dge bsngo bcas kyis grub bo ///
/
!
tshar chen blo gsal rgya mtsho'i dag snang slob dpon chen po pad+ma 'byung gnas dang dbyer med pa'i lam zab nyams su len pa'i gdams khrid 'bogs pa na /
sems bskyed gsal gdab kyis mtshams sbyar te maN+Dal song nas /
de la 'dir rgyal ba kun gyi ye shes gcig bsdus /
o rgyan chen po pad+ma 'byung gnas dang dpal ldan bla ma dbyer med kyi rnal 'byor zab mo'i nyams len /
sangs rgyas bdun pa rab gsal gyi rnam 'phrul tshar chen blo gsal rgya mtshor /
o rgyan chen pos byin gyis brlabs pas dag pa'i snang ba la brten nas dgongs pa'i gter las byon pa nyid mdor bsdus pa'i sgo nas nyams su len pa la /
dal 'byor rnyed dka' la sogs pa thun mong gi sngon 'gro blo ldog rnam pa bzhi kha chos lad mo tsam ma yin par gting tshugs pa 'byongs pas 'jig rten gyi tshul la blo mi 'jug par /
ci byed dam pa'i chos su 'gyur ba ma byung gi bar du mdo rgyud bstan bcos rnams nas 'byung ba bzhin nyams su blangs pas dge sbyor gyi gzhi btings /
de nas thun mong ma yin pa'i sngon 'gro rnam pa bzhi gzhung gzhan nas 'byung ba bzhin /
rtags tshad kyi nges pa rdzogs kyi bar nyams su blangs pas rgyud sbyong ba sngon du 'gro bas /
khyad par gyi myur lam bla ma'i rnal 'byor 'di la 'jug pa'i thog mar /
rang nyid tha mal du gnas pa'i mdun mkhar rin po che'i sprin la brten pa'i thar pa chen po'i zhing khams kyi bkod pa yongs su rdzogs pa'i lte bar /
yan lag brgyad ldan pad rdzing 'khyil ba'i dbus su rin po che'i pad+ma'i sdong po /
dbus dang phyogs bzhir yal 'dab gyes pa'i dbus mar rtsa ba'i bla ma o rgyan rdo rje 'chang za hor ma'i rnam par bzhugs pa'i dbu thog nas yar la rtsa ba dang brgyud pa'i bla ma rnams tho brtsegs dang /
rang gang mos mgron thabs kyi bla ma rnams gtso bo'i mtha' skor gyi steng 'og phyogs mtshams kun nas na bun gtibs pa ltar dang /
mdun du yi dam /
g.yas su sangs rgyas /
rgyab tu dam chos /
g.yon du dge 'dun /
de dag gi bar mtshams rnams su mkha' 'gro chos skyong dam pa ye shes kyi spyan ldan rnams dgyes 'dzum byin 'od lam mer bzhugs pa'i spyan sngar /
bdag gi pha mas gtsor byas dgra gnyen bar ma lan chags rigs drug gi sems can thams cad skyabs gnas rnams kyi mthus /
rang rang gi sdug bsngal zhi nas rang gis 'dren dpon byas te sgo gsum gus pas skyabs su 'gro bar dmigs la /
na mo /
bla ma bde gshegs sogs gzhung bzhin /
skyabs su mchi //
bar gyi skyabs 'gro la rtse gcig pa'i yid kyis nan tan bskyed /
de nas zhing mchog de rnams dpang por gsol te smon pa dang 'jug pa'i bdag nyid can gyi byang chub sems la blo bzhag ste /
sems bskyed 'gro ba sogs nas /
dam bca' 'o //
zhes pa'i sems bskyed 'don sgom ci tsam nus pa dang /
khyad par tshad med bzhi la blo bzhag cing rlung gi 'gro 'ong dang bstun pa'i gtong len lan mang du bsgom /
mthar gzhan gyi sdig sgrib thams cad rang la na bun ltar 'dus pa dkon mchog gi mthu dang /
sems bskyed pa'i stobs kyis na bun dwangs pa ltar dwangs shing /
bdag dge gzhan la btang ba dang /
zhing mchog rnams kyi thugs rjes 'gro ba kun gyi rgyud la chags pa'i sdug bsngal 'bras bu dang bcas pa dag nas dpa' bo dang rnal 'byor ma'i rnam par gyur te /
dag pa'i zhing rnams su song bar mos /
mthar skyabs yul rnams rtsa ba'i bla ma la 'dus /
de nyid kyang dgyes pas 'od du zhu ba rang gi spyi bo nas snying gar thim pas /
sgo gsum rdo rje gsum dang dbyer med don gyi rang ngo bskyangs shing /
'di ltar skyabs su 'gro ba dang /
sems bskyed bya skyed byed gdod nas ma dmigs pa'i rang mdangs bskyang ba don gyi skyabs sems la nges shes bskyed /
bla ma'i rnal 'byor dngos ni /
rang nyid gnas pa'i sa phyogs sogs nas /
yig chung nang ltos med du phul bar mos pas /
spyir yan lag bdun pa dang /
bye brag phyi nang gsang ba'i maN+Dal /
khyad par ku sA li'i tshogs gsog sogs gzhan nas 'byung ba rang nus dang sbyar te phul /
mthar snying gi dkyil rkang gi sogs yig chung nang /
de nas skabs su gang babs kyi gsol 'debs dang /
rgyas par spro na brgyud pa'i gsol 'debs ni /
na maHpad+mAka ra ya /
rtsa gsum sogs ltar brgyud 'debs ngo mtshar pad+ma'i phreng ba bzhin la /
kun gzigs mkhyen brtse'i gsung gi kha skong rjes su /
bstan pa'i bdag po 'jam dbyangs mkhyen brtse'i dbang //
gsang bdag dpa' bo blo gros mtha' yas zhabs //
byin rlabs gter 'byung rtsa ba'i bla ma dang //
brgyud pa rim byon rnams la gsol ba 'debs //
de ltar rang sems sogs sbrel nas /
grol bar shog
/ces gsol 'debs snang ba ma 'gyur gyi bar nan tan du bya /
yig chung nang /   de nas dzapa? bzla bar sogs gzhung bzhin /
bsngo ba smon lam bkra shis sogs spyi ltar bya'o //
bar dal bar bklag
/'di ltar khyad par 'phags pa'i bla ma'i rnal 'byor la rab kyis mi tshe dril /
'bring thas nyin mtshan thun drug la sogs pa'i dbur nyams su blangs na /
rgyud sde rgya mtsho'i nying khu mchog dngos stan thog gcig la sbyin byed kyi lam 'di nyid las gzhan du ma dmigs pa mkhyen par mdzad de /
dge sbyor gyi snying po bla ma'i rnal 'byor la brtson par mdzad 'tshal zhing /
'di las byung ba'i dge tshogs kyang yongs bsngos sogs kyis mtshams sbyar la dge bsngo bya'o ///
/
!
chos rgyal gter bdag gling pa'i rig 'dzin thugs thig phyi sgrub bla ma'i rnal 'byor byin rlabs char 'beb kyi khrid yig rgyal sras pad+ma 'gyur med rgya mtshos mdzad pa ltar zab khrid 'bogs pa na /
sems bskyed gsal gdab kyis mtshams sbyar te maN+Dal 'bul bcug
/de'ang rang cag rnams kyis gnyer bya mthar thug rdzogs pa'i sangs rgyas kyi go 'phang rin po che yin la /
de nyid sgrub pa'i thabs thams cad kyi rtse mor gyur pa gsang chen rdo rje theg pa /
de'i myur lam bla na med pa ni dpal ldan bla ma sgrub pa'i thabs kho na las ma dmigs shing /
de nyid kyi man ngag kyang gsar rnying bka' gter gyi gzhung chen rnams su mtha' yas par 'byung ba las /
skabs su babs pa 'di ni lo chen bai ro'i rnam 'phrul /
gsang chen bstan pa'i sgron me o rgyan gter bdag gling pas brag dmar g.ya' ma lung nas spyan drangs pa /
bla ma'i thugs sgrub rig 'dzin thugs thig gi phyi sgrub o rgyan bla ma'i rnal 'byor gyi lam zab nyams su len par 'jug pa la /
sngon 'gro /
dngos gzhi /
rjes kyi rim pa sogs khrid gzhung gi dbu nas brtsam /
shis pa brjod pas mtha' brgyan par bya'o //
bar /
de ltar zhib rgyas su bstsal pa bzhin nyams su blangs te /
ring por mi thogs par o rgyan bla ma rang rig bde chen 'od mi 'gyur ba'i go 'phang bde blag tu rnyed pa'i thabs khyad par can 'di la cis kyang 'bad 'tshal zhing /
de las byung ba'i dge ba'i rtsa ba yang sogs kyis mtshams sbyar la bsngo smon bya'o ///
/
!
kaHthog rig 'dzin tshe dbang nor bu'i rdo rje slob dpon bsgrub pa'i man ngag mchog thun dngos grub bcud 'beb kyi gdams khrid byed na /
rkang grangs 'dzin tshul pad+ma'i phreng ba dang bsdebs te smar chos lugs su gtang dgos kyang /
'dir dkyus tsam la sems bskyed gsal btab kyis mtshams sbyar te maN+Dal phul rjes /
'dir gang 'chad par bya ba ni /
rgyal bas gsungs pa'i chos sgo rab 'byams kyi snying po sde snod gsum du 'du zhing /
de rnams kyi mchog gsang rdo rje rtse mo'i man ngag kun gyi rgyal po /
tshe 'dir grol ba mchog la bde myur gyis sbyor bar byed pa'i thabs ni /
dpal ldan bla ma la bcos min gyi mos gus 'bul te bla ma'i rnal 'byor la 'bad dgos par rgyal ba rdo rje 'chang gis bsngags par mdzad pa ste /
de nyid la 'jug pa'i thabs gangs can gyi ljongs 'dir gsar rnying gi ring lugs 'dzin pa kun la rlung ltar grags pa las /
skabs su babs pa 'di ni /
gnubs ban nam mkha'i snying po'i thugs sprul /
kaHthog rig 'dzin chen po rdo rje tshe dbang nor bu'i dgongs gter bstan bcos kyi tshul du bstsal pa /
lam zab mo kun gyi spyi gzhung /
rdo rje slob dpon sgrub pa'i man ngag gnad 'dril /
phyir nang gsang ba yang gsang gi tshul du dril ba /
mchog thun dngos grub bcud 'beb kyi gdams khrid 'bogs pa yin pas snyan gtod cig
/yig chung nang /   de yang las dang skal bar ldan pa'i sogs gzhung yi ge che chung mthar chags su bklag pa'i /
rgyu 'bras shan 'byed pa'i dge ba la 'bad do //
bar /
zhes bka' bstsal pa bzhin bla ma sangs rgyas su thag chod pa'i nges shes dang /
sangs rgyas las bka' drin lhag pa'i mos gus /
bla ma'i rnam thar ji mdzad legs mthong gis blta ba /
'dus byas dang 'dus ma byas kyi dge spyod ci bgyis bla ma mnyes pa'i zhabs tog dang /
ci gsung tshad mar 'dzin pa'i spyod pa /
snang srid thams cad bla ma'i rol par blta zhing /
bla ma'i rnal 'byor la thun dang thun mtshams med par brtson zhing /
rang sems yid bzhin nor bu don gyi bla ma'i rang zhal blta ba las mi g.yo ba'i sgom pa la 'bad nus na /
rdo rje theg pa gong 'og gi dam tshig rgya mtsho thams cad 'dir 'du bar shes pas /
bla ma'i sku gsung thugs kyi gsang ba zab mo'i g.yar dam bsrung ba dang mi 'bral ba'i sgo nas bla ma'i rnal 'byor la 'bad par zhu lags /
'di ltar bgyis pa las byung ba'i sogs kyis mtshams sbyar te dge bsngo bgyis pas /
phyi bla ma gsol 'debs su sgrub pa'i dbang dang gdams khrid rnams grub bo ///
/
!
mchog gling bar chad kun sel gyi phyi gsol 'debs kyi sgrub pa'i dbang khrid gong du song /
@#//
gnyis pa nang zhi bar bsgrub pa la gsum /
chos sku /
longs sku /
sprul sku'o //
dang po bla ma chos sku'i sgrub pa la /
mnga' bdag gsung sprul gu ru rin po che chos kyi dbang phyug gi zab gter bla ma gsang 'dus kyi dbang chog rnam dag bdud rtsi'i chu rgyun ltar /
bdag bskyed /
sta gon /
dbang sgrub /
dbang dngos gzhi la lam khyer gsum gyi zin tig khrid dang sbrel ba /
mnga' gsol dbur /
('dod bum /[ 41])ltar bla ma gsang 'dus kyi dbang 'bring po don dbang zlum po bzhi dbang dang /
bsdus pa gtor dbang gnad kyi shog gcig ma bcas sbrel ba'i rjes brgyud pa gtod pa'i mjug
/dbang chen 'phros kyi mnga' gsol /
khyed rang seng+ge'i khri sogs nas shis brjod grub kyi bar byas la /
des smin byed dbang gi rim pa song nas /
grol byed lam gyi nyams len gyi snying po mdor dril ba la /
'di nyid kyi rim lnga'i rnal 'byor 'di ltar nyams su blang dgos te /
de la 'dir chos dbang rin po che'i zab gter bla ma sku gsum sogs khrid yig zab don snying po bzhin /
bcud mchog nyams len rim lnga yin :
zhes gsungs pa'i phyir ro //
bar dang /
de ltar bsngags shing rdo rje theg pa'i lam gyi nying khu mdor dril ba 'di nyid dang /
lam gyi yan lag zab rgya brgyad du bzhugs pa las /
zab rgya dang pos rigs drug gi skye sgo gcod pa'i man ngag
/sgrib sbyong thams cad kyi mchog tu gyur pa ni /
'dir bla ma gsang ba 'dus pa'i zab rgya brgyad kyi dang po nyams su len pa'i tshul ni /
sogs zin bris ltar nas /
gu ru pad+mas gsungs pa'i zab gnad la nges shes bskyed nas nyams len gyi snying por 'bad 'tshal /
dam tshig khas blang gi mtshams sbyor gyi /   rtsa ba'i dbang chen zhes pa'i 'phros su /
dang 'bring po don dbang zlum po bzhi dbang /
bsdus pa gtor dbang gnad kyi shog gcig ma /
rim lnga dang zab rgya dang po'i khrid bcas smin grol yongs rdzogs stan thog gcig tu rig 'dzin brgyud pa'i phyag bzhes las ji ltar sogs sbrel ba dang /
cho ga'i rjes dbang chog bzhin gyis grub bo ///
/
!
rgya lo tsA rdo rje bzang po'i bla ma bstan gnyis skor gsum pad+ma 'od gsal mdo sngags gling pa'i yang gter la le'u brgyad bzhugs par gsungs kyang /
mjug gi le'u gnyis gtan la 'beb ma grub pas /
rtsa dbang dang zab khrid re zhig lus /
don dbang bklag chog tu bkod pa bdud rtsi'i thigs pa ltar dbang sgrub /
dbang dngos /
rjes chog bcas bya'o ///
/
!
gnubs chen rnam 'phrul dri med kun dga'i bla sgrub yid bzhin nor bu sku gsum 'od snying pad+ma 'od gsal mdo sngags gling pa'i yang gter gyi dbang chog rnam grol rig pa'i snying po ltar dbang sgrub /
dbang dngos /
zab khrid /
rjes chog bcas bya'o //
de rnams kyis bla ma chos sku'i sgrub skor dang 'brel ba rnams grub bo ///
/
@/
gnyis pa bla ma longs sku'i sgrub skor la /
('dod bum /[ 155 ])ltar chos dbang tshe dpag med rdzong chen gyi dngos gzhi dbang sgrub /
byin rlabs tshe dbang /
rjes chog bcas bskur /
!
de'i them med bu ston gong khug ma'i dbang chog rdo rje'i tshe srog dpal ster ltar dbang sgrub /
tshe dbang dngos /
rjes bcas bya'o ///
/
!
byang gter dgongs pa zang thal gyi longs sku 'chi med 'od snang gi dbang chog 'dus gsal du bkod pa 'chi med bcud thig ltar dbang sgrub /
dbang dngos /
rjes bcas bya'o ///
/
!
rat+na gling pa'i tshe sgrub dbang rgyas bsdus rten 'brel gyi ched 'og tu 'jog
/de rnams kyis bla ma longs sku'i sgrub skor rnams song zin to ///
/
@/
gsum pa bla ma sprul sku'i sgrub skor la gnyis /
dngos dang /
zhar byung ngo //
dang po la /
mnga' bdag sku sprul nyang ral nyi ma 'od zer gyi gter byon bla ma yongs rdzogs kyi phrin sgrub rin chen sgron me'i dbang la /
skyabs sems /
tshogs gsag
/khyad par sems bskyed rnams 'og gi dbang gi skabs su 'byung ba ltar dang /
mtshams lha'i nga rgyal gzung ba zur gsal o rgyan drag po'i sgrub thabs bzhin /
lha bskyed nas bzlas pa sgrub rjes /
bgegs gtor byin gyis brlab cing /
'gugs bsngo byas la bka' bsgo nas brtsam /
dbang sgrub mthar rig pa'i me tog dor la gnang ba zhu /
dbang dngos la sems bskyed gsal gdab rjes /
'dir bla ma'i dbang bskur ba rin po che'i sgron me la 'jug pa sogs nas gzhung bzhin lo rgyus mthar chags su gtang /
des dri med 'od zer la gnang ba nas bzung /
bdag cag gi dpal mgon bla ma dam pa'i bar du byin rlabs kyi bka' srol ma nyams par byon pa /
zab lam bla ma sgrub pa thams cad kyi phul du gyur pa /
phrin sgrub rin po che'i sgron me'i byin rlabs gtor ma'i brda dbang zhu ba'i yon du sogs kyis mtshams sbyar la maN+Dal 'bul du gzhug
/'di lta bu'i khyad par gyi byin dbang bskur ba'i slad du /
thog mar rgyud sdom ldan du bsgrub pa'i phyir 'di ltar sgom mdzod /
mdun gyi nam mkhar dpal ldan bla ma dang gnyis su med pa'i o rgyan chen po dkon mchog kun 'dus kyi ngo bo la mchog gsum rtsa gsum rgya mtsho'i tshogs kyis bskor te bzhugs pa'i spyan sngar /
phyi ltar dkon mchog gsum /
nang ltar rtsa ba gsum /
gsang ba lta sgom spyod pa dbyer med sku gsum du ye nas rang chas su rdzogs pa'i don thugs la nges pas skyabs su 'gro ba 'di'i rjes zlos /
na mo /
sangs rgyas chos dang sogs lan gsum /
sems bskyed pa'i phyir don dam chos nyid kyi klong du 'khor gsum gyi spros pa mtha' dag mi gnas pa'i byang chub chen por ye mnyam nyid kyang /
de ltar ma rtogs pa'i sems can thams cad kyi don du kun rdzob dang /
smon 'jug byang chub kyi sems gnyis zung 'jug tu bskyed pa'i blos 'di'i rjes zlos /
e ma bdag dang sogs sngags bcas lan gsum /
'di phyin gyi skyabs sems bsdus pa rnams dor bar bya /
tshogs gsag pa'i slad du zhing mchog de dag gi spyan sngar /
bdag dang mtha' yas pa'i sems can thams cad kyi sgo gsum 'jug pa gcig pas yan lag bdun gyi sgo nas gsag sbyong spel ba la sogs pa'i spyod pa rlabs po che la 'jug pa'i blos 'di'i rjes zlos /
na mo /
bla ma yi dam sogs lan gsum /
slar yang don dam pa'i sems bskyed pa'i slad du gnyis bsdus kyi snang ba mtha' dag rab tu zhi ba'i don dam byang chub sems kyi dkyil 'khor chen por gdod nas lhun grub ye sangs rgyas pa'i dgongs nyams las mi g.yo ba'i ngang nas 'di'i rjes zlos /
e ma ho /
bdag dang mtha' yas sogs lan gsum /
de ltar don dam rgyal ba'i dkyil 'khor gdod nas dag mnyam lhun grub ye rdzogs chen por bzhugs pa nyid /
lam dus su dkyil 'khor chen po'i snang char shar ba'i brda don gyi rim pa brjod pa'i tshig 'di la gsan pas khyab ste /
de yang me ri sogs /
sprul nas 'gro don 'byung bar mtshon pa la sogs pa'i brda don gyi rnam par gzhag pa nges shing rtogs par mdzod cig
/de nas khyad par can gyi don zhu ba'i phyir gsol ba gdab dgos pas /
de ltar sangs rgyas kyi chos sogs nas /
bzhugs pa la dmigs pa'i spyan sngar dbang bskur stsol bar gsol ba 'debs pa 'di'i rjes zlos /
bla ma rdo rje sogs lan gsum /
dbang gi gzhi'am snying por gyur pa ye shes pa'i byin dbab pa'i slad du 'di ltar gsal 'debs 'tshal /
de'ang gnyis bsdus kyi chos thams cad blo 'das kyi stong pa nyid chen po'i ngang nas /
khyed rang rnams gang du gnas pa'i go sar pad+ma nyi zla'i sogs kyi dmigs pa phog nas byin dbab pa'i mtha' bar gtang /
de lta bu'i ye shes pa'i byin rlabs kyi rgyun brtan cing spel ba'i slad du dbang rnams rim par bskur ba la 'di ltar gsal 'debs 'tshal /
'di mtshams gtor dbang bsdus pa de dor la /
slob ma rnams skad cig gis sogs nas /
spyi bor dpal gtor de nyid bla ma mkha' 'gro'i dkyil 'khor du sogs kyis gtor ma'i dbang rim pa gsum po bskur /
mthar /
de ltar sku gsung thugs kyi dbang gsum bskur pas /
slob ma'i sgo gsum tha mal du 'dzin pa'i zhen rtog sbyangs te /
dkyil 'khor pa'i sku gsung thugs zab gsal gnyis su med pa'i ye shes dam pa'i ngo bo dang dbyer mi phyed pa'i rang bzhin du bltas pa'i ngang nas /
bzhi pa ngo sprod don gyi dbang bskur ba'i thog mar byin dbab pa yin pas /
khyed rang rnams kyi sems dus gsum gyi spros pa chod la gnyug ma'i de bzhin nyid kyi dgongs pa la mnyam par zhog cig
/hU~M hU~M hU~M sum sbrel gyi dbyangs dang /
rol mo'i byin sbar /
mthar bla mas phaT drag po gcig brjod /
de ltar byas pas slob ma'i rig pa dwangs snyigs phyes te ngo sprad pa yin pas ma yengs par gsan 'tshal /
kye /
skal ldan /sogs nas /
sku gsum lhun gyis grub par rdzogs //
bar gsal dag tu bklag
/gtor ma lag tu thogs la ngo sprad /
de rnams kyis byin rlabs gtor ma'i brda la brten nas dbang bzhi don gyi ngo sprod dang 'brel ba grub nas /
rjes kyi rim pa la gsum yod pa las /
dang po dzapa? bzla ba'i lung 'bogs pa'i slad du /
mdun gyi nam mkhar bla ma rtsa ba gsum gyi dkyil 'khor pa rnams gsal ba la /
dzapa? dbyangs bzlas pas thugs dam gyi rgyud bskul /
de rnams kyi thugs ka'i 'od kyis phyogs dus kyi rgyal ba'i byin rlabs bsdus pa sku gsung thugs kyi dngos grub kyi rgyun dang lhan cig par bstsal /
rdo rje'i sngags sgra 'jig rten rab 'byams gang bar ldir bas lha sngags ye shes kyi dkyil 'khor gsum du grub pa'i mos pas /
dzapa? dbyangs lhan cig tu gsung ba zhu /
zhes brda sbyar la /
dzapa? dbyangs sngags snga ma bdun dang /
phyi ma nyer gcig tsam gzhung bzhin gyer /
nam mkha' gang ba'i dkyil 'khor pa rnams gtso bo la thim /
de'ang rang rig byang chub sems kyi dbyings su ro gcig khyab brdal gyi ngang du mnyam par 'jog mdzod /
gnyis pa lha mchod cing dngos grub bsdu ba ni /
gtor ma'i lha tshogs de dag dgyes pa chen pos gzi byin 'bar bzhin mkha' khyab kyi 'khor lor bzhugs pa la /
gtor mchod kun bzang rnam rol 'dzin pa'i lha mo grangs med pas mchod cing bstod de thugs dam bskul bas brtse ba chen pos rjes su dgongs te /
byin dbang dngos grub bdud rtsi 'od zer gyi rnam par byon pa rang rang gi gnas bzhir thim /
slar lha tshogs thams cad rang gi snying gar thim pas /
lha bdag gnyis su med pa'i dbang mchog dam pa thob pa'i mos pa mdzod /
slob dpon gyis gtor sngags lan gsum dang /
bstod pa bya /
gsum pa dngos grub blang ba ni /
gtor ma 'di nyid sogs gzhung gsal mthar /
dam tshig khas blangs rjes /
('dod bum /[ 71])nas 'byung ba'i dbang bsdus kyi sgrub pa gong gis 'thus par byas te /
dbang dngos gzhung gsal 'dir sbyar te mthar chags su bskur zhing /
dbang rgyas pa'i mjug bzhin rjes chog rnams kyis mtha' brgyan no ///
/
!
mnyam med dwags po'i rnam rol stag lung sangs rgyas dbon po'i thugs sgrub bde gshegs 'dus pa'i dbang chog dngos grub dpal ster ltar dbang sgrub /
dbang dngos /
rjes bcas so ///
/
!
gnubs chen rnam 'phrul mang so byang chub gling pa dpal rgyal mtshan gyi kun bzang thugs gter las /
bla sgrub byin rlabs sgron ma pad+ma 'od gsal mdo sngags gling pa'i nye brgyud du byon pa'i dbang chog rin chen bum bzang bklag chog tu bkod pa rin chen mdzes pa'i phra tshom ltar bdag bskyed /
sta gon /
'di'i slob ma sta gon skabs /
zhi sreg bsdu na rdzas gcig tsam bya /
dbang bsgrub /
dbang dngos gzhi /
gter srung bka' gtad bcas dang /
don dbang bskur ba'i tshul nor bu'i sgron me ltar gtor dbang yang sbrel /
rjes chog snga ma'i mjug ltar ro ///
/
!
byang gter thugs sgrub rnam gsum gyi nang sgrub bla ma rig 'dzin gdung sgrub kyi dbang bskur 'bring po rig 'dzin rtsa ba'i dbang dang /
byin rlabs gtor ma'i dbang gi lag len ye shes rang shar ltar dbang sgrub /
dbang dngos gzhir 'bring po rig 'dzin rtsa dbang /
'di la rgyas par byed na rab 'byams bka' dbang bzhin lha dbang sgyur bar gsungs kyang /
skabs 'dir dkyus kyis 'thus par mdzad /
bsdus pa gtor dbang /
rjes rim bcas bya'o ///
/
!
rgyal ba mchog dbyangs rnam 'phrul rgya ston pad+ma dbang phyug gi bla ma'i thugs sgrub bde mchog 'khor lo'i smin byed kyi cho ga gzung 'dzin rang grol ltar dbang sgrub /
dbang dngos la rtsa dbang /
yan lag sman dbang /
tshe dbang /
khrid yig zung 'jug myur lam ltar rim gnyis kyi zab khrid rtsa dbang dang spel mar 'chad /
rjes rim rnams gzhung bzhin bya'o ///
/
!
lha sras 'bring po dam 'dzin chos kyi blo gros kyi rnam rol sangs rgyas gling pa'i rtsa gsum snying bcud bla ma dgongs pa 'dus pa'i don dbang bdud rtsi'i thigs pa bklag chog tu bkod pa bdud rtsi'i chu rgyun ltar bdag bskyed /
sta gon /
dbang sgrub skabs /   gtor ma'i brda dbang sbyor na de'i bzlas sngags dmigs bsal cung zad bzlas na legs /mchan /
'dir sha za'i srog gtad sbyar na bde bas /
rta nag gi rjes su /
(ti)zhig gling sha za'i mngon rtogs bzhin /
mchod gtor sngags kyis brlab /
rang nyid pad+ma badzra rtsal du gsal ba'i mdun du /
dur khrod rak+ta sogs kyis mdun rten gsal gdab cing /
spyan 'dren sngags kyi mthar /
gter gzhung rgyun gyi phrin las bzhin /
hU~M b+h+yo :
rgya mtsho chen po'i sogs nas /
dza dza :
bar gyis spyan drangs /
las byang gi zur 'debs bzhin /
hU~M b+h+yoH
gru gsum mthing nag sogs bzhugs gsol /
mchod cing gtor ma 'bul ba /
bstod pa phrin bcol sbrel ma'i mjug gi
/bla med byang chub thob pa'i phrin las mdzod //
bar /
srog gtad dam ldan lus la grib 'khor ltar dmigs gnad gsal btab la /
gter gzhung bzhin bzlas pa byas mthar /
b+h+yo sha za DA ki nI ma mo sa pa ri wA ra badzra ar+g+haM puSh+pe nas /
shab+da pany+tsa a mr-ita rak+ta su ra keM ni ri ti ba su ta khA his mchod /
hU~M b+h+yoH
gdod nas chos sku sogs /
gong gi bstod pa'i dbu'i shwa lo ka gcig gis bstod nas /
hU~M b+h+yo :
sangs rgyas bstan pa sogs rgyas par 'dod na gter gzhung bzhin dang /
bsdu na /
chags med kyi chog sgrig rta sha btsan gsum bsdus mchod nang 'byung ba nyid gtang /
gang ltar yang /
btsan rgod dang tshogs phyin gtang /
sgo zhus nas dbang dngos gzhi /
'di'i bka' srung srog dbang khyab brdal du spel mi rung bas legs par dpyod /
gang ltar yang /
byin rlabs gtor ma'i brda dbang gsal bar byed pa bdud rtsi'i sprin char ltar gtor dbang sbyar /
de grub pa dang /
dam ldan lus la grib 'khor ltar lo rgyus nas gzung sha za'i srog gtad sbyin cing /
dbang gi rjes spyi bzhin dang /
cho ga'i rjes kyi chad tho'i gong du sha za'i 'bul gtor la dmigs te /
ma hA rak+ta sogs kyis brlab /
rtsa sngags sham du gtor sngags btags pa bdun nam gsum gyis bsngo zhing /
hU~M b+h+yo :
sangs rgyas bstan pa gnyan po srung ba sogs gter gzhung phrin las mjug bzhin khyad par gyi phrin las bcol zhing gtor ma phul /
de nas bskul ba chad brtan sogs phreng mdzes dang dbang chog tu gsungs pa bzhin mthar dbyung ngo ///
/
!
bai ro'i rnam 'phrul rdo rje gling pa'i bla ma bka' 'dus rin chen gter spungs 'od gsal sprul pa'i rdo rje'i nye brgyud kyi dbang bskur chen mo bklag chog tu bkod pa rin chen dbyig gi rdzing bu ltar bdag bskyed /
sta gon /
dbang sgrub /
dngos gzhi dbang chen la rin chen dbyig gi snying po ltar don dbang sbyar nas /
rjes chog bcas bya'o ///
/
!
rat+na gling pa'i thugs sgrub yang snying 'dus pa'i dbang gi rdzong chen yan lag dang bcas ma bu gung bsdebs kyi yi ge rnam grol byin rlabs rol pa ltar bdag bskyed /
sta gon /
dbang sgrub skabs gsang dbang gser gyi them skas kyi gsang thod rgyab ngos su bshams par dmigs te skad cig gis sogs bskyed bzlas /
bla brgyud dkyil 'khor lha tshogs dang bcas par lag mchod phul nas /
'di'i cha lag sman dbang dang /
ma ning gi srog dbang bcas 'dir sbyar na stabs bde bas /
(a)sman dbang rgyas pa dngos grub bdud rtsi'i gter chen logs su bkol ba ltar /
rang rdor sems su gsal ba nas /
khrol bu 'ju 'dul dang /
phye sgrub kyi bzlas pa'i pheM pheM hU~M hrIHThA:zhes pa'i mthar /
ma ning gi mchod gtor rnams dam can spyi gtor bzhin byin gyis brlabs te /
(ji)bka' srung dpal mgon ma ning gi srog dbang ltar /
mdun gyi dkyil 'khor sogs nas /
gsal bar gyur pa ni dpal mgon ma ning gi las byang ltar /
rang mdun pad nyi mi ro'i steng :sogs kyis mdun dkyil bum gtor rnams lhan cig tu gsal ba nas /
bstod pa'i mthar zur gsal sngags byang sbyar zhing dmigs gnad dang ldan pas bzlas pa dang /
srog dbang bzhin bum par dmigs pa gsal nas bzlas pa bcas bya /
slar spro na /
ma ning las byang gi mchod pa phud skong /
bstod pa bcas bskyar /
gang ltar yang bskang gso chen mo mthar chags su gtang /
de nas thugs sgrub yang snying 'dus pa'i las byang gi tshogs byin brlab nas /
bsgral bstab mthar /
rtsa dbang gi don du rig me dor /
sman dbang gi dngos grub gnad bskul nas /
dbang blangs shing gnas gsum du thig le bya /
thun mong du gnang ba nod /
dngos gzhir thugs sgrub kyi rtsa dbang mthar chags su bskur nas /
dam tshig khas blangs rjes /
de dag gis thun mong dbang gi rdzong chen dang /
thun min gsang dbang gser gyi them skas dang 'brel ba'i mchog dbang gsum bcas legs par grub pa'i gtang rag dang /
slar yang sman dbang rgyas pa dngos grub bdud rtsi'i gter chen gsan pa'i yon du maN+Dal 'bul du bcug
/sman dbang rgyas pa dngos grub bdud rtsi'i gter chen logs su bkol ba ltar lo rgyus dang gsol gdab kyi mtshams sbyor sbrel ba nas /
dam tshig khas blangs grub kyi bar mthar chags su bskur /
des sman dbang grub pa'i gtang rag dang /
slar yang zab chos 'di nyid kyi brgyud pa 'dzin pa'i slob ma nyung ngu las /
gar thod thod la bskur du mi rung ba /
bka' srung dpal mgon ma ning nag po'i srog dbang gnyan po thun mong ma yin pa gsan pa'i yon du gser gyi maN+Dal /
ma ning gi srog dbang ltar lo rgyus dang gsol gdab kyi mtshams sbyor sbrel ba nas /
srog dbang rgyas pa'i dam tshig khas blangs rjes /
de ltar thob pa'i bka' drin gtang rag gi yon dang /
slar yang dpal ye shes kyi mgon po ma ning nag po'i srog dbang bsdus pa gtor ma la brten nas bskur ba zhu ba'i yon du maN+Dal /
sngar bzhin slar yang gsol gdab nas /
sde brgyad thams cad bran du khol nus pa yin no //
zhes pa'i bar bskyar /
slob dpon khrag 'thung che mchog he ru kaHsku mdog mthing nag rdo rje dang dung khrag 'dzin zhing rang snang gi yum dang bcas pa dpal dang dur khrod kyi chas can /
bzod par dka' ba'i gzi byin 'bar zhing ye shes kyi me rlung 'bar ba'i klong du bzhugs pa'i skur gsal ba dang /
mdun du bshams pa'i gtor ma 'di dpal mgon gtso 'khor bskyed bstim grub pa nyid /
slar yang khyed rang rnams kyi mos ngor 'di ltar gsal thob mdzod /
rang mdun pad nyi mi ro'i steng :
lha chen mthing nag rab 'jigs sogs ma ning las byang bzhin /
dmag tshogs khrom ltar bskyed :
de ltar drag gtum rol pa'i dkyil 'khor las byed sha za'i 'phro 'du glog ltar 'khyug cing /
bstan pa bsrung ba'i phrin las la brtson pa dang /
nyams pa'i dgra bgegs sgrol ba la rings pa'i tshul du bzhugs par gsal ba'i ngang nas /
khyed rang rnams dpal ye shes kyi mgon po ma ning nag po'i sku 'di ltar sgom mdzod /
slob ma pad nyi mi ro'i steng :
lha chen mthing nag sogs ma ning las byang ltar /
'dor thabs tshul gyis bzhugs :
de ltar gsal ba'i phyag g.yas su beng dang ru mtshon /
g.yon du snying zhags gtad /
sgrub yig snying gar bzhag
/bla rdo mchan khung g.yon du gtad /
sgrub gtor spyi bor bzhag ste byin dbab pas /
dpal mgon ma ning nag po gtso 'khor thams cad las sku gsung thugs kyi phyag rgya char babs pa ltar byon nas khyed rang rnams la thim pas rgyud byin gyis brlab cing /
ye shes kyi byin phebs byung snyam pa'i nges shes skyed cig
/hU~M:
'og min gnas mchog sogs kyis byin dbab la gtor ma mgor bzhag cing /
che mchog yab yum dang ma ning gi snying po sham can bzla zhing spos rol bya /
slar yang gtor chen gnas bzhir bzhag pas /
mgon po 'khor dang bcas pa'i sku las gnyis pa re spyi bo nas mar byon /
snying dbus su thim pas /
dpal mgon 'khor bcas kyi sku gsung thugs yon tan phrin las dang gnyis su med par gyur pa'i mos pa mdzod /
che mchog yab yum dang ma ning snying po'i mthar /
kA ya a b+hi sogs btags pa brjod de gtor dbang bskur /
de rnams kyi sgo nas phrin las rab 'byams bsgrub pa la dbang ba'i nus pa rdzogs /
lha bdag gnyis med khyab gdal bde stong zung 'jug gi don la mnyam par bzhag pas /
ye shes las dang 'jig rten te brgyud gsum dregs pa'i stong srog cig car du 'phrog pa'i dbang thob par mos shig
/ces cung zad mnyam par 'jog
/des kyang sogs brjod /
de ltar srog dbang zab mo thob pa'i dam tshig gi rim pa yang dpal mgon 'khor bcas bsnyen sgrub mchod bstod bzlas pas thugs dam bskang zhing /
gal chung la mi rbad /
sangs rgyas kyi bstan pa'i don du las kyi sbyor ba brtsam zhing /
dus dang rgyun gyi gtor ma mi gcad /
khyi nag por mi rdeg pa sogs khyad par dang /
rdo rje theg pa'i rtsa ba dang yan lag gis bsdus pa'i dam tshig mtha' dag bsrung sdom bgyi ba'i blos 'di'i rjes zlos /
gtso bos ji ltar sogs gtang rag maN+Dal dang /
lus dbul gyi rjes su /
de dag gis smin lam dbang gi skor rnams song nas /
slar yang grol byed kyi gdams khrid zab mo zhu ba'i yon du maN+Dal /
nam mkha' dang mnyam pa'i sems can thams cad kyi don du kun bzang bla ma o rgyan rdo rje 'chang gi go 'phang myur du 'thob pa'i phyir grol byed kyi khrid lung zab mo gsan la /
don zab mo thugs nyams su bstar ba'i blo kun slong byang chub kyi sems dang ldan pas gnas khang dag pa'i zhing khams dang /
khyed rang rnams thun mtshams kyi lha'i gsal snang ldan cing /
ston pa rdo rje slob dpon pad+mAka ra dngos kyi sku snang stong ye shes kyi sgyu 'phrul rol mo'i 'du 'phro mtha' klas rdzogs pa'i zhal nas chos kyi sgra dbyangs grags stong rdo rje'i rol mo lhang lhang du sgrog pa'i rang gzugs /
A li kA li'i phreng ba nyan pa po'i rna ba'i pad+mo nas brgyud /
snying dbus dwangs srog la sib sib thim pas zab don thams cad khong du chud cing rtogs pa dang /
de nyid kyi tshig rnams la mi brjed pa'i gzungs thob pa'i mos 'dun dang bcas te rtse gcig tu gsan 'tshal /
de la 'dir gu ru'i thugs sgrub kun gyi srog tig mthar thug tu bsngags pa /
yang snying 'dus pa'i bla ma'i gsang khrid rim lnga ni /
gter gzhung las /
gsang khrid rim lnga'i dmar khrid la spyi don lnga yis bstan te :
pad+ma thod phreng 'dod chags kyi ngo bo sbyong ba thabs lam gtum mo'i khrid :
rdo rje thod phreng zhe sdang gi ngo bo sbyong ba sgyu lus bar do'i khrid :
bud+d+ha thod phreng gti mug gi ngo bo sbyong ba rmi lam 'od gsal gyi khrid :
rat+na thod phreng nga rgyal gyi ngo bo sbyong ba mnyam nyid phyag chen gyi khrid :
karma thod phreng phrag dog gi ngo bo sbyong ba bogs 'don gcod yul gyi khrid do :
zhes gsungs pa bzhin gter gzhung nyid sgom rim gsal byed man ngag gis brgyan te rim par khrid lung 'bogs pa la /
dang po ni /
'dir bla ma yang snying 'dus pa'i gsang khrid rim lnga las /
pad+ma thod phreng 'dod chags kyi ngo bo sbyong ba dang 'brel ba gtum mo rtsa rlung gi man ngag sogs gtum mo'i khrid kyi sgom rim gsal byed nyi zla kha sbyor bde chen chos sku mdzub tshugs ltar /
la sogs gzhung bzhin bya'o //
bar mthar chags su bklag
/gnyis pa ni /
bla ma yang snying 'dus pa'i gsang khrid sogs sgyu lus bar do'i khrid kyi zur rgyan bltas chog tu bkod pa ltar /
blo dman rnams kyis kyang go bde bar ngag khrid ltar bstan pa'o //
zhes dang /
gsum pa ni /
bla ma'i thugs sgrub yang snying sogs rmi lam 'od gsal khrid kyi zur rgyan bltas gsal ltar /
gyis la nyams su longs /
bar bklag
/bzhi pa ni /
bla ma'i thugs sgrub yang snying 'dus pa'i gsang khrid rim lnga'i nang tshan /
rat+na thod phreng nga rgyal gyi ngo bo sbyong ba /
mnyam nyid phyag rgya chen po'i khrid sogs phyag rgya chen po'i khrid kyi zur rgyan bltas gsal ltar /
mchog tu 'gyur bas de ltar mdzod /
bar bklag
/lnga pa ni /
bla ma'i thugs sgrub yang snying 'dus pa'i gsang khrid rim lnga las /
karma thod phreng phrag dog gi ngo bo sbyong ba bogs 'don gcod khrid ni /
de la rnal 'byor pa thugs sgrub sogs gcod kyi zin bris ltar /
na dga' shi skyid lan gcig dga' ba yin //
zhes gsungs so //
de ltar gdams pa rnams mdor dril te tshe 'di blos thongs la 'chi ba brang 'og tu chugs /
cis kyang dgos med kyi blo sna bstungs shing /
skyid sdug gang byung yang bla ma dkon mchog la blo rtse gcig tu gtad de /
snying la rus pa bskyed nas 'bad 'tshal /
de lta bu las byung ba'i sogs kyis mtshams sbyar te bsngo smon bya /
cho ga'i rjes lhag ma'i mthar /
spro na ma ning bskang gso bskyar /
gang ltar yang dam spyi'i 'gugs pa nas phrin bcol grub pa'i bar gyis gtor ma 'bul ba dang /
dngos grub blangs rjes dam spyi'i mchod bstod nas bkra shis mtha' bar gyis ma ning gi rjes grub /
thugs sgrub gzhung dang sman sgrub rjes phyogs gcig gis 'thus so ///
/
!
pad+ma gling pa'i bla ma nor bu rgya mtsho'i bla ma'i byin rlabs rab 'byams bka' dbang bklag chog tu bkod pa mchog don nges ster ltar dbang sgrub stong tshigs bcas grub nas /
'di'i cha lag yang gsang skor dgu'i nang tshan /
bka' srung rgyal po chen po rnam thos sras yang gsang bla med kyi srog dbang skabs 'dir sbyor ba phyag bzhes ltar na /
(wi)
oM badzra tsaN+Da ma hA ro Sha Na hU~M phaT/
ces brjod pa'i rkyen kyis /
rang nyid skad cig gis rdo rje gtum po mthing nag rdo rje dang sdigs mdzub bsgreng ba dpal dang dur khrod kyi chas rnams rdzogs shing /
ye shes kyi me 'bar ba'i klong na zhabs gnyis dor stabs kyis pad nyi'i gdan la bzhugs pa'i skur gsal bar gyur /
de'i thugs kar zla ba'i dkyil 'khor gyi steng du thugs srog hU~M yig sngon po gcig bsgom :
de las 'od 'phros :
sogs sgrub thabs gter gzhung nas 'byung ba ltar /
'khor rta bdag brgyad kyis bskor nas bzhugs par bskyed do :
bar /
bdag nyid rdo rje gtum por gsal ba'i thugs ka'i hU~M las 'od zer rdo rje lcags kyu'i dbyibs can grangs med pa 'phros pas /
byang phyogs lcang lo can gyi pho brang na rgyal po chen po rnam thos sras 'khor dang bcas pa bzhugs pa'i thugs srog nas drangs te /
mdun gyi nam mkha' nas tshur byon cing mdun bskyed dang dbyer med du bzhugs par bsam la /
spos dkar dang tsan+dan sogs sbyar spos gtul zhing rol mo'i sgra dang bcas /
hU~M:
dad pa dang ni dam tshig gis :
dang por sangs rgyas sogs las byang bskang gso'i rim pa ltar spyan 'dren /
bzhugs phyag
/mchod 'bul /
bstod bskul mtha'i /
bdag la dngos grub rgya chen stsol :
bar gtang /
bzlas pa ni /
rnam sras kyi thugs kar pad zla'i steng du baiHyig pad+ma rA ga'i kha dog can gyi mthar rtsa ba'i sngags kyis bskor ba la /
bdag gi thugs ka'i 'od kyis bskul bas ci 'dod pa'i phrin las rab 'byams yid bzhin du bsgrub par mos la /
oM ma hA rA dza sa ma ya bai shra ma NA ya sarba tsit+ta rat+na hrIM dza :
zhes brgya rtsa sogs bzla /
mthar gtor ma yi ge gsum dang /
'bru gsum gyis bsang sbyang byin gyis brlabs te /
gong gi rtsa sngags la /
ma hA ba liM ta khA hi /
zhes btags pa lan bdun gyis phul /
hU~M:
ri rab lhun po'i byang phyogs na :
sogs gsang sgrub dngos grub kun 'byung ltar /
sgrub pa po la dngos grub stsol :
bar gyis nor bdag bskul zhing phrin las bcol /
nor rgyam gyi tshogs byin brlab nas skong ba'i rjes rnam sras skong ba /
(ti)dngos grub rol mtsho nas 'byung ba ltar bya /
tshogs bsgral bstab bar grub nas /
rig me gnang zhu dang /
dbang dngos gzhi rab 'byams bka' dbang mthar /
rnam sras kyi dbang la /
mtshams sbyor gyi khyad par /
'dir rgyal ba kun gyi yon tan mi zad pa rgyan gyi 'khor lo'i phrin las gzugs su shar pa /
rnam pa sa brgyad non pa'i sems dpa' rgyal chen rnam thos sras kyi skur bzhengs nas /
rgyal ba'i bstan pa dang mdo sngags kyi ring lugs 'dzin pa thams cad kyi srung ma'i thu bor gnas shing /
dkar phyogs lha'i sde dpon /
lha min gyi g.yul 'joms shing /
'gro ba rnams dbul ba'i sdug bsngal las skyob par mdzad pa'i chos skyong chen po 'di nyid kyi sgrub skor gsar rnying bka' gter kun nas rgya cher 'byung ba las /
da lam gyi skabs su babs pa 'di ni /
gter gzhung rdo rje'i gsung las /
bdag 'dra pad+ma 'byung gnas kyis :
zab dgu bsdus nas sogs gsang sgrub dngos grub kun 'byung gi mjug nas 'byung ba ltar /
'gro don bstan pa mtha' rgyas shog :
ces gdams shing sba bar mdzad de /
thugs bskyed kyis mtshams sbyor bstsal pa nyid sa steng du snang ba'i dus su son pa na /
gter chen rgyal po lnga las /
rig 'dzin pad+ma gling pas lho brag sman mdo'i brag seng ge'i gdong pa can nas spyan drangs pa bla ma'i thugs sgrub nor bu'i rgya mtsho'i yang gsang skor dgu'i nang tshan /
rgyal po chen po rnam sras mdung dmar can yang gsang bla med du grags pa'i dbang bskur yid bzhin gter mdzod bsgrub par bgyi ba la /
thog mar zhu ba'i yon du dmigs te maN+Dal phul /
bla ma gsang bdag rdo rje 'dzin pa'i ngo bor bzhugs pa la rtse gcig gus pas thal mo me tog dang bcas te gsol ba 'debs pa 'di'i rjes zlos /
kye :
sangs rgyas kun gyi sogs lan gsum /
de ltar gsol ba btab pa'i lan du gdams ngag 'bogs shing blo bcos pa 'di la gsan 'tshal /
kye ho skal ldan sogs /
slar yang khyad par gyi don zhu ba 'di'i rjes zlos mdzod /
rdo rje slob dpon sogs lan gsum /
de ltar zhus pa'i lan du gnang ba sbyin pa ni /
bsod nams ldan pa sogs /
rgyud sbyong ba'i slad du bla ma bcom ldan 'das gsang ba'i bdag po mkha' khyab kyi rgyal ba'i 'khor lo dang bcas pa'i spyan sngar /
yan lag brgyad pa 'bul ba'i blos sgom don gsal btab ste 'di'i rjes zlos /
rdo rje slob dpon sogs lan gsum /
dbang bskur dngos sbyin pa'i thog mar dregs pa spyi 'dul gyi stobs dbang sbyin pa ni /
slob dpon rdo rje gtum por gsal ba'i thugs ka'i sa bon las 'od zer 'phros /
slob ma'i gdos bcas kyi phung po sbyangs /
de'i ngang las pad nyi dregs pa bsnol ba'i gdan la khyed rang rnams skad cig gis gsang ba'i bdag po rdo rje gtum po mthing nag rdo rje dang sdigs mdzub can /
dpal dang dur khrod rol pa'i chas ldan /
zhabs gnyis brkyang bskum gyis pad nyi'i gdan la ye shes kyi me klong gar dgu'i rol pa'i skur gsal ba'i thugs kar zla steng hU~M yig sngon po 'od 'bar bas mtshan par gyur pa dang /
mdun gyi gtor ma sngar bskyed bstim thugs dam bskul ba sogs kyis bsgrubs zin pa nyid /
khyed rang rnams kyi ngor slar yang gsal gdab cing /
spyan 'dren /
mchod bstod /
thugs dam bskul ba'i rim pa rnams bgyid pa yin pas /
tshig ris dang mthun pa'i ting 'dzin gsal thobs shig
/gtor ma'i snod rang byung rnam par dag pa'i gzhal yas khang :
sogs nas /
bdag la dngos grub rgya chen stsol :
ces pa'i bar gter gzhung gong gsal ltar gab sprad de slar yang gtang /
de nas dpon slob gnyis ka rdo rje gtum por gsal ba'i slob dpon gyi thugs ka nas ye shes kyi rdo rje 'od 'bar ba 'phros /
slob ma'i snying gar thim pas /
gsang ba'i bdag po'i sku gsung thugs kyi byin rlabs nus mthu rgyud la zhugs pas dregs pa can 'dul ba'i dbang bskur dam pa thob par mos /
hU~M/
'di ni ye shes rdo rje ste //
sangs rgyas thams cad kun gyi bdag
/dregs pa spyi yi gnyan po mchog
/khyod la bdag gis de ring bskur //
oM badzra ma hA a b+hi Shiny+tsa tu mAM/
oM AHhU~M swA hA/
zhes rdo rje spyi bor bzhag
/des khyed rang gi sgo gsum gsang ba'i bdag po'i sku gsung thugs dang dbyer med du gyur te /
snang srid zil gyis gnon pa'i dbang thob pa'o //
de nas rgyal po chen po'i srog dbang bskur ba dngos ni /
bdag slob dpon gsang bdag gi thugs ka'i 'od zer mdun du bzhugs pa'i lha tshogs la phog pas thugs dam gyi rgyud bskul te /
rang 'dra'i sku gnyis pa zhig byung nas khyed rang rnams la thim pas /
chos skyong chen po'i sku gsung thugs dbang du 'dus nas mi 'bral bar 'grogs shing /
ci bsgo ba'i las rnams bsgrub par mos /
gter gzhung ltar /
hU~M:
bzhengs shig nor bdag sogs nas /
ded dpon chen por 'gyur ro :
bar /
rjes 'brel thabs shes kyi phyag mtshan phyag g.yas g.yon du gtad pas rgyal ba'i bstan pa srung zhing /
ma dad pa rnams bsdu ba rnam bzhis dbang du byed pa'i mthu thob par mos /
hU~M:
dus gsum srid par sogs /
gsang ba'i phyag mtshan phyag tu gtad pas rgyal po chen po 'khor bcas 'bangs su khol nus pa'i dbang thob par mos /
gsang ba'i dam rdzas sogs /
gtor ma rnam sras su gsal ba phyag tu bzhag
/sgrub yig snying gar gtugs nas /
rgyal po chen po bran du gtad cing gnyer kha bcol ba bzhin lus dang grib ma'i tshul du mi 'bral bar 'grogs shing /
phrin las thams cad bsgrub par yod snyam pa'i nges shes skyed cig
/hU~M:
de ring nas ni sogs /
de nas lha dang slob ma dam tshig gcig tu bsre ba'i phyir bdud rtsi'i zhal chab kyi kha phru gcig tu bsres pas /
deng phyin chad srung ma'i dbang pos spun dang grogs su dgongs te mi 'bral bar 'grogs shing phrin las thams cad byed pa yin pas /
slob ma khyed rang rnams kyis kyang phyi nang gsang ba'i rten sgrub skong ba'i yo byad tshogs pas rgyud du mchod bstod kyi rim pa ma chag par gyis shig
/gtor mar nang mchod sbreng ba'i zham chu slob ma la sbyin /
slob mas kyang nang mchod gtor mar sbreng nas /
hU~M:
sa brgyad rgyal po sogs /
tshe gtor rgyal po chen po rnam thos sras dang gnyis su med pa spyi bor bzhag pas /
'chi med kyi tshe dang dpal gyi stobs 'byor phun sum tshogs pa'i skal ba chen po rnam thos sras nyid dang mnyam pa'i dngos grub thob par mos /
hU~M:
rnam sras rgyal po sogs /
longs spyod kyi 'brang rgyas phyag tu gtad cing /
dngos grub kyi rdzas la rol pas srid pa gsum gyi zas nor rin chen mi zad pa'i gter la spyod pa'i mthu dbang thob par mos /
oM AHhU~M:
longs spyod mi zad sogs kyis gtor ma dngos grub kyi rdzas la rol /
shis pa brjod /
de rnams kyi sgo nas chos skyong ba'i dbang po rgyal chen rnam thos sras mdung dmar can gyi srog dbang thun mong ma yin pa zab rgya can legs par grub pa yin pas /
deng phyin chad spyi dang khyad par gyis bsdus pa'i dam tshig gi rim pa las nam yang 'da' bar mi rung bas de ltar bgyi'o snyam pa'i blos 'di'i rjes zlos /
gtso bos ji ltar sogs spyi ltar dang /
cho ga'i rjes tshogs la rol zhing /
lhag ma bsngo /
rnam sras 'bul gtor la dmigs te /
raM yaM khaM gis bsang sbyang /
oM AHhU~M gis brlabs /
rnam sras sngags mthar gtor sngags btags pa lan gsum gyis 'bul zhing /
mchod sbyin gtor ma 'di bzhes la //
sogs kyis phrin las bcol /
chad brtan /
rta bro'i rjes rnam sras la dmigs pas /
dam spyi'i mchod bstod nas shis brjod grub kyi bar gtang /
gtang rag mchod bstod dbang chog tu gsungs pa bzhin bya'o ///
/
!
mnga' ris paN chen pad+ma dbang rgyal rdo rje'i bla ma bka' brgyad rig 'dzin yongs 'dus kyi rig 'dzin spyi sgrub yang tig snying po lnga dang /
de'i dbang bskur gyi yi ge dri med pad+ma'i phreng ba ltar /
'di'i dbang rnams sger dbang lta bu khol 'don gyis bskur na dkyus su gsungs pa bzhin dang /
dbang cha tshang mgyogs dbang lta bur dkyus gcig tu bskur na dbang sgrub la bsgyur kha ma dgos shing /
dbang la 'jug pa na /
thog mar bstan pa rmad byung ma'i dbu'i sgo drung zhus lan /
dam chu blud /
khrus chab bcas nang du zhugs nas sta gon tshang bar mdzad /
de nas spros bral bde chen ma'i dbang dang /
bstan pa rmad byung ma'i dbang sogs rim bzhin bskur ba phyag bzhes su mdzad pas /
de ltar na gzhung chog bsgrigs ma bzhin /
thog mar nam mkha'i snying po la gsungs pa spros bral bde chen ma'i snyan brgyud snying po thugs kyi yang tig gi sgrub thabs rig 'dzin rtsa dbang gi dbang sgrub /
'og gi bstan pa rmad byung ma'i dbang gi dbu'i sgo zhus nas sta gon tshang bar mdzad pa'i lo rgyus kyi khyad par /
skabs su babs pa'i gsan bya ni /
dkyil 'khor rgya mtsho thams cad kyi 'byung gnas /
rdo rje slob dpon ma hA gu ru pad+ma 'byung gnas la las can dag pa'i 'khor lngas ma hA gu ru'i dkyil 'khor gcig bsgrubs pas bde gshegs rtsa gsum rab 'byams kyi dkyil 'khor dus gcig la 'grub cing /
rjes 'jug rnams kyis gsol 'debs nyams len gyi snying por dril ba bdag cag dang ma 'ongs pa'i gdul bya'i don du /
nangs nub tu gsol ba btab pas tshe 'di'i bar chad thams cad sel zhing /
mthar thug mchog gi dngos grub thob pa'i chos shig gsol ba btab pa'i ngor /
snyan brgyud snying po thugs kyi yang tig gi skor /
yongs 'dus yang tig snying po'i skor /
rtsa ba'i chos gsang ba ye shes yang tig nor bu'i skor /
srin sbar gter byon yang gter gu ru'i sgrub thabs skor /
sgrub thabs rdo rje gsang ba'i nor bu'i skor /
sgrub thabs yon tan gter mdzod kyi skor rnams dang 'brel ba'i smin dbang rim pa bzhin bgyid pa'i thog mar sngon du 'gro ba slob ma sta gon gyi rim pa /
yongs 'dus yang tig snying po'i skor las 'byung ba nyid kun gyi thog mar bgyi ba la sogs kyis mtshams sbyar ba tsam las /
gzhan 'phri bsnan med par gtang zhing /
chos bshad kyi mjug tu /
sngags kyi lam yin no :
zhes pa'i mtshams su /
ma hA gu ru'i rdo rje'i gsung las /
nyon cig bod kyi skal ldan rnams :
gsang sngags kyi theg pa 'di 'byung ba ni dkon te :
sngon sangs rgyas 'od srungs chen pos chos kyi 'khor lo bskor ba'i dus su'ang gsang sngags rdo rje theg pa 'di ma gsungs :
sangs rgyas bye ba phrag brgyad cu rtsa bzhis kyang ma gsungs :
ma 'ongs pa'i sangs rgyas rnams kyis kyang gsung bar mi 'gyur ro :
ci'i phyir zhe na :
'gro ba rnams snod du ma gyur pa'i phyir ro :
sngon bskal pa thog ma la bskal pa kun bkod ces bya ba byung ba'i tshe :
sangs rgyas sngon byung gi rgyal po zhes bya ba'i bstan pa la gsang sngags rgya cher bsgrags so :
da ltar gyi sangs rgyas shAkya thub pa'i bstan pa 'di la byon pa'o :
da ste bskal pa bye ba 'das pa'i 'og tu bskal pa me tog bkod pa zhes bya ba 'byung ba'i tshe :
sangs rgyas 'jam pa'i dbyangs zhes bya ba da lta'i nga dang tshul mthun pa zhig 'byung ste :
des gsang sngags rgya cher ston par 'gyur ro :
bskal pa de gsum ni 'gro ba rnams snod du rung ba'i phyir ro :
bskal pa de gsum ma yin pa dus nam yang gsang sngags mi 'byung ngo :
zhes gsungs pa ltar /
brgya lam na'ang 'byon par dka' ba'i gsang sngags rdo rje theg pa'i bstan pa rin po che dang mjal zhing /
zab mo'i lam la ci dgar spyod pa'i skal pa bzang po khyed cag rnams 'di lta bu'i tshul la dga' zhing spro ba rgya chen po bskyed 'tshal /
des slob ma sogs sta gon de dang /
dbang dngos gzhi sbrel min skabs dang bstun /
dngos sta phye skabs /
slar rig 'dzin rtsa dbang gi dbang sgrub /
dbang dngos /
rjes bcas dang /
7
mnga' bdag chos rgyal khri srong lde'u btsan la gsungs pa bstan pa rmad byung gi yongs 'dus yang tig snying po'i sgrub thabs yongs 'dus rtsa dbang gi dbang sgrub /
sgo zhus sta gon gong du song bas 'thus /
dbang dngos /
rjes chog bcas dang /
7
mkha' 'gro ye shes mtsho rgyal la gsungs pa nyi ma lho nub ma'i rtsa ba'i chos gsang ba ye shes yang tig nor bu'i sgrub thabs yang gces srog them dbang gi gal mdo'i dbang sgrub /
dbang dngos /
rjes chog bcas bya /
7
sna nam rdo rje bdud 'joms la gsungs pa lho nub rnga yab ma'am sin+d+hu rgya mtsho che ba srin sbar ma'i yang gter gu ru'i sgrub skor dbang gi dbang sgrub /
dbang dngos /
rjes chog dang /
7
lha sras chung ba mu tig btsan por gsungs pa nub phyogs bde chen ma'am sin+d+hu rgya mtsho chung ba'i gu ru'i thugs sgrub rdo rje gsang ba'i nor bu rin po che'i dbang gi dbang sgrub /
dbang dngos /
rjes chog bcas bya /
7
gu ru'i thugs sgrub yon tan gter mdzod bsam pa lhun grub ma'i las byang lhan thabs dngos grub gter mdzod ltar dbang sgrub /
dbang bskur gter gzhung dang lhan thabs byin rlabs gter mdzod gab sprad pa'i dbang dngos /
rjes chog bcas bya'o ///
/
!
zhig po gling pa'i thugs rje chen po 'khor ba las sgrol gyi chos sde bla ma pad+ma badzra'i dbang bskur bdud rtsi'i chu rgyun bklag chog tu
bkod pa ltar dbang sgrub /
dbang dngos /
rjes bcas bya'o ///
/
!
zhig gling bla ma rgyal ba 'dus pa dang chos gling zab lam thugs kyi nor bu gnyis kyi bla ma'i sgos dbang rgyun gcig tu bkod pa zung 'jug thig le ltar dbang sgrub /
dbang dngos /
rjes chog bcas bya'o ///
/
!
shes rab 'od zer gyi grol thig dgongs pa rang grol gyi lam rgyas pa'i dbang chen grub gnyis rab tu rgyas pa ltar bdag bskyed /
sta gon /
dbang sgrub /
sgo zhus /
dbang dngos /
rjes chog bcas dang /
7
lam 'bring po'i rtsa ba'i smin byed ye shes rab tu rgyas pa ltar dbang sgrub /
dbang dngos /
rjes chog bcas dang /
7
lam bsdus pa'i smin byed rigs bsdus brda dbang lnga pa'i yi ge bde chen rab tu rgyas pa ltar dbang sgrub /
dbang dngos /
rjes chog bcas bya'o ///
/
!
byang bdag bkra shis stobs rgyal dbang po'i sde'i ma hA gu ru 'chi med sku gsum rigs 'dus kyi dbang chog 'chi bdag g.yul 'joms ltar dbang sgrub /
dbang dngos kyi tshe pra brtag pa'i gsol 'debs skabs /
rje kun gzigs mkhyen brtse'i tshan mjug der /
tshe dbang bde klong 'khyil ba'i pho brang nas //
'chi med mgon po g.yung drung gling pa'i zhabs //
spyi gtsug chu skyes bzhad pa'i gdan steng nas //
skyabs gnas kun 'dus rtsa brgyud bla ma'i zhabs //
zhes pa btsud cing bsgyur nas /
sngon gyi thugs dam sogs dang /
kye ho dgongs dang sogs sbrel /
rjes chog bcas bya'o ///
/
!
nyang ban ting 'dzin bzang po'i rnam 'phrul rig 'dzin 'ja' tshon snying po'am /
o rgyan las 'phro gling pa'i yang zab bla sgrub dkon mchog spyi 'dus zhi drag seng gsum gyi dbang stabs gcig tu bskur na bde bas /
tshig bdun rjes /
brgyud 'debs rgyas pa sbyar 'dod na /
byin rlabs lcags kyu'i kha skong ni /
yongs rdzogs brgyud pa'i mjug tu /
rnam snang rgyal ba yongs rdzogs bstan pa'i bdag
/mtha' yas dkyil 'khor kun gtso gar gyi dbang //
rgyal bas yongs bsngags dpal ldan rdo rje can //
'chi med g.yung drung gling par gsol ba 'debs //
dkon mchog gsum 'dus sogs sbrel ba gtang /
las byang khyer bde phrin las kun khyab bzhin bdag mdun stabs gcig tu bskyed bzlas bya dgos pas /
brgyud 'debs bsdus par /
thugs kyi rdo rje rtsal //
zhes pa'i 'phros su /
pad+ma nyin byed g.yung drung gling pa'i zhabs //
don gnyis mthar phyin sogs dang /
sman mchod skabs /
'chi med g.yung drung gling pa'i zhal du sarba pany+tsa a mr-ita kha raM khA hi /
drin can rtsa brgyud bla ma'i sogs sbrel ba gtang zhing /
rim par tshe sgrub /
gur drag
/seng gdong /
phrin las bzhi sgrub /
gtor 'bul /
tshogs skong gnam phud kyi mjug bar mthar chags su btang ba'i dbang sgrub la /
dbang chog gu ru'i dgongs gsal ltar las bum sgrub pa sogs sbyar ba dang /
rtsa dbang dkyus ma tsam la dbang bzhi pa'i dag pa brjod rjes /
dam tshig khas blang la 'jug pa las khyad chos gzhan rnams mi mdzad la /
nyams len 'brel 'jog tsam byed mkhan la gong gi 'phros /
srog phur le'u dang pusti'i lung dbang /
seng gdong bka' gtad rnams sbyor bar mdzad /
brgyud 'dzin smin slob nyams len mkhan la gud sbas tshig dbang bskur tshul man ngag las shes par bya ba las khyab brdal du ma yin pas bya mi dgos /
chags med gsung ltar gur drag gtor dbang /(pa)
seng gdong ma'i dbang /(gi)
tshe sgrub lcags kyi ri bo gud du phyes nas bskur tshul ltar tshe dbang bcas /
dbang thams cad grub pa'i mthar dbang gzhung gi dam tshig khas blang phyin mthar dbyung /
cho ga'i rjes rim las byang bzhin gtang /

gdams khrid 'bogs pa la /
tshig bdun dang bla ma sku gsum gsol 'debs /
rdo rje slob dpon sogs tshogs gsag dang /
maN+Dal /
sems can rnams kyi sogs chos gsung bskul bcas sngon du 'gro bas /
de la mkha' khyab kyi pha ma sems can thams cad kyi don du lam thams cad kyi mthar thug o rgyan chen po'i bla ma'i dkyil 'khor gyi bsnyen sgrub bskyed rdzogs zab mo la 'jug pa'i slad /
grol byed kyi khrid lung gsan par bgyi 'o snyam pa'i kun slong rnam par dag pa dang /
kun spyod bla ma dkyil 'khor gyi khyab bdag tu shes pa'i dag snang mos gus dang /
phyi nang snod bcud dag pa rab 'byams sgo gsum rdo rje gsum gyi khyer so bcas legs par 'du mdzad de gsan 'tshal /
de la rang rgyud chos dang 'dres shing lam sgrub pa la spro zhing nges 'byung skye ba'i phyir /
thun mong sngon 'gro'i khrid rim gter gzhung rdo rje'i gsung las 'byung ba ni /
'di lta ste /
sngon 'gro bzhi sbyor ni :
dal 'byor sogs thun mong sngon 'gro gter gzhung bzhin /
bde ba nam yang yod ma yin :
zhes gsungs :
zhes 'byung ba bzhin don re re nas gsal btab cing nges shes bskyed de nyams su blangs pas /
bsam rgyu dam pa'i chos dang /
de sgrub pa la longs med kyis rgyud khul bas brtson 'grus shugs 'byung me mched pa ltar 'bad /
'khor ba'i bde 'byor la zhen 'khris gting nas log nges kyi blo ma skyes bar du sbyong zhing /
thun dang thun mtshams kun tu skyo shas nges 'byung breng chags su skye bar bslab bo //
dge sbyor thams cad kyi sngon 'gro bar chad zhi nas chos lam du 'gro zhing byin rlabs 'jug pa dang /
de nas ci byas thar pa byang chub kyi lam du 'gro zhing /
'gal rkyen sngar byas kyi sdig sgrib sbyong /
mthun rkyen bsod nams kyi tshogs gsag
/khyad par byin rlabs rgyud la 'jug cing 'khor ba'i sa bon drungs nas 'byin byed thun min sngon 'gro'i rim pa rnams ni 'di ltar nyams su blangs te /
de yang dam pa'i chos tshul mtha' dag pa'i gal mdo sogs nas khrid yig gu ru'i dgongs rgyan ltar /
rtsa ba'i bla ma gu ru pad+ma yid bzhin nor bu'i spyi bo'i thad steng du 'jam mgon rdo rje 'chang g.yung drung gling pa dkar gsal sku na smin nyams can /
sku la chos gos rnam gsum gsol zhing /
mgul phur sku rked du 'chang ba /
dbu la paN zhwa /
phyag gnyis chos 'chad phyag rgyas pad+ma dkar dmar gyi yu ba nas 'dzin pa'i me tog snyan gong du rgyas pa /
de'i g.yas kyi lte bar shes rab kyi ral gri dang /
theg dgu'i chos mdzod 'dus pa'i glegs bam /
g.yon par 'chi med bdud rtsi'i tshe bum g.yung drung g.yas su 'khyil pas mtshan pa bsnams shing /
zhabs zung rdo rje'i skyil krung gis pad zla'i gdan la bzhugs pa /
de'i spyi bor si tu pad+ma nyin byed sku mdog dkar smug bgres tshul /
chos gos rnam gsum dang ber phyam can /
dbu la dbang rtags cod pan dmar po gsol ba /
phyag mnyam gzhag gi steng na tshe bum nor bu dbang rgyal gyis mtshan pa 'dzin cing /
zhabs rdor skyil gyis rin po che'i khri dang zab 'bol gyi steng du bzhugs pa /
de'i spyi bor pad nyi zla gdan la rig 'dzin rdo rje drag po sku mdog dmar smug zhi ma khro /
sku stod la me kha li ljang gu /
sham thabs dang bla gos dmar po /
dbu zhwa pad+ma mthong grol /
phyag g.yas gser gyi rdo rje dang g.yon gnam lcags kyi phur pa gdengs shing /
zhabs zung rgyal po rol stabs kyis bzhugs pa /
de'i spyi bor pad nyi zla gdan la kun gzigs 'brug pa bka' brgyud phrin las shing rta dkar gsal zhi nyams /
sku la chos gos rnam gsum dang /
dbu la sgom zhwa gsol zhing phyag mnyam gzhag
/zhabs rdor skyil gyis bzhugs pa /
de'i spyi bor pad nyi zla gdan la rig 'dzin tshe dbang nor bu dmar smug sgeg nyams gzi byin 'bar ba /
sku stod la me kha li mchin kha /
sham thabs dkar po bla gos dmar po /
dbu zhwa pad+ma kha 'bus mnabs pa /
phyag g.yas gser rdor thugs ka dang g.yon mnyam gzhag ka pA la bdud rtsis gang ba bsnams shing /
zhabs zung phyed skyil gyis rol pa /
de'i spyi bor pad nyi zla gdan la pad+ma bde chen gling pa sogs khrid yig dkyus bzhin gyi /
dngos gzhi'i yon tan rgyud la skye bar mi 'gyur bas /
sngon 'gro la nan tan du byed pa shin tu gces so //
zhes gdams par mdzad pa bzhin nyams len du 'jug thabs kyi khrid tshul rdo rje tshe dbang nor bus mdzad pa nyid gab sbas med pa'i slob bshad rdo rje'i mdud pas ma bcings pa'i go bder snang ba 'di ltar la /
thun mong sngon 'gro'i skor rgyas par 'dod na lam rim gzhan nas 'byung bas brgyan /
thun min gyi sngon 'gro'i thog mar thun spyi'i sngon 'gro la rlung ro bsal skabs lus gnad legs par bcas te /
rlung g.yas g.yon dbus gsum nas bsal ba'i skabs dug gsum dang sdom pa gsum gyi nyams chag sdig sgrib lhag med du thon pas sangs kyis dag pa dang /
tshur rngub pa'i tshe sku gsum dkon mchog rtsa ba gsum gyi byin rlabs bsdu ba'i dmigs gnad dang /
mthar 'khor gsum las grol ba'i don dgongs bskyang /
skyabs 'gro'i tshig rkang gcig po phyag dang sbrags pa dang /
sems bskyed rkang pa gsum po sgra don zung 'jug ngang dang /
skyabs yul 'od zhu'i skabs /
bdag gzhan thams cad yar bstim dgos /
rdor sems yo ga'i lugs yab rkyang /
de'ang blos lcogs na sems can re re'i spyi bor rdor sems re re sgom pa la sogs pa bya /
maN+Dal skabs /
gangs chen mtsho ste longs sku'i zhing lta bu'i bkod pa bsgom dgos /
gsal ma thebs na spyan ras gzigs kha sar+pA Na'i rnam pa can dang /
dang po'i sangs rgyas 'od mi 'gyur ba spyi 'gro mthing ga yin yang /
'dir sku mdog dmar po mdzad /
maN+Dal la sgrub pa dang mchod pa'i maN+Dal gnyis dgos /
so bdun ma dang sa gzhi spos chus ma ci 'gro bya zhing /
sku gsum maN+Dal la grangs 'dzin /
'di skabs tshogs zhing rnams rang la mar bstim dgos /
bla ma'i rnal 'byor skabs /
rang lus phag mor nges par bsgom dgos /
kha cig gis gur drag sgom pa ni gzhung don dang mi mthun par gsung rgyun las 'byung zhing /
don la'ang 'gal ba chen por snang ba de ltar nges par byed /
brgyud pa'i don brgyud bar ma chad pa'i ring lugs gzhung phyogs gcig pa'i bka' srol yin yang /
brgyud srol gzhan dag la mos pa rnams kyis ring lugs rtsa ba'i bla ma gu ru yid bzhin nor bu'i phyag mtshan gzhung gsal ltar thod pa'i steng nor bus mtshan pa dang /
nor bu rkyang pa bsnams pa gnyis la khyad med ltar bya ba las /
'dir kho na mi mos bzhin du spar bkab ma byed mi dgos /
gsol 'debs kyi tshig rkang rgyas bsdus gang mos la grangs 'dzin mos pa dang bstun chog
/thun so so'i mthar bskyar nas gsol 'debs sngon 'gros lam dbang rab nyer gcig nas /
yang tha lan gsum re nges par blangs mthar /
bla ma rang la bstim dgos shing /
'di yan 'bum lnga rnam grangs kha skong bcas tshad ldan bskyar dgos pa rnams thugs la nges par mdzod /
des sngon 'gro'i khrid rim rnams song nas /
dngos gzhi la /
de nas da ni spyi don gnyis pa sogs khrid gzhung bzhin gtang ba'i /
mtshan brgyad sgos sgrub kyi kha bskang sogs ni mi dgos par rtogs so //
zhes gsungs pa bzhin yin la /
de dag gi skabs su dmigs bsal gyi gsung rgyun thor bu 'ga' zhig ni /
gzhung gi mchod pa byin rlabs kyi dus /
zin thun chog sgrig mdzad pa po so so'i dgongs pa 'dra min mang yang /
'dir yi ge dpa' bo 'bru lngas byin gyis brlab /
'bru gsum gyis ting 'dzin rnam gsum gsal btab /
hrIHzhes 'gag med kyi rang sgras bskul ba tsam las /
hrIHyig bsgom mi dgos par gsungs /
lha bskyed skabs gzhung ltar la /
dmigs bsal ba /
kha T+wAM ga ni yang dag gi phyag mtshan g.yas kyi rdo rje dang g.yon gyi kha T+wAM don gcig kyang /
'dir kha T+wAM gyi dril chung /
DA ma ru /
rgyu zhags kyi dod zhi drag gi dbye bas dar dpyang mdzad /
phyi sgrub gsol 'debs kyi tshul du tshig bdun pa dang /
thod phreng rtsal 'bum ther so sor 'gro dgos shing /
de'i grangs 'dzin skabs /
thun dang thun mtshams can gnyis ka grangs kho nar gtang chog pa ni 'di kho na'i skabs 'dir sger chos kyi khyad par yin /
phreng ba byin rlabs skabs /
oM a A/
i I sogs byed /
bzlas pa'i mjug tu dbyangs gsal mjug btags ma zhes swA hA sbyar dgos gsungs /
dbyangs A li bzlas pa'i kha skong /
gsal byed kA li sku bskyed rim kha skong /
yig brgya thugs bzlas pa'i kha skong /
de gsum brtan byed rten snying ngam ye d+harmA yin gsungs /
'di'i khungs 'jigs byed rgyud nas bshad gsung byung snyam /
dzapa? bzlas skabs /
skabs mtshams DA ru sogs bya ba'ang byin rlabs 'beb phyir byed /
bsnyen sgrub bzhi yang /
sa lam yongs rdzogs la sbyar ba /
bskyed rim la sbyar ba /
bzlas pa la sbyar ba rnam grangs mang yang /
'dir bzlas pa la sbyar ba yin /
'bar chung bkra shis rgya mtsho nas sngags phreng rdo rje la bskor ba mi 'thad pa bshad rung /
gang ltar rang gzhung gis rdo rje'i phyi rol sngags phreng bsgom dgos /
rgyu mtshan yang bsdus rim skabs /
sngags phreng gser gyi rdo rjer bsdu :
zhes gsal ba'i phyir /
'pho tshul gsum yang bzhed pa 'dra min mang yang /
'ja' tshon dgongs pa rang 'dir bkod pa ltar yin /
byin rlabs bsdu ba'i dmigs pa 'di gal che /
lha srin srog 'phrog pa sogs dmigs pa 'di rtsub pas nus pa cung zad ma thon bar mi rung bar gsungs /
thugs srog sa bon la sems bsdus nas gtad pa /
sngags phreng la gtad pa /
zhal nas dmigs pa gsal 'debs bcas rim pa ltar gtad pa khams dang sbyar /
nang sgrub skabs /
rgyas pa kun spangs zla ba'i 'od zer ram /
bon po ku sa sman pa'i gter byon rtsa gsum spyi spungs zhes pa blangs /
'bring po 'ja' tshon pa'i rtsa gsum gnas 'gyur 'di yin /
bsdus pa sprul sku mkhyen brtse rin po che'i rtsa gsum spyi 'dus zhes rgyas 'bring bsdus pa'i rim pa ltar /
gnas 'gyur dang 'od zhu la'ang khyad yod pas /
'dir gnas 'gyur te zhi ba nyid drag por gnas 'gyur ba yin pas de ltar dgos /
do li'i bzlas pa 'di rig 'dzin chen pos bzhed pa gnad chen 'di skabs dzapa? khang dbye dgos gsungs /
gsang sgrub skabs /
gnas 'gyur gyi /
kha nam mkha' dang /
T+wAM dbyug pa la 'jug pas /
nam mkha'i dbyug pa zhes bshad /
rnying ma'i lugs la ni kha T+wAM 'di rtse gsum kho na yin /
seng gdong mar mchod pa ma gtogs bstod pa med pas mi dgos gsungs /
tshes bcu'i skabs kyang thal rdeb sogs bzhag pas chog
/dug gri nag mo'i bzlas pa gsungs pa rat+na'i gsang 'dus na yod gsungs /
phrin las bzhi sgrub spyi dang /
khyad par rgyas pa'i bye brag tshe sgrub gtsor 'don gnyis las /
dang po las bzhi'i skor khrid yig ltar /
gnyis pa tshe sgrub skabs gu ru zhi ba'i bzlas pa sngon song zhig gis bya ba las /
gzhan du rgod 'jug ni byed mi rung ba shes dgos gsungs /
'od zer spro skabs /
chags med kyis lcags kyu zhags pa'i dbyibs dgos gsungs /
lha btsun nam mkha' 'jigs med 'di 'ja' tshon dngos slob yin phyir /
de'i khrid yig tu lha mo mgyogs ma spro bsdu 'di gsungs 'dug pa khungs che bas bkod pa yin gsungs /
nang sgrub skabs /
nyi zla /
brag ri /
gangs /
mtsho sogs la rten byas nas sgom pa 'di gnad shin tu che /
de ltar blos mi chun pa'am /
gang zag phal pas rten rdzas tshogs par byas nas bsgrub /
gong gi las bzhi'i mthar kha skong sbyin sreg dang /
'di'i mthar rgyas pa'i sbyin sreg bya ba rnams rje nyid kyis mdzad pa'i las bzhi'i sbyin sreg ltar byed dgos pa rnams kyang zhal rgyun dang phyag bzhes lags pas de ltar thugs la nges pa mdzod /
da ni spyi don gsum pa a ti rdzogs chen sogs khrid gzhung snga ma'i 'phros /
bdag gis gsal bar phyes te bshad pa yin no //
bar /
zhes dpal kaHthog rig 'dzin chen pos gsungs pa bzhin nyams len mdzes khrigs dang kha chos byas lo tsam ma yin par dbyings na bzhugs pa'i rtsa gsum thugs mi khrel zhing /
rang yid rang la ches pa zhig mdzad 'tshal /
de'i gsal byed 'jam mgon rdo rje 'chang chen po'i bsnyen yig rgyas bsdus gnyis las shes par bya dgos /
de rnams kyis bskyed rim lha khrid gu ru'i dgongs rgyan nyin byed snying po'i steng nas zhib rgyas dang /
rdzogs rim gyi sa bon rtsa tho bcas kyi khrid lung song nas /
da ni lam gyi snying po bla ma mkha' 'gro'i thugs khrag rjen par phyung pa /
rdzogs rim khrid yig khams gsum yongs grol gyi khrid rim 'jam mgon rdo rje 'chang chen pos gsal rgyas su bstsal pa 'di la gsan 'tshal /
de la 'dir yang zab dkon mchog spyi 'dus kyi khrid kyi rim pas skal ldan gyi rgyud dgrol ba la sogs nas /
khrid kyi mjug don rgyas par bshad zin to //
bar /
zhes bka' bstsal pa ltar nyams su blangs pas so so'i dbang skal dang bstun /
tshe 'di'am bar dor sku gsum gyi zhing las yang srid gzhan du phyir mi ldog pa'i nyams len tshad du phyin pa ma bskyang na /
zhus lo /
thob lo /
sgom lo tsam gyis mi tshe 'phul zhing /
tshogs lam pa'i mngon rtogs tsam yang rang la ma skyes bzhin du snang bzhi gang yang rung ba'i steng du 'khyol skad kyis rang bslu ba'i g.yang sar mi mchong bar chos dang rang rgyud 'dres /
'khor ba'i 'brel thag chod nas lam sne zin pa zhig ni cis kyang mdzad pa zhu zhing /
'di nyid kyi gtad rgya'i rim pa'ang /
dbang dus nas bdag gis srung mar gnyer gtad cing /
nyid rnam pas kyang dam tshig khas len spyi dang bye brag gtso bos ji ltar sogs su mdzad zin pas khyab par byas te /
'di ltar grol lam zab mo nyan bshad bgyis pa las byung ba'i sogs kyis mtshams sbyar te dge bsngo smon shis bcas bya'o ///
/
!
'brog ban khye'u chung lo tsA'i rnam 'phrul bdud 'dul rdo rje'i yang gsang bla med pad+ma 'od 'bar gyi dbang chog byin rlabs sprin 'phro mtshams sbyor gyis brgyan pa ltar dbang sgrub /
dbang dngos /
k+She tra pA la'i bka' gtad /
dbang dang cho ga'i rjes chog bcas bya'o ///
/
!
lha btsun nam mkha' 'jigs med rtsal gyi dag snang rtsa gsum rig 'dzin srog sgrub kyi rtsa ba'i dbang bskur ma bu zung bsdebs bltas chog tu bkod pa 'chi med ye shes myu gu ltar dbang sgrub skabs /
tshogs mchod kyi dbur /
(ci)yum bka' rdo rje phag mo'i las byang gtum mo bde chen pad+ma'i gru gzings kyi me dbang chog khrigs bde chen pad+ma'i myu gu nas 'byung ba bzhin tshogs mchod la thug gi bar gtang /
de mtshams /(ti)bka' srung drag po sde bzhi'i las byang gter gzhung drag sngags las kyi thog rgod ltar lha bskyed nas bsgral mchod gtsor gyur gyi mchod pa dang bstod phrin rdzogs kyi bar gtang /
bzlas dmigs drag po sde bzhi'i srog dbang cho ga gnam lcags 'bar ba'i myu gur 'byung ba bzhin dang /
dbang rdzas rnams la byin 'beb kyi dmigs pa 'bad de gsal mthar sngags kyis mchod cing /
hU~M/
sngon tshe o rgyan chen po'i spyan snga ru //
chos bzhin sgrub par byed pa'i gang zag la //
ma yis bu ltar skyong bar zhal bzhes pa'i //
rdo rje'i chos srung rnams la phyag 'tshal bstod //
ces pa'i bstod pa bya /
de nas chos srung gtor 'bul bsdus pa'ang gtang /
tshogs mchod skabs /
yab bka'i tshogs byin rlabs nas bsgral bstab rdzogs pa dang /
yum bka'i tshogs mchod byin rlabs nas phud bskang mthar /
yab bka'i skong bshags tshogs rol la thug gi bar gtang /
thams cad la dmigs nas rig me dor zhing gnang ba nod /
dbang dngos mthar chags su bskur ba'i /
dang po gzhung gi dkyus su rtsa dbang bsdus pa tshe dbang dmar po bcud bsdus kyi skabs /
gud sbas rig pa'i rtsal dbang sbyor ba ni /
de nas thun mong ma yin pa'i skal ldan snying gi bu mchog la gud du sbas pa rig pa'i rtsal dbang rnam pa gsum las /
dang po dbang mchog rdo rje snying po'i rdzogs chen gsang ba ngo sprod gud sbas rig pa'i rtsal dbang bskur ba'i skabs su babs pa ste /
de'ang /
yang gsang sgom med sogs nas /
yang gab sbas don thams cad kyi mthar thug gi ngo sprod zhu ba'i yon du /
phyi nang gi 'dod pa'i yon tan sogs nas /
maN+Dal 'bul ba'i mos pa dang bcas 'di'i rjes zlos mdzad pa zhu /
'og tu 'byung ba'i /
'byams klas zag med sogs lan gcig
/de nas rtog pa'i sgrib g.yogs bud de ye gnas rang byung gi gnas lugs gcer mthong du mjal ba'i rten 'brel mtshon pa'i phyir lus gcer bur phyung pa'i brdar stod g.yogs bsal /
gus pas thal mo snying gar sbyar nas ma yengs par bla ma'i thugs kar sems rtse gcig tu gtod la dmigs pa 'di ltar gsal thobs /
gong gi
/bla ma rig 'dzin kun 'dus sogs nas /
gsal bar bsgoms la gsol ba 'debs pa 'di'i rjes zlos /
'og gi
/srid zhi'i ngo bo sogs lan gsum /
de ltar gsol ba btab pa la /
dngos gzhi'i tshig dbang rin po che brda dang don gyis mtshon nas bskur ba la /
phyi'i yul snang thams cad ma byas lhun rdzogs zhing dang dkyil 'khor gyi 'khor lo ye rdzogs su ngo sprod pa'i phyir brda yi phyag rgyas dbang bskur zhing /
tshig gi sgo nas don mtshon pas rang snang bde ba chen po'i zhing du rtogs pa'i dbang thob par mos byas la /
ras bris kyi dkyil 'khor ram /
bum pa zhig mig lam du bstar zhing /
mgo bor bzhag la /
hrI:
gu ru rig 'dzin sogs /
b+h+rU~M maN+Dal a b+hi Shiny+tsa hU~M:
bar /
de nas phung khams kyis bsdus pa'i snang ba thams cad ye nas ma bcos rtsa ba gsum /
ngo bo rang bzhin thugs rje ye bzhugs kyi snang char rdzogs pa ngo sprad pa'i brdar rtsa ba gsum gyi phyag rgya'i brdas mtshon te /
don gyi bzhugs tshul ngo sprod pa lags pas mkhyen par mdzod /
rtsa ba gsum gyi sku bstan cing mgo bor bzhag la /
phung po lnga ni sogs /
Shiny+tsa hU~M:
bar /
'di ltar yul snang thams cad gnyis med thabs shes ye nas mnyam sbyor thig le chen por rtogs pas chos nyid la chos nyid rol pa'i brdas mtshon pa'i don gyi gnas lugs rtogs par mdzod cig
/bdud rtsi dang tshogs rdzas byin la /
thabs shes snod bcud sogs /
de ltar snod bcud gdod nas ye sbyor khyab gdal rig pa'i rtsal snang 'gag med zang thal du gnas pa'i don gcer mthong du ngo 'phrod pa'i phyir /
dgongs brgyud byin rlabs 'pho ba'i dbang bskur brda dang tshig gis mtshon te rtsal dbang thob par mos /
dbang bzhi'i chas rnams snod gcig tu bsdus pa spyi bor bzhag la /
hrI:
snang zhing stong la sogs /
de nas sku dang ye shes /
lta sgom spyod pa /
khregs chod dang thod rgal la sogs pa'i don gyi gnad gsang /
phyi'i spros pa dang nang gi ting nge 'dzin la mi ltos pa gnyis med dag pa rab 'byams kyi dkyil 'khor chen po'i rang zhal rjen par phyung ste ngo sprod pa /
rdo rje'i tshig rkang 'di'i don la mnyam par zhog cig
/ho :
dang po 'khor 'das sogs /
btsan sa zin pa ngo shes par gyis shig :
bar dag par bklag
/de lta bu'i mchog gsang bla na med pa'i rtsal dbang 'di thob pa'i che ba brjod cing /
lo rgyus rig 'dzin chen po'i zhal lung dri ma med pa nyid bklag pas spro ba bskyed pa dang /
bskur zhing thob pa'i gnad de nyid tshig skam du mi 'jog par nyams len du dril bar gdams shing /
rdo rje'i srung mar dam tshig gi gnyer bcol ba bcas bgyid pa lags pas nges par mdzod /
rdzogs pa chen po brjod med sogs nas /
stong grogs mdzod cig :
bar brjod /
des /
rig 'dzin srog gi sogs nas /
bka' rgya can legs par thob pa lags so //
de nas rtsal dbang gnyis pa pad+ma 'od kyi sogs nas /
rtsal dbang zhu ba'i phyir maN+Dal 'bul zhing gsol ba 'debs pa 'di'i rjes zlos /
hU~M:
gsal mdangs mi 'gyur sogs nas /
sid+d+hi pha la hU~M:
de ltar gsol ba btab pas /
rje btsun bla ma'i thugs rje'i rtsal g.yos te 'od gsal spros pa bral ba'i nam mkha' las dgongs brgyud byin rlabs kyi char chen /
mdangs lnga'i tshom bu tshad med pa'i zer phreng brdal ba'i dbus su rig pa zang thal 'od skur smin pa gu ru thod phreng sde lnga mkha' 'gro'i 'khor grangs med pa gsal lam lam /
'od khyug khyug
/bkrag mer mer /
byin thib thib byon nas sku nyid rnams kyi phung khams rtsa gnas thams cad la thim pas /
chan la phabs rtsi btab pa'am lcags la gser 'gyur gyi rtsis thebs pa ltar ma dag pa'i phung khams skye mched kyi sgrib pa'i rten du gyur pa'i rtsa mdud thams cad 'od gsal a wa d+hU ti'i ngo bor grol /
nyon rlung gi 'gyu ba ye shes 'gro 'ong dang bral ba'i rlung du smin /
thig le 'pho med dwangs ma mi shigs pa'i bde ba chen po'i rang bzhin du gyur pas /
sgo gsum gyi zag pa chos dbyings su dengs te 'od gsal sgyu ma ye shes rdo rje'i sku mngon du byas pa'i thugs mos mdzod /
chos dbyings bde ba chen po sogs nas /
gu ru pad+ma sid+d+hi hU~M:
de ltar dbang bskur pas rags lus 'od gsal du smin /
phung po'i chags thogs kyi sgrib pa dag las rab tu rnam par grol bas zag pa'i khams rnams dang mi ldan pa'i ye shes mngon du gyur /
gzung 'dzin gyi skye mched rnams chos dbyings su bsdams pas sems dang bral ba'i rig pa rjen la bud /
chos dang chos nyid du snang ba'i 'dzin pa gzhi med la song bas /
'khor 'das lam gsum gyi snang ba thams cad mnyam rdzogs thig le nyag gcig tu kha 'dums pa'i phyir na brdal ba thig le'i sa'am kun bzang dbye ba med pa'i sa la dbang bskur pa ste /
de'i don rdo rje'i tshig gis ngo sprod pa'i sgo nas don gyi ye shes btsan thabs su 'beb pa lags pas /
mos 'dun drag po skyed la mos gus kyi ngo bo gtad med du grol ba'i rig stong gnyug ma'i rang ngo la mnyam par zhog cig
/hU~M hU~M hU~M:
thig le chen po gcig gi klong :
sogs nas /
a a a :
de lta bu'i rig pa rtsal gyi dbang bskur pa de la dbang thams cad ma bskur dus gcig la rdzogs pa'i rdzogs pa chen po gsang mchog 'od gsal snying po 'di'i khyad par gyi chos bla na med pa ste /
rang rig 'od gsal mtha' dbus med pa'i khyab gdal chen po /
'khor 'das bzang ngan gyi phyogs su ma lhung bas snang srid dag dang ma dag gi mtshan ma zad /
ye nas rang gnas kyi 'od gsal 'du 'bral med pa la rtsa rlung byed rtsol thabs la mi ltos /
bde ba chen po'i ye shes rang lugs su gnas pa la dpes mtshon pa'i yul las 'das /
gnas lugs tshig gis gtan la mi phebs pas brjod bsam spros pa dang bral ba'i phyir /
dbang bzhi bskur thob bral ba'i chos nyid du la bzla ba'i rig rtsal don gyi dbang bskur ba ste /
de'i don lta ba ngos gzung med pa'i rgya yan chen po /
sgom pa gtang bzhag gnyis med rang babs chen po /
spyod pa gza' gtad zhig pa'i rang shar lhug par rtsal sbyong ba yin pas /
'di'i don la mnyam par 'jog pa'i slad du gsal 'debs kyi tshig de'i gnad don la thugs nges gnang 'tshal /
gsum pa dag snang mos gus zab don rtogs pa'i sgo 'byed ces bya ba las byung ba'i rig pa rtsal gyi dbang ngam /
rig 'dzin 'dus pa'i rdo rje'i srog dbang bsdus par grags pa gsan pa'i yon du maN+Dal 'bul zhing gsol ba 'debs pa 'di'i rjes zlos /
hU~M:
gsal dwangs mi 'gyur sogs gong bzhin maN+Dal gsol gdab rkang pa lnga sngags bcas sngar ltar sngon du 'gro bas /
dbang dngos la /
slob ma rnams lus gnad dang sgo yul rlung rig gi gnad gcun pas dbyings rig gnyis med 'od gsal spros pa dang bral ba'i ngang la mnyam par bzhag pa la /
ka dag ye grol don gyi snying po'i dbang gis dgongs pa'i btsan sa 'dzin pa dang /
ye shes rgyal thabs spyi blug gis lhun grub snang ba bzhi'i ye shes zad sar skyel ba'i rdo rje'i tshig don rim par 'byung ba la snyan gtod cig
/hU~M:
mtha' bral rig pa sogs nas /
a a a :
phaT:
ces cung zad mnyam par gzhag
/de lta bu'i gnas lugs 'od gsal rdzogs pa chen po'i dbang don gyi ye shes de'ang /
rtogs ldan bla ma'i byin rlabs kho na la brten nas skyes brtan gong 'phel du bya ba la rag las pa las thabs gzhan gyis mi rnyed par gsungs phyir /
lam gyi gegs sel dang bogs 'don thams cad kyi rgyal po bla ma'i byin rlabs lam du byed pa dbang bzhi'i dmigs pa dang bcas pa rjes 'brel mtha' rten du mdzad pa phyag len du gda' bas /
tshig ris dang mthun pa'i bsgom bya rnams thugs la nges pas sgom lung 'bogs pa 'di la gsan pas khyab par gda' ste /
a :
ma yengs ma bcos sogs nas /
tsit+ta sid+d+hi hU~M:
bar gtang /
des don dam rig pa'i rtsal dbang gsum rjes 'brel dang bcas pa legs par grub pa lags so //
shis pa brjod /
ces sbyor zhing /
gzhan sngar 'phros dbang gzhung bzhin mthar dbyung zhing /
rtsa dbang rgyas pa dngos bstan ltar sbrel ba'i gtang rag maN+Dal rjes /
des smin byed dbang gi rim pa rnams grub nas /
grol byed kyi gdams khrid 'bogs pa yin pas snyan gtod cig
/de la srog sgrub yang snying thun mong gi khrid yig srid zhi'i 'od gsal gyi nyi ma sogs khrid yig 'ja' gur 'od gsal gyi /
lam zab mo lhun grub snang bzhi'i khrid yig gud du bzhugs pa las blang bar bya'o //
zhes gsungs pa bzhin lags /
de ltar rig 'dzin srog gi sgrub pa'i sogs dbang gzhung mtha'i dam tshig khas blangs rjes /
de nas slar yang 'di nyid kyi yab bka' rig 'dzin dang yum bka' rdo rje phag mo gnyis ka'i rdzogs rim mthar thug
/gtum mo bde chen pad+ma'i gru gzings kyi smin byed gtum mo'i me dbang dang /
rjes 'brel gcod yul dpa' bo'i thol glu'i spyod pa'i rjes gnang bcas bgyid pa'i skabs su babs pa yin /
de la /
'dir ye shes mkha' 'gro pad+ma mdwangs gsal sogs dbang chog bde chen pad+ma'i myu gu ltar mthar chags su bskur ba'i skabs /
mkha' 'gro'i smre bshags dri med bshags rgyud las phyung pa /(ngi)yang gter mkha' 'gro gsang 'dus skabs su 'byung ba de sbyor /
mtha'i shis brjod zin pa dang /
des smin byed dbang gi rim pa song nas /
de dang 'brel ba'i grol byed zab khrid 'bogs pa la'ang gnyis las /
dang po gtum mo bde chen pad+ma'i gru gzings kyi zab khrid ni /
rig 'dzin tshe yi sgrub thabs rgyas bsdus dang 'brel ba'i rdzogs rim /
mthar thug tshe'i rig 'dzin bsgrub pa'i myur lam /
tshe zab mo rlung du bsgrub pa'i 'bar 'dzag zab khyad kyi sogs gtum mo'i rtsa gzhung bzhin /
gtum mo bde chen pad+ma'i gru gzings zhes bya ba rdzogs so //
zhes pa'i mtshams /
'og gi
/tshul 'dis 'chi med tshe yi rig 'dzin 'grub sogs nas /
ras rkyang dang mi 'bral ba gal che /
zhes gsungs pa bzhin mtshar chos su mi bya bar nyams len tshul bzhin mdzad de /
bde stong kun tu bzang po yab yum gyi go 'phang dam pa mngon du byed thub pa zhig la 'bad pas bya ba don ldan bgyis pa'i grub 'bras mchog gi dngos grub mngon du byed dgos pa lags so //
gnyis pa de dang rjes su 'brel ba gzung 'dzin rtsad gcod kyi lam khyer /
gcod yul dpa' bo'i thol glu'i dgongs 'grel gsal byed kyi khrid lung 'bogs pa la /
thog mar rtsa ba'i sdom gyis spyi don mdor bstan pa sngon du 'gro bas mtshams sbyar te /
dngos gzhi'i don rnams legs par bkral ba'i gzhung 'di nyid las /
rin chen zhi ba rdo rje snying po'i lam //
sogs nas /
phyogs rnams kun tu bkra shis byed par shog
/ces gsungs pa bzhin /
zab mo'i rnal 'byor 'di la brten nas rang gzhan phyam gcig spros med kun tu bzang mo'i go 'phang thob cing /
sku dang ye shes 'du 'bral bya rtsol med pa'i phrin las kyis khams gsum yongs sgrol chen por sbyor dgos pa lags so //
de ltar smin grol stan thog gcig tu legs par thob pa'i srung mtshams kyi dam tshig rdo rje theg pa'i gsang ba spyi dang /
khyad par gyis bsdus pa thams cad 'dzin dgos pas /
de ltar bgyid pa'i g.yar dam khas blang ba 'di'i rjes zlos /
gtso bos ji ltar sogs /
de ltar thob pa'i gtang rag dang /
slar yang rig 'dzin srog sgrub kyi bka' srung drag po sde bzhi'i srog dbang zab mo zhu ba'i yon du maN+Dal /
srog dbang cho ga gnam lcags 'bar ba'i myu gu bzhin gyi mtshams sbyor nas /
gsol gdab phyin mthar chags su bskur nas /
dge bsngo bcas bya /
cho ga'i rjes la /
thog mar yum bka'i las byang gi tshogs la rol /
lhag ma nas bkra shis grub kyi bar dang /
de nas yab bka' rig 'dzin gyi tshogs rol nas /
rta bro'i rjes /
gtor 'gugs nas bkra shis rdzogs kyi bar dam can spyi gtor gyi mjug chog bzhin gyis drag po sde bzhi'i rjes chog gi go gcad /
de nas dngos grub blangs shing /
gtang rag gi mchod bstod phyin rig 'dzin las byang ltar bgyis pas 'grub /
'dir bsgrub tshul stabs bde'i khyad kyis byas pa yin cing don la'ang cher mi 'gal bar mngon /
ring lugs bzhin mdzad par 'dod na /
yab yum gyi phrin las dang tshogs mchod spel ma me dbang gi chog khrigs nas 'byung ba bzhin /
rjes rim yang de ltar gung bsdeb /
drag po sde bzhi la'ang chad tho'i dbur /
bskang gso rgyas pa dang /
gzhung gi mchod bstod kyi rjes su /
chos skyong gi mchod bstod sogs spel mar gtong dgos pa rnams khyad par ro ///
/
!
mnga' bdag phrin las kyi sprul pa rgyal dbang lnga pa'i dag snang rgya can nyer lnga las /
tshe dpag med dwangs ma bcud 'dren gyi dbang chog khrigs su bsdebs pa 'chi med dga' ston ltar dbang sgrub /
dbang dngos /
rjes bcas so ///
/
!
gnam chos thugs kyi gter kha snyan brgyud zab mo'i skor las byon pa'i o rgyan rin po che pad+ma 'byung gnas kyi dbang la /
thog mar dbang sgrub rgyas par rtsa gsum spyi'i las byang (thi)dang /
bsdu na skyabs sems /
na mo :
dkon mchog gsum dang sogs /
mchod pa byin rlabs /
ka dag klong nas sogs sngon du 'gro bas /
gter gzhung bzhin sku gsum 'khor dang bcas pa'i mngon rtogs tshig ris gcig gis bdag mdun bum pa so sor gsal btab la /
byang gi pad 'byung mjug gi
/sprul sku'i cha lugs yongs su rdzogs :
bar dang /
gtso 'khor rnams kyi gnas gsum gyi :
'bru gsum las ni 'od 'phros pas :
sgom pa dang mtshungs ye shes pa :
spyan drangs bdag mdun rnams la thim :
bzlas dmigs ni /
thugs kar zla steng rdo rje'i lter //
hrIHmthar sngags kyi phreng bas bskor //
de las 'od zer mchod pa'i sprin //
phar 'phros rgyal ba'i dkyil 'khor mchod //
tshur 'dus byin rlabs dngos grub bsdus //
snang grags lha sngags chos sku'i ngang //
dag pa rab 'byams 'khor lor gyur //
ces pa'i ting nge 'dzin dang ldan pas sid+d+hi ci 'grub bzla /
mthar mchod bstod spyi 'gre bya /
las bum du rdor sems bskyed bzlas dang /
rig me dor la gnang ba nod /
dbang dngos la /
'dir dus gsum rgyal ba kun 'dus o rgyan bla ma mchog gis rjes 'jug rnams la dmigs med thugs rje'i dpyang thag chad pa med pas snyigs 'gro'i gdul bya rnams la lhag par brtse bas rjes su bzung ste /
gnas skabs dang mthar thug gi re ba yid bzhin du skong bar byed pa rtsa ba gsum gyi sgrub thabs ji snyed cig bka' drin du bstsal pa las /
skabs su babs pa 'di ni /
lo chen bai ro tsa na dang shud pu dpal gyi seng ge zung du 'jug pa'i rnam rol 'khrul zhig dbang drag rgya mtsho'i yang sprul de ma thag pa /
sprul sku mi 'gyur rdo rje dgung lo bcu gnyis pa me sprel gro bzhin zla ba'i tshes bzhi'i nyin o rgyan rin po che sprul sku'i cha lugs can gyis dngos su bstsal pa'i gdams ngag
/bya sla khyer bde byin rlabs kyi tshan kha dang ldan pa'i gu ru'i sgrub thabs dang 'brel ba'i smin byed bgyi ba la /
thog mar bum pa 'di'i nang na dpal rdo rje sems dpa' bzhugs pa'i sku las bdud rtsi'i rgyun byung ba /
spyi gtsug nas zhugs pas sdig sgrib nyes ltung thams cad bkrus shing dag ste gsang sngags zab mo'i dbang bskur rung gi snod khyad par can du sgrub pa'i mos pa mdzod /
ces mtshams sbyar la /
hU~M:
bum pa 'di ni sogs las bum gyi khrus dang /
'di ni rin chen sogs me tog bkye ba'i tshul bya /
de ltar byin pa'i 'bru de nyid rin po che'i rdul phran re re las kyang kun bzang mchod pa'i sprin phung du 'char ba'i maN+Dal du dmigs te 'di'i rjes zlos dang bcas dbang bskur zhu ba'i yon du 'bul bar mdzod /
li yi maN+Dal rin chen sogs /
bla ma dang ma hA gu ru dbyer med rtsa gsum 'dus pa'i ngo bor bzhugs pa'i spyan sngar dbang bskur zab mo zhu ba'i don du gsol ba 'debs pa dang /
skyabs su 'gro zhing sdig pa bshags pa /
dge ba la yi rang zhing smon 'jug gi sems bskyed pa /
dge rtsa yongs su bsngo ba ste lnga rnam par dag pa tshul bzhin bgyi ba'i blos 'di'i rjes zlos /
rje bla ma sogs /
byin dbab pa'i slad du lus lha'i ting nge 'dzin 'di ltar sgoms shig
/hU~M:
lho nub srin po'i sogs spos rol bcas byin dbab /
mthar su pra tiSh+Thas brtan par bya /
de nas dbang dngos la /
bum pa ye shes rang snang gi pho brang gzhal yas khang gi dbus su bum bcud ma hA gu ru'i lha tshogs dngos su bzhugs pa'i sku las bdud rtsi'i rgyun byung /
spyi bo nas zhugs pas lus rtsa'i sgrib pa sbyangs /
sku'i dbang thob /
sprul sku'i sa bon rgyud la bzhag par mos /
hU~M:
bum pa 'di ni sogs kyis gzhung gsal bum dbang bskur /
rgyal ba rgya mtsho'i gsung gi gsang sngags yi ge'i gzugs su shar ba'i glegs bam mgrin par bzhag pas g.yo ba rlung gi dri ma sbyangs /
gsung gi dbang thob /
longs sku'i sa bon rgyud la bzhag par mos /
hU~M:
pusti 'di ni sogs kyis glegs bam dbang mgrin par bskur /
gtor ma bla ma'i dkyil 'khor du gsal bas dbang bskur bas 'pho bcas thig le'i dri ma sbyangs /
thugs kyi dbang thob /
chos sku'i sa bon rgyud la bzhag par mos /
hU~M:
gtor ma 'di ni sogs kyis gtor ma mgo dang snying gar bzhag
/mdun bskyed sprul sku'i lte ba nas ye shes rdo rje'i byin rlabs 'dus pa'i thig le ser po 'phros /
khyed rang rnams kyi lte bar thim pas snyoms 'jug bag nyal dang bcas pa'i dri ma sbyangs /
bde gshegs rgyal ba'i bral smin gyi yon tan yongs su rdzogs pa mngon du byed pa'i dbang thob /
ngo bo nyid sku 'grub pa'i sa bon rgyud la bzhag par mos /
hU~M:
'di ni pad 'byung sogs kyis thig le lte bar bzhag
/sku gsum ye shes rol pa'i phrin las thams cad 'byung ba'i gnas shes rab dbyings kyi mkha' 'gro'i snang brnyan gyi dbang bskur bas /
chos kyi dbyings kyis gar khyab tu 'bad med lhun gyis grub pa'i phrin las rab 'byams la mnga' dbang bsgyur ba'i skal ba rgyud la bzhag par mos /
hU~M:
'di ni ye shes sogs kyis mkha' 'gro'i sku gsang bar bzhag
/spro na shis pa brjod /
de ltar dbang bskur thob pa de'ang 'dzin pa dam tshig la rag las pas /
gsang ba gnyan po'i dam tshig rnams byang chub bar du mig ltar bsrung ba'i dam bca' brtan pos 'di'i rjes zlos /
'di nyid byang chub sogs kyis dam tshig khas blang /
gtang rag phyin rjes gnam chos spyi khyab gung sprod de mthar dbyung ngo ///
/
!
o rgyan gter bdag gling pa'i zab gter bla sgrub rig 'dzin thugs thig gi dbang chog mtshams sbyor gyis brgyan pa dri ma med pa'i 'od ltar la /
sngon 'gro'i nang gi brgyud 'debs /
las byang pad+ma'i dgongs rgyan bzhin bdag mdun dbyer med du bsgrub /
bum sgrub zur gsal sbyar rjes /
tshe sgrub yang snying kun 'dus kyi dbang dang /
zhal bzhi pa'i gtor dbang 'dir btags na bde bas /
(wa)tshe sgrub las byang 'chi med 'dod 'jo bzhin skyabs sems nas /
tshe sba bstim mtha' bar gtang /
de nas /
(nyi)zhal bzhi pa'i las byang las bzhi rnam rol ltar byin rlabs nas /
bzlas pa'i skabs su gtor dbang phrin las stobs bskyed bzhin byas mthar /
mchod bstod mdor bsdus bya /
thugs thig gi tshogs btang ba'i rtsa gsum skong gso'i rjes su zhal bzhi pa'i skong ba sbrel /
bsgral bstab rjes /
las bum du 'khyil pa bsgrub /
rig me dor zhing gnang ba zhu /
dbang dngos dbang chog dri ma med pa'i 'od ltar mthar chags su bskur nas lus 'bul rjes /
slar yang thugs bskyed pa gsal btab nas /
zab chos 'di nyid kyi ka dag gi khrid lung gsan phyir maN+Dal /
de yang mdo rgyud thams cad kyi brjod bya'i mthar thug sogs khrid yig dri med snang ba'i /
ye shes rtsal kha phyogs med du rgyas pa'i thabs la ci nas kyang 'bad par bya'o //
zhes gsungs pa bzhin nyams su len pa la dril nas brtson mdzod /
de nas slar yang 'di nyid dang 'brel ba'i tshe sgrub 'chi med yang snying kun 'dus kyi dbang bskur ba yin te /
de la /
sems can thams cad kyi don du sogs mtshams sbyor ngag 'don gsal bder spel ba dang /
dbang chog 'chi bdag bdud 'joms lto sbyar zhing /
las byang nas kha sab dgos rigs kyang blangs te bskur ba'i gtang rag rjes /
slar yang bka' srung mgon po zhal bzhi pa'i gtor ma la brten pa'i srog dbang bskur ba yin te /
de'ang rgyal ba'i bstan skyong sogs dbang chog phrin las stobs skyed bzhin rdzogs par bskur zhing /
dge bsngo bcas dang /
cho ga'i rjes /
tshogs rol phyin tshe sgrub dang chabs cig gtang ba'i rta bro'i rjes /
srung ma'i rjes chog
/spro na skong bshags bskyar /
gang ltar yang spyi tsam du dam spyi'i rjes kyi gtor 'bul nas bkra shis brjod mthar /
gzhung gi dngos grub blang skabs tshe sgrub kyi dngos grub kyang sbrel nas blang /
mchod bstod sogs tshe sgrub dang /
thugs thig las byang bzhin so sor mthar dbyung bas 'grub bo ///
/
!
ma ti rat+na dang stag sham zung gi bla ma
yid bzhin nor bu rnam gnyis chu bo gcig 'dus kyi rtsa ba'i dbang lnga gtor dbang dang bcas pa'i yi ge byin rlabs snying po ltar dbang sgrub /
dbang dngos /
rjes chog bcas so ///
/
!
chos rje gling pa'i zab lam thugs kyi nor bu'i rtsa ba'i dbang chog ma bu khrigs bsdebs smin byed bcud kyi nor bu ltar bdag bskyed /
sta gon /
dbang sgrub /
dbang dngos /
rjes chog bcas kyis bskur ro ///
/
!
rol pa'i rdo rje'i mtsho gter bla ma rgyal ba kun 'dus kyi dbang la /
dbang sgrub skabs /
drag khros nas 'byung ba'i skyabs sems rjes /
sngon 'gro dkar bgegs gtang /
las byang dngos grub kun 'byung gi mtshams gcod nas gzung mthar chags su btang nas bstod bshags rjes /
dzapa? khang phye /
bzlas pa la sid+d+hi /
rdo rje 'chang gi snying po yum sham can /
kun bzang /
tshe dpag
/thugs chen /
'khor sngags spyi dril rnams gtso 'khor gyi rnam pa phyed par bzlas nas /
dbang chog zab pa'i mthar thug las 'byung ba'i bum lha bskyed bzlas dang /
las bum du rta mgrin bskyed bzlas /
spyi 'gro'i stong tshigs phul nas bum lha 'od zhu bya /
de nas dbang sgrub stabs bde phyir /
(sha)cha lag rigs 'dus rdor sems dang /
(chi)rgyal 'dus yum bka' phag mo'i gsang sgrub /
(wa)yang gsang tshe sgrub lcags bang ma bcas phyogs bsgril nas bskur dgos pas /
'dir rigs 'dus rdor sems sgrub thabs bzhin lha bskyed nas bzlas pa'i mthar bsnyen bstod dod stong tshigs mchod bstod /
dbang chog rnam grol sprin gyi myu gu ltar bum pa bcas bsgrubs zin nas /
phag mo'i gsang sgrub kyi lha bskyed nas bzlas pa'i dbur dzapa? khang phyes te bsnyen pa /
dbang chog bde chen bdud rtsi'i myu gu ltar bum bzlas btang mthar /
gter gzhung mkha' 'gro'i bskul phrin bya /
tshe sgrub lcags bang ma'i bka' bsgo nas bstod bshags bzlas pa bcas byas la /
dbang chog lcags kyi 'phrul lder gsungs pa bzhin mdun dkyil go sar dzapa? khang phyes la sngags bzlas sogs stong tshigs rdzogs kyi bar gtang /
de nas rgyal 'dus kyi bka' srung dang gter srung rnams kyi gtor 'bul dang /
tshogs mchod /
bsgral bstab mthar /
spyir dmigs pas khyab par byas te /
hrI:
bla ma lha dang DA ki'i tshogs :
sogs rgyal 'dus dbang len gyis dbang blangs shing gnang ba nod /
dbang dngos la 'jug pa na /
mtshams sbyor gyi khyad par /
de'ang chos sku 'od gsal rdo rje snying po rgya chad phyogs lhung dang bral ba'i thig le chen po las ma g.yos bzhin du 'phags pa'i yul du rgyal ba'i rgyal tshab chen po'i skur bzhengs te /
mtshan dang sku'i rol pa mtha' yas pas phrin las rlabs po che mdzad /
bod yul chos skyong ba'i rgyal po'i thugs bzhed bsgrub pa'i don du spyan drangs shing /
dpe las 'das pa'i gtsug lag khang rten dang brten par bcas pa grub nas /
mdo sngags kyi bstan pa nyi ma shar ba ltar mdzad pa'i skabs su /
las can rje 'bangs so so'i mos ngor chos sgo rab 'byams bstsal pa phal cher phyi rabs kyi don du zab mo'i gter du sba bar mdzad pa las /
'dir skabs su babs pa ni /
grub pa'i rig 'dzin hU~M kA ra dang 'khon ston klu'i dbang po zung gi ye shes kyi sgyu 'phrul 'dus gzugs rig 'dzin rol pa'i rdo
