@#//
'jam dpal rdzogs pa chen po'i phrin las dang smin byed kyi chog bsgrig snang stong 'od lnga'i rgya can bzhugs so //
na mo many+dzu g+ho Sha sa man+ta b+ha drA ya /
rigs brgya'i khyab bdag 'jam mgon kun tu bzang //
bshes gnyen gar gyis rnam rol rdo rje 'dzin //
bka' drin mnyam med chos dbyings rang grol zhabs //
chos kyi 'khor lo'i pad mtshor rtag bzhugs shig
/ngo bo ka dag lha lam lus phra'i gdong //
rang bzhin lhun grub 'ja' tshon mig dkyus ring //
thugs rjes sprul pa'i mdzes sdug lang tsho yis //
kun bzang bde chen la sbyor 'jam dpal dbyangs //
gang de'i sgyu 'phrul drwa ba'i yang snying bcud //
bstod pa glur blangs le'u'i smin grol lam //
gangs can bod 'dir spel mdzad pad+ma 'byung //
dus gsum kun mkhyen sangs rgyas gnyis par nges //
bkra shis dpal gyi phug nas zab gter sgo
/'byed phyir mtshan ldan gsang yum shel bza' sgron //
bsam bzhin sprul pa'i gar gyis rnam rol ba //
gsar ban phyogs med snyan pa'i grags pa 'bar //
zab gter chos 'di'i bstan pa rgyas mdzad pa'i /
khri srong rnam sprul bkra shis stobs kyi rgyal //
'khrul med brgyud pa'i bka' babs rig sngags 'chang //
mu tig phreng ltar byon rnams phyag gi yul //
'jam dpal rdzogs chen phrin las dbang chog gi
/snang stong 'od kyi 'ja' tshon 'khyil pa las //
dug lnga'i tshogs las grol ba'i ye shes kyi //
rgya can drug skyes gyer sgom glu 'di sgrogs //
'jam dpal rdzogs chen las byang sngon 'gro dang //
dngos gzhi rjes rim gsum gyi dang po la //
skyabs sems gsol 'debs rgyud bklag tshogs zhing dang //
tshad med dngos grub bgegs skrod sgo dbye ba //
brda phyag dam tshig byin 'beb rig rtsal mchod //
mchod gtor bshags pa bco lnga sngon 'gro'i khrigs //
dang po skyabs 'gro ni /
hU~M/
rang byung rig pa ye shes chos kyi sku
/gsal dwangs longs sku chags bral dam pa'i chos //
sna tshogs rang grol sprul sku dge 'dun la //
rang shar rang grol don dam skyabs su mchi //
gnyis pa sems bskyed pa ni /
rig pa rang sar gsal ba'i 'od po che //
rang shar kun khyab bde chen brtse ba'i sems //
ma bcos lhun grub gnyug ma don gyi lha //
mchog tu mi 'gyur bde chen sems bskyed do //
zhes pa'am yang na chos rgyal dbang po'i sde'i phyag bzhes mtshan brjod kyi sngon 'gro'i skabs bzhin byas kyang skyabs sems lhan cig tu 'jug pa bde ba 'di ltar /
bla ma yi dam mkha' 'gro gsum la skyabs su mchi //
sangs rgyas chos dang dge 'dun gsum la skyabs su mchi //
ye shes lha dang dam tshig lha la skyabs su mchi //
chos sku longs sku sprul sku gsum la skyabs su mchi //
bdag dang drin can pha mas gtso byas sems can rnams //
ye nas sangs rgyas yin pa nyid la der shes kyis //
byang chub mchog tu rgya chen sems ni bskyed par bya //
gsum pa 'jam dpal brgyud 'debs ni /
chos sku 'dus pa kun tu bzang po dang //
longs sku 'dus pa 'jam dpal rigs lnga dang //
sprul sku 'dus pa shAkya thub pa sogs //
sku gsum bla ma rnams la gsol ba 'debs //
rdo rje mkha' 'gro rin chen mkha' 'gro dang //
pad+ma mkha' 'gro las kyi mkha' 'gro dang //
de bzhin mkha' 'gro o rgyan mkha' 'gro sogs //
ma lus mkha' 'gro'i tshogs la gsol ba 'debs //
'jam dpal dbyangs dang rdo rje 'chang chen po //
'jam dpal bshes gnyen shrI siM ha dang //
rang byung chen po pad+ma 'byung gnas zhabs //
rig 'dzin brgyud pa rnams la gsol ba 'debs /
khri srong lde'u btsan 'jam mgon sprul pa'i sku
/shel bza' sgron gcig mtshan ldan gsang ba'i yum //
gter ston chen po gsar ban phyogs med sogs //
sprul pa'i sku mchog rnams la gsol ba 'debs //
lung zin gsar ban nyi ma'i snying po dang //
sngags 'chang dbang dar 'gar ston rin chen 'bum //
ri pa sangs rgyas byams pa dpal la sogs //
brgyud 'dzin bla ma rnams la gsol ba 'debs //
rgyal ban bla ma rga ston dpal ba dang //
rig 'dzin chen po rgod kyi ldem 'phru can //
rdo rje mgon po ngag dbang grags pa sogs //
bka' babs bla ma rnams la gsol ba 'debs //
sangs rgyas dpal bzang thugs sras nam mkha'i mtshan //
dpal ldan blo gros dran mchog chos kyi rje //
yongs 'dzin dam pas rjes bzung dbang po'i sde //
rig 'dzin bla ma rnams la gsol ba 'debs //
rgyal dbang pad+ma'i gdung sob ngag gi dbang //
klong chen rab 'byams gsum pa sha gzug pa //
zab don gter mdzod karma gsang sngags rje //
mkhas grub bla ma rnams la gsol ba 'debs //
gnubs chen yang srid phrin las lhun grub zhabs //
rigs brgya'i khyab bdag chos dbyings rang grol rje //
'jam mgon dgyes pa'i za hor bzhad pa rtsal //
rtsa brgyud bla ma rnams la gsol ba 'debs //
stag tshang bkra shis dpal phug g.yu phra'i gnas //
bdud rtsi'i tshul du rgyas btab gsang ba'i gter //
rdo rje brag skyes skyin mthing shwa na ma //
gnas chos srung mar bcas la gsol ba 'debs //
'jam dpal rigs lnga zhi khro'i dkyil 'khor du //
rmad byung rdzas kyi rten 'brel la brten nas //
rig rtsal dbang bzhi'i ye shes thob pa dang //
ngo 'phrod don gyi snying po rtogs par shog
/bde gshegs kun 'dus rang byung ye shes sku
/gsal stong dbyer med bskyed pa'i rim pa yis //
tha mal lus kyi snang zhen yongs grol nas //
gzhi lus 'od phung chen por mngon gyur shog
/sgyu 'phrul drwa ba'i bcud phyung glur blang rgyud //
brjod tshul bzhi dang yang snying snying po'i don //
skye med a yi rang sgra yongs bsgrags nas //
mthar thug 'bras bu sku bzhi thob par shog
/rdo rje thugs kyi bzlas pas lam sbyangs nas //
rtsa la ngo sprad rlung la bde ba spar //
thig le chos kyi sku ru la zla ba'i //
zag med dga' bzhi'i ye shes rtogs par shog
/mtha' gnyis las grol rang rig chen po'i don //
sgom med sgom sogs dbang po'i rim pa yis /
khreg chod thod rgal ye shes zang thal sogs //
tshul bzhin lam du longs par byin gyis rlobs //
sngon dus rgyal ba'i smon lam rnam dag mthus //
phyogs bcu'i zhing khams rdul snyed rab 'byams kyi //
'gro kun srid pa'i 'ching ba las grol nas //
kun bzang gdod ma'i go 'phang myur thob shog
/bzhi pa rgyud bklag pa ni /
oM swa b+hA ba shud+d+haHsarba d+harmAHswa b+hA wa shud+d+ho\u0f85 haM/
phyi nang snod bcud stong pa nyid gyur de yi ngang //
oM wA gI shwa ri muM zhes brjod pa'i mthus //
gnyis su med dang gnyis med la gnas skad cig gis //
dri med pad+ma nyi zla brtsegs pa'i gdan steng du //
rang nyid 'phags pa 'jam dpal sku mdog btso ma'i mdog
/phyag g.yas ral gri ut+pal la gnas po ti g.yon //
rin chen rgyan rdzogs sku smad dar gyis 'khor gsum khebs //
thugs ka'i hU~M gi 'od zer 'phro 'du'i sbyor ba yis //
'phags pa mchod dang sems can kun gyi don byed gyur //
bdag gi mdun du rtsa ba sra brtan dpag bsam shing //
yal ga lo ma me tog 'bras bu phun tshogs pa //
gter chen bum pas kun nas yongs bzung mchod pa'i sprin //
de yi dkyil steng ston pa bcom ldan shAkya thub //
g.yas g.yon byang sems 'jam pa'i dpal dang spyan ras gzigs //
rgyab tu nyan thos dang ni rang sangs rgyas kyi tshogs //
gus pas lus btud mthu ldan phyag na rdo rje mdun //
steng phyogs shing gi rtse mor de bzhin gshegs mang po //
gzhan yang yal ga la ni lha yi bu bu mo //
mang pos bskor zhing me tog la sogs mchod pa 'bul //
gtso bos rgyud gsungs ji ltar ston pas sgra chen sgrog
/dga' mgu'i tshul gyis 'khor rnams rjes su yi rang 'dud //
steng 'og rkan gnyis rnga bo che las rgyud tshig rnams //
lce yi dbyug gus bskul zhing chos sgras yongs gang gyur //
gzhon nu'i cha lugs 'chang ba po //
zhes sogs dang /
rgya gar skad du /
Ar+Ya many+dzu shrI zhes sogs mtshan brjod rgyas bsdus gang rung song rjes /
sngon bcom ldan 'das rgyal ba shAkya thub pas gnas ri bo bya rkang gi gnas su 'jam dpal gyi chos 'di bka' bstsal pas /
sku las 'od zer bye ba 'bum phrag mang po bkye /
'od zer re re'i rtse la pad+ma re /
pad+ma re la sprul pa'i sku re byon nas phyogs bcu'i 'jig rten khams kyi sems can thams cad grol bar mdzad pa de bzhin du /
sangs rgyas kyi zhing khams 'dir bdag gis byang chub mchog tu sems bskyed de /
'jam dpal gyi chos 'di bshad pas /
phyogs bcu dang khams gsum gyi sems can thams cad /
skye med ye shes kyi sku thob par gyur cig
/'dzin med rang snang du grol bar gyur cig
/gang tshe blta bar 'dod pa 'am //
zhes sogs sh+loka ci rigs pa brjod par bya'o //
lnga pa tshogs gsog pa ni /
snang sems gnyis su med pa la //
sgyu ma lta bur spyan 'dren gshegs //
'pho dang 'gyur ba med mo+od kyang //
lhun grub ngo shes tshul gyis bzhugs //
yul dang shes pa gnyis med kyang //
rtog 'dzin dag phyir phyag 'tshal lo //
longs spyod rol pa mi dmigs kyang //
nam mkha'i mdzod ltar mchod pa 'bul //
gshis la sdig sgrib med mod kyang //
glo bur dri ma bshags par bgyi //
rang rig dus gsum 'gyur med kyang //
rang rtsal snang la rjes yi rang //
rtag tu nges pa ltar bzhugs kyang //
rig rtsal chos 'khor bskor du gsol //
ji ltar snang yang chos kyi sku
/skye 'chi med par gsol ba 'debs //
'khor gsum dmigs pa med pa yi //
don dam 'gyur med klong du bsngo //
rnam shes 'khor ba gdod med kyang //
ye shes rtag rgyun smin byed shog
/drug pa tshad med ye shes kyi tshogs ni /
skal ldan snying gi thig le las //
'od zer dkar pos stong gsum khyab //
'gro kun pha mar shes pa la //
'od kyis thams cad smin byas pas //
snang la rang bzhin med pa yi //
byams chen me long ye shes su //
ye nas yin pa'i don la blta //
'od zer ser pos kun tu khyab //
sdug bsngal gyur pa'i sems can la /
khyab pa'i snying rje mnyam nyid gsal //
dmar gsal 'od kyis khyab cing brdal //
kun khyab bde ba chen po yi //
dga' ba kun rtog ye shes gsal //
ljang gsal 'od kyis khyab byas pas //
chos sku ye shes chags sdang bral //
btang snyoms bya grub ye shes bsgom //
bdun pa dngos grub blang ba ni /
spros bral don gsal bde chen chos kyi sku
/kun khyab 'od gsal rang byung rig pa'i lha //
dran rtog bla ma pad+ma bde chen rtsal //
gsol ba 'debs so smin grol dngos grub stsol //
oM AHhU~M hrIHa b+hi Shiny+tsa hU~M/
brgyad pa bgegs bskrad pa ni /
hU~M/
lhun gyis grub pa'i rig pa la //
lha dang 'dre bgegs ming tsam med //
kun tu gsal ba'i ye shes kyi //
'od kyis ma rig mun pa bcom //
bka' ni kun bzang don gyi bka'//
log rtog 'khrul pa phyir dengs shig
/hU~M hU~M phaT phaT/
rang gter las /
hU~M/
'jam dpal dpal dang ldan pa'i mchog
/sangs rgyas rnam par snang mdzad che //
rdo rje ral gris ma lus gcod //
bgegs zhes bya ba'i ming yang med //
bzlas pa'i sngags ring thung gnyis re re brjod /
chos kun ka nas ye dag pa'i //
brjod du med pa'i srung 'khor la //
dgra dang bgegs kyi ming yang med //
gsal stong 'dzin med dbyings su rgya //
hU~M/
'khor ba ming tsam med pas na //
mya ngan 'das pas kun tu khyab //
ye shes kun khyab zhing khams su //
'khrul rtog bag chags bsrung mtshams bcad //
badzra rak+Sha rak+Sha hU~M/
dgu pa brda sgo dbye ba ni /
hU~M/
kun snang ye shes zhing khams la //
'khrul rtog sgo bcad kun tu bral //
rang shar rang ngo shes pa yi //
klong yangs zhing khams sgo phye 'o //
b+h+rU~M pra be sha ya phaT/
bcu pa brda phyag 'tshal ba ni /
hU~M/
zang thal kun bzang ye shes che //
thig le kun khyab kun tu snang //
rtag chad bral ba'i don gyi mchog
/rang ngo shes la phyag 'tshal lo //
a ti pU hoH
pra tIts+tsha hoH
a la la hoH
bcu gcig pa dam bca' ni /
hU~M/
'char dang nub pa med pa la //
spang blang byas pas gol sar lhung //
re dogs bral ba'i byang chub sems //
srog gi thig ler bzung bar bgyi'o //
hU~M badzra tsit+ta hU~M/
bcu gnyis pa byin 'beb pa ni /
hU~M/
gdod nas lhun grub sku gsung thugs //
byin rlabs ye shes rmad po che //
spro bsdu med pa'i ngang nyid nas //
lham me lhan ner byin chen phob //
sa ma ya A be sha ya a a AH
bcu gsum pa rig rtsal gyi mchod pa ni /
hU~M/
snang du rung ba'i chos rnams kun //
yon tan longs spyod rol par shar //
spro bsdu bral ba'i ye shes che //
chos nyid mngon sum mchod par bgyi //
sarba pU dza me g+ha sa mu dra s+pha ra Na sa ma ye AHhU~M swA hA/
bcu bzhi pa mchod gtor brlab pa ni /
hU~M/
gdod nas dag cing dri ma med //
sbyang dang spel du med mod kyang //
rang ngo shes pa'i yid ches kyis //
mngon sum thig le rang byin brlab //
oM pany+tsa ba liM ta rak+ta ga Na tsakra bo d+hi tsit+ta sarba pu dza AHhU~M/
bco lnga pa klong bshags ni /
hU~M/
glo bur shar ba rig pa'i rtsal //
thams cad ngo bo nyid kyi ngang //
skye 'gag gnyis su med pa'i phyir //
rtag chad mthar 'dzin mthol zhing bshags //
yig brgya'i mjug tu /
na ra ka
/pre ta ka
/tir+Ya ka
/ne be sha
/de wa a le bi shud+d+he rak+Sha ka shud+d+he shud+d+he bi shud+d+he swA hA/
gnyis pa dngos gzhir lha dbang go drang bzhugs //
phyag gar glu bro phyi nang dug lnga gsum //
sman gtor rak+ta gsang nan sbyor sgrol bstod //
bshags 'dzab rdzogs rim dngos gzhi nyer gnyis khrigs //
dang po lha bskyed pa ni /
rang sems ka nas dag pa'i mkha' dbyings las //
lhun grub 'od lnga'i rang gdangs 'gag med pa //
chu las chu lbur rdol ba lta bu'i tshul //
'ja' tshon 'od lngar shar ba'i gur khyim nang //
dbus su seng khri pad zla'i gdan steng du //
bdag nyid rnam snang mthing kha zhal gcig pa //
phyag gnyis 'khor lo 'dzin cing yum la 'khril //
rin chen prog zhu snyan mgul mdzes byed rgyan //
phyag zhabs gdu bu 'og pags legs par spud //
lha rdzas dar gyi stod g.yogs sham thabs bklubs //
'ja' lus dwangs gsal mtshan dpe'i sku ru shar //
thugs kar pad+ma rgyas pa'i lte ba la //
thabs shes nyi zla brtsegs pa'i gdan steng du //
ye shes sems dpa' 'phags mchog 'jam pa'i dbyangs //
sku mdog dmar ser zhal gcig phyag bzhi pa //
yid 'ong lta na sdug pa zhi zhing 'dzum //
mthon mthing dbu skra ral pa'i zur phud can //
rtsa ba'i phyag gnyis chos 'khor phyag rgyar bcas //
ut+pa la yi yu ba nas 'dzin pa'i //
'dab ma g.yas g.yon snyan gyi thad ka na //
rgyas pas shes rab ral gri glegs bam btegs //
lhag ma'i phyag gis thabs dang shes rab gnyis //
zung du 'jug pa mtshon phyir mda' gzhu 'geng //
longs sku'i cha byad rdo rje'i skyil krung bzhugs //
shar gyi 'dab mar glang chen gyis btegs khrir //
pad zla'i gdan la rdo rje sems dpa' dkar //
zhal gcig phyag gnyis rdo rje 'dzin pa yis //
yum dang mnyam sbyor longs sku'i cha byad can //
lho yi 'dab mar rta mchog gis btegs khrir //
pad zla'i gdan la rin chen 'byung ldan ser //
zhal gcig phyag gnyis rin chen 'dzin pa yis //
yum dang mnyam sbyor longs sku'i cha byad can //
nub kyi 'dab mar rma byas btegs pa'i khrir //
pad zla'i gdan la 'od dpag med pa dmar //
zhal gcig phyag gnyis pad+ma 'dzin pa yis //
yum dang mnyam sbyor longs sku'i cha byad can //
byang gi 'dab mar mkha' lding gis btegs khrir //
pad zla'i gdan la don yod grub pa ljang //
zhal gcig phyag gnyis rgya gram 'dzin pa yis //
yum dang mnyam sbyor longs sku'i cha byad can //
lnga ka'ang g.yon pa rang rtags yu ba yi //
dril bu 'dzin cing spyan ma mA ma ki
/rin chen sgrol ma gos dkar dam tshig sgrol //
mgul nas 'khyud cing rdo rje skyil krung bzhugs //
yum rnams phyag mtshan cha lugs gtso dang mtshungs //
mnyen lcug rked phra nu ma mngon par rgyas //
zhabs gnyis pad+ma'i skyil krung yab la 'khril //
bde stong zung 'jug dag pa'i lha skur shar //
gnyis pa dbang bskur ba ni /
hU~M/
ye shes lnga ldan rang rig sku gsung thugs //
snang srid dbang sgyur 'khor ba rnam par dag
/bzang ngan rtog pa'i dri ma sbyang ba'i phyir //
rang byung ye shes rang dbang thob par shog
/oM hU~M swA AM hA/
a b+hi Shiny+tsa hU~M/
gsum pa go cha gdab pa ni /
hU~M/
nga ni ye nas rdo rje 'chang //
sku gsung thugs dang mnyam par sbyor //
sgra 'od zer gyi cho 'phrul gyis //
byin brlabs go cha chen po bgo
/oM AHhU~M badzra rak+Sha rak+Sha hU~M hrIH
bzhi pa ye shes pa spyan drang ba ni /
hU~M/
kun bzang kun tu khyab pa'i lha //
kun mkhyen kun rig kun tu bzang //
kun gsal 'jam dpal rigs lnga'i gtso //
rang rtsal rdzogs phyir spyan 'dren gshegs //
badzra sa ma ya dzaHdzaH
lnga pa bzhugs su gsol ba ni /
hU~M/
mngon sum 'pho 'gyur 'du 'bral med //
nyams snang gong du 'phel ba'i phyir //
rig pa rang gsal dwangs ma lnga //
chos nyid zad mthar bzhugs su gsol //
sa ma ya tiSh+Tha lhan /
drug pa phyag 'tshal ba ni /
hU~M/
rang dang gnyis med ye shes la //
'du dang 'bral ba ye nas med //
rang rig thig le chen po dang //
tsit+ta 'od kyi gzhal yas su //
rang zhal mjal la rtag phyag 'tshal //
a ti pU hoH
pra tIts+tsha hoH
na mo pu ru sha
/a la la hoH
bdun pa phyag rgya gar mchod ni /
hU~M/
kun khyab nam mkha'i dkyil 'khor du //
thig le stong sgron yangs pa la //
rig pa stong sgron lu gu rgyud //
sku dang thig le mchod par 'bul //
ma hA mu dra pU dza hoH
brgyad pa glu bro ni /
hU~M/
sems can kun gyi snying la gnas //
dga' bzhi ye shes bzhi dang ldan //
chos dbyings nA da gzhom med sgra
/'du 'bral med pa'i mchod pa 'bul //
ma hA dz+nyA na te na hU~M te na te te hU~M/
dgu pa phyi mchod ni /
rang gter las /
hU~M/
byang chub yan lag me tog spos //
sku gsum mkha' 'gro rig 'dzin rnams la 'bul //
'gro ba'i don du bzhes su gsol //
oM AHhU~M/
oM na maHsarba ta thA ga ta puSh+pe pU dza me g+ha sa mu dra s+pha ra Na sa ma ye hU~M/
de bzhin du shab+da'i bar sbyar te 'bul /
hU~M/
snying nang sgron ma 'od du 'khyil //
rang byung 'od kyis phyi nang khyab //
mkhar gsal rdo rje 'od phung can //
snang bzhi rgyas pa'i mchod pa 'bul //
oM pa na peM/
pe nu su ra to /
ti pu pa ra mu /
sarba ta thA ga ta sid+d+hi sa ma ya hoH
oM shrI badzra rA ga puSh+pe pu /
d+hU pe d+hU/
A lo ke A/
gan+d+he gan /
nai bid+ya nai /
shab+da a /
bcu pa nang gi mchod pa ni /
hU~M/
rtsa khams rlung gi dwangs ma rgyas pa la //
ye shes chen po mchog gi thig ler gsal //
gzugs sgra dri ro reg bya 'od phung 'khyil //
kun tu bzang po rol pa'i mchod pa bzhes //
rU pa shab+da gan+d+he ra sa spar+she sarba pU dza hoH
bcu gcig pa dug lnga rnam dag gi mchod pa ni /
hU~M/
gti mug 'od dkar nga rgyal ser po'i 'od //
'dod chags dmar po phrag dog ljang gur gsal //
mthing gsal dwangs ma chos dbyings ye shes ngang //
dug lnga rang grol thig le'i mchod pa 'bul //
ha la pany+tsa pU dza hoH
bcu gnyis pa dug gsum rnam dag gi mchod pa ni /
hU~M/
snang ba 'od kyi dkyil 'khor sku
/sgrar grags sngags kyi nga ro can //
thugs srog gzer gyi 'phro 'du gsal //
dug gsum dag pa'i mchod pa bzhes //
ma hA mAM sa rak+ta kiM ni ri ti pU dza hoH
bcu gsum pa bdud rtsi sman mchod ni /
hU~M/
rang byung thig le dug lnga 'joms //
sku lnga ye shes lnga dang ldan //
snang srid 'od lngar lhun gyis grub //
rgyud lnga dwangs ma lnga ru grol //
oM AHhU~M sarba ma hA pany+tsa a mr-ita hU~M hrIHThA/
kun gzhi thig le chen po la //
spang blang rtog pa kun tu bral //
thun mong mchog gi 'od gsal ba //
lnga ldan bde ba chen por mchod //
sarba ma hA pany+tsa a mr-ita khA hi /
bla ma brgyud mchod bya bar spro na brgyud 'debs la bsgyur nas dbul /
hU~M/
stong 'byams ma yin dngos grub che //
snang 'byams ma yin mtha' brgyad bral //
gnyis med zung 'jug rang rig mchog
/bde chen bde ba'i dngos grub stsol //
kA ya wAk+tsit+ta sarba sid+d+hi hrIH
bcu bzhi pa gtor ma'i mchod pa ni /
hU~M/
snang ba stong pa'i snod nang du //
rig pa 'od lnga'i gtor ma bshams //
snang srid yongs rdzogs 'od lnga'i rdzas //
rang shar rang grol mchod pa 'bul //
ma hA ba liM ta khA hi /
bco lnga pa rak+ta'i mchod pa ni /
hU~M/
'bral med thig le 'od po che //
spyod lam kun tu spang du med //
rang shar rang ngo shes pa yi //
chags pa chen po'i mchod pa 'bul //
ma hA rak+ta khA hi /
bcu drug pa gsang nan gyi mchod pa ni /
hU~M/
mngon sum ye shes mthong ba la //
yid ches gding rnyed ngo sprod kyis //
dus gsum dus med mnyam sbyor ba //
gsang ba nan tan mchod pa 'bul //
sarba pany+tsa a mr-ita dza gad khA hi /
bcu bdun pa sbyor ba'i mchod pa ni /
hU~M/
glo bur bral ba'i 'od gsal ba //
rig stong 'od lnga kun tu snang //
nyin dang mtshan du mnyam sbyor ba'i //
'du 'bral med pa'i mchod pa 'bul //
oM dzaHhU~M baM hoHpad+ma yo gi nI sa ma ya pra be sha ya phaT/
bco brgyad pa sgrol ba'i mchod pa ni /
hU~M/
'khrul snang shes pa tha mal pa //
ji ltar snang ba dngos po'i sprin //
dngos med thig le dwangs ma'i mtshon //
kun khyab kun bsgral mchod pa 'bul //
ma traM ru dra pra b+hany+dza tsakra mA ra ya phaT/
bcu dgu pa bstod pa ni /
oM AHhU~M/
chos kyi dbyings kyi zhing khams na //
ye shes snang ba lam me ba //
mgon po 'od mi 'gyur ba la //
rtse gcig dad pas phyag 'tshal lo //
hU~M/
mchog sbyin rdo rje mchog khyod 'dud //
yang dag mthar gyur khyod la 'dud //
stong nyid las byung khyod la 'dud //
sangs rgyas byang chub khyod la 'dud //
pra dz+nyA dz+nyA na mUrta ye /
sangs rgyas chags pa khyod la 'dud //
sangs rgyas 'dod la phyag 'tshal 'dud //
sangs rgyas dgyes pa khyod la 'dud //
sangs rgyas rol la phyag 'tshal 'dud //
oM duHkha ts+tshe da swA hA/
med pa las byung khyod la 'dud //
sangs rgyas 'byung ba khyod la 'dud //
nam mkha' las byung khyod la 'dud //
ye shes las byung khyod la 'dud //
wA gI shwa ra swA hA/
sangs rgyas 'dzum pa khyod la 'dud //
sangs rgyas bzhad la phyag 'tshal 'dud //
sangs rgyas gsung nyid khyod la 'dud //
sangs rgyas thugs la phyag 'tshal 'dud //
oM badzra tIk+Sh+Na swA hA/
sgyu 'phrul drwa ba khyod la 'dud //
sangs rgyas rol ston khyod la 'dud //
thams cad thams cad khyod la 'dud //
ye shes sku nyid khyod la 'dud //
oM dz+nyA na kA ya swA hA/
thub pa chen po thub chen ldan //
bcom ldan shAka thub sku la 'dud //
sangs rgyas phrin las byed pa'i mgon //
mkha' 'gro'i tshogs la phyag 'tshal 'dud //
mchod 'os bstod 'os phyag gi gnas //
bla ma rig 'dzin rnams la 'dud //
nyi shu pa bshags pa bya ba ni /
sdug bsngal kun dang gdod nas bral //
ma rig log rtog sdug bsngal ba //
rnam snang chos bdun 'khrul 'khor gyis //
dug lnga glo bur rang sar bshags //
yig brgya brjod /
nyer gcig pa 'dzab bzla ba ni /
hU~M/
rigs lnga so so'i thugs kyi srog yig mthar //
bzla bya'i sngags kyis bskor ba'i 'od zer gyis //
bdag gzhan 'gro ba kun ngor med bzhin du //
snang ba'i nyams chag sdig sgrib mun pa kun //
rang rig dag pa'i klong du rab sangs nas //
lus ni snang stong 'jam dpal rigs lnga'i sku
/ngag ni grags stong gsang ba sngags kyi sgra //
yid ni bde stong chos sku'i ngo bor bsam //
sngags thung ni /
a A/
i I/
u U/
e ai /
o au /
aM aH
s+d+yi to hr-I di /
dz+nyA na mUr+t+ti ra haM bud+d+ho /
bud+d+ha nAn t+r+ya d+hA war+t+ti nAm /
oM badzra tIk+Sh+Na duHkha ts+tshe da /
pra dz+nyA dz+nyA na mUr+t+ta ye /
dz+nyA na kA ya wA gI shwa ra /
a ra pa tsa nA ya te na maH
sngags ring ni /
oM sarba d+harmA b+hA ba swa b+hA ba /
bi shud+d+ha badzra a A aM aH
pra kr-i ti pa ri shud+d+haHsarba d+harmA ya du ta /
sarba ta thA ga ta dz+nyA na kA ya many+dzu shrI pa ri shud+d+hi tA mu pA dA ye ti aM AH
sarba ta thA ga ta hr-i da ya /
ha ra ha ra /
oM hU~M hrIH
b+ha ga wAn dz+nyA na mUr+t+ti /
wA gI shwa ra /
ma hA ba tsa sarba d+harmA/
ga ga na a ma la su pa ri shud+d+ha /
d+harmA d+hA tu dz+nyA na gar+b+ha AH
yang na /
oM wA gI shwa ri muM/
oM AHhU~M swA hA/
yang na /
oM bai ro tsa na swA hA/
hU~M badzra ak+Sho b+h+ya swA hA/
swA rat+na saM b+ha swA hA/
AMHpad+ma d+ha ra swA hA/
hA a mo g+ha sid+d+hi swA hA/
zhes bzla /
nyer gnyis pa rdzogs rim ni /
bsam brjod bral ba'i sems nyid ka dag de //
ma 'gags wal ler gsal ba sangs rgyas dngos //
de la rgyun du gnas na tha snyad kyi //
sgom dang sgrub pa bya rgyu med par rdzogs //
ci phyir rang rig chos skur dag pa la //
skye shi med pas las dang rnam smin med //
de med bskyed dang rdzogs pa ci yang med //
'khrul dang grol ba'i ming yang de la med //
med pa'i don la mnyam pa'i rgyal por bzhag
/dwangs pa'i thun gcig bsgoms na 'khor ba 'jig
/bde bar gshegs pa kun gyi byang chub sems //
yang dag snying po 'od kyi phung po can //
yin ni gcig yin khyab ni kun tu khyab //
gnas ni rtag tu snying gi dbus na 'o //
gsal stong phyogs bcu dus gsum kun tu gsal //
de nyid rang 'od yin gyis ngo shes na //
sku dang ye shes rgyal ba'i zhing du grol //
ma dag las kyi snang ba'i skyon dang bral /
rang 'od ma shes lus dang bag chags kyi //
snang ba'i go phye 'khrul pa rgya bskyed nas //
rang gnas ye shes rang dang mjal mi 'gyur //
de phyir lus ni drang srong tsog pu dang //
rlung ni dal ba mig ni zim bus blta //
mngon sum ye shes mthong bas grol bar 'gyur //
de nas blang dor med pa'i 'dug stangs kyis //
dwangs ma'i rlung bcings thad ka'i mig gis blta //
chos nyid mngon sum ye shes mthong ba ni //
glo bur dri bral rang rig sangs rgyas dngos //
mig ni dkyil 'khor g.yas g.yon mdzod spur gcun //
nyams snang gong 'phel tha mal rnam rtog 'gag
/'od gsal don gyi ye shes de nyid dang //
rgyun du bstun pas bskyed rdzogs lhun gyis grub //
srid pa tha mar gyur pa nyid yin no //
de nas seng ge rab tu 'gying ba yi //
'dug stangs steng 'og 'jam dpal ye shes rlung /
kha sbyar mig ni mdzod spu'i steng thad blta //
ma bskyed rdzogs pa sku gsum ye shes lnga //
thig le thig phran za 'og gur khyim dang //
re lde mig mang dar tshags rtsibs shar dang //
snang ba rnam dag ye shes snang ba 'phel //
tha mal ming zad ye shes rgyun chad med //
'di nyid shes na skye ba med par 'gyur //
de nas snying po'i don bcu'i gnad kyi don //
sbas pa'i ti ka skal ldan snying gi nor //
'bras bu kun gyi yang bcud dwangs ma yin //
de yi dgongs pa yang dag bstan pa ni //
lus gnad gcun pas rig pa yul dang mjal //
ngag gnad gcun pas brjod med gnas lugs rtogs //
yid gnad gcun pas 'gyu ba rang sar zad //
gang mthong lta ba dran bsam chos skur grol //
zhes nyams su blang ngo //
gsum pa mjug la srung tshogs rlabs 'dren mchod //
bshags stob zhu ba zhus len lhag ma dang //
chad tho brtan skyong rta bro rtag chad bsal //
bsngo smon shis brjod bcu bdun mjug gi khrigs //
dang po srung ma mchod pa la /
oM AHhU~M/
rdo rje mkha' 'gro rin chen mkha' 'gro dang //
pad+ma mkha' 'gro las kyi DA ki dang //
de bzhin mkha' 'gro o rgyan DA ki rnams //
bka' yi gtor ma 'di longs la //
bcol ba'i phrin las sgrub par mdzod //
bka' srung dang ni gter srung tshogs //
bka' yi gtor ma 'di longs la //
bcol ba'i phrin las sgrub par mdzod //
zhing skyong dang ni dur khrod gnas //
'jig rten mkha' 'gro brgyad kyi tshogs //
o rgyan gling gi mkha' 'gro ma //
bka' yi gtor ma 'di longs la //
sangs rgyas bstan pa khyed kyis srungs //
dkon mchog dbu 'phang khyed kyis bstod //
rnal 'byor sku tshe khyed kyis srings //
bcol ba'i phrin las sgrub par mdzod //
yul 'khor srung dang 'phags skyes po //
spyan mi bzang dang rnam thos sras //
dbang ldan dang ni me lha dang //
srin po dang ni rlung lha dang //
tshangs pa dang ni sa bdag dang //
phyogs skyong bcu rnams gtor ma longs //
sangs rgyas bstan pa khyed kyis srungs //
dkon mchog dbu 'phang khyed kyis bstod //
rnal 'byor sku tshe khyod kyis srings //
bdag gi bsam pa 'grub par mdzod //
ces rang gzhung las byung ba dang gter srung sgos kyi mchod pa ni /
hU~M/
rlung sems dbang sgyur pad+ma rgyal po yis //
stag tshang bkra shis dpal gyi phug pa ru //
zab mo'i gter 'di gsang ba'i rgyas btab tshe //
srung mar bka' bsgos rdo rje brag skyes dang //
skyin mthing shwa na mu kha rnam pa bzhi //
mdor na chos 'di skyong ba'i drag shul can //
rang byung rang shar rig pa'i rtsal tsam du //
sgyu ma'i rol rtsed ji bzhin gnas 'dir gshegs //
phyi nang nyer spyod sman raka gtor ma dang //
'dod yon longs spyod mchod yul mchod pa'i rdzas //
mchod mkhan mtha' dag chu las chu lbur bzhin //
sems kyi dbyings 'bul dbyings su dgyes par thim //
oM sarba d+harmA pA la sa pa ri bA ra ar+g+haM pra tIts+tsha swA hA/
nas shab+da'i bar gyis mchod /
oM sarba pany+tsa a mr-ita kha raM khA hi /
ma hA rak+ta kha raM khA hi /
ma hA ba liM ta kha raM khA hi /
hU~M/
rmi lam yul gyi bde sdug ji bzhin du //
gnod byed sgrol zhing mthun pa'i las kun sgrub //
zab gter chos bka' spel la phrag ma dog
/rang rig mngon sum mthong ba'i grogs mdzod cig
/gnyis pa tshogs brlab pa ni /
hU~M/
ka dag rig pa kun tu bzang //
lhun grub bde chen 'od lnga yis //
rtog 'dzin tshogs kyi yo byad rnams //
ye shes 'od lngar byin gyis brlab //
oM u tsuSh+ma kro d+ha bai tA li sarba dra byaM saM sho d+ha ni hU~M phaT/
oM AHhU~M swA hA/
gsum pa spyan 'dren pa ni /
ye shes lnga dang sku lnga'i klong //
kun 'dus kun tu khyab pa'i lha //
rig pa mngon sum thig le'i sku
/snang srid 'od lnga'i tshogs la gshegs //
bzhi pa mchod pa ni /
oM/
mchod cing rjed pa drang srong che //
sku gsum mkha' 'gro rig 'dzin rnams la 'bul //
bzhes la dngos grub bstsal du gsol //
mchod pa chen po 'dod chags che //
'dod chags mchod pa bla na med //
snang ba mtha' yas sku la 'bul //
bzhes shig me ni gos dkar mo //
mchod pa chen po zhe sdang che //
zhe sdang mchod pa bla na med //
rdo rje sems dpa'i sku la 'bul //
bzhes shig sa ni sangs rgyas spyan //
mchod pa chen po gti mug che //
gti mug mchod pa bla na med //
rnam par snang mdzad sku la 'bul //
bzhes shig nam mkha' dbyings phyug ma //
mchod pa chen po khro ba che //
nga rgyal mchod pa bla na med //
rin chen 'byung ldan sku la 'bul //
bzhes shig chu ni mA ma ki
/mchod pa chen po chags pa che //
phrag dog mchod pa bla na med //
don yod grub pa'i sku la 'bul //
bzhes shig rlung ni dam tshig sgrol /
khrag 'thung lha tshogs rnams la 'bul //
mkha' 'gro gter bdag rnams la 'bul //
lnga pa bshags pa ni /
hU~M/
bzang ngan med pa'i dkyil 'khor la //
bzang ngan gnyis su bzung ba'i blo //
glo bur rtog pa'i sgrib pa rnams //
blo 'das tshogs kyi mchod pas bshags //
badzra sa ma ya hoH
yig brgya brjod /
drug pa stob pa ni /
hU~M/
blo 'das chos skur dag pa la //
blo 'das rtogs pa'i gding ma rnyed //
glo bur rtog pa lhan cig skyes //
blo 'das thig le'i mtshon chas bsgral //
mA ra ya rbad /
hU~M/
bdag tu 'dzin pa rang gi sems //
'khrul rtog las kyi tshogs brgyad 'khrul //
skye med rtogs pa'i mtshon gyis gtubs //
stob bo kun bzang zhal du stob //
skye 'gag med pa'i klong du stob //
dngos po stong nyid klong du stob //
snang ba ye shes klong du stob //
gsal ba chos nyid klong du stob //
glo bur rig pa'i klong du stob //
ma hA mAM sa rak+ta kiM ni ri ti ga Na tsakra kha kha khA hi khA hi /
bdun pa zhu ba ni /
kye /
kun bzang dbyer med bla ma dgongs su gsol //
snang stong dbyer med tshogs kyi longs spyod 'di //
bde stong dbyer med rtogs pa'i tshogs kyis 'bul //
rig stong dbyer med ngang du bzhes su gsol //
kye /
snang srid dag pa 'od lnga'i lha tshogs dgongs //
ye nas mnyam nyid tshogs kyi longs spyod 'di //
rtog pa'i blo la dag snang tshul gyis 'bul //
'khrul med dag pa'i ngang du bzhes su gsol //
kye /
rdo rje mched lcam rig rtsal dgongs su gsol //
dga' mgu rnam dag tshogs kyi longs spyod 'di //
so sor ma mchis g.yar dam tshul gyis 'bul //
'khon 'dzin med pa'i ngang du bzhes su gsol //
brgyad pa zhus lan ni /
e ma ho /
sku gsum zhing khams mthong bas dang re spro
/chos nyid blo 'das rtogs pas blo re bde //
phun sum tshogs pa lnga ldan ngo mtshar che //
blang dor mi 'tshal yi rang dga' bar rol //
a la la ho /
dgu pa lhag ma gtang ba ni /
pheM pheM pheM/
e A ral+li hrIM hrIM dzaH
hU~M/
thig le mi 'gyur dpal gyi lhag sdud ni //
'od gsal dbyings la g.yo ba med mod kyang //
skye ba'i cho 'phrul gar bsgyur rtsal snang ba //
chu tshod so gnyis mkha' 'gro sprin ltar gtibs //
rlung khams shugs 'gro 'byung lnga char ltar 'babs //
rtsa khams nyer gcig dbang phyug mtsho ltar 'khyil //
dur khrod sgo bzhi ma mo glog ltar 'khyug
/skye mched bco brgyad ki kaM thog ltar 'phro //
dus tshod 'bar ma me 'od lta bur 'bar //
yul brgyad spor ma dbang rnams shing ltar rgyas //
drug cu rtsa gnyis dbyug gu pho nyar 'phro //
pho nya drug cu lang+ka 'jigs pa'i gzugs //
tshogs brgyad drag rtsal sde brgyad sde dang dpung //
dus dang srid pa ma bdun nam gru'i tshogs //
nam zla dus bzhi sring mo 'jo sgeg can //
kun kyang ma nges dpal gyi bka' sdod tshogs //
klong yangs 'khyil pa 'od kyi dkyil 'khor nas //
kun bzang thugs mchog gcig tu khyab pa'i sku
/rang rang rig rtsal 'khor dang bcas pa rnams //
gnas khang mchog gi thig le'i pho brang na //
gos bzang 'ja' 'od ma 'dres kun tu gsal //
rgyan bzang zer lnga thugs rje glog tu 'khyug
/skyogs bzang stong nyid chos sku'i bde bas gang //
zas bzang ye shes lnga dang sku lngar bcas //
skyems bzang dam pa rlung lnga'i dwangs ma rol //
rnam dag 'od kyi thig le zas su za //
las su glo bur rtog tshogs dag par byed //
dbyings rig gnyis med gtor ma 'di bzhes la //
mi g.yo chos nyid sku gsung thugs thob pa'i //
rang bzhin bcol pa'i phrin las grub par mdzod //
ma hA pany+tsa ba liM ta rak+ta ga Na tsakra kha kha khA hi khA hi /
ma ma sha trUM a mu kaM tsam phreng yak+Sha uts+tshiSh+Ta ba liM ta kha kha khA hi khA hi /
bcu pa chad tho ni /
hU~M/
dus gsum mi g.yo bskal pa thog ma la //
srid gsum ming med chos sku'i zhing khams su //
thog ma'i mgon po 'od mi 'gyur ba dang //
gsal mdangs 'gag med lhag mthong ye shes kyis //
skye med mtha' bral dkyil 'khor zhal phye tshe //
'gag med rang rtsal gzugs sku'i 'khor 'dus shing //
gnas med zung 'jug rang rang gzugs bstan nas //
dmigs med mtha' bral rtogs par ma chad dam //
'gro dang 'ong ba blta bar ma chad dam //
gdod nas dag pa'i gtor ma 'di bzhes la //
ye sangs rgyas pa'i sa lam thob par mdzod //
hU~M/
lhun grub dri bral bskal pa bar ma la //
kun gzhi gsang ba dag pa'i gnas mchog tu //
rang byung rgyal po shes rig 'od lnga dang //
chos can kun snang 'od zer snang ngo yis //
ye sangs rgyas pa'i dkyil 'khor zhal phye tshe //
yang sangs rgyas pa'i dkyil 'khor yongs 'dus shing //
sku dang ye shes rang rang gzugs bstan nas //
snying nang thig le bstan par ma chad dam //
dkar 'jam lam 'gags gsal bar ma chad dam //
chos nyid mngon sum gtor ma 'di bzhes la //
snang bzhi tshad du 'khyol ba'i phrin las mdzod //
hU~M/
ma 'dres yongs rdzogs bskal pa'i tha ma la //
'og min lhun gyis grub pa'i gnas mchog tu //
nges pa lnga ldan drug pa rdo rje 'chang //
rtog tshogs rang grol 'jam dpal rigs lnga yis //
sku dang ye shes dkyil 'khor zhal phye tshe //
phung khams skye mched rang rtsal 'khor 'dus shing //
gdan gsum tshang ba'i rang rang gzugs bstan nas //
spyod yul yongs su dag par ma chad dam //
tha mal dgra 'dzin 'dul bar ma chad dam //
dbyings rig rang gsal gtor ma 'di longs la //
brgyud gsum chos 'khor bskor ba'i phrin las mdzod //
hU~M/
de 'og bar gyi bskal pa dang po la //
kun tu gzigs dang mngon dga' la sogs su //
rigs bzhi'i sangs rgyas sras yum 'khor bcas kyis //
rang rang sprul pa'i dkyil 'khor zhal phye tshe //
tshogs gnyis rdzogs pa'i gang zag 'khor 'dus shing //
sgrib gnyis spangs pa'i rang rang gzugs bstan nas //
rgyu 'bras chos 'khor bskor bar ma chad dam //
cho 'phrul rtsal chen spro bar ma chad dam //
ye shes dag pa'i gtor ma 'di longs la //
kun tu 'od kyi sa la phrin las mdzod //
hU~M/
de 'og bar gyi bskal pa bar ma la //
dga' ldan brtsegs dang rdo rje gdan rnams su //
bde gshegs ston pa dam pa bcu gnyis dang //
rang gi 'khor gyi dkyil 'khor yongs 'dus nas //
sna tshogs chos kyi 'khor lo bskor ba'i tshe //
skal ldan las can gang zag 'khor 'dus shing //
smon lam dag pa'i rang rang gzugs bstan nas //
rgyu 'bras chos 'khor bskor bar ma chad dam //
'gro rnams smin grol 'god par ma chad dam //
skyon bral dam chos gtor ma 'di longs la //
rang rang khas blangs dam bcas phrin las mdzod //
hU~M/
de 'og bskal pa dus kyi tha ma la //
o rgyan bsam yas 'dzam gling gnas rnams su //
rig 'dzin dpa' bo pad+ma thod phreng dang //
rgya bod rig 'dzin mkha' 'gro'i tshogs bcas kyis //
theg dgu yongs rdzogs dkyil 'khor zhal phye tshe //
skal ldan las can 'khor gyi tshogs 'dus shing //
rgyu 'bras blang dor rang rang gzugs bstan nas //
dal 'byor don yod byed par ma chad dam //
rgyu 'bras blang dor byed par ma chad dam //
dbang dang dam tshig gtor ma 'di longs la //
bskyed rdzogs sgrub pa'i dam bcas phrin las mdzod //
sa ma ya i dan na ra kan /
bcu gcig pa brtan skyong ni /
ma ma e A ral+li hrIM hrIM dzaHdzaH
hU~M/
pha ni gnam gyi rdzi kan la //
ma ni nag mo bzhin mi sdug
/bu mo bdud mo chen mo bzhi //
ye shes bzhi las sprul pa mo //
mkha' 'gro lA ma dum skyes ma //
gzugs can ma sogs ma rig pa //
'du byed ming gzugs dag pa mo //
'di yang ye shes chen mo'i rtsal //
mchod sbyin 'di bzhes phrin las mdzod //
hU~M/
pha ni gnam gyi glog chen la //
ma ni dmar mo gnod sbyin che //
bu mo gnod sbyin chen mo bzhi //
dga' ba bzhi las sprul pa mo /
khwa ta 'ug pa khyi phag gdong //
skye mched drug dang reg pa dang //
tshor ba sred pa dag pa mo //
'di yang ye shes chen mo'i rtsal //
mchod sbyin 'di bzhes phrin las mdzod //
hU~M/
pha ni gnam gyi skya 'od la //
ma ni dkar mo bzhin bzang ma //
bu mo sman btsun chen mo bzhi //
tshad med bzhi las sprul pa mo //
gshin rje brtan ma pho nya mo //
mche ba ma dang 'joms pa mo //
len dang sred pa rga shi dag
/'di yang ye shes chen mo'i rtsal //
mchod sbyin 'di bzhes phrin las mdzod //
ma mA/
kha khA/
la lA/
le lai /
ta tA/
te te sring 'gro ma sarba pany+tsa a mr-ita khA hi /
ma hA ba liM ta khA hi /
ma hA rak+ta khA hi /
ga Na tsakra khA hi /
sarba pU dza khA hi /
bcu gnyis pa rta bro brdung ba ni /
hU~M/
glu drug blangs pas don drug 'grub //
bde gshegs yongs rdzogs drug rdzogs shing //
pha rol phyin drug glu drug thob //
brtul zhugs drug gi yon tan rgyas //
oM/
gti mug sha chen 'bus pa la //
me long ye shes dkar gsal bro //
oM gyi glur blangs brdungs byas pas //
sprul sku'i brtul zhugs sku ru rgyas //
oM oM oM oM oM/
AMH
'dod chags khrag mtsho 'khyil pa la //
sor rtog ye shes dmar gsal bro //
AM gi glur blangs brdungs byas pas //
longs sku'i brtul zhugs gsung du rgyas /
A+AMM AM AM AM AMH
hU~M/
zhe sdang rus pa'i ri rgyal rtser //
chos dbyings ye shes mthing gsal bro //
hU~M gi glur blangs brdungs byas pas //
chos sku'i brtul zhugs thugs su rgyas //
hU~M hU~M hU~M hU~M hU~M/
swA/
nga rgyal nang khrol brdal ba la //
mnyam nyid ye shes ser gsal bro //
swA yi glur blangs brdungs byas pas //
nyid sku'i brtul zhugs yon tan rgyas //
swA swA swA swA swA/
hA/
phrag dog rtsa khams gzings pa la //
bya grub ye shes ljang gsal bro //
hA yi glur blangs brdungs byas pas //
mngon byang brtul zhugs phrin las grub //
hA hA hA hA hA/
oM AHhU~M swA hA/
bcu gsum pa rtag mtha' bsal ba ni /
srog yig 'od gsal thig le yungs 'bru tsam //
dmar gsal thig pa 'od lngas bskor ba la //
rtag chad mnyam gzhag de nyid rtag chad bral //
rtag tu snying la gnas pa'i ye shes sems //
rtags ni stong gsal nam mkhar 'char ba'i don //
yang dang yang du dwangs ma'i rgyun dang bstun //
bsgom du med cing bskyed du ci yang med //
ma yengs nyi ma phyed tsam gang gi lta //
de nyid don gyi sangs rgyas rang shar yin //
bcu bzhi pa chad mtha' bsal ba ni /
hU~M/
de nyid mthong ba med cing mi dmigs pas //
phyogs min sems kyi dri ma kun bral nas //
sems kyi rang bzhin 'od du gsal ba 'o //
de nyid gang zag las dang byed dbang gis //
dmigs dang dmigs bya med cing rtogs par dka'//
rang byung don gyi sangs rgyas skur ldang ba'o //
bco lnga pa bsngo ba ni /
e ma ho /
ye shes rol pa chos sku'i byin rlabs kyis //
'gag med rtsal gdangs dge bcu'i cho 'phrul las //
kun nas ma 'dres thugs rje chen po yis //
yongs la dbang bsgyur lhun grub sa ru bsngo //
rgyu 'bras thams cad thig le gcig gi ngang //
'khrul dang grol ba glo bur dri ma'i cha //
rang sar sad pa'i dge rtsa gang yin pa //
'gyur med chen po thig le'i klong du bsngo //
'khor dang 'das pa'i chos rnams sems kyi rtsal //
sems nyid rang bzhin dag pa nam mkha' ltar //
bcings dang grol med bri dang gang med pa'i //
ka dag 'byams klas gdal khyab klong du bsngo //
gdod nas sangs rgyas yin pa'i phyir //
bskyar mi dgos te rang ngo shes //
'brel tshad byang chub don ldan pa'i //
mthong bas sangs rgyas thob par shog
/bcu drug pa smon lam ni /
rdzogs chen lam bzang 'di bsgom rnal 'byor rnams //
rang rig gdod nas dag pa'i kun tu bzang //
mngon sum rang ngo 'phrod nas snang tsam 'gro
/stong chen chos sku'i dbyings su 'khrid par shog
/bcu bdun pa shis brjod ni /
e ma ho /
kun bzang bde chen 'jam dpal dbyangs //
thig le zang thal lu gu rgyud //
dbyings rig zung 'jug thod phreng rtsal //
yang sangs rgyas pa'i bkra shis shog
/gzung 'dzin bral ba'i zhing khams su //
lnga phung zad pa'i 'od po che //
chos dang ye shes ming 'dogs bral //
kun tu bzang po'i bkra shis shog
/rten 'brel chos kun ma 'gags pa //
byas dang byed pa chos sku'i rtsal //
'khor ba ming du zad pa yi //
rtogs pa gding thob bkra shis shog
/la las rdzogs chen yo ga 'og ma gnyis dang 'dra ba'i las byang rgyas pa mi dgos gsung na'ang kun mkhyen chos kyi rgyal po klong chen rab 'byams kyi mkha' 'gro yang tig tu rigs lnga'i las byang gzhan phan 'od kyi 'khor lo cha lag tshang zhing /
rig 'dzin rat+na gling pa'i klong gsal snying thig tu'ang las byang gi rim pa rgyas tsam snang la rdzogs pa chen po nam mkha' dang mnyam pa'i rgyud las /
rdzogs pa'i rim pa 'dod pa yi //
rnal 'byor thabs ldan rnams kyis ni //
bskyed pa'i rim pa rmang nas brtsig
/ces 'byung bas tshe dpag med ye shes 'od mchog gi cho ga rnams a ti dang mthun pa 'jug pa bde bas blangs te tshang bar bkod pa la wal tsam gyis chog par 'dzin pa'i rnying rgan rnams kyis 'bri gung ba'i rmog chad mi mdzad par zhu /
!
dbang gi rim pa la stegs kyi khar rdul tshon nam ras bris kyi dbus su thig le sngon po'i mthar dkar ser dmar ljang gis bskor ba /
shar gyi thig le dkar po /
de bzhin du lho ser /
nub dmar /
byang ljang ba /
bzhi ka'i mthar rang mdog ma yin pa'i kha dog bzhis bskor ba'i thig le lnga sgrom gyi mthar 'ja' tshon sna lnga'i thig le lnga sbrags kyis bskor ba'i dkyil 'khor gyi steng du many+dzi'i khar /
phud phye gtsang ma la chos sman sogs dam rdzas sman spod btab pa chang gis sbrus pa'i dpal gtor zur bzhi logs brgyad rang byung gi yi ge a lngas mtshan pa dmar rtsi dang zhi ba'i rgyan spros gang rgyas mthar pad+mas bskor ba /
'grub na rigs lnga'i tsakli btsugs pa /
shar du bum pa bcud ldan kha rgyan gzungs rdor mgul chings dang bcas pa gnyis /
de bzhin du lho nub byang rnams la yang re re bkod /
lhor dbu rgyan dar dpyang can /
nub tu rdo rje /
byang du dril bu /
mtshams gang bder man shel dang gtor mar 'dzugs rgyu med na rigs lnga'i tsakli sku mdog phyag mtshan la ma ltos pa gang rnyed /
mthar chu gnyis sngon du 'gro ba'i mchod pa /
sman raka
/mkha' 'gro chos skyong gter srung gi mchod pa /
bgegs gtor /
tshogs 'khor /
slob dpon gyi mdun du rdor dril /
me tog
/las bum /
gzhan yang rol mo /
maN+Dal sogs mkho ba'i yo byad rnams mngon par 'du bgyis /
las byang gzhung bsrangs te bdag mdun tha mi dad du bsgrub pa'am yang na me long la gzugs brnyan shar ba ltar ngo bo gcig la ldog pa tha dad pa'i sgo nas bsgrub pa gang rung la brten nas lha bskyed /
de dang dus mtshungs su gtor ma'i yi ge 'bru lnga /
dkyil 'khor dbus kyi rigs lnga dang ngo bo dbyer med du bsgoms pa'i steng du rig 'dzin brgyud pa /
mtha' skor du khrag 'thung lnga bcu rtsa brgyad kyis bskor ba gsal btab /
bum pa mtshan nyid thams cad yongs su rdzogs pa'i nang du las byang ltar lha tshogs rnams bskyed /
de rjes spyan 'dren nas bzung tshogs tha ma'i bar dkyus bzhin byed /
'di'i gter srung du dngos bstan e ka dzA Ti mi 'dug rung dpal sngags kyi bdag mo 'di rdzogs pa chen po thams cad kyi srung ma yin pas gtor ma bsngos pas 'tshub chung /
las bum du rdo rje sems dpa' dang bdud rtsi 'khyil pa bskyed bstim mchod bstod bzlas pa spyi ltar bya /
slob ma rnams khrus nas dbyung /
nang du 'ong ste dbang yon du skyes pas mda' gzhu /
bud med kyis me long /
thun mong du dkar gsum /
mngar gsum /
lan tshwa sogs ci 'byor pa'i dngos po dbul /
phyag byas te gral la 'khod pa la bgegs bskrad /
mar gyur nam mkha' dang mnyam pa'i sems can thams cad rang rig gdod ma'i sangs rgyas dpal kun tu bzang po'i go 'phang tshe 'di nyid la thob par bya /
de ma thob pa'i gnas skabs su'ang 'gal rkyen phyi nang gi bar du gcod pa mtha' dag nye bar zhi zhing tshe dang dpal 'byor nyams rtogs la sogs pa gong 'phel du bya ba'i phyir /
mngon par dbang bskur ba zab mo nos nas don tshul bzhin nyams su blang bar bgyi'o snyam pa'i kun tu spyod pa dang ldan pas gsan 'tshal /
khyed rang rnams rnyed dka'i lus rten khyad par can thob /
mjal bar dka' ba'i dam pa'i chos kyi skal pa dang ldan /
bstan pa'i snying po nges don zab mo ston pa'i bla ma dam pa rnams kyis rjes su bzung ba'i skabs 'dir dal 'byor don yod par byed dgos pas de la yang smin grol gyi thabs la 'bad par bya ba las /
'dir smin byed zab mo'i dbang bskur bar byed pa la thog mar yid ches kyi nges pa bskyed pa /
chos dang brgyud pa'i lo rgyus rgyas par sngon du bklag lung gi tshul gyis grub pa de yin la /
'on kyang de lta bu'i bka' brgyud 'di dag rgyal ba rnams dgongs pas brgyud de rig 'dzin chen po 'jam dpal bshes gnyen sogs mtshan gyi rnam grangs drug gi nges pa ldan pa des skal ldan gyi gdul byar gyur pa sgeg pa rdo rje'i zhabs dang /
shrI siM ha rnam pa gnyis la bshad sgrub kyi bka' srol 'byed pa'i tshul du gtad pa las phyag rgya chen po mchog gi dngos grub brnyes pa'i rnal 'byor dbang phyug shrI siM has sprul pa'i sku pad+ma 'byung gnas /
ma hA paN+Di ta bi ma la mi tra /
lo tsA ba chen po bai ro tsa na dang rnam pa gsum mchog gi gdul byar gzigs te gnang /
bi ma las snying po'i bcud du dril ba de nyid kyi sprul pa ldang ma lhun gyi rgyal mtshan dang /
bai ros sgrub pa gtso bor bton pa de nyid bsam bzhin skye ba bzhes pa'i rgyal sras rdo rje gling pa ste /
lo paN gnyis kyi bzhed pa zab gter las byung ba'i lugs kyang yod la /
mchog tu gyur pa slob dpon rin po ches bod yul du chos rgyal khri srong lde'u btsan dang mtshan ldan gyi yum jo mo shel bza' sgron gcig ma rnam pa gnyis gdul bya'i yul du gzigs nas 'jam dpal rgyud kyi rgyal po 'di nyid la bshad thabs gsum du mdzad /
de yang bka'i 'grel pa la brten nas rgya che ba spyi ti ltar bshad /
rgyud la brten nas don 'grel /
ngo sprod la brten nas gsang 'grel mdzad /

de dag kyang gang zag dbang po'i rim pa gsum gyi dkri tshul du snying por bsdus te gnang bas /
btsad pos spa gro gcal gyi brag phug nyi ris su zla ba gcig gi thugs dam gyis rgyud grol /
jo mos stag tshang dpal phug tu lo bdun ye shes kyi sku la thig le sbyangs nas 'pho ba chen po'i sku brnyes nas lho nub o rgyan gyi yul pad+ma 'od kyi pho brang du gu ru'i drung du phebs /
gdams pa'i bla dpe rnams ma 'ongs pa'i don du rgyud yang snying ngo sprod btags grol sogs 'kho'i gshin rje gshed dmar po'i thugs ka dang /
yongs su tshang ba dpal phug rdo ba g.yu phra can gnyis su slob dpon chen pos gter du gdams pa rim bzhin mnga' bdag gi skye ba bco lnga pa gu ru chos kyi dbang phyug zhabs dang /
mtshan ldan shel bza'i rnam sprul sar ban ston pa phyogs med gnyis kyis gter mdzod zhal phye ba las phyi ma'o //
spros pa la dga' bas skabs 'dir dbang gi ngo bo /
nges pa'i mtshon dpe /
bskur ba'i shes byed /
ma thob pa'i skyon dang thob pa'i phan yon /
gang gis skur byed slob dpon dang /
nyan pa po slob ma'i mtshan nyid /
gang du bskur ba dkyil 'khor gyi rnam grangs /
dgos ched /
bskur tshul /
cho ga'i rim pa rnams sngags gsar rnying gi rjes 'jug lugs srol bye brag so so thams cad kyi khungs sdeb /
tshul dang tshul ma yin pa rnam par dbye /
kun kyang rang rang gi brgyud pa'i phyag len nges thub lung dang rigs pa'i zin sos rgyab skyor nas yid ches nges pa rnyed par byas la /
de dag kyang mthar thug gi skyel so yang gsang rdo rje snying po brgyud pa drug ldan las ji ltar 'byung ba'i phyag len la gzhan gyis cha ma bslad pa zhig yid brtan du rig par bya dgos la /
skabs su 'bab pa nang don snying por dril te spros pa'i rgya bskums grub thob ku su lu pa'i 'chad thabs la gzhi blangs te /
smin dbang sngon du 'gro dgos par 'di nyid las /
smin pa dbang bzhi thob nas grol lam bskyed rdzogs gnyis las /
zhes dang /
yang bslab pa'i mtha' bcu las kyang /
rim pa dbang gi bgrod pas rgyal bu rgyal sa zin pa ltar bslab /
ces pa dang /
dgos ched kyang /
bar gcod sel cing slob ma smin pa'i phyir mchod pa dang dbang rim dgu ru bshad /
ces pa dang /
yang slob dpon pad+ma 'byung gnas kyis /
slob ma smin par bya ba'i phyir //
rgyud la brten nas 'jug sgo mdzad //
ces dang /
rgyud las kyang /
ye shes dbang bskur cod pan can //
ces gsungs la /
slob dpon gyi mtshan nyid tshul bzhin tshang ba dka' bar snang yang dbang khrid lung gsum gyi rgyun ma nyams pa tsam la gdengs su byas /
slob ma'i mtshan nyid ni zhu 'dod kyi 'dun pa dang ldan phyir rtsa ba der 'dus par gda'/
dkyil 'khor gyi rim pa yang spros med 'jug pa bde ba tshom bu la brten pa /
'dir dkyil 'khor sgrub pa'i rim pa sogs 'khrul med nus ldan du grub pa lags pas /
skur tshul cho ga'i rim pa yang sbyor ba dngos gzhi rjes gsum las /
thog mar khyed rang rnams kyi ngo skal du gyur pa rdo rje slob dpon dang 'jam dpal rigs lnga zhi khro yongs rdzogs kyi dkyil 'khor tha mi dad pa'i drung du 'jug sgo zab mo zhu ba'i yon du dmigs te spyi dang khyad par rten 'brel zab mo'i rten dang bcas pa'i maN+Dal 'bul bar zhu zhes brjod nas /
maN+Dal 'bul du gzhug
/las byang las byung ba'i /
oM AHhU~M/
chos kyi dbyings kyi zhing khams na //
zhes sogs 'dud nyi shu'i rjes zlos bya ste bstod pa bya zhing /
chos sku 'dus pa kun tu bzang po dang //
zhes sogs brgyud 'debs smon lam dang bcas pa bya /
gsol ba gdab pa ni /
e ma ho /
rdo rje slob dpon yi dam lha yi tshogs //
dpa' bo dpa' mo thams cad dang //
'phags pa 'jam dpal rigs lnga dang //
mkha' 'gro sde lnga rig 'dzin rnams //
bdag la gsan cing dgongs su gsol //
bdag cag 'khor ba'i rgya mtsho las //
sems can kun gyi don phyir du //
rdzogs pa'i sangs rgyas 'thob par bya //
de phyir rdo rje slob dpon la //
shes rab ral gri yon du 'bul //
snang ba gsal ba'i me long dang //
'bru dang dkar gsum mngar gsum dang //
lan tshwa chu yi snying po yon du 'bul //
thabs shes mda' gzhu yon du 'bul //
lus ngag yid gsum yon du 'bul //
bdag la rdo rje slob dpon gyis //
rig pa'i rtsal dbang bskur du gsol //
AH
rigs lnga ye shes lnga ldan gyi //
ngo sprod gsang ba bstan du gsol //
zhes lan gsum bya'o //
slob dpon gyis gnang ba sbyin pa ni /
ho /
skal ldan rigs kyi bu rnams /
khyed bdag gi rjes su 'jug pas na /
gting skyes kyi dad pa kha la ma gros pa yod dam /
myur mgyogs brtson 'grus rtab rtob mi ldang ba yod dam /
dam tshig dang sdom pa thub bam /
bya ba ci byed sems can don du nus sam /
de ltar nus na dbang bskur zhing //
ngo sprod gsang ba bstan par bya //
mos gus yid ches dad pa dang //
bcas pas nyams su longs par gyis //
zhes brjod /
las byang bzhin skyabs sems bya /
slob ma skad cig gis seng ges btegs pa'i rin po che'i khri
/sna tshogs pad+ma dang zla ba'i steng du rnam par snang mdzad sku mdog sngon po zhal gcig phyag gnyis pa g.yas 'khor lo dang g.yon des yu ba byas pa'i dril bu 'dzin pa /
rang 'dra'i yum dang mnyam par sbyor ba /
longs spyod rdzogs sku'i cha lugs can du bzhugs pa'i gnas gsum byin gyis brlab /
las byang ltar byin 'beb /
de nyid brtan par bya ba'i phyir rdo rjes rgyas gdab /
dbus kyi bum pa dang slob ma rnam snang du wal gyis gsal /
rnam rgyal bum pa btegs la /
hU~M/
ye shes dbang bskur cod pan can //
rdzogs pa'i sangs rgyas rgyan du thogs //
gsum sel mtha' yas grol gsum thob //
mchog sbyin rdo rje mchog khyod 'dud //
yang dag mthar gyur khyod la 'dud //
stong nyid las byung khyod la 'dud //
sangs rgyas byang chub khyod la 'dud //
rnam par snang mdzad sku yi dbang //
rigs kyi bu la dbang bskur ro //
dzapa? kyi sngags ring thung gnyis brjod pa'i mjug tu /
bud+d+ha ka lA sha a b+hi Shiny+tsa oM/
zhes spyi bor 'jog cing bum chu blud /
brgyud 'debs kyi /
chos sku 'dus pa kun tu bzang po dang /
zhes pa nas bzung /
'jam mgon dgyes pa'i za hor bzhad pa rtsal //
gyi bar dkyus bzhin la /
brgyud pa'i bla ma thams cad kyis //
byin gyis rlob par mdzad nas kyang //
skal ldan rigs kyi bu 'di yis //
rig pa'i rtsal dbang thob par shog
/ces brjod /
bum pa dang dbu rgyan thogs la /
hU~M/
ye shes dbang bskur cod pan can //
rdzogs pa'i sangs rgyas rgyan du thogs //
gsum sel mtha' yas grol gsum thob //
med pa las byung khyod la 'dud //
sangs rgyas 'byung ba khyod la 'dud //
nam mkha' las byung khyod la 'dud //
ye shes las byung khyod la 'dud //
rin chen 'byung ldan rgyas pa'i dbang //
rigs kyi bu la dbang bskur ro //
sngags ring thung gnyis kyi mjug tu /
rat+na ka lA sha a b+hi Shiny+tsa swA/
zhes bum pa dang cod pan rna ltag g.yas su bzhag
/bum chu gtor blud gang rung bya zhing brgyud 'debs gong bzhin bldab /
bum pa dang rdo rje thogs la /
hU~M/
ye shes dbang bskur cod pan can //
rdzogs pa'i sangs rgyas rgyan du thogs //
gsum sel mtha' yas grol gsum thob //
sangs rgyas 'dzum pa khyod la 'dud //
sangs rgyas bzhad la phyag 'tshal 'dud //
sangs rgyas gsung nyid khyod la 'dud //
sangs rgyas thugs la phyag 'tshal 'dud //
snang ba mtha' yas gsung gi dbang //
rigs kyi bu la dbang bskur ro //
sngags ring thung gnyis kyi mjug tu /
pad+ma ka lA sha a b+hi Shiny+tsa AM/
zhes ltag par bzhag
/rdo rje lag g.yas su gtad cing bum chu 'thor zhing brgyud 'debs gong bzhin bldab /
bum pa dang dril bu thogs la /
hU~M/
ye shes dbang bskur cod pan can //
rdzogs pa'i sangs rgyas rgyan du thogs //
gsum sel mtha' yas grol gsum thob //
sgyu 'phrul drwa ba khyod la 'dud //
sangs rgyas rol ston khyod la 'dud //
thams cad thams cad khyod la 'dud //
ye shes sku nyid khyod la 'dud //
don yod grub pa phrin las dbang //
rigs kyi bu la dbang bskur ro //
sngags ring thung gnyis kyi mjug tu /
karma ka lA sha a b+hi Shiny+tsa hA/
zhes rna ltag g.yon du 'jog cing lag pa g.yon par dril bu gtad de cung zad dkrol /
bum chu gtor te brgyud 'debs gong bzhin bldab /
bum pa dang rdor dril thogs la /
hU~M/
ye shes dbang bskur cod pan can //
rdzogs pa'i sangs rgyas rgyan du thogs //
gsum sel mtha' yas grol gsum thob //
sangs rgyas chags pa khyod la 'dud //
sangs rgyas 'dod la phyag 'tshal 'dud //
sangs rgyas dgyes pa khyod la 'dud //
sangs rgyas rol la phyag 'tshal 'dud //
rdo rje sems dpa' thugs kyi dbang //
rigs kyi bu la dbang bskur ro //
sngags ring thung gnyis kyi mjug tu /
badzra ka lA sha a b+hi Shiny+tsa hU~M/
zhes dpral bar gtugs te rdor dril lhan cig tu bzung la dril bu dkrol nas /
sna tshogs rang grol /
gang shar rang grol /
du ma rang grol /
sogs ming btags shing bum chu gtor ro //
gong bzhin brgyud 'debs bldab /
'di ni chos rgyal dbang po'i sdes 'chad thabs lag len dran pa'i gsal 'debs su zhi ba rigs lnga bsgril nas bskur ba zhes pa'i dbang bskur de yin no //
'jug sgo dngos las byung ba'i gtor dbang la /
oM AHhU~M/
ye shes dbang bskur cod pan can //
rdzogs pa'i sangs rgyas rgyan du thogs //
gsum sel mtha' yas grol gsum thob //
ngo mtshar rmad byung dpal gyi gtor ma 'di //
rgyu ni dog mo zhing las 'khrungs pa'i 'bru //
dag cing dri med 'bags btsog la sogs pas //
gtsang zhing gtsang mar sbyar ba brjid pa'i dpal //
zur bzhi logs brgyad dpung pa bzhi dang ldan //
rtsa ba brtan pa rtse mo gnam du mtho //
bde gshegs rtsa ba'i lha tshogs mnyes pa'i rten //
sprul pa bye ba dpag med tshim bya'i phyir //
pad+ma 'dab brgyad mdzes pas mtha' nas bskor //
mtheb skyu sbrel ma'i tshogs kyis dpung bskyed nas //
ro brgya ldan pa'i zhal zas du mas brgyan //
rin chen gtor gzhong yangs pa chos kyi dbyings //
gtor ma 'dod yon rnam lnga ye shes lnga //
'jam dpal sku mchog bde chen 'du 'bral med //
rnam dag bdud rtsis 'phags pa mchod pa'i rdzas //
gnyis med dbyings su dam tshig gnyan po bsre //
ma mo mkha' 'gro dbang du 'du ba dang //
phrin las rnam bzhis 'gro ba 'dren pa dang //
sprul pa dpag med las la 'gyed pa dang //
dbang bzhi'i ye shes rdzogs pa'i dbang thob nas //
gtor ma 'dod yon rnam pa lnga yi dbang //
rigs kyi bu la dbang bskur ro //
'dzab kyi sngags ring thung gnyis brjod /
rnam par snang mdzad kyi bum dbang dus kyi /
hU~M/
ye shes dbang bskur cod pan can /
nas /
rigs kyi bu la dbang bskur ro //
zhes pa'i bar dang /
chos sku 'dus pa kun tu bzang po dang /
nas /
rig pa'i rtsal dbang thob par shog
/bud+d+ha ba liM ta a b+hi Shiny+tsa oM/
zhes gtor ma spyi bor gtugs /
gtso bo rnam snang yab yum gyi lha tshogs 'od du zhu zhing /
rig 'dzin dang rigs gzhan rnams dang /
khrag 'thung lnga bcu rtsa brgyad las kyang rang 'dra dpag med 'phros te zhu ba las ye shes kyi bdud rtsir gyur te thim pas /
bde chen 'khor lo dang ro rkyang dbu gsum gang bar mos /
de nas gtor ma'i skur tshig rnams bshad ma thag pa ji lta ba la /
hU~M/
ye shes dbang bskur cod pan can gyi kha bsgyur /
'od dpag med kyi rdo rje'i dbang gi dus bzhin bya /
pad+ma ba liM ta a b+hi Shiny+tsa AM zhes mgrin par gtugs /
nub kyi 'od dpag med yab yum gyi lha tshogs 'od du zhu zhing nas longs spyod 'khor lo dang ro rkyang sogs gong dang 'dra /
de bzhin du so so'i kha bsgyur dang bcas /
badzra ba liM ta a b+hi Shiny+tsa hU~M gis gtor ma snying ga dang /
rdo rje sems dpa' yab yum gyi lha tshogs 'od du zhu zhing nas chos kyi 'khor lo dang ro rkyang sogs 'dra /
rat+na ba liM ta a b+hi Shiny+tsa swAs lte ba dang /
rin 'byung yab yum gyi lha tshogs 'od du zhu zhing nas sprul pa'i 'khor lo dang ro rkyang sogs 'dra /
karma ba liM ta a b+hi Shiny+tsa hAs gsang gnas dang /
don grub yab yum gyi lha tshogs 'od du zhu zhing nas bde skyong 'khor lo dang ro rkyang sogs 'dra /
rig 'dzin brgyud pa rnams dang khrag 'thung lnga bcu rtsa brgyad kyang thim pas /
lha thams cad 'od dang bdud rtsi'i rang bzhin du song bas sku gsung thugs yon tan phrin las dang slob ma'i lus ngag yid bya ba dang bcas pa ngo bo dbyer med gcig tu gyur par bsam /
'chad thabs su zhi khro spyi dbang dang rigs bye brag tu phye ba don grub kyi bar bskur gsungs pa'i don no //
ngo sprod gnad du bsnun na mig dar bkab /
snying po a dang rigs lnga'i sku nyi ma'i zer la bstan /
mig dar g.yogs pa bsal te /
shel mig la bkab nas bltar bcug la /
dus gsum sangs rgyas kyi ngo bo /
'di ltar du rang la gnas te /
sngar ma mthong bas lan /
da mthong ba 'di ka bde bar gshegs pa rigs lnga yin no //
byas la tshig gis ngo sprod pa ni /
a /
me long lta bu'i ye shes ni //
'od zer dkar po snying la gnas //
snying la ye shes ngo sprad pas //
rdo rje sems dpa'i zhal dang mnyam //
'di la the tshom byar mi rung //
rdzogs pa'i sangs rgyas a las byung //
a ni yig 'bru kun gyi mchog
/don chen yi ge dam pa yin /
khong nas 'byung ba skye ba med //
tshig tu brjod pa spangs pa ste //
brjod pa kun gyi rgyu yi mchog
/rang byung rang ngo shes pa'i dbang thob shog
/gong gi sngags ring thung gnyis brjod /
a /
mnyam pa nyid kyi ye shes ni //
'od zer ser po snying la gnas //
snying la ye shes ngo sprad pas //
rin chen 'byung ldan zhal dang mnyam //
'di la the tshom byar mi rung //
rdzogs pa'i sangs rgyas a las byung //
a ni yig 'bru kun gyi mchog
/don chen yi ge dam pa yin /
khong nas 'byung ba skye ba med //
tshig tu brjod pa spangs pa ste //
brjod pa kun gyi rgyu yi mchog
/rang byung rang ngo shes pa'i dbang thob shog
/sngags\u0f8e
a /
so sor rtog pa'i ye shes ni //
'od zer dmar po snying la gnas //
snying la ye shes ngo sprad pas //
snang ba mtha' yas zhal dang mnyam //
'di la the tshom byar mi rung //
rdzogs pa'i sangs rgyas a las byung //
a ni yig 'bru kun gyi mchog
/don chen yi ge dam pa yin /
khong nas 'byung ba skye ba med //
tshig tu brjod pa spangs pa ste //
brjod pa kun gyi rgyu yi mchog
/rang byung rang ngo shes pa'i dbang thob shog
/sngags\u0f8e
a /
bya ba grub pa'i ye shes ni //
'od zer ljang gu snying la gnas //
snying la ye shes ngo sprad pas //
don yod grub pa'i zhal dang mnyam //
'di la the tshom byar mi rung //
rdzogs pa'i sangs rgyas a las byung //
a ni yig 'bru kun gyi mchog
/don chen yi ge dam pa yin /
khong nas 'byung ba skye ba med //
tshig tu brjod pa spangs pa ste //
brjod pa kun gyi rgyu yi mchog
/rang byung rang ngo shes pa'i dbang thob shog
/sngags\u0f8e
a /
chos kyi dbyings kyi ye shes ni //
'od zer mthing ga snying la gnas //
snying la ye shes ngo sprad pas //
rnam par snang mdzad zhal dang mnyam //
'di la the tshom byar mi rung //
rdzogs pa'i sangs rgyas a las byung //
a ni yig 'bru kun gyi mchog
/don chen yi ge dam pa yin /
khong nas 'byung ba skye ba med //
tshig tu brjod pa spangs pa ste //
brjod pa kun gyi rgyu yi mchog
/rang byung rang ngo shes pa'i dbang thob shog
/sngags\u0f8e
a /
thams cad mkhyen pa'i ye shes ni //
'od zer 'ja' tshon snying la gnas //
snying la ye shes ngo sprad pas //
'jam dpal gzhon nu'i zhal dang mnyam //
'di la the tshom byar mi rung //
rdzogs pa'i sangs rgyas a las byung //
a ni yig 'bru kun gyi mchog
/don chen yi ge dam pa yin /
khong nas 'byung ba skye ba med //
tshig tu brjod pa spangs pa ste //
brjod pa kun gyi rgyu yi mchog
/rang byung rang ngo shes pa'i dbang thob shog
/sngags gnyis brjod /
bstim dus nam yang mi 'bral bar bsgom /
blo la the tshom mi za na 'tshang rgya ba yin no //
zhes dbang bskur ro //
rang ngo sprad do //
dpal rdo rje sems dpa' la phyag 'tshal lo //
'phags pa rnams kyi bzhugs gnas la /
bya rgod phung po'i ri ni sprul sku bzhugs pa'i gnas yin te /
ri'i snying po rin po che cong zhi las grub pa'o //
pad+ma spungs pa'i ri ni mkha' 'gro ma'i ri yin te /
ri'i snying po rin po che mtshal las grub pa'o //
shel ri spungs pa'i ri ni byang chub sems dpa' bzhugs pa'i ri yin te /
ri'i snying po rin po che man shel 'ba' zhig las grub pa /
ri de rnams kyang /
sangs rgyas rdo rje sems dpa'i byin rlabs las grub pa yin te /
rin chen cong zhi ni sku'i byin rlabs kyi thigs pa'o //
rin po che mtshal ni gsung gi byin rlabs kyi thigs pa'o //
rin po che shel ni thugs kyi byin rlabs kyi thigs pa'o //
byang chub sems dpa'i gnas de ni /
byang chub sems dpa' rang las gzhan gyis mthong bar mi nus te /
snang ba thams cad snang la rang bzhin med pa la /
kha dog sna tshogs 'bar ba'i 'od du yod de /
sku'i snang ba bsam gyis mi khyab par snang ngo //
nam mkha' la longs spyod cing longs spyod pa nam mkha'i mtha' la rab tu gnas so //
phyi nas bltas na nang na yod par gsal lo //
nang nas bltas na phyi na yod par gsal lo //
shar nas bltas na nub na yod par gsal lo //
nub nas bltas na shar na yod par gsal lo //
de bzhin lho dang /
byang dang /
steng dang /
'og dang /
mtshams bzhi yang de bzhin du snang ste /
'od sna tshogs par snang ba de yang /
'ja' tshon gyi rang bzhin te /
'ja' tshon gyi drwa ba dang /
'ja' tshon gyi 'od zer dang /
khang pa dang /
khri dang /
gdan dang /
sku dang /
rgyab yol dang /
rgyan dang /
gdugs dang /
bla bre dang /
'khor dang longs spyod phun sum tshogs pa yang 'ja' tshon du snang ste /
'byung ba bzhi'i rgyun dang /
rtsi shing nags tshal dang /
sman dang /
spos dang /
me tog dang /
skye 'gro sems can sna tshogs pa'i gzugs kyang yod de /
de dag kyang kha dog sna tshogs pa la /
skye shi'i dngos po dang /
gdos bcas kyi snang ba med pa kho na'o //
de dag thams cad kyang rdo rje sems dpa'i thugs /
rin po che man shel gyi snang ba'o //
shel ri spungs pa zhes bya ba de dang /
shel lung yangs pa zhes bya ba de ni /
'di na yod do bya ba'i dpyad bya sus kyang mi shes te /
la la na re rgya gar shar phyogs na yod zer /
la la na re nub phyogs na yod zer /
sus kyang gtan la phebs pa med /
de dag gi 'od zer 'phros pa las /
rgyal khams kun na yang cong zhi dang /
mtshal dang /
shel dwangs pa yod pas /
de dag gi yon tan longs na /
phan yon shin tu che'o /
khyad par du shel rigs bzhi yod pa las /
rdo shel /
me shel /
chu shel /
man shel lo //
rdo shel la bzo sna mang po btub bo //
me shel las me 'thon /
chu shel gyis me thub /
rin po che man shel gyis bde bar gshegs pa'i sku dang zhing khams kyi ngo 'phrod do //
rdo rje sems dpa' nyid dang mnyam pas /
dar zab kyis dril rin po che'i snod du bcug la /
phyag dang mchod pa'i gnas su khur na byin rlabs che'o //
gdams ngag med pa rnams kyi ngo yang mi shes la /
shes kyang phan par mi 'gyur ro //
gang zag tshad dang mi ldan pa rnams kyis bcang bar mi nus te /
rang gis rang bsregs par 'ong ngo //
gtsang ma'i bram ze ngas ni shel ri spungs pa'i shel khang yangs pa ru+u /
'jam dpal sku yi zhal mthong ba yin te /
dpal rdo rje sems dpa' nyid kyis /
shes rab kyi sgo phye nas ye shes kyi snang ba bstan pa las /
sangs rgyas thams cad kyi zhal mthong bas /
snang ba de la 'gyur ba med de /
ye shes kyi snang ba lam me yod de /
ye shes khyad par che ba yin no gsungs nas /
de'i rjes su bram ze'i khye'u   sprul pa'i khye'u /
'od 'bar ba la /
rin po che man shel zur bzhi logs brgyad sgo bcu drug yod pa /
chu zheng gab pa gcig bstan nas /
rigs kyi bu /
man shel 'od lnga 'bar ba ltar //
rang byung rig pa chos kyi sku
/'di 'dra ci 'drar rtogs par gyis //
ngo bo rang bzhin thugs rje ldan //
sku gsum 'bral med dbang bskur ro //
oM AHhU~M/
zhes dbang bskur bas /
rin po che spyi bor bzhag pa tsam gyis /
'jig rten gyi snang ba thams cad 'jam dpal gyi zhing khams su mthong bas /
khye'u'i mtshan yang 'jam dpal bshes gnyen du   'jam dpal smra ba'i seng ges   btags so //
bram ze'i khye'u la zhus lan dri ma med pa gsungs pas /
dus de kar dpal rdo rje sems dpas /
rin po che man shel gyi dbang dang ngo sprod gnang nas /
yig tshogs lag mthil gang la chos thams cad kyi don thugs su chud do //
de ltar 'jam dpal gyi smin byed gtor ma la brten nas dbang bzhi rig rtsal ngo sprod kyis brgyan pa brgyud pa'i srol ltar lhag chad nor 'khrul med par yongs su rdzogs pa'i bka' drin gtang rag gi yon du maN+Dal zhig phul mdzod /
de ltar maN+Dal gyis mtshon pa'i rang gi lus longs spyod la sogs pa cha shas nas spyad du gsol snyam pas 'di'i rjes zlos mdzod /
deng nas brtsam ste dus kun tu //
lus dang longs spyod dngos kun gyis //
dpal ldan bla ma khyed mchod pas //
brtse bas rjes su 'dzin par mdzod //
ces so //
des rang gzhan gyi don rgya che bar mdzad pa zhu /
sngon bcom ldan 'das rgyal ba shAkya thub pas gnas ri bo bya rkang zhes sogs dang /
chos shes bkra shis bkra shis 'byung //
sangs rgyas bkra shis gang lags pa //
deng 'dir bkra shis bde legs shog
/bkra shis kun gyi bkra shis pa //
chos kyi bkra shis gang lags pa //
deng 'dir bkra shis bde legs shog
/grags pa'i bkra shis snyan grags dge
/dge 'dun bkra shis gang lags pa //
deng 'dir bkra shis bde legs shog
/sku yi bkra shis chos sku thob par shog
/gsung gi bkra shis dbyangs dang ldan par shog
/thugs kyi bkra shis rnam rtog med par gyur cig
/yon tan bkra shis dgos 'dod 'byung bar gyur cig
/phrin las bkra shis 'gro don nus par gyur cig
/ces brjod cing me tog gi char dbab bo //
sgyu 'phrul drwa ba'i bcud kyi snying po las //
bstod pa glur blangs le'u'i ro bda'i zas //
dbang por 'thul pa 'jam dpal rdzogs pa che //
sangs rgyas mngon sum rang ngo sprod pa'i chos //
chos 'di zab mo'i gter du rgyas btab nas //
stag tshang phug tu mkha' 'gro shel sgron gyis //
lo bdun nyams bzhes 'ja' lus 'pho chen sku
/brnyes te pad+ma 'od du thogs med byon //
zab gter sgo 'byed gsar ban phyogs med nas /
kho bo'i bla ma zur chen bar byon rnams //
theg pa'i rtse mo khregs chod thod rgal la //
bsten nas kun bzang chos sku'i zhing du gshegs //
de phyir lam 'di'i sngon 'gro phrin las dang //
smin byed khrigs rim gab dkrugs 'thor ba rnams //
dam pa'i bzhed pa ji bzhin 'khrugs bsdebs su //
mthong chog snang stong 'od lnga'i rgya can spel //
mkhas grub nyin byed nub ri'i phag gzhol bas //
dbang gi phyag bzhes 'dab stong kha zum zhing //
mi shes mun khrod zog rdzun 'byung po'i bya //
skad gsang sgrog mthong kho bos 'bad de bkod //
deng nas rgyal bstan ji srid gnas kyi bar //
zab chos gdams pa 'di ko'i 'chad nyan rgyun //
chad med sgos kyi gter srung tshogs rnams dang /
khyad par sngags srung rag gdong ma des mdzod //
ston zla ltar dkar legs byas 'od snang gis //
med cing 'gro ngor snang ba'i sgrib pa'i mun //
bsal nas rang rig 'jam dpal kun tu 'od //
snang ba dam par rtag tu 'phel gyur cig
/ces 'jam dpal rdzogs pa chen po'i phrin las dang smin byed chog sgrig zung du 'brel ba mthong chog snang stong 'od lnga'i rgya can 'di ni byang pa rig 'dzin chen po'i sprul pa'i skus thog drangs gsang sngags snga 'gyur gyi bstan 'dzin du ma dang khyab bdag bka' 'gyur ba chen po'i rigs kyi dbon rin po che /
rnam par rgyal ba'i phan bde legs bshad gling pa rnams la chos 'di'i bka' rdzogs lung rdzogs su phul ba'i tshe sna nam pa rdo rje bdud 'joms kyi sprul pa'i sku mchog blo bzang pad+ma phrin las /
bai ro'i yang srid gter chen chos kyi rgyal po gter bdag gling pa /
bkra bzang rig 'dzin chen po thugs mchog 'od 'bar gsum gyis 'khrugs bsdebs shig gyis zhes gsung gis bskul ba dang du blangs te /
gnyags dz+nyA na ku mA ra'i zlos gar rigs dang dkyil 'khor kun gyi khyab bdag zur chos dbyings rang grol gyi bka' drin la brten nas rang bzhin rdzogs pa chen po cung zad nyams su myong ba'i za hor gyi sngags ban gang shar rang grol gyis gter byon rdo rje'i gsung rang sor bzhag
/chos rgyal dpal bkra shis stobs rgyal gyis mdzad pa'i lhan thabs rnams dang bstun /
kha 'geng dgos pa paN chen rin po che mched kyi gter gsar tshe dpag med ye shes 'od mchog nas blangs te bag yod ces pa chu glang nag pa zla ba'i dkar cha'i bzang po gnyis pa la rang byung 'phags pas byin gyis brlabs pa'i gnas pho brang chen po po ta lar sbyar ba'i yi ge pa ni rig 'dzin gyi btsun pa 'jam dbyangs grags pas bgyis pa sarba dza yan+tu ///
/
