@#//
zab gsang seng gdong snyan brgyud kyi lo rgyus sgrub thabs las tshogs dang bcas pa'i man ngag gi yi ge gces btus rin chen bum bzang zhes bya ba bzhugs so //
grub chen sangs rgyas mgon po nas brgyud pa'i bo dong lugs /
na mo gu ru DA ki siM ha mu khI ye sarba sha trUn big+h+nAM mA ra ya phaT/
byad ma 'bum rdugs kyi 'khor lo chen mo /
theg pa chen po las thams cad grub pa zhes bya ba'i mdo /
ye shes kyi mkha' 'gro ma seng ge'i gdong pa can ma'i lha tshogs rnams la phyag 'tshal lo //
gang phyir rnam rtog g.yo med legs grub rgya mtsho'i dpal 'bar ma //
gdod nas rang byung ye shes rgyas pa'i dpal gyi 'od //
dngos grub kun gyi 'byung gnas dpal ldan mkha' 'gro kun gyi srog
/gangs can khrod kyi bstan pa'i dpal du shar ba e ma ho //
de la 'dir mkha' 'gro ma seng ge'i gdong can ma'i sgrub thabs las tshogs dang bcas pa 'di /
spyi rgyud drwa ba sdom pa'i rgyud nas phyung bar snang zhing /
gdams ngag rgya mtsho 'dus pa 'di la /
lo rgyus dang /
las tshogs gnyis las /
dang po ni /
'bring mtshams kyi lo tsA ba chen po ba ri ba zhes bya bas /
rgya gar skad du /
mdo sngags kyi gsan sbyong skad 'gyur slob tu byon pa'i dus su /
bal yul du phyir phebs nas /
bal po spyi ther ba la gtugs shing gsan sbyong smar bar yod pa'i dus /
mu stegs kyi ston pa skal ldan rgyal po zhes bya ba dang khong gnyis rtsod cing bgro gleng mdzad pas nyi ma 'ga'i bar du skal ldan rgyal po rgyal zhing lo tsA ba pham pa'i tshul bzung /
nub gcig lo tsA bas bla ma dang yi dam /
khyad par mi g.yo ba la gsol ba btab nas /
sang bgro gleng mdzad pas /
lo tsA ba shin tu rgyal zhing mu stegs skal ldan pham par gyur pas /
kho yid shin tu khros nas /
bla ma ba ri ba la da khyod la ngas ngan sngags kyi mthu byas nas zhag bdun gyi tshe las med par byed pas sgur sdod /
yang na khyod nged mu stegs pa'i bstan pa la 'jug dgos pa'i ngan sngags byed zer nas song ba dang /
lo tsA ba shin tu thugs skrag nas la 'ur mkhas pa chen po spyi ther ba'i drung du byon nas /
'dar ba'i ngag dang bcas pas mu stegs skal ldan rgyal po dang rtsod pa byas pa'i lo rgyus zhus shing /
bdag rgyal bas kho shin tu khros /
bdag la zhag bdun gyi tshe las med zer ba dang /
de min kho'i bstan pa la 'jug dgos zer khos ngan sngags byed pa yod pas /
gang drag ces zhus pas /
mkhas pa chen po bal po spyi ther ba'i zhal nas /
lo tsA ba de tsam rang zhed mi dgos /
kho'i bstan pa la 'jug pa las da lta rang shi ba dga' gsungs nas /
da rgya gar rdo rje gdan pa chen po'i drung du ngan sngags srog gcod nag po slob tu btang dgos gsungs nas /
par bu gcig 'dug pa de'i nang nas rkang mgyogs kyi rdzas bton zhing rkang pa la bskus gsungs gnang byung bas /
de nyid rkang pa la byugs nas bal po mthil gyi nyi ma kha dros tsam la phyin pas /
rgya gar rdo rje gdan gyi nyi ma phyed tsam la sleb nas /
bla ma rdo rje gdan pa chen po la mkhas pa spyi ther pa'i zhu yig rten dang bcas pa /
phyag rten gser zho gang yod pa phul nas mu stegs kyi ston pa dang bgro gleng byas tshul rnams zhib par zhus pas /
bla ma rdo rje gdan pa chen po'i zhal nas /
bu lo tsA ba mu stegs kyi ston pa la de tsam zhed mi dgos /
nga la man ngag srung zlog 'dra yod de /
de las ches zab cing rno bar gyur pa tshes bcu'i nub mo /
sha khrag gi gtor tshogs bzang po shoms la /
bla ma dang dkon mchog yi dam mkha' 'gro ma'i tshogs rnams la gsol ba rtse gcig tu thobs dang tho rangs mkha' 'gro mas lung bstan zhig 'ong gis gsungs pa las /
lo tsA bas gser srang bzhi'i rin gyis tshogs kyi 'khor lo bshams nas gsol ba btab pas /
bla ma dang yi dam mkha' 'gro ma'i lung bstan 'di ltar byung ste /
de yang bu lo tsA ba khyed mu stegs pa la zhed mi dgos /
nged rnams kyis bsrung gis gsungs /
de'i nang nas gtso mor gyur pa /
rje btsun ye shes kyi mkha' 'gro seng ge'i gdong can ma'i zhal nas /
man ngag kun gyi mchog tu gyur pa dmar nag khra gsum kun 'dzom pa'i bdud rtsi'i rgya mtsho lta bu rgya gar rdo rje gdan gyi shar phyogs rgyang grags gcig tsam gyi sa na /
lcags kyi pha wang g.yag ro 'dra ba de'i 'og tu sa nag po gru gsum gyi dbyibs lta bu zhig yod pas /
de brus dang sol dong zhig don 'ong /
de'i nang na la cha'i sgrom bu zhig yod /
la cha'i sgrom bu de'i nang na bse'i sgrom bu zhig yod /
bse'i sgrom bu de'i nang na byang chub ljon shing gi sgrom bu zhig yod /
byang chub ljon shing gi sgrom bu de'i nang na dngul gyi sgrom bu zhig yod /
dngul gyi sgrom bu de'i nang na rin po che gser gyi sgrom bu zhig yod /
gser gyi sgrom bu de'i nang na g.yu'i sgrom bu zhig yod /
g.yu'i sgrom bu de'i nang na bai DUr+Ya'i sgrom bu zhig yod /
de'i nang na pad+ma rA ga'i sgrom bu zhig yod /
pad+ma rA ga'i sgrom bu de'i nang na /
chu dar smug po dang mi lpags kyis dril ba'i nang na /
nged mkha' 'gro ma rnams kyi snying khrag las bris pa'i srog sngags drag zlog yi ge bcu bzhi pa zhes bya ba yod /
de'i mgo na oM med /
mjug na swA hA med /
gi gu zhabs kyu med /
na ro 'greng bu sogs 'brel 'dogs gang yang med /
bar na tsheg med /
de thon la nyi ma re la nyi shu rtsa gcig re thon dang /
des ngan sngags thams cad srung /
gnod pa thams cad zlog
/'gal rkyen bar chad thams cad zhi /
mthun rkyen dngos grub thams cad 'byung ba de lta bu'i sngags de nyid nangs ma re la nyi shu rtsa gcig re bas mang na rtsub 'gyur che bas ma 'don gsungs nas 'ja' yal ba ltar mi dmigs par song ngo //
de nas lo tsA bas sang nyi ma shar ba dang dmar gtor chen po zhig khyer nas phyin te /
pha bong g.yag 'dra ba'i rtsar byon nas pha bong gi sa nag po gru gsum de brkos pas dang po sol dong byung zhing /
de nas lung bstan byung ba bzhin rim par sgrom bu blangs nas bltas pas /
mkha' 'gro kun gyi srog sngags man ngag bdud rtsi'i rgya mtsho lta bu 'di byung ste /
gter tshab tu rin po che'i gser gyi glegs bam zhig bcug nas sngar bzhin sbas so //
de nas lo tsA bas man ngag bzhin sngags nyin mtshan med par bton pas /
sa sros shing mun pa la mu stegs kyi lo tsA ba la mthu btang ba'i rtags rnams byung ste /
de yang mu stegs kyi mkha' 'gro chos skyong rnams kyis lo tsA ba la ma tshugs par kha skyengs nas phyir zlog thub /
yang srod la 'jig rten pa'i lha 'dre thams cad sbran byung ba kun phyir zlog thub /
yang tho rangs las kyi mkha' 'gro ma thams cad sbran byung ba phyir zlog thub bo //
de nas rje btsun mkha' 'gro kun gyi gtso mo seng ge'i gdong can ma mdun gyi nam mkhar byon nas bu ba ri ba mu stegs kyi ston pa skal ldan rgyal po kho kha nas khrag skyugs nas shi ba'i las byas yod gsungs /
de nas ba ri lo tsA ba dga' drags ngom ngom byas nas bla ma rdo rje gdan pa'i spyan sngar phyin nas zhus pas /
bla ma rdo rje gdan pa'i zhal nas /
dus ngan snyigs ma'i sems can zhe sdang can nyon mongs kyis kha rgyal ba la /
slob dpon nga 'dra ba yod pa gsungs /
yud gcig la dbu btums nas bzhugs so //
de nas ba ri bas phyag mang du 'tshal zhing gsol ba btab nas /
bla ma lags bdag zhed nas zlog pa byas pa ma gtogs kho gsod snyam mthu byas pa ma lags te /
kho'i srog phral pa'i sdig pa byas pa bzod par bzhes pa zhu /
zhes zhus pas rdo rje gdan pa chen po'i gsung gis sngags 'di lus la yod pa gcig pus chog pa yin te /
khyed kyis sngags nyin mtshan med par bgrangs pas kho bsad pa'i sdig pa chen po zhig bsags 'dug pa /
da khyed kyis sdig sbyong la 'bungs la /
sdig pa dag pa'i rtags nges pa can ma byung gi bar du /
nga'i rtsar ma 'ongs zhes gsungs nas /
lo gcig gi bar du sdig sbyong la bzhag nas /
de bar du mjal kha ma btang bas /
bla ma rdo rje gdan pa'i nye gnas ham pa ma bya bas /
shin tu brtse bar byas nas zas chang bla ma'i lkog tu rku thub tshad byin /
gzhan yang mkho ba'i yo byad rnams bskyal bas drin che bar byung /
de nas ba ri ba la sdig pa dag pa'i rtags byung zhing /
bla ma'i bka' bsgrubs pas /
bla ma yang mnyes te mjal kha byung /
chos mang du zhus pa mkhas par lobs shing yid ches /
bod du byon nas 'gro phan rgya cher mdzad /
phyis dpal sa skyar phyag phebs nas /
sa chen kun dga' snying po la man ngag 'di'i rjes gnang sgrub thabs las tshogs dang bcas pa gnang /
de nas rim par brgyud de /
slob dpon rin po che /
rje btsun grags pa rgyal mtshan /
sa skya paN+Di ta chen po /
rje btsun 'phags pa rin po che /
nye gnas rong po rdo rje /
rong po sangs rgyas ye shes /
rong po bla ma rin po che /
mkhas pa g.yag sde paN chen /
'dis ye shes kyi mkha' 'gro ma seng gdong ma la thun mong ma yin pa'i thugs dam du mdzad pas zhal gzigs shing dus rtag tu byin gyis brlabs /
man ngag gi yi ge yang mdzad /
de la rje btsun ma ti sa mu dras gsan /
de la mkhas mchog rin chen bsam gtan dpal bzang pos gsan /
de la snyigs dus kyi sngags 'chang rdo rje 'dzin pa chen po rtogs ldan nam mkha' sangs rgyas mgon pos gsan /
de la ras chen kun dga' dar pos gsan /
de la thugs sras kun dga' bzang pos gsan /
de la mkhas shing grub pa brnyes pa'i skyes bu dam pa bka' drin can gyi bla ma bka' rab 'byams smra ba byams pa chos kyi nyi mas gsan no /
khyad par man ngag 'di'i thun mong ma yin pa'i brgyud pa'i lo rgyus ni /
rtogs ldan nam mkha' sangs rgyas mgon po zhes bya ba de nyid chos grwa chen po dpal gnas rnying gi char gtogs pa'i sar sku 'khrungs shing /
gnas rnying du gsan sbyong la sogs pa legs par mdzad pa'i sgang la /
sku snyung mdze drag po zhig gis thebs nas 'o brgyal zhing nyam nga ba'i tshe /
sku la nye ba'i mched grogs zhig yod pa des /
'di 'dra'i 'o brgyal ba la seng gdong ma la bsnyen pa byas na phan zer ba 'dug pas mkhan po gdan pa la lung zhu ba drag zer gros btab pa la gsan nas lung zhus te /
yi ge bcu bzhi pa'i bsnyen pa byas nas drag tu 'gro snyam pa slar log ste shin tu snyung ba byung /
de nas thugs dgongs la chos sde 'dir sdod kyang nad 'di ma drag na mi khyur mi tshud pa 'dug
/de bas rgyal khams la phyin na lus ma bde rung /
snang zos bde ba dang phung po 'don pa'i sems khral mi dgos pa 'dug snyam nas /
bdog pa gang yod dge 'dun rnams la spungs nas /
shangs zam bu phyogs la 'grim byon te /
zam bu'i ri khrod cig tu shi ma shi med par seng ge'i gdong can ma'i bsnyen pa 'ba' zhig mdzad kyin bzhugs pas mdze ye drag tu ma song ba'i khar /
'tsho ba'i mthun rkyen yang zad nas 'o shin tu brgyal ba yod pa'i tshe /
nub gcig mnal lam du bud med gzhan las lus po cung che ba zhig byung nas /
khyod kyis gnas 'dir bsdad pas mdze mi drag
/de bas 'dir ma 'dug par rtag sna zhes bya ba'i lung pa zhig tu rgyugs dang /
der dngos grub chen po zhig 'ong bar 'dug go zhes gsungs nas 'ja' yal ba ltar song ngo //
de nas mnal sad pa dang rmi lam gyi ltas 'di la bltas na /
nga'i nad 'di drag par 'dug ste /
gang ltar na'ang rtag sna 'tshol du 'gro dgongs te /
shangs nang na mar zhugs byon nas /
mi 'phrad tshad la rtag sna gang na yod ces dris pas /
ye ston mkhan ma byung /
nub cig sku thang chad de grong khyer zhig gi srang sgor gzims pas /
mdze'i tshe brab dang 'khyug rnams zhi nas cung bde ba snyam byed pa'i ngang la /
mnal du song 'dug pa'i rmi lam du sngar gyi bud med de byung nas sang rtag sna rtsad chod pa yod kyis gsungs nas yal song /
de nas mnal sad pa dang thugs la rtag sna rtsad chod na /
dngos grub ci yod na nga'i mdze 'di la phan pa'i sman pa zhig dang 'phrad na dngos grub yin te /
'phrad pa 'dra e yong dkon mchog gi thugs rjes gzigs ces gsungs shing bshum gyin bzhugs pas /
bud med gzhon pa zhig gis thug pa tog po gang dang /
zan rdog cig khyer byung nas drung pa snyung gzhi 'o brgyal ba la /
'di bzhes /
gang nas phebs pa yin zhes 'dri zhing de sbyin byung ba dang /
mo la gnas rnying nas yin tshul rgyas par bshad cing da lan rtag sna 'tshol ba yin gsungs pas /
mo na re drung pas rtag sna ma rnyed pa yin nam zer 'drir byung ba la /
ngas ma rnyed par thang chad de 'dir bsdad pa yin /
rgyus e yod shod dang gsungs pas /
bud med de dgod cig shor byung /
drung pa rtag snar bsdad nas rtag sna 'tshol ba de dgod bro zer nas log song ngo //
de nas rje nyid kyis der bsnyen pa mdzad bzhin par bzhugs pas mdze drag tu ye ma song ba'i khar lod tu rang song bas thugs yi chad par bzhugs pa'i nub gcig mnal lam du sngar gyi bud med de byung nas /
'di'i phu na brag phug kha byang bstan gcig yod /
der song dang dngos grub de ru thob rgyu yin gsungs nas 'ja' yal ba ltar song /
de nas rje nyid kyis yul mi rnams la dris pas /
sngar phug pa yod pa ni ma shes /
khyed rang 'tshol du byon zer /
bshad mkhan ni ma byung /
'tshol du byon pas ni ma rnyed /
khar sang gi bu mo zan ster ba de byung nas /
drung pa khyed sku gzugs ma bde ba la bzhugs mi tshugs pa zhig 'dug zer byung ba la /
nga sdod dang sdod de 'di na brag phug kha byang bstan zhig yod zer 'dug pas de btsal ba yin gsungs pas /
mo na re ya gi na zer khro zhing tshig rtsub mang po smra zhing 'dug pa la sku gzugs sbrid chil ba zhig dang thugs dga' yal ba zhig byung nas /
phug pa der bzhugs pas snyung zug shin tu che zhing brgyal 'gro ba tsam byung /
de nas srod po che khyer ba dang 'od 'ur sgra rdig sgra dang bcas pa shin tu che ba zhig byung ba'i mod la /
rje btsun ma seng ge'i gdong can rigs lnga 'khor 'bum tsho 'bum tshos bskor ba mngon sum du byon nas skad cig de nyid la phung po sha khrag gi gdos bcas de nyid tshogs 'khor du rol zhing /
thugs dran med du dar gcig brgyal ba'i ngang la /
brgyal sos pa dang bltas pas lus mdzes khyer rnag khrag gi rang bzhin de'i nad gdon lhag ma ma lus pa thon nas /
mal dang phug pa'i nang thams cad rnag khrag gis mer khengs 'dug pa las /
lus sems nad med shin tu bde ba de la /
rje btsun ma seng ge'i gdong can rigs lngas phyi nang gsang gsum gyi dbang dang /
sgrub thabs las tshogs mtha' dag gnang nas mngon sum du brag phug de nyid la thim song ngo //
de nas rje btsun rtogs ldan rnal 'byor gyi dbang phyug chen po ras pa nam mkha' sangs rgyas mgon po de nyid sku snyung gzhi dang bral zhing /
rje btsun seng gdong ma nyid kyi rjes su bzung nas /
thugs shin tu spro ba dang bcas te bzhugs pa'i dus su /
rje de nyid kyi thugs kyi sras mchog dam pa ras chen kun dga' dar po de rjes su 'dzin pa'i rten 'brel 'grigs te /
de yang rje de nyid kyis shangs spang lung phyogs la byon nas /
'di na rnal 'byor pa chos pa dgon pa 'dzin pa ci zhig yod dris pas /
gcig na re /
lam 'di na btsun ma la tsab hral byed pa'i rtogs ldan smyo spyod pa zhig ma gtogs gzhir sdod kyi chos pa med zer logs song ba dang /
rje'i dgongs pa la ngas rjes su 'dzin pa'i rnal 'byor pa de yin nam min snyam /
dar gcig DA ki la gsol ba btab pas /
mi nag po zhig byung nas khyed la ci dgos pa yin zer 'drir byung ba la /
rje rin po ches nga la 'di na don zhig yod gsungs pas /
mi nag po de na re don su la yod pa yin /
'di na ni ras chen rnal 'byor gyi dbang phyug kun dga' dar po zhes bya ba min pa gzhan med pas 'phrin yod na ngas khyer gyis zer ba la /
rjes man ngag gi sgo nyal 'dug pas la'ur len du shog gyis gsungs pas /
mi nag po de nang la song bas de ma thag ras pa kun dga' dar po don byung te sngar nas kyi dpon slob 'dris pa lta bu bzhin /
phyag btsal zhabs gnyis spyi bor blangs shing /
gus pa dang bcas te bdag la man ngag gnang ba thugs rje che /
mdangs rmi lam yang shin tu bzang lags zhus pas /
rmi lam ci 'dra byung lhag ma ma lus par shod cig gsungs pas /
bdag la mdangs bud med bzhin bzang ma skra spyi bor bcings pa zhig gis /
lcags kyi phur pa seng ge'i gdong byas pa zhig dang /
ka pA la nang mchod kyis bkang ba de gnyis sbyin nas gad mo dgod pa zhig rmis zhus pas /
rje shin tu mnyes nas thugs spro ba dang bcas te /
dpon slob gnyis kas nang du phebs /
de nas tshogs 'khor bzang po 'bul ba dang bcas te /
bdag la man ngag rnams lhag ma med par rdzogs par gnang ba zhig bka' drin che dgos zhus pas /
rje'i zhal nas rdzogs par los ster /
do nub tshes grangs du yin gsungs pa la do nub mar ngo'i tshes bcu lags zhus pas rten 'brel shin tu 'grigs 'dug
/tshogs 'khor bzang po dang gser gyi maN+Dal grabs gyis /
ngas sgrub mchod bdag 'jug blang gi gsungs /
de nas srod la phyi bka' mdzad /
nam phyed la nang bka' mdzad /
tho rangs la gsang bka' mdzad nas phyag spyi bor bzhag cing /
'o /
ngas khyod la mkha' 'gro 'di'i dbang sgrub thabs man ngag zhal shes las tshogs dkar nag khra gsum dang bcas pa ster dgos pa'i bka' rgya mkha' 'gro rang gis yod pas skyel du yong ba yin /
da bu khyod kyis snying rus dka' spyad kyis mkha' 'gro mnyes pa'i sgrub pa rnam dag gcig bya dgos so //
de nas snying dang 'dra ba'i slob ma re re gnyis gnyis la gdams ngag sna re sna gnyis byin /
las kha lag tshang ma chig brgyud las ma spel gsungs /
bka' rgya dam po mdzad cing dam la bzhag go
/de nas rje rin po che lho phyogs la theg pa'i thugs dgongs mdzad /
ras chen kun dga' dar pos sgrub pa rtse gcig tu mdzad pa'o //
ras chen kun dag dar po la rnal 'byor dbang phyug thugs sras kun dga' bzang pos gsan /
de la bdag gi bla ma chos kyi nyi mas gsan /
de ni phyi bka'i brgyud pa yin /
thun mong ma yin pa'i nang gsang las tshogs dkar nag khra gsum dang bcas pa'i brgyud pa ni /
chos sku kun bzang yab yum /
ye shes mkha' 'gro seng gdong ma /
mnyam med o rgyan yab yum /
rtogs ldan nam mkha' sangs rgyas mgon po /
'khrul zhig ras chen kun dga' dar po /
sngags 'chang brtson 'grus seng ge
/de la bdag gi rtsa ba'i bla ma chos kyi nyi mas gsan no //
de rnams ni yid ches bskyed pa brgyud pa'i lo rgyus so //
!
//gnyis pa de las byung ba'i gdams pas mchog thun gyi phrin las sgrub pa'i thabs la /
sgrub thabs dang /
las tshogs gnyis las /
dang po ni /
rje btsun ye shes kyi mkha' 'gro seng ge'i gdong can ma'i skor las /
phyi sgrub rdo rje mkha' 'gro phyi nang gsang gsum gyi mngon rtogs gtor bsngo dang bcas pa bzhugs so //
na mo gu ru DA ki nI ye /
ye shes kyi mkha' 'gro ma seng ge gdong can ma'i phyi sgrub rdo rje mkha' 'gro'i mngon rtogs ni /
rang nyid stan bde ba la 'dug ste /
bdag dang bdag gi drin che ba'i pha dang ma gnyis kyi gtso byas khams gsum 'gro ba nam mkha'i mtha' dang mnyam pa'i sems can thams cad dus 'di nas bzung ste ji srid byang chub snying po la mchis kyi bar du /
chos sku kun bzang yab yum brgyud pa dang bcas pa rnams la skyabs su mchi'o //
yi dam zhi khro rab 'byams kyi lha tshogs rnams la skyabs su mchi'o /
dus gsum gyi bde bar gshegs pa'i sangs rgyas bcom ldan 'das rnams la skyabs su mchi'o //
bka' rdzogs pa chen po bden gnyis gsung rab dam pa'i chos rnams la skyabs su mchi'o //
slob pa las phyir mi ldog pa'i 'phags pa'i dge 'dun rnams la skyabs su mchi'o //
mkha' 'gro chos skyong srung ma ye shes kyi spyan dang ldan pa rdo rje'i spun dang bcas pa rnams la skyabs su mchi'o //
bla ma la skyabs su mchi'o //
sangs rgyas la skyabs su mchi'o //
chos la skyabs su mchi'o //
dge 'dun la skyabs su mchi'o //
ma ye shes kyi DA ki seng ge'i gdong can ma'i dkyil 'khor chen po'i lha tshogs la bdag nyid gus pas phyag 'tshal zhing skyabs su mchi'o //
zhes lan gsum nas nyer gcig gi bar brjod nas /
byang chub bde gshegs bla na med /
khams gsum 'gro ba ma lus kun //
theg mchog lam la 'god pa'i phyir //
dam pa nye bar sems bskyed do //
zhes tshar gsum brjod nas /
pha ma nam mkha' dang mnyam pa'i sems can thams cad kyi don du bla na med pa yang dag par rdzogs pa'i sangs rgyas kyi go 'phang rin po che ci nas kyang thob par bya /
de'i ched du bdag gis ma ye shes kyi DA ki seng ge'i gdong can ma'i lam rim pa gnyis kyi rnal 'byor zab mo nyams su blang bar bgyi'o //
de'i mthu la brten nas pha ma nam mkha' dang mnyam pa'i sems can thams cad bde ba dang ldan /
sdug bsngal dang bral /
myur du DA ki ma'i go 'phang thob par gyur cig
/oM swa b+hA ba shud+d+haHsarba d+harmAHswa b+hA ba shud+d+ho\u0f85haM/
chos thams cad rang bzhin gyis rnam par dag pa'i stong pa nyid du gyur /
stong pa'i ngang las /
rdo rje'i rwa ba me ri zlum bskor dur khrod brgyad kyis bskor ba'i dbus su khrag mtsho me rlung 'tshubs mar 'khyil zhing rba klong 'khrugs pa /
e e las chos 'byung mthing nag gnyis brtsegs gru gsum rtsa ba phra ba thur du zug pa /
gdengs ka che ba gyen du bstan pa'i steng du pad nyi ru dra pho mo bsnol ba'i gdan la /
rang gi sems nyid hU~M dang rdo rje sngon po rtse lnga pa las skyes pa'i rdo rje mkha' 'gro seng ge'i gdong can sku mdog mthing nag zhal gcig phyag gnyis spyan gsum ma /
seng zhal dkar po g.yas su phyogs shing zhal drag tu gdangs pa las dbu skra lcags ral nag po thur du sprugs pa'i gseb nas me stag phur bu'i tshwa tshwa 'phro ba /
mi lpags dang glang chen gyi ko bas stod g.yogs shing /
stag sham dang dur khrod kyi chas brgyad kyis kun nas mdzes pa'i phyag g.yas rdo rje rtse lnga nam mkhar phyar ba /
g.yon thod khrag thugs kar 'dzin pas kha T+wAM ga la 'khyud pa /
mi mgo skam rlon gyis brgyan pa'i sku zhabs gnyis brkyang bskum rol stabs kyis ye shes kyi me dpung 'bar ba'i dbus na bzhugs par gyur /
de'i dpral bar oM dkar po /
mgrin par AHdmar po /
thugs kar hU~M sngon po /
thugs ka'i hU~M las 'od zer 'phros pas rang bzhin gyi gnas nas bsgoms pa dang 'dra ba'i ye shes pa oM badzra sa mA dzaH
dzaHhU~M baM hoHgnyis su med par thim /
slar yang thugs ka'i hU~M las 'od zer 'phros /
dbang lha spyan drangs /
dbang bskur /
sku gang /
dri ma dag
/chu lhag ma yar lud pa las mi bskyod pas dbu brgyan par gyur pa la /
ar+g+haM 
pA d+yaM 
puSh+pe 
d+hU paM 
dI paM 
gan+d+haM 
nai bid+ya 
shab+da 
oM AHhU~M/
hU~M b+h+yoH
gdod nas rnam dag sgrib kun nges par grol //
'jig rten las 'das tshul ni sna tshogs ston //
rgyal ba kun gyi yum gyur kun bzang mo //
rje btsun seng gdong ma la phyag 'tshal lo //
zhes mchod cing bstod la /
me tog dang ldan pa'i thal mo snying gar sbyar nas /
rdo rje mkha' 'gro seng gdong can mas bdag cag dpon slob thams cad kyi 'gal rkyen mtha' dag zhi ba dang /
mthun rkyen phun sum tshogs pa myur du 'grub pa'i phrin las mdzad du gsol /
rang nyid rdo rje mkha' 'gro seng ge'i gdong can mar gsal ba'i thugs kar nyi ma'i dkyil 'khor gyi steng du yi ge hU~M mthing nag
/de'i mtha' skor du sngags phreng g.yon skor du 'khor ba las 'od zer 'phros /
phyi nang snod bcud thams cad la phog pas gzhal yas khang dang DA ki'i rang bzhin du gyur /
ces dmigs nas snod bcud lhar gsal ba thams cad kyis bzlas pa byed par bsam ste /
aHkaHsaHmaHraHtsaHshaHdaHraHsaHmaHraHyaHphaTaH
oM badzra DA ki siM ha mu kha hU~M hU~M phaT/
oM dz+nyA na DA ki sarba sid+d+hi pha la hoH
zhes rtsa sngags snying po las sngags dang bcas pa ci 'grub bzlas nas mchod cing bstod de /
'dod pa'i don la gsol ba gdab /
bskyed rim lha'i rnal 'byor ka dag lhun grub gyi ngang du ci gnas su mnyam par bzhag cing /
dge rtsa bla na med pa'i byang chub tu bsngo bar bya'o //
zhes pa 'di ni chos med kyi bya btang pad+ma gar gyi dbang phyug gis sbyar ba /[ \u0f80]atsha ///
/
!
na mo gu ru DA ki nI ye /
nang sgrub pad+ma mkha' 'gro'i mngon rtogs ni /
skyabs 'gro sems bskyed tshad med bzhi sngon du 'gro bas /
swa b+hA bas chos thams cad stong par sbyang /
stong pa'i ngang las rdo rje'i rwa ba me ri zlum bskor dur khrod brgyad kyis bskor ba'i dbus su khrag mtsho me rlung khol mar 'khyil zhing rba klong 'khrugs par /
e e las rin po che'i bum pa gter gyis gang ba las grub pa'i chos 'byung 'bum brtsegs nyis brtsegs rtsa ba phra ba thur du zug pa gdengs ka che ba gyen du bstan pa'i nang du sna tshogs pad+ma dang nyi ma la /
nor bdag rgyal po chen po rnam thos sras /
tshogs kyi bdag po /
a pa ra tsi ta /
ku ru kul+le rnams kyis gus pas btud pa'i gdan la /
rang gi sems nyid hU~M yig dmar po dang lcags kyu las skyes pa'i pad+ma dbang sdud kyi rgyal mo gnod sbyin mo dmar mo seng ge'i gdong can zhal gcig phyag gnyis /
seng zhal ser po g.yas su phyogs shing bye ru'i ral pa thur du sprugs pa'i gseb nas /
las kyi mkha' 'gro ma dmar mo'i tshogs lcags kyu thogs pa dpag tu med pa spro bar byed pas khams gsum gyi zas nor mi gsum thams cad dbang du sdud pa /
phyag g.yas seng zhal gyis mtshan pa'i lcags kyu nam mkhar phyar ba /
g.yon gter gyis gang ba'i bum pa dkur brten nas 'dzin pa'i mchan khung du ne'u le bcug ste kha nas nor bu skyug bzhin pa dang gru mo g.yon du ti ra'i rgyal mtshan bsgrengs pa /
zhing chen gyi pags pa dang glang chen gyi ko bas stod g.yogs shing /
thal chen gyi tshom bu dang khrag zhag gi zo ris sbrul sna tshogs dang rus pa'i phyag rgya mi mgo skam rlon gyis brgyan pa /
sku smad la seng ge'i pags pa'i sham thabs dkris pa /
sku lus thams cad spyan gyis gang zhing skyil krung phyed pa'i gar stabs kyis ye shes kyi me 'bar ba'i dbus na bzhugs par gyur /
de'i gnas gsum du oM AHhU~M/
hU~M las 'od 'phros rang 'dra'i ye shes pa spyan drangs /
gnyis su med par thim par gyur /
slar yang 'od 'phros dbang lha spyan drangs /
dbang bskur sku gang dri ma dag
/chu lhag ma yar lud pa las snang ba mtha' yas kyis dbu brgyan par gyur pa la /
ar+g+haM 
pA d+yaM 
puSh+paM 
d+hU paM 
dI paM 
gan+d+haM 
nai bid+ya 
shab+da 
oM AHhU~M/
hU~M b+h+yoH
khams gsum dbang sdud gnod sbyin mo //
mthu rtsal rab ldan dbang gi lha //
rnal 'byor 'dod pa'i don sgrub ma //
dbang sdud rgyal mo khyod la bstod //
ces pas mchod cing bstod nas /
me tog thal sbyar dang ldan pas /
pad+ma dbang sdud kyi rgyal mo gnod sbyin ma dmar mo nor lha gter bdag chen mo khyod kyis bdag gi 'dod pa'i don thams cad myur du sgrub pa'i phrin las mdzod /
ces brjod nas /
rang nyid pad+ma dbang sdud kyi rgyal mor gsal ba'i thugs kar nyi gdan la hU~M yig dmar po'i mthar sngags phreng kha dog dmar po g.yon du 'khor bar gyur /
de las 'od zer dmar po lcags kyu bsgril ba dzaHdang bcas pa phyogs bcur 'phros pas khams gsum gyi zas nor mi gsum thams cad skad cig nyid la dbang du 'dus par gyur par dmigs la /
aHkaHsaHmaHraHtsaHshaHdaHraHsaHmaHraHyaHphaTaH
rtsa ba'i sngags so //
oM pad+ma DA ki siM ha mu kha hU~M hU~M phaT/
snying po'o //
oM nik+nal /
nik+nal /
pra mo thun /
pra mo thun /
dbang po dkrugs /
dbang po dkrugs /
sems ts+m+yos /
sems ts+m+yos /
kh+khu+ug+gaHH[ \u0faa\u0faa\u0f7f\u0f7f ]oM b+h+kh+dz+han /
bya nashaM/
hU~M rak+ti naM/
rugati naM/
oM dor+puT/
oM dor+puT/
sems tsabrasgu /
sems tsabrasgu /
mngal gyi grong kh+y+yedag+gus /
y+Y+p+pu+uT+TaHH
swAhA/
oM re yal 
ny+nyaul+laphuphuT+TaswAhA/
las sngags so //
zhes zangs phreng ngam tsan+dan dmar po'i lde gu'i phreng ba la ci nus su bgrang zhing mthar mchod bstod /
'dod pa'i don la gsol ba gdab nas /
bskyed rim lha'i rnal 'byor ka dag lhun grub kyi ngang du ci gnas su mnyam par bzhag cing /
dge rtsa bla na med pa'i byang chub tu bsngo bar bya'o //
zhes pad+ma dbang sdud rgyal mo gtso rkyang ma'i mngon rtogs 'di nyid chos med kyi bya btang pad+ma gar gyi dbang phyug gis chos grwa chen po dpal gyi rtse thang du sbyar ba'i yi ge pa ni /
rin chen dpal ldan chos skyong grags pas bgyis pa'i dge bas DA ki myur du 'grub pa'i rgyur gyur cig //
/
!
na mo gu ru DA ki nI ye /
gsang sgrub gcer bu khros nag gtso rkyang ma'i mngon rtogs ni /
hU~M b+h+yoH
srog gcod bdud mo seng gdong ma //
dur khrod bdag mo 'jigs pa'i sku
/dga' rab dbang phyug bu mo la //
bdag ni gus pas skyabs su mchi //
dgra bgegs rnams ni bsgral ba'i phyir //
byang chub mchog tu sems bskyed do //
zhes lan gsum brjod nas /
hU~M b+h+yoH
chos rnams dmigs med stong pa'i ngang /
khams gsum dur khrod 'bar ba'i dbus //
'byung bzhi ri rab brtsegs pa'i steng //
pad nyi sna tshogs rdo rje las //
'od 'phros rdo rje'i rwa gur gtams //
me ri kha dog sna lnga 'bar //
de yi nang du dur khrod brgyad //
'jigs su rung bas yongs bskor ba'i //
sna tshogs rdo rje'i lte ba ru //
b+h+rU~M las byung ba'i gzhal yas khang //
rin chen las grub mtshan nyid ldan //
de yi nang du dug khrag mtsho //
rba klong 'khrugs pa'i dbus su ni //
dur khrod brgyad bskor bam ro las //
grub pa'i ro gdan pho brang 'jigs //
me rlung 'tshub mar 'khyil ba'i nang //
gnam lcags chos 'byung kha sbyor ldan //
bsnol kha drug gi rtse mo gnyis //
steng 'og phyogs shing me rlung 'bar //
de yi dbus su gnam lcags las //
grub pa'i chos 'byung nyis brtsegs steng //
gnod byed dgra bgegs nyi gdan la //
rang gi sems nyid hU~M yig nag
/de nyid yongs su gyur pa las //
rang nyid gcer bu khros nag ma //
seng gdong sha za 'jigs pa'i sku
/spyan gsum zhal gdangs mche ba gtsigs //
sdang mig spyan gyis mi mthun pa'i //
gdug pa can gyi dgra la gzir //
gza' nad smyo 'bog ltas ngan gyi //
cho 'phrul sna tshogs 'gyed mdzad ma //
phyag g.yas gnam lcags gri gug phyar //
dgra bo'i srog rtsa myur du gcod //
g.yon pa rtse gsum lcags kyus brgyan //
b+han+d+ha khrag bkang dgra la sdig
/zhabs gnyis brkyang bskum dam nyams steng //
bro brdung sku las me dpung 'bar //
lcags ral thur du sprugs pa'i gseb //
me stag phur bu'i tshwa tshwa dang //
thog ser khyab 'jug rA hu la //
glog dang bcas pas sa gzhi khengs //
gdug pa'i dgra bo rdul du brlag
/gling bzhi g.yo zhing ri rab bsgul //
gza' skar nyi zla thang la 'bebs /
khrag 'thung ma mo bye ba 'bum //
dgra la 'o dod phyogs bcur 'debs /
khram shing grul mtshon bcas pa ni //
bstan dgra dgos dgra'i steng du g.yug
/myur du bkug nas srog rtsa gcod //
'khor du mi srun gdug pa can //
sde brgyad snang srid lha 'dres bskor //
rlung nag sgor rlung 'tshubs 'khyil ba'i //
dbus na bzhugs pa khro mo'i sku //
skad cig nyid la rang nyid gyur //
de yi gnas gsum yig 'bru gsum //
hU~M las 'od 'phros rang 'dra yi //
ye shes sems dpa' spyan drangs bstim //
slar yang 'od 'phros dbang gi lha //
spyan drangs dbang bskur sku gang nas //
dri ma dag cing chu rgyun gyi //
lhag ma spyi bor 'khyil ba las //
mi bskyod rgyal pos dbu brgyan gyur //
hU~M b+h+yoH
dgra bgegs bsgral pa'i sha khrag dang //
bdud rtsi sman gyi mchod pa dang //
bde chen zung 'jug kun tu ru //
dmigs med rang rig bde bar bzhes //
hU~M b+h+yoH
drag mo gcer bu seng gdong ma //
bstan dgra 'dul ba'i dpa' mo che //
sha za chen mo 'jigs pa'i sku
/dur khrod bdag mo khyod la bstod //
hU~M b+h+yoH
de yi lte bar gnam lcags las //
grub pa'i 'khor lo rtsibs brgyad kyi //
lte ba mu khyud rtsibs rnams la //
sa bon hU~M yig nag po dang //
sngags phreng gdug pa rno ngar ldan //
dgra bgegs mi nor 'khor bcas kyi //
mgo lus med par nyal nyal gtubs //
me yis bsregs cing rlung gis gtor //
dgra bgegs myur du brlag par mdzod //
oM badzra DA ki siM ha mu kha hU~M hU~M phaT/
phaTaHyaHraHmaHsaHraHdaHshaHtsaHraHmaHsaHkaHaHsha tri dzaHnr-iHtriHkhugaH
dgra bgegs 'byung po'i sems dang bag chags ngan pa mA ra ya phaTaH
ces ci nus bzlas nas mchod bstod sngon du 'gro bas /
hU~M b+h+yoH
bdud mo drag mo seng gdong ma /
khyod la phrin las bcol ba ni //
bdag cag dpon slob 'khor bcas kyi //
'gal rkyen bar chad zhi ba dang //
mthun rkyen tshe dpal longs spyod spel //
sangs rgyas bstan pa bsrung ba dang //
'gro kun bde la 'god pa'i phyir /
khyod kyis don kun sgrub par mdzod //
ces pas 'dod don la gsol ba gdab ste /
bskyed rim lha'i rnal 'byor DA ki'i nga rgyal dang mi 'bral bar bya zhing /
dge rtsa bla na med pa'i byang chub tu bsngo bar bya'o //
zhes pa 'di nyid chos med kyi bya btang pad+ma gar gyi dbang phyug gis dpal rtse thang du sbyar ba'i yi ge pa ni /
rin chen dpal ldan chos skyong grags pas bgyis pa'i dge bas bdag dang sems can thams cad kyis DA ki myur du 'grub par gyur cig //
/
!
na mo gu ru DA ki ye /
rdo rje mkha' 'gro phyi nang gsang gsum gyi gtor ma 'bul bar 'dod pas /
gtor ma sha chang gis brgyan pa gsum phyag len ltar bshams shing chang chu nang mchod kyis bran nas /
oM badzra a mr-ita kuN+Da lI ha na ha na hU~M phaT/
oM swA b+hA ba shud+d+haHsarba d+harmAHswA b+hA ba shud+d+ho\u0f85 haM/
chos thams cad rang bzhin gyis rnam par dag pa'i stong pa nyid du gyur /
stong pa'i ngang las gtor ma rnams kyi 'og tu yaM las rlung /
raM las me /
kaM las mi mgo'i sgyed pu gsum gyi steng du /
a yig las skyes pa'i thod pa dum bu gcig pa phyi dkar la nang dmar ba dpral ba rang la bstan pa yangs shing rgya che ba /
de'i nang du sha lnga bdud rtsi lnga yi ge lnga A li kA li dang bcas pa 'od du zhu ba las byung ba'i gtor ma kha dog gzugs sgra dri ro reg bya 'dod pa'i yon tan lnga dang ldan pa zag pa med pa'i ye shes kyi bdud rtsi'i rgya mtsho chen por gyur /
oM AHhU~M ha ho hrIH
zhes gsum gyis byin gyis brlabs nas /
rang nyid ye shes kyi DA ki seng ge'i gdong can mar gsal ba'i thugs ka'i sa bon las 'od zer 'phros pas /
nub phyogs u rgyan gyi dur khrod rab tu 'bar ba me lce 'khrigs pa nas ma ye shes kyi DA ki phyi sgrub rdo rje mkha' 'gro
/nang sgrub pad+ma mkha' 'gro
/gsang sgrub gcer bu khros nag ma la sogs te /
ye shes kyi mkha' 'gro ma rnams la 'khor ma mo srid pa 'bum sde bka' sdod srung ma dam can rgya mtsho'i tshogs kyis bskor ba gtor ma'i steng du badzra sa mA dzaH
pad+ma ka ma lA ya satwaM/
DA ki ma 'khor dang bcas pa'i ljags hU~M gi 'od zer gyis gtor ma'i ro bcud drangs te dgyes shing gsol bas tshims par gyur /
oM badzra DA ki siM ha mu kha hU~M hU~M phaT/
sarba sa pa ri bA ra i daM ba liM ta kha kha khA hi khA hi swA hA/
zhes pa gsum dang /
oM pad+ma DA ki siM ha mu kha hU~M hU~M phaT/
sarba sa pa ri bA ra i daM ba liM ta kha kha khA hi khA hi swA hA/
zhes gsum dang /
oM badzra DA ki nI siM ha mu kha sarba sha trUM mA ra ya hU~M hU~M phaT/
sarba sa pa ri bA ra i daM ba liM ta kha kha khA hi khA hi swA hA/
zhes gsum dang /
oM badzra DA ki si haM mu kha sarba sha trUM mA ra ya hU~M hU~M phaT/
sarba sa pa ri bA ra i daM ba liM ta kha kha khA hi khA hi swA hA/
zhes gsum gyis bsngos nas /
phyi nang gis mchod cing /
hU~M b+h+yoH
gdod nas rnam dag ces pa nas /
phyag 'tshal bstod /
ces pa dang /
hU~M b+h+yoH
khams gsum dbang sdud ces pa nas /
khyod la bstod /
ces pa dang /
hU~M b+h+yoH
drag mo gcer bu zhes pa nas /
khyod la bstod /
phyi nang gsang gsum mkha' 'gro'i tshogs //
bde gshegs ma mo kun 'dus pa'i //
siM ha mu kha 'khor bcas rnams //
mchod sbyin gtor ma 'di bzhes la //
rnal 'byor bdag cag 'khor bcas la //
nad med tshe dang dbang phyug dang //
dpal dang grags dang skal pa bzang //
longs spyod rgya chen kun thob cing //
zhi dang rgyas la sogs pa yi //
las kyi dngos grub bdag la stsol //
dam tshig can gyis bdag la srungs //
dngos grub kun gyi stongs grogs mdzod //
dus min 'chi dang nad rnams dang //
gdon dang bgegs rnams med par mdzod //
rmi lam ngan dang mtshan ma ngan //
bya byed ngan pa med par mdzod //
'jig rten bde zhing lo legs dang //
'bru rnams 'phel dang phyugs 'phel ba //
bde legs thams cad 'byung ba'i gnas //
yid la 'dod pa kun 'grub mdzod //
ces phrin las bcol nas /
oM badzra satwa hU~M/
ma 'byor pa dang nyams pa dang //
gang yang bdag rmongs blo yis ni //
bgyis pa dang ni bgyid bstsal pa //
de kun DA kis bzod par mdzod //
bdag dang 'gro la thugs brtse'i phyir //
nyid kyi rdzu 'phrul mthu yis ni //
ji srid mchod pa bdag bgyid na //
de srid DA ki 'khor bcas kun //
bdag la gnyis su med par thim //
zhes pas gtor mgron rnams rang gi lus la gnyis su med par thim par bsam /
oM AHhU~M/
yi ge gsum gyis lus ngag yid gsum gyi bar chad thams cad srung bar gyur /
bdag gi dge ba'i rtsa ba 'di /
DA ki ma myur du 'grub pa'i rgyur gyur cig
/ces DA ki phyi nang gsang gsum gyi gtor chog nye bar bsdus pa 'di nyid chos med kyi bya btang pad+ma gar gyi dbang phyug gis chos grwa chen po dpal gyi rtse thang du legs par sbyar ba'i yi ge pa ni /
bya btang rin chen dpal ldan chos skyong grags pas bgyis pa'i dge bas DA ki myur du 'grub par gyur
cig
/gzhan yang phyi nang gsang ba las tshogs bcas dang 'brel ba'i sgrub thabs bsam gyis mi khyab pa zhig gsungs pa rnams gzhan du shes par bya'o ///
/
!
gnyis pa las tshogs la /
thun mong dang /
mchog gnyis /
dang po la'ang dkar nag khra gsum las /
dang po ni /
!
ye shes kyi mkha' 'gro seng ge'i gdong can ma'i phan byed kyi las tshogs dgos 'dod kun 'byung zhes bya ba bzhugs so //
bla ma dang ye shes kyi mkha' 'gro seng ge'i gdong can dbyer med pa la phyag 'tshal lo //
rab 'byams phrin las kyi rim pas rgyal sras kyi spyod pa yongs su rdzogs par byin gyis brlab tu gsol /
gnyis pa las tshogs la dkar nag khra gsum ste /
de la thog mar phan byed dkar po'i las tshogs kyi rnam grangs ni /
tshe sgrub 'byung bzhi'i bcud bsdus /
tshe sgrub 'khor lo 'bar 'dzag
/tshe sgrub rdo rje phur pa /
dbang sdud rgyal po 'gugs byed /
dbang sdud btsun mo 'gugs byed /
dbang sdud dmangs dang 'khor slob 'gugs byed /
dbang sdud zas dang longs spyod 'gugs byed /
dbang sdud 'dzad med gter chen /
nor sgrub khams gsum bang mdzod /
nor sgrub gter chen bum pa /
zlog pa yod chog rgyal po /
zlog pa phur kha rbod gtong zlog byed /
zlog pa phyogs ngan bdud gcod zlog byed /
srung ba rdo rje khro bcu /
srung ba sku gsung thugs kyi 'khor lo /
srung ba sgrib shing nag po /
lo tog sad srung 'bru'i bang mdzod /
lo tog sad srung mu ge bkag pa /
lo tog sad srung 'gro kun bde 'god /
ser ba srung ba sde brgyad 'dul byed /
ser ba srung ba gnam lcags me'i 'khor lo /
ser ba srung ba sde brgyad ar gtad 'khor lo /
char 'beb klu rgyal ma dros dam 'dogs /
char 'beb klu nad bsal byed 'khor lo /
char 'beb bdud rtsi 'bru yi bang mdzod /
sri'u gso ba srog 'phel 'byung bzhi stobs skyed /
char gcod rten 'brel rdzas kyi sbyin sreg
/thog dang 'khyug srung ba /
khro bcu la bsten pa'i srung ba /
rims srung sngags chus brab pa'i rten 'brel /
'brum srung lcags sran bsgril ba'i rten 'brel /
dmar bshal la sogs 'khru ba gcod pa sngags mdud kyi rten 'brel /
lug nad dang phyugs nad gcod pa'i rten 'brel nad kha bsgyur ba /
lhog pa bsrung ba'i rten 'brel sngags srung chen mo /
gre 'gag srung ba sngags rdzas rten 'brel /
gza' nad srung ba khyab 'jug mdud grol /
mtshon srung rdo rje go khrab dpa' bo rtsal 'gyed do //
zhes rnam grangs sum cu rtsa lnga'o //
zhes pa'i dang po chos byed rnal 'byor pa rnams sku tshe ring dgos pas /
de la rten 'brel sngags dang dmigs pas brgyan par bya'o //
zhes tshig gi don nyams su len pa ni /
brag khung kha nub bstan du rang nyid kyang kha nub la phyogs te stan bde ba la 'dug nas /
tho rangs khwa ta'i skad ma bsgrag gong du /
skyabs 'gro sems bskyed spyi dang mthun pa byas nas /
pad+ma dang ro gdan nyi ma'i gdan la rang nyid skad cig gis rje btsun ma seng ge'i gdong can sku mdog ser mo zhal gcig phyag gnyis kyis tshe'i bum pa bdud rtsis gang ba thugs kar 'dzin pa /
sku la dur khrod kyi chas brgyad kyis brgyan pa /
zhabs gnyis rol stabs su bzhugs pa zhig bsgom /
de'i dpral bar oM/
mgrin par AH
thugs kar hU~M/
thugs ka'i hU~M las 'od zer 'phros pas /
shar phyogs nas seng ge'i gdong can ma dkar mos shel gyi bum pa bdud rtsis bkang ba bsnams nas byon zhing /
'byung ba chu'i bcud thams cad bsdus par bsam /
lho phyogs nas seng ge'i gdong can ser mos gser gyi bum pa 'chi med bdud rtsis bkang ba bsnams nas byon zhing /
sa'i bcud thams cad bsdus par bsam /
nub phyogs nas seng ge'i gdong can dmar mos pad+ma rA ga'i bum pa 'chi med bdud rtsis bkang ba bsnams nas byon zhing /
me'i bcud thams cad bsdus par bsam /
byang phyogs nas seng ge'i gdong can ma ljang gus margad kyi bum pa 'chi med kyi bdud rtsis bkang ba bsnams nas byon zhing /
rlung gi bcud thams cad bsdus par bsam /
mthar mkha' 'gro ma bzhi po de rnams kyis rang nyid DA ki mar gsal ba'i spyi gtsug nas mar 'chi med tshe yi bdud rtsi dang /
'byung ba bzhi'i bcud rnams blugs pas /
tshangs bug nas zhugs /
lus kyi nang thams cad 'chi med tshe yi bdud rtsis mer gyis khengs /
nad gdon sdig sgrib thams cad dag
/lus kyi 'byung bzhi nyams pa thams cad sor chud cing /
tshe nyi zla dang mnyam pa'i 'chi med tshe yi dngos grub thob par bsam nas /
rtsa sngags stong bzla'o /
khyad par gyi tshe'i sngags /
aHkaHsaHmaHraHtsaHshaHphaTaH
ces pa 'di khri tsho gcig bzla'o //
de nas mkha' 'gro ma bzhi po 'od du zhu nas rang la thim par bsam nas /
ye shes mkha' 'gro seng gdong mas //
bdag la tshe yi dngos grub stsol //
'byung bzhi cha snyoms nad med cing //
tshe yi bar chad zhi bar shog
/ces 'byung bzhi bcud sdud kyi tshe sgrub zab mo \u0f80atsha ///
/tshe sgrub 'khor lo 'bar 'dzag ni /
skyabs 'gro sems bskyed sogs gtso mo'i mngon rtogs gong dang mtshungs pa las /
rang gi lus kyi nang na yar rtsa gsum 'khor lo bzhi rim par gsal btab /
rtsa gsum 'dus pa'i sgrom mdo lte 'og sor bzhi ru ma las thob pa'i rak+ta dmar po ngo bo a shad me'i rang bzhin la /
rnam pa rje btsun ma seng ge'i gdong pa can sku mdog dmar la tsha ba lcags gong bsregs pa'i mdog lta bu phyag gnyis kyis tshe'i bum pa bsnams pa /
zhabs gnyis skyil krung phyed pa'i rol stabs kyis nyi ma'i gdan la bzhugs pa /
tshon gang ba zhig bsgom /
dbu ma'i yar snar pha las thob pa'i byang sems ngo bo bde stong thig le'i rang bzhin la /
rnam pa rje btsun ma seng ge'i gdong pa can sku mdog dngul chu dwangs pa'i mdangs lta bu phyag gnyis kyis tshe yi bum pa bsnams pa /
zhabs gnyis skyil krung phyed pa'i rol stabs kyis zla ba'i gdan la bzhugs pa tshon gang ba zhig bsgoms nas rlung sbyor thun gcig la gnad du bsnun zhing ro rkyang gi rlung gis bus pas lte 'og gi rje btsun ma las me 'bar te /
lte ba snying ga mgrin pa spyi bor dbu ma'i nang brgyud rje btsun ma la me lces reg par bsam nas rlung dang 'phrul 'khor la 'bad pas me cher 'bar te /
spyi bo'i rje btsun ma las thig le ngo bo bde stong gi rnam pa dngul chu lta bu skya chil gyis babs spyi bo mgrin pa snying ga lte ba kun bde bas mer khengs pa la /
rlung rngub chung yang yang bskyar zhing bzung bas nyi mas yar phul zla bas mar mnan pa'i 'bar 'dzag bde stong gi rang bzhin can de la dmigs pa ma yengs par rtse gcig tu bsgom pa dang rlung sbyor sbrags /
bzlas pa rtsa sngags stong phrag gcig
/khyad par gyi sngags khri tsho gcig bzlas nas thun bsdu ba'i tshe /
ye shes kyi mkha' 'gro seng ge'i gdong can mas bdag la 'chi ba med pa tshe'i dngos grub thob pa dang /
rkyen ngan bar chad zhi bar mdzad du gsol /
zhes pas smon lam btab cing bsngo ba bya'o //
tshe sgrub 'khor lo 'bar 'dzag \u0f80atsha ///
/tshe sgrub rdo rje phur pa ni /
skyabs 'gro sems bskyed sogs gtso mo'i mngon rtogs gong dang mtshungs /
dmigs pa dngos gzhi ni /
rang lus DA ki seng ge'i gdong can mar gsal ba'i snying ga gyen du bstan pa'i nang du /
lcags kyi rdo rje rtse lnga pa gyen du langs pa'i lte bar yi ge nr-iHsmug pos mtshan pa /
rdo rje'i mtha' mar khyad par gyi sngags kyis g.yon skor du bskor ba /
de'i mtha' mar rtsa sngags kyis g.yon skor du bskor ba la dmigs pa rtse gcig tu bsgril nas ma yengs par bzlas pa byed cing /
ba spu'i sgo thams cad nas lcags kyi phur pa mgo bo seng zhal byas pa dpag tu med pa 'phros pas /
tshe la gnod par byed pa'i gdon bgegs thams cad bskrad cing gzir ba dang /
rengs shing rmugs pa dang /
spa bkong ba'i phrin las mdzad par bsam nas /
rtsa sngags stong phrag gcig
/khyad par gyi sngags khri tsho gcig bzla'o //
de nas thun bsdu ba dang rang nyid rtsa sngags la thim /
rtsa sngags khyad par gyi sngags la thim /
khyad par gyi sngags rdo rje la thim /
rdo rje me long la has btab pa bzhin mtha' nas rim gyis nr-iHla thim /
nr-iH'tsher zhing snum pa la yid ma yengs par 'chi med chos sku phyag rgya chen po'i ngang la bzhag pa'i mthar /
ye shes mkha' 'gro seng gdong mas //
bdag la tshe yi dngos grub stsol //
'gal rkyen bar chad zhi ba dang //
bsam pa bzhin du 'grub par shog
/ces pas smon lam btab bo //
tshe sgrub zab mo rdo rje phur pa \u0f80atsha ///
/na mo gu ru /
tshe sgrub 'di gsum gyi zhal shes rdzas kyi sman sbyor bstan pa ni /
rtsa ba lus stobs bskyed pa la dbang po lag pa /
bad kan gyi gnyen po ra mo shag
/mkhris pa'i gnyen por cong zhi /
grang ba'i gnyen por sga  skya  dang drod sman /   pi pi ling /
'dus pa'i gnyen por a ru ra gser mdog
/rlung gi gnyen por dz+nyA ti dang sha chen /   'di'i tshab tu shing kun byed pa lugs gcig
/mchan /
de rnams cha snyom par sbyar nas /
sbrang dkar gyi khaN+Da dang sbyar te ril bu lug gi ril ma tsam du bsgril /
thod pa mtshan ldan gyi nang du blug cing dar dmar gyis kha bcad de mtha' gtor tshogs kyis bskor /
rang tshe sgrub kyi mngon rtogs gang rung zhig bsgoms nas /
ril bu bdud rtsir byin gyis brlabs te bzlas pa rtsa sngags dang /
khyad par gyi sngags zhag bdun gyi bar du mi tshig gis bar ma chod par bzlas par bya'o //
de la dmigs pa ni /
rang dang bdud rtsi gnyis ka las 'od zer phyogs bcur 'phros pas /
phyogs bcu'i bla ma yi dam sangs rgyas byang sems dpa' bo mkha' 'gro srung ma thams cad kyi byin rlabs nus mthu thams cad 'chi med tshe yi bdud rtsi'i rnam par spyan drangs ril bu la thim par bsam /
slar yang 'od zer 'phros nas 'jig rten khams kyi rigs drug rnams kyi tshe dang bsod nams 'bru bcud mnga' thang gzi brjid thams cad bkug nas /
ril bu la thim par bsam mo //
de nas mtshams grol ba dang lto stong la ril bu re re ma chag par bza'o //
ces pa 'di ni DA ki ma'i gsang mdzod kun gyi yang snying 'chi med tshe yi dngos grub ster ba 'chi ba bslu nges pa'i man ngag gser gyi dum bu lta bu /
blo bde thob chog tshe nyi zla dang mnyam par yid gnyis the tshom mi dgos pa'i man ngag 'di nyams su longs dang /
'chi ba'i 'jigs pa las thar nges pa yin no //
snod min rnams la shor ra re /
snod ldan la ster ba srid na'ang gser zho re'i yon dang /
mkha' 'gro la tshogs 'khor bzang po shoms la byin /
gzhan la mi spel ba'i bka' rgya dam du gyis /
zhes tshe sgrub zab mo'i zhal shes \u0f80atsha //
!
//na mo gu ru DA ki siM ha mu khA la /
'dir rnal 'byor pas gdul bya'i dgos skabs dang bstun nas /
thog mar gtso che ba rgyal po dbang du sdud dgos pa /
de la sbyor ba /
dngos gzhi /
rjes gsum las /
sbyor ba rdzas gsag pa ni /
rgyal po de'i sku 'bag mtho gang las mi chung ba zhig bzhengs /
sku 'bag gi rgyu ya le /
de la bsre ba'i rdzas ni /
de'i lus kyi dri ma dang skra sen gos zas kyi dum bu byung na rab /
de rnams ma byung na rkang rjes kyi sa dang grib ma phog pa'i sa bsres pa'o //
sku 'bag gi nang du srog sngags ni /
pA shaM ku ru hU~M rgyal po che ge mo khug khug dzaHdzaH
sngags 'di'i 'khor lo'i bca' thabs ni /
rgya shog tshos ma skyon med la /
mtshal gyis 'khor lo rtsibs bcu gnyis lte ba dang bcas pa bris /
lte bar gser gyi yi ges rgyal po'i sems rtsa sgul 'bangs su khug dzaH
zhes pa bri /
shar nas brtsam ste 'khor lo rtsibs bcu gnyis kyi dang po la pA/
gnyis pa la shaM
/gsum pa la ku
/bzhi pa la ru /
lnga pa la hU~M/
drug pa la che ge mo /
bdun pa la khug
/brgyad pa la khug
/dgu pa la dzaH
bcu pa la dzaH
bcu gcig pa la khug
/bcu gnyis pa la khug
/ces pa bri /
zangs gzhong ngam 'khar gzhong gi nang du zas sna tshogs dang /
'bru sna tshogs dang /
rin chen sna lnga dang dar zab sna tshogs kyis bkang nas de'i steng du srog 'khor la gi waM la sogs te dri bzang byugs nas bzhag
/de'i steng du rgyal po'i sku 'bag lag pa gnyis kyis rin po che'i snod zas sna tshogs pas bkang nas 'bul ba dang /
phyag 'tshal ba'i tshul du byon pa dang /
rkang pa gnyis kyi pus mo btsugs te gus pa'i tshul kho rang ji lta ba bzhin du byas nas /
sus kyang mi mthong bar 'jog cing /
gtor ma dang tshogs 'khor bzang po bsham /
rang nyid mtshams shin tu dam pas las tshogs 'di byed pa sus kyang ma tshor bar byed pa gnad che /
de la rdzas 'di rnams bsregs pa'i dud pa rgyun ma chad pa dgos te /
gi waM/
gu gul /
gla rtsi /
kha che /
dzA ti /
li shi de rnams cha snyom par zhib par btags nas /
gzhi mkhan pa dmar po zla ba drug pa'i tshes brgyad kyi tho rangs rtsa rtse med par brkos nas grib skam byas pa /
de la sbyar ba'i spos kyi dri rgyun ma chad par btang ba ni sbyor ba rdzas gsag pa'o //
dngos gzhi 'gugs pa'i cho ga la /
thog mar skyabs 'gro sems bskyed sngon du 'gro bas /
rang nyid skad cig gis ye shes kyi mkha' 'gro ma seng ge'i gdong pa can sku mdog dmar mo zhal gcig phyag gnyis spyan gsum zhal gdangs ljags 'dril mche ba gtsigs pa /
dbu skra lcags ral thur du sprugs pas rgyal po dbang du sdud pa'i lcags kyu mang po 'phro ba /
sku la mi mgo skam rlon dang /
zhing lpags /
thal chen /
khrag zhag gi thig le rnams dang /
sbrul sna tshogs /
stag sham /
rus pa'i phyag rgya lngas brgyan pa /
phyag g.yas seng zhal gyis mtshan pa'i lcags kyu bsnams nas /
dmigs yul bsgrub bya'i snying gar bzung zhing bka' nyan 'bangs dang bcas pa dbang du sdud pa /
g.yon pas rin po che pad+ma rA ga'i bum pa dgos 'dod 'byung ba'i bdud rtsis bkang ba dkur brten cing 'dzin pa /
gru mo na kha T+wAM gas brgyan cing zhabs gnyis rol stabs kyis pad+ma dang gter gyi bum pa'i gdan la bzhugs par gyur /
rgyas gdab dgug gzhug dbang bskur sogs med do //
de nas rang gi snying gar nyi ma'i dkyil 'khor gyi steng du /
yi ge dzaHdmar po de'i mtha' skor du /
pA shaM ku ru hU~M rgyal po che ge mo khug dzaH
zhes pa'i sngags phreng gis bskor ba rang gi kha nas thon bsgrub bya dmigs yul gyi kha nas zhugs te /
sems rtsa sgul nas 'bangs su gyur par bsam /
de'i bar la mi tshig gis bar ma shor bar bzlas pa zla ba gcig gi bar du 'bad /
des ni rgyal po dbang du 'dus mi 'dus kyi the tshom mi dgos pas /
'bungs la sgrub dang rtags thon pa yin no //
zhes rgyal po dbang sdud zab mo \u0f80atsha /
man ngag dbul phongs dang bral ba 'di'i zhal shes ni /
rgyal po'i sku 'bag la rang gis dgug bya'i rgyal po de nyid kyi lus ngag yid gsum kha rje dbang thang longs spyod 'khor 'bangs dang bcas pa thams cad bkug nas /
rdo tshan la kha ba babs pa ltar sku 'bag la sib sib thim par bsam /
sku 'bag gi khar smyug ma'i gshor shing dam par sbyar nas sngags bgrangs pa'i nus pa yungs dkar la bstims pa de nyid smyug gshor nas rlung gis phul te /
sku 'bag nang du sib sib btang bas /
rgyal po sems rang dbang med par 'gul shing longs spyod 'khor dang bcas pa phul bar bsam pa ni 'di'i zhal shes \u0f80atsha ///
/rnal 'byor pa bde ba 'phel bar byed pa'i rten gyi mchog
/longs spyod kyi 'dod yon phun sum tshogs pa ster ba'i rgyal po'i btsun mo dbang du sdud pa ni /
de'i thog mar rdzas gsag dgos te /
de yang rab btsun mo nyid kyi skra sen so dang lud pa /
'bring gcin shul gyi sa dang zos lhag
/tha ma rkang rjes kyi sa dang dri ma phog pa'i gos kyi spu /
rdzas rab 'bring gsum po gang rung gcig dang bag zan bsres pa la btsun mo'i gzugs byad ci 'dra ba bzos pa'i snying gi dkyil du /
pA shaM ku ru hU~M yid du 'ong ba'i che ge mo 'di'i sems rtsa sgul yid dung dung khug dzaH
ces bris pa dar dmar po'i nang du gtums nas 'jug
/de nas zangs kyi dbang phyug chen po mig gdangs shing pags pa phyi lhogs pa chu rtsa sbubs seng yod pa de nyid mtshan ma'i nang du btsud de tshon skud sna lnga btags shing skabs su sngags kyis brab pa ni rdzas gsag pa'o //
de nas bskyed rim bzlas pa'i dmigs pa ni /
skyabs 'gro sems bskyed spyi dang mtshungs pa las /
rang nyid skad cig gis rje btsun ma seng ge'i gdong can ma sku mdog dmar mo /
zhal gcig phyag gnyis ma /
g.yas pas zangs kyi dbang phyug chen po 'bras bu 'dzags pa dang bcas pa bsnams pa /
g.yon pa lcags kyu 'dzin zhing dmigs bya rang dbang med par 'gugs pa /
dur khrod kyi chas kyis sku la brgyan pa /
zhabs gnyis rol stabs kyis nyi ma'i gdan la ye shes kyi me dpung 'bar ba'i dbus na bzhugs par gyur /
de nas gong du bstan pa'i sngags bzlas pas btsun mo de nyid kyi lus ngag yid gsum bag zan gyi byad gzugs de nyid la thim zhing /
de nyid 'dod chags kyi rlangs pa rdol nas rang dbang med par gus par bsam mo //
de lta bu'i bzlas pa mi tshig gis bar ma chod par zla ba gcig byas pas /
btsun mo rang dbang med par khug par the tshom med do //
lag bcangs ma yin pas nyams su longs shig
/btsun mo 'gugs byed kyi gdams pa zab mo \u0f80atsha /
bde ba ster zhing longs spyod ma lus pa 'byung ba'i btsun mo phyag rgya 'gugs pa'i zhal shes ni /
rdzas gtum gyi srog sngags ni /
yig mgo phyir bstan rim pa gnyis bri /
shog bu bod shog skyon med kyis gtum /
b+ha gar bcug pa'i zangs kyi ling+gar /
skabs su sngags kyis 'bud pa'o //
bus pa btsun mo'i rtags rang dbang med par khol nas /
skad cig nyid la rang gi 'bangs su gyur par bsam mo //
de nas mtshams grol ba dang /
bag zan gtso mo'i khog la ster thub na rab /
ma thub na zhib par btags te gos la 'thor thub pa bya'o /
khug mi khug the tshom mi dgos pas /
'bad nas 'bung bar bya'o //
rtsa sngags kyi mjug tu sgos kyi sngags btags nas bzla ba yin /
zhal shes zab mo \u0f80atsha ///
/DA ki chen mo la na mo /
snyigs ma lnga'i dus su /
dad pa dang ldan pa'i 'khor 'du bar dka' bas /
des na dbang sdud zab mo 'di dgos te /
'di la rdzas dang sngags ting nge 'dzin gsum las /
thog mar rdzas gsag pa ni /
mi che dgu thams cad kyi zas lhag dang /
sngags pa btsun pa /
mdor na mi phal pa thams cad kyi za ma'i lhag
/'bru sna tshogs tshad /
dar zab gser dngul tshogs tshad /
sa sna tshogs tshad /
chu sna /
shing sna thams cad bsags nas /
rdza'i bum pa sngar bed ma spyad pa so btang ba /
bre gsum tsam 'gro ba'i nang du blugs nas g.yab dar btsugs shing /
de'i mtha' skor kun bag zan mi sna mi gcig pa mang pos bskor /
gtor tshogs bzang po bsham /
kham sas gzhi byas pa'i dbang sdud kyi spos sbyor rgyun ma chad par bsregs pa ni rdzas gsag pa'o //
dngos gzhi'i ting nge 'dzin sngags dang bcas pa ni /
skyabs 'gro sems bskyed spyi dang mthun pa las /
pad+ma ro dang nyi ma'i gdan gyi steng du /
rang nyid skad cig gis dbang sdud kyi mkha' 'gro ma seng ge'i gdong can sku mdog dmar po zhal gcig phyag gnyis ma /
g.yas lcags kyus 'dzam bu gling gi skye 'gro thams cad dbang du sdud par mdzad pa /
g.yon zhags pa bsnams nas skye bo thams cad 'bangs su 'ching ba /
sku la dur khrod kyi chas brgyad dang /
rin po che'i rgyan sna tshogs kyis brgyan pa'i sku nyi ma 'bum gyi gzi brjid dang ldan pa zhig bsgoms nas sngags bzla ba ni /
rtsa sngags kyi mjug tu /
pA shaM ku ru hU~M nr-i dza khug
/skye bo phal pa rnams kyi snying rtsa dkrugs la dbang du sdus /
ces pa thun re la khri tsho re bzlas la thun gsum du bcad de /
thun mjug tu g.yab dar lag g.yas su thogs /
g.yon du rang gi rtags bsgrengs nas thogs te /
thog khar kun gyis mi mthong bar phyin nas g.yab dar g.yug pa dang ngag tu 'di skad brjod de /
rje btsun dbang sdud kyi rgyal mos /
'dzam bu gling gi skyes pa bud med phyug po phyug mo btsun pa btsun ma dge bshes gnas brtan rtogs ldan pho mo sngags bon sogs mdor na mgo nag gi mi thams cad bdag gi dbang du sdud pa'i phrin las mdzod cig
/bdag gi dbang du 'du bar gyur cig
/ces dmod bor nas dung gsum bus shing nang du log 'ong ste /
nas la sngags kyis brabs pa'i sngags nas kyis bum pa la rab gnas bya'o //
de lta bu'i bzlas pa zla ba gcig las mi nyung ba mi tshig gis bar ma shor bar byas pas 'gro ba thams cad dbang du 'du bar the tshom med do //
nyams su longs dang nges shes skye bar 'gyur ro //
ces 'khor 'gugs pa'i gdams pa zab mo \u0f80atsha //
'di'i zhal shes zab mo ni /
tshes grangs rgyal phur 'dzom pa kho na yin /
sbyor ba 'phel ba la byed pa gnad che /
dus tshod tshes gcig nas brtsam ste byed /
de nas bum pa zas sna la sogs pa'i rin po che sna tshogs kyis bkang ste de nyid nas khal phyed las mi nyung ba la pad+ma'i dbyibs bzos nas de'i khar 'jog
/bum pa la 'dzugs pa'i g.yab dar ni /
rab rkun po'i rkang pa g.yas pa'i rkang dung mdzo sna gnyis ma nyams pa la /
dar sna tshogs la 'phan gyi dbyibs bzos nas gi waM/
gur gum /
rdo rje mda' ma phog pa'i rak+ta gsum la sbyangs pa'i mtshal gyi yi ge
/rtsa sngags sbrul mjug tu bris pa'i mjug tu 'dod don gyi sngags kyang sbrul mjug tu dar sna tshogs la bris nas mdzo sna gnyis la 'dogs pa'o //
dmigs pa ni 'dzam bu gling gi skye 'gro thams cad 'od zer lcags kyu dang bcas pas dbang du 'ub 'ub bsdus par bsam mo //
mtshams grol nas bum pa'i nang gi rdzas dang bag zan kun zhib thag chod par btags nas sbrang dkar gyis khaN+Da byas nas ril bu bra ba'i ril ma tsam byas pa /
grib ma la legs par bskam ste tshags byas nas 'gro ba 'brel pa thogs tshad la mngon dang mi mngon gnyis ka'i sgo nas sbyin par bya'o //
des ni 'gro ba dbang du mi 'du mi srid pas /
nyams su blangs na dngos grub chen po yod /
le lo dang snyom las kyi dbang du song na dngos grub yal 'gro bas go bar gyis /
'khor slob 'gugs byed kyi dbang sdud zab mo'i zhal shes \u0f80atsha ///
/DA ki byin rlabs can la na mo /
snyigs ma'i dus kyi sems can dad pa chung zhing longs spyod bkren pas /
de'i dus dang chos byed rnal 'byor pa rnams la zas dang longs spyod 'gugs dgos te /
de la thog mar DA ki chen mo'i phyi nang gsang gsum gyi bsnyen pa thems nges pa zhig gal che /
de nas las 'di brtsam pas 'grub pa yin te /
de la rdzas dang sngags dang ting 'dzin no //
rdzas ni thod pa mtshan ldan gyi nang du 'bru sna zas sna kun gyis bkang nas chos 'byung bris pa'i maN+Da la'i khar bzhag
/thod pa de'i steng du yang mtshan ldan gyi thod pa bdud rtsis bkang ba zhig bzhag pa'i kha dar gyis bcad nas /
de'i steng du maN+Da lar sin+d+hu ra'i chos 'byung bris pa la rdzas bkod pa ni shar du bu ram /
lhor lug sha
/nub tu shing kun /
byang du tshwa tshogs tshad /
dbus su sha chen /
byang shar du rgun 'brum /
shar lhor gla rtsi /
lho nub tu li khri /
nub byang du gi waM/
de rnams tshogs par byas nas gtor tshogs shin tu bzang zhing mkha' 'gro 'du ba'i spos sbyor gyi dud pa ma chad par btang ba sogs de rnams 'dzom pa ni rdzas gsag pa'o //
lha bsgom zhing sngags bzla ba ni /
skyabs 'gro sems bskyed spyi dang mthun pa las /
rang nyid skad cig gi zas nor char ltar 'beb pa'i mkha' 'gro ma seng ge'i gdong pa can sku mdog dmar mo gcer bu rgyan med pa zhal gcig phyag gnyis kyi /
g.yas zas sna tshogs kyis bkang ba'i ka pA la dang /
g.yon khams gsum gyi zas nor mi gsum 'gugs pa'i lcags kyu bsnams pa /
pad nyi ro'i gdan la bzhugs par gyur /
aHkaHsaHmaHraHtsaHshaHdaHraHsaHmaHraHyaHphaTaH
pA shaM ku ru hU~M khams gsum gyi zas nor mi gsum thams cad khug khug dzaHdzaH
zhes thun re la khri tsho re bgrang nas /
DA ki ma la tshogs dang gtor ma phul zhing dngos grub zhu ba'o //
'dis zas nor mi gsum longs spyod thams cad char ltar 'bab cing khyad par mo chags kyi rigs kun byams par 'gyur ro //
zhes zas nor mi gsum longs spyod 'gugs pa'i gdams pa zab mo \u0f80atsha //
man ngag thun mong ma yin pa 'di'i zhal shes ni /
thog mar chos 'byung dmar po me ri dang bcas pa lte ba la hU~M dmar po bris pa gcig
/de'i steng du maN+Dal bzhag
/de'i steng du rdzas thod dang /
nang mchod kyi thod pa gnyis brtsegs nas 'jog
/de'i steng du dgos 'dod 'byung ba'i rdzas maN+Dal sin+d+hu ra'i chos 'byung rdzas dang bcas pa bkod /
mthar tshogs gtor bzang pos bskor nas /
mdun bskyed kyi bya thabs ni /
chos 'byung gru gsum me ri dang bcas pa /
dbus su rdzas thod kyi gdan /
de'i steng du nang mchod thod pa dang bcas pa'i gdan /
de'i steng du nyi ma'i dkyil 'khor dang /
maN+Dal sin+d+hu ra'i chos 'byung dang bcas pa'i steng du dgos 'dod thams cad 'byung ba'i rdzas /
de'i steng du bdag bskyed ci 'dra ba bzhin lha mo bskyed nas rtsa sngags sham bu dang bcas pa thun re la stong phrag gsum bzlas pa'i mthar /
rje btsun ma 'od du zhu nas rdzas rnams la thim pas de nyid las 'od zer phyogs bcur 'phros pas /
khams gsum lha mir bcas pa'i zas nor 'bru bcud thams cad bsdus nas rdzas rnams la sib sib thim par bsams nas /
rje btsun ye shes kyi mkha' 'gro seng ge'i gdong can ma zas nor longs spyod kyi rgyal mos bdag la zas dang longs spyod char bzhin du 'bab pa'i phrin las mdzad du gsol /
bdag la bud med kyi phrin las sgrub cing mo chags sprin bzhin du 'thibs pa'i phrin las mdzad du gsol /
de nas gtor tshogs mchod pa rnying pa rnams bsdus /
slar so ma bcas nas bdag bskyed kyi bzlas pa mdun bskyed kyi bzlas pa brtan bzhugs dang bcas pa'o //
de lta bu'i bzlas pa gzhan gyis ma tshor bar zla ba gcig gi bar du snyom las kyi lhad ma zhugs par phyag len nges pa can gyis sgrub nus na rtags thon par the tshom med do //
de nas mtshams grol ba dang /
rdzas rnams gcig tu bsres nas zhib par btags te skyes pa stag lo pa'i rlig pa'i khud du gtums nas /
lus kyi drod dang ma bral bar bya'o //
gal te longs spyod cung zhig dkon pa tsam byung na /
rdzas 'thor lugs kyi man ngag gzhan las shes /
man ngag thun mong ma yin pa zas dang longs spyod 'gugs pa'i zhal shes zab mo \u0f80atsha ///
/DA ki byin rlabs can la na mo /
snyigs ma'i dus kyi sgrub pa po rnams la mthun rkyen dkon zhing 'tsho ba ngan pa'i dus yin pas /
de la nor longs spyod dgos pas /
thun mong ma yin pa'i gdams pa nor sgrub 'dzad med gter chen zhes bya ba 'di la /
rdzas sngags ting nge 'dzin gsum ste /
thog mar rdzas gsag pa ni /
rkun po'i lag pa g.yas pa'i gzhu mchog dang lpags pa'i bar na mar mdzu gu shong pa tsam gyi dbyug pa btsud nas /
sor mo rnams rang rang thad du nang la mgo gug tsam yod par byas nas dud pa yong ba'i grib mar bskam /
tsho thub tsam la shing bton nas /
de'i nang du gzungs shog dril du byas pa 'dzud /
kha spra tshil gyis bcad /
mthe bong nas brtsam ste /
mthe chung gi bar du sngags 'di rnams bkod de /
rgya shog la gser gyis bris pa'i hU~M ha ri ni sa /
zhes pa'i yig 'bru lnga po 'di sen mo kun la bkod /
lag mthil du b+h+yoH
de'i mtha' skor du /
aHkaHsaHmaHraHtsaHshaHdaHraHsaHmaHraHyaHphaTaH
sid+d+hi pha la hU~M/
zhes pas bskor ba bri /
de nas sor mo lnga la /
dar dkar dmar sngo ser nag po dang lnga dbyibs 'phan gyi gzugs lta bur byas nas btags /
de rnams la rtsa sngags tsheg med dkyus mtshungs pa bris nas mjug rnams kyi dar dkar po la /
ha sid+d+hi pha la hU~M/
khams gsum gyi zas nor mi gsum thams cad ma lus pa khug dzaH
dmar po la /
ri sid+d+hi pha la hU~M/
khams gsum gyi zas nor mi gsum thams cad ma lus pa khug dzaH
sngon po la /
ni sid+d+hi pha la hU~M/
khams gsum gyi zas nor mi gsum thams cad ma lus pa khug dzaH
ser po la /
sa sid+d+hi pha la hU~M/
khams gsum gyi zas nor mi gsum thams cad ma lus pa khug dzaH
nag po la /
hU~M sid+d+hi pha la hU~M/
khams gsum gyi 'bru bcud gser dngul zangs lcags ma lus pa thams cad khug dzaH
de lta bu'i g.yab dar srod dang tho rangs dus su ma gtogs gtsang sa ru gces spras byas te mi mngon par bzhag go
/de nas skyabs 'gro sems bskyed tshad med bzhi spyi dang mthun par byas nas /
rang nyid skad cig gis gter gyi bum pa'i khri dang nyi ma'i gdan la nor lha'i rgyal mo seng ge'i gdong can sku mdog nag mo gcer bu rgyan dang bral ba /
zhal gcig phyag gnyis kyi g.yas yid bzhin gyi nor bu rin po che'i rgyal mtshan nam mkhar phyar ba /
g.yon gser dngul la sogs rin po che sna tshogs dang /
'bru sna tshogs kyis gang ba'i bum pa bsnams pa zhig bsgoms nas /
rang gi lag tu thogs te gsol ba 'di ltar btab bo //
hU~M b+h+yoH
ring cha bcas pa nyer gcig brjod nas /
DA ki chen mo nor lha'i rgyal mo bdag la 'dod pa khams gsum gyi gser dngul zangs lcags g.yu go khrab /
'bru rin po che dar zab /
zas gos sha mar thud gsum /
bza' btung 'dod yon sna dgu
/dkor nor sna tshogs rta dang glang po 'dod 'jo'i ba /
khrag chags gnag lug nor gyi bang mdzod ma lus pa sogs dpal 'byor longs spyod thams cad bdag gi tshe 'di la dbang du 'du bar mdzod cig
/dbang du 'dus par gyur cig
/ces phrin las bcol zhing smon lam btab bo //
man ngag zab mo 'di mi tshig gis bar ma shor bar zla ba gsum sgrub nus na /
tshe 'dir dbul phongs kyi sdug bsngal grol zhing /
zad mi shes pa'i longs spyod 'byung bar the tshom med pas lag tu longs shig myong bas grub pa yin no //
sgrub thag ring snyam ma byed brtson 'grus myur bar bskyed dang 'dod don skad cig nyid la 'byung bar gda'o //
ces pa 'di ni DA ki chen mo'i nor sgrub 'dzad med gter chen zhes bya ba'i gdams pa \u0f80atsha /
nor lha'i rgyal mo don thams cad grub pa la phyag 'tshal lo //
gdams pa 'di'i zhal shes thun mong ma yin pa la /
g.yab dar gyi yig 'bru rnams bkod tshul ni /
lag ngar gyi gzhung la shog dril 'dzud pa'i yi ge 'bri ba'i shog bu ni /
rgya shog tshos ma la yi ge mtshal gyis 'bri ba yin /
rtsa sngags yi ge bcu bzhi pa sbrul mjug bris pa rnams kyi 'gab tu /
sid+d+hi pha la hU~M khams gsum gyi zas nor mi gsum longs spyod ma lus pa khug dzaH
dkyus su 'bri ba yin /
de mgo gzhug ma log par sgril nas gi waM li khri gnyis kyis byugs nas yig mgo sen mo rnams la gtad de 'dzud pa yin /
de'i kha spra tshil gyis bcad /
sen mo lnga'i 'gab tu yi ge bkod pa rnams 'di lta ste /
rgya shog la gser gyis bris pa'i yig 'bru rnams tha dad du phral te /
mtheb chen gyi mgul par hU~M/
mdzub mo'i mgul par ha /
gung mo'i mgul par ri /
srin lag gi mgul par ni /
mthe'u chung gi mgul du sa /
yig 'bru 'god pa gzhung dang mtshungs so //
'phan rnams sor mo lnga la 'dogs pa ni /
sor mo lnga po'i rtse la bug pa phug nas /
nag po mtheb chen la /
dkar po mdzub mo la /
dmar po gung mo la /
sngon po srin mdzub la /
ser po mthe'u chung la /
de ltar g.yab dar gyi 'phan rnams de bzhin du btags nas /
lag ngar 'gugs byed kyi mkha' 'gro mar bsam /
sor mo lnga po mkha' 'gro sde lngar bsams nas /
zas nor mi gsum ma lus pa char ltar bkug par dmigs nas /
nyin mtshan phrug gcig la thun gsum byas pa'i thun gzhug thams cad du gtor ma lan re phul nas /
g.yab dar lag pa g.yas su thogs shing g.yon du mkha' 'gro 'du ba'i spos sbyor bsregs pa thogs nas spu shu'i rtser phyin te /
hU~M b+h+yoH
ring cha dang bcas brjod nas /
phrin las 'dod dgu stsol ba'i smon lam gdab cing g.yab dar g.yab bo //
nges par srod dang tho rangs thun chen bar g.yab bo //
'di'i las tshogs 'di shin tu gsang bas 'grub pa yin pas /
su gang gis kyang ma tshor bar mchu la 'byar rtsi dam par bkus nas gsang sgrub tu nyams su blangs na /
rnam sras /
dzaM b+ha la /
nor rgyun ma /
tshogs kyi bdag po la'ang mi smon par longs spyod de kun dang mnyam pa dang 'dzad mi srid pa'i nor 'byung ngo gsungs pa'o //
nor sgrub 'dzad med gter chen gyi gzhung du mi gsal ba'i zhal shes zab mo \u0f80atsha ///
/rje btsun DA ki chen mo seng gdong ma la phyag 'tshal lo //
de yi las tshogs dbul phongs sdug bsngal sel bar byed pa'i nor sgrub kyi gdams pa 'di bri bar bya'o //
de la nor sgrub khams gsum bang mdzod ces bya ba 'di la don gsum ste /
dang por rdzas gsag pa dang /
gnyis pa lha bsgom zhing sngags bzla ba dang /
gsum pa las la sbyar ba'o //
dang po rdzas gsag pa ni skyes pa gri khar bsad pa'i gsang rdor cha lag ma nyams pa /
mig sbur ha re ba byas pa /
de'i nang du rdzas dang sngags 'dzud pa las la sbyor ba'i gnad rnams zhal las shes so //
gnyis pa lha bsgom zhing sngags bzla ba ni /
rin po che 'bar ba dang gter gyi bum pa'i steng du rang gi sems nyid yi ge dzaHyongs su gyur pa las /
rang nyid nor gyi bdag mo gnod sbyin gyi bu mo seng ge'i gdong can sku mdog smug nag gcer bu zhal gcig phyag gnyis kyis /
g.yas khams gsum gyi nor ma lus pa 'gugs pa'i lcags kyu dang /
g.yon 'dzad med gter chen gyi bum pa bsnams pa /
sku las 'od zer gyi sna la lcags kyu mang po 'phros pas khams gsum na yod pa'i nor bu rin po che la sogs te nor dang dkor mdzod thams cad skad cig nyid la 'gugs pa /
zhabs gnyis skyil krung phyed pa'i rol stabs kyis bzhugs par gyur /
de'i ngang nas /
aHkaHsaHmaHraHtsaHpA shaM ku ru hU~M sid+d+hi pha la khugaHkhugaHdzaHdzaH
ces pa'i bzlas pa thun gsum du bcad pa'i thun re la khri tsho re las mi nyung bar bzla'o //
sgrub dus tshogs dang gtor mas mnyes par byas nas /
zla ba gcig tsam mi tshig gis bar ma shor bar sgrub nus na /
gnod sbyin a pa ra tsi ta bas nor che bar 'byung ba the tshom med do //
nor sgrub khams gsum bang mdzod ces bya ba \u0f80atsha //
DA ki nyid la gus pas phyag 'tshal lo //
man ngag 'di'i zhal shes gnad kyi lde mig ces bya ba ni /
skyes pa gri khar bsad pa'i gsang rdor cha lag ma nyams pa zhes pa ni /
skyes pa 'thab mo byas shing phyi dbugs song ba'i drod ma yal ba de'i /
gsang rdor rmangs spu dang bcas pa pags pa mtha' bskyed nas bregs te tshags byas nas /
rlon pa de nyid la sog mig na mar shing mdzub gang tsam la sbom phra mtheb chung gi tshad tsam btsud nas ma rul bar tshags byed pa'o //
de nyid tsho thub pa dang shing bton la /
de'i tshab tu dmar tshos kyis brgyangs nas skam du 'jug
/de nas rang gi srog sngags dang rdzas ni 'di rnams yin /
rgya shog skyon med la /
gi waM/
gla rtsi /
li khri gsum gyis sngags rnams 'di ltar bri ste /
srog sngags drug po 'bru tshags su dkyus gcig la bri /
pA shaM ku ru yig 'bru lnga 'bru tshags su dkyus la 'bri /
sid+d+hi pha la yig 'bru brgyad mjug tu dkyus gcig la 'bri /
de la gur gum sogs dri bzang byugs nas /
sngags brgya rtsa gcig bzla /
rtsa sngags drug po gnod sbyin nor bdag mar bskyed /
ha mang du btab nas rab gnas bya'o //
gzungs de nyid mgo mjug ma log par byas nas /
'bru dang bcas par bsgril nas dar ras dmar po bzang pos bstum /
stong skud dam pos cha cha bkyigs su byas nas sog mig gi mgor yong bar byas nas btsud de /
kha la chas bkag
/de'i lpags pa rnams gcig tu bsdus pa tshon skud sna lngas bkyigs pa'i lhag ma 'dom gang tsam yod pa byas nas thun gzhug thams cad du rdzas de nyid lag pa g.yas su thogs nas /
thog khar phyin te /
hU~M b+h+yoH
ring cha dang bcas pa brjod nas /
DA ki seng ge'i gdong can mas 'gro ba pho mo thams cad kyi snying rtsa rang dbang med par bsgul nas /
nor dang longs spyod thams cad phongs pa med par bdag gi dbang du 'du bar mdzod cig
/dbang du 'dus par gyur cig
/ces phrin las bcol zhing smon lam btab pas /
rdzas phyi nang du g.yug cing gtor ma mchod pa'o //
de nas nang du bslebs nas gtor ma sgrub gtor ma yin pa'i mchod gtor rnams gsar pa dang bcas te thun la 'jug pa yin no //
zhes pa 'di lta bu'i nor sgrub yod pas dbul phongs kyi sdug bsngal bral lo //
zhes nor sgrub khams gsum bang mdzod kyi zhal shes \u0f80atsha ///
/DA ki seng gdong ma la gus pas 'dud /
de yi las tshogs nor sgrub gter chen bum pa zhes bya ba la /
rdzas dang sngags ting nge 'dzin gsum yod de /
thog mar rdzas kyi bca' gzhi bstan pa ni /
phye dkar mo'i bum pa bzhengs dgos te /
de'i khu ba chang gar ma la /
sga /
go snyod /
g.yer ma /
lan tshwa /
de rnams btab nas /
khong mar ma chung ba'i rten 'brel dang bstun pa'i bum pa che chung ci rigs pa'i khar nor bu 'bar ba bzhag pa gcig
/bum pa'i nang du zas sna tshogs tshad dang 'bru sna tshogs tshad rin po che sna tshogs pa bcug
/de nyid rin po che'i snod kyi nang du bcug nas /
mtha' tshogs 'khor gyis bskor ba'o //
de nas skyabs 'gro sems bskyed spyi dang mthun pa las /
rang nyid skad cig gis gnod sbyin longs spyod kyi rgyal mo DA ki seng ge'i gdong can sku mdog dmar mo zhal gcig phyag gnyis kyis gter chen gyi bum pa rin po ches mtshan pa bsnams pa sku mdog smug nag
/gnod sbyin mo'i cha byad can bum pa'i khri'i gdan la /
gsang ba'i skyil krung gis bzhugs par gyur /
aHkaHsaHmaHraHtsaHshaHdaHraHsaHmaHraHyaHphaTaH
ma ma pA shaM ku ru hU~M/
sid+d+hi pha la khug khug dzaHdzaH
ces pa thun re re la khri tsho re re bzla'o //
DA ki seng ge'i gdong pa can gyi sgo nas nor sgrub gter chen bum pa zhes bya ba \u0f80atsha //
DA ki myur mgyogs rgyal mos byin gyis rlobs /
gdams pa 'di'i zhal shes /
mi gsal ba gsal bar ston pa la /
tshe bum ni mdog dmar po yin /
tshe bum gyi 'og tu pad+ma 'dab brgyad dmar po /
lte bar chos 'byung dmar po nyis brtsegs /
dbus su hrIHyig gis mtshan pa zhig bkod /
de'i steng du many+dzi'i khar gter chen gyi bum pa bzhag
/de'i mtha' gtor tshogs nang mchod bzang po dang bcas pas bskor /
bum pa la mda' dar dmar po sgro bzhi ma btsugs pa'i mda' sgro bzhi'i bar du rtsa sngags sbrul mjug gi mthar sid+d+hi khug dzaH
zhes bzhi bri /
dar la rtsa sngags sbrul mjug gi mthar ma ma pA shaM ku ru hU~M/
sid+d+hi khug dzaH
zhes pa bris pa bsang sbyang byas nas /
pad+ma dang chos 'byung dmar po nyis brtsegs kyi steng du baM las hrIHyig dmar po baM gyis mtshan pa /
de nyid yongs su gyur pa las /
gter chen gyi bum pa mchu 'phyang zhing mgrin pa ring ba /
dgos 'dod thams cad 'byung ba'i lto ba ldir ba /
nor bu rin po ches mtshan pa /
kha rgyan mda' dar dmar pos brgyan cing zas nor longs spyod phun sum tshogs pas gang bar gyur /
mda' dar la rdo rje gzungs thag btags nas /
bzlas pa byas pas /
gzungs thag la sngags phreng 'khril nas rdzas rnams la phog pas /
rdzas rnams bsam 'phel yid bzhin nor bur gyur par bsam mo //
de nas rang gi lag pa g.yas su mda' dar thogs te /
hrIHkhug dzaHDA ki myur mgyogs kyi rgyal mo seng ge'i gdong can mas /
lha klu btsan bdud ma mo gshin rje the'u rang dri za mkha' lding mi'am ci la sogs pa dang 'jig rten khams kyi skyes pa bud med thams cad dang /
bla ma dge ba'i bshes gnyen thams cad kyi tshe dang bsod nams dpal dang gzi brjid /
snyan pa dang grags pa nor longs spyod thams cad skad cig nyid la bdag gi dbang du 'dus par gyur cig
/dzaHdzaHdzaH
brtan par gyur cig
/ces 'dod don gyi gsol ba btab cing mda' dar g.yab bo //
de lta bu'i sgrub pa zla ba gcig byas par gyur na /
longs spyod 'byung ba dang 'gro ba pho mo dbang du 'du ba lta ci smos te /
tshe nyi zla dang mnyam par 'gyur ro //
zhes pa 'di ni nor sgrub gter chen bum pa'i zhal shes \u0f80atsha //
!
//DA ki chen mo seng ge'i gdong can ma la gus pas phyag 'tshal lo //
'dir rnal 'byor pa chos zab mo nyams su len pa la /
rkyen ngan bar chad 'byung bas de zlog pa la /
DA ki chen mo seng ge'i gdong can ma'i sgo nas zlog pa yod chog rgyal po zhes bya ba 'di bya dgos te /
de la thog mar skyabs 'gro sems bskyed sngon du 'gro bas /
rang nyid skad cig gis rje btsun ma seng ge'i gdong can sku mdog nag mo zhal gcig phyag gnyis spyan gsum nyi ma'i dkyil 'khor ltar gdangs shing /
zhal bgrad cing mche ba gtsigs shing ljags 'dril ba /
lcags ral nag po thur du sprugs pas me mdag phur bu'i tshwa tshwa 'phro ba /
phyag g.yas pa nyi ma'i dkyil 'khor /
phyag g.yon pa zla ba'i dkyil 'khor /
de gnyis kyi bar du gnod byed 'byung po mi dang mi ma yin pa thams cad btsud pa /
sku rgyan med gcer bu la me dpung gi tshwa tshwa 'phro ba zhig tu bsgoms nas /
aHkaHsaHmaHraHtsaHshaHdaHraHsaHmaHraHyaHphaTaH
ces pa'i sngags 'di stong phrag gcig tsam bzlas nas /
rang la gang gnod pa'i dmigs bya thams cad bsam la /
lag pa thal mo sbyar te /
na mo /
sangs rgyas kyi bka' bden pa dang /
chos kyi bka' bden pa dang /
dge 'dun gyi bka' bden pa dang /
DA ki chen mo seng ge'i gdong can ma'i lha tshogs rnams kyi bka' bden pa dang /
rnal 'byor pa bdag gi ngag bden pa'i mthu dang /
bden pa chen po'i byin rlabs kyi mthus /
gnod byed 'byung po ma rungs pa gdug pa can /
bla ma'i sku dgra byed pa /
dge 'dun gyi sde bshig cing dkor 'phrog pa /
sangs rgyas kyi bstan pa rin po che 'jig pa'i bsam sbyor ngan pa sgom pa /
'gro ba pha mar gyur pa rnams la gnod cing 'tshe ba rnams dang /
chos bzhin du byed pa'i sgrub pa pho mo rnams la bar du gcod pa'i ma rungs pa rnams dang /
khyad par du rnal 'byor pa bdag la gnod cing 'tshe bar byed pa'i 'byung po mi dang mi ma yin pa thams cad kyi lus ngag yid gsum gyi bsam sbyor ngan pa thams cad thal ba'i rdul phran bzhin du brlags par gyur cig
/ces thal mo lan gsum brdab bo //
thal mo'i bar du gnod byed 'byung po thams cad kyi lus ngag yid gsum thams cad 'dzir 'dzir rdul phran bzhin du brlags par bsam mo //
ces pa 'di ni /
rje btsun ma seng ge'i gdong can ma'i sgo nas zlog pa yod chog rgyal po zhes bya ba'i gdams pa zab mo ste \u0f80atsha ///
/DA ki chen mo seng ge'i gdong can ma yis byin gyis brlab tu gsol /
'dir rnal 'byor pa chos byed sgrub pa kho na nyams su len pa'i dus su /
bsam sbyor ngan pa sgom pa'i sngags bon la sogs te /
gnod 'tshe ma rungs pa byed pa rnams zlog pa phur kha rbod gtong zlog byed ces bya ba 'di dgos pas /
de la thog mar skyabs 'gro sems bskyed sngon du btang nas /
chos thams cad rang bzhin gyis mi dmigs pa'i ngang du stong par sbyang /
stong pa'i ngang las rang nyid skad cig gis rje btsun ma seng ge'i gdong can sku mdog du ba'i mdog bzhin du nag la rngam pa /
zhal gcig phyag gnyis kyi g.yas gri gug g.yon thod khrag 'dzin pa kha T+wAM ga dang dur khrod kyi chas brgyad kyis brgyan pa'i sku ye shes kyi me dpung 'bar ba'i dbus na /
chos 'byung ro'i gdan la zhabs gnyis rol stabs kyis bzhugs par gyur /
de'i sku lus thams cad las mkha' 'gro ma dpag tu med pa 'phros pas de rnams kyis g.yas lcags kyu zhags pa lcags sgrog dril bu mda' mdung dbyug pa kha T+wAM ga 'khor lo ral gri tho ba la sogs pa'i mtshon cha sna tshogs pa /
g.yon sdig mdzub las me 'bar ba /
de rnams gnod byed log par 'dren pa rnams kyi steng du thog 'bab pa ltar /
gang la yang thogs rdugs med par btang bas /
sngags bon ban+de rnams kyi sha zos khrag 'thung bas skad cig nyid la thal ba'i rdul du brlags par bsams nas /
aHkaHsaHmaHraHtsaHshaHdaHraHsaHmaHraHyaHphaTaH
ces stong phrag gcig bzlas nas lag pa thal mo sbyar zhing /
ngag tu 'di skad brjod de /
ma ye shes kyi mkha' 'gro seng ge'i gdong can ma'i lha tshogs rnams kyis /
bdag cag la gnod par byed pa /
bgegs rigs stong phrag brgyad cu zhi bar gyur cig
/zlog par gyur cig
/gdon rigs sum brgya drug cu zhi bar gyur cig
/nad rigs bzhi brgya rtsa bzhi zhi bar gyur cig
/steng gdon gza' dang rgyu skar gyi gnod pa thams cad zhi bar\u0f8e
'og gdon sa bdag klu gnyan gyi gnod pa thams cad zhi bar\u0f8e
bar gdon btsan dang rgyal po'i gnod pa thams cad zhi bar\u0f8e
bdud dang gshin rje ma mo'i gnod pa thams cad zhi bar\u0f8e
lo kag zla kag zhag kag dus kag thams cad zhi bar\u0f8e
gsum kag bzhi gshed bdun zur thams cad zhi bar\u0f8e
rmi lam ngan pa mtshan ma ngan pa ltas ngan pa thams cad zhi bar\u0f8e
glo bur ye 'drog sum brgya drug cu'i gnod pa thams cad zhi bar\u0f8e
zhang zhung bon po'i gtor kha zug pa thams can zhi\u0f8e
sngags pa nag po'i gdab las kyi phur kha zug pa thams cad zhi bar\u0f8e
ban+de dang skye bo bud med kyi dmod kha zug pa thams cad zhi bar gyur cig
/mdor na gnod byed mi mthun pa'i phyogs thams cad las bdag srungs shig rak+Sha rak+Sha swA hA/
zhes srung 'khor bsgoms shing bsngo ba smon lam byas nas /
phyag chen gyi ngang la mnyam par bzhag go
/zhes pa 'di ni DA ki seng ge'i gdong can ma'i sgo nas phur kha rbod gtong zlog pa'i man ngag zab mo \u0f80atsha ///
/DA ki mthu stobs can ma la gsol ba 'debs so //
bstan pa'i spyi dgra dang rnal 'byor pa'i sgos dgra dam nyams phyogs ngan bdud kyi spyod pa 'ba' zhig byed pa rnams zlog cing bsgral dgos na /
de la DA ki seng ge'i gdong can ma'i sgo nas /
zlog pa phyogs ngan bdud gcod nag po zhes bya ba byed dgos te /
thog mar skyabs 'gro sems bskyed sngon du btang nas /
chos rnams rang bzhin gyis ma grub pas stong par sbyangs /
stong pa'i ngang las b+h+rU~M yongs su gyur pa las /
gzhi gnam lcags las grub pa'i chos 'byung gru gsum mthing nag me ri 'bar bas dgra bgegs sreg par byed pa /
de'i dbus su pad+ma nyi ma dgra bgegs brdzis pa'i steng du /
rang gi sems nyid kyi ngo bo yi ge hU~M mthing nag
/de yongs su gyur pa las rang nyid skad cig gis DA ki seng ge'i gdong pa can ma nag mo /
gcer bu rgyan med pa thal chen dang khrag gis byugs pa /
lcags ral nag po thur du sprugs pas stong gsum mkha' 'gro'i dmag gis 'gengs pa /
phyag g.yon gyi mthe bong gser gyi satwa gri dang mdzub mo dngul gyi gtan par byas pa /
zhabs gnyis brkyang bskum gyis bzhugs pa /
de'i mtheb mdzub gnyis kyi bar du dgra bgegs kyi rke rbad rbad gcod par mdzad pa /
g.yas pa dgra bo 'gugs pa'i lcags kyu bsnams shing /
ye shes kyi me dpung 'bar ba'i dbus na bzhugs par gyur /
aHkaHsaHmaHraHtsaHshaHdaHraHsaHmaHraHyaHphaTaH
gnod byed 'byung po log 'dren ma rungs pa thams cad sarba sha trUM mA ra ya phaT/
ces pa stong phrag gcig tsam bzlas nas /
thal mo rdeb pa dang /
rnal 'byor pa bdag cag la pha rol gyi rbod gtong 'dre ngan byad kha gtad mnan byed pa'i ban bon sngags nag la sogs pa'i bsam sbyor ngan pa rnams dang /
dam nyams dgra bo spyi dgra dang sgos dgrar gtogs pa thams cad kyi lus chings shig
/ngag chings shig
/yid chings shig
/lus ngag yid gsum brlag par gyis shig
/kho rang gi srog kho rang gis chod cig
/rang gshed rang la phob cig
/rang mtshon rang la rgyob cig
/kho rang gi mthu kho rang la zlog par gyur cig
/kho rang gi bla ma lha srung kho rang la bdud du phob cig
/klu nad thengs dgu thongs shig
/btsan gyi gzer kha thongs shig
/gzhan yang ltas ngan mtshan ngan rmi lam ngan pa rnams dam nyams dgra bo kho la myur bar thongs shig do nub thongs shig
/ces dmod bor nas phyag chen gyi ngang la bzhag go
/zhes pa 'di ni zlog pa phyogs ngan bdud gcod zhes bya'i gdams pa zab mo \u0f80atsha //
gdams pa 'di gsum gyi zhal shes gnad che ba rnams ni 'di lta ste /
zlog pa gsum ka byed pa'i dus ni /
nyi ma mdung gang tsam nas srod 'khor gyi bar yin /
sngags 'dren pa'i phreng ba phyi sgyur yin /
sngags lugs zlog tu 'dren pa zab pa'i gnad yin /
gos phyir slog mgo mjug bslogs nas gyon pa gnad yin /
nyi ma la rgyab lta gsungs kyang sgra gcan mig 'og tu tshud pa gnad yin /
zlog pa ma grub bar du mchil ma mi mid pa gnad yin /
ngag ma shor ba zhe sdang che ba gnad yin /
phreng ba lag nas ma shor ba dang zlog pa ma grub bar sa gcig tu sdod pa gnad yin /
de rnams ni zlog pa gsum ka'i zhal shes so /
khyad par phyogs ngan bdud gcod kyi zlog pa'i zhal shes ni /
dmigs pa nyi ma 'gro ba'i la phar rgyab tu lcags kyi chos 'byung kha che la gting ring ba phyi nang gnyis ka me'i 'obs lta bu'i nang na mar /
phreng ba dgra bgegs kyi lus su bsams nas /
phreng ba re dang bstun nas dgra bgegs kyi rke rbad rbad bcad nas de'i nang du skyur bar bsam /
sgra gcan yang bsnon khar rgyab ste /
rdul phran tsam du tshig par bsam mo //
'di'i dus su mchod rten la sogs te rten gsum gyi grib ma ma phog pa gnad che /
zlog pa grub pa dang kha chus bshal ba gnad yin /
rten 'brel brtag pa ni /
phreng ba ling ste mdun du bskyur nas cha snyam du tha dad tsho bzung na bzang /
gcig thog tu gcig brtsegs na ngan pas bskyar nas zlog pa la 'bad par bya'o //
phreng ba rgya gram du byung na 'bring /
mdud 'dzin rang la gtad cing gos sna zin na bzang /
zhes pa 'di ni phyogs ngan bdud gcod kyi zlog pa'i zhal shes zab mo \u0f80atsha //
!
//rje mo byin rlabs can la phyag 'tshal lo //
'dir gzhan phan phrin las kyi sgo nas /
'gro ba pho mo rnams la phan pa'i srung ba rdo rje khro bcu zhes bya ba /
DA ki chen mo'i las tshogs kyi sgo nas bya bar gsungs pa ni 'di ltar ro //
shog bu bod shog skyon med la //
'khor lo dpe chung ltar du bri //
snying po brgya dang 'bru gsum gyi //
rab gnas rten 'brel snying pos bya //
gi waM la sogs dri bzang byugs //
tshon skud sna lnga dkris bya zhing //
skogs ni nag po yin par bzhed //
'dod don sngags sogs 'bri lugs ni //
zhal las shes pas go bar gyis //
zhes pa 'di ni srung ba rdo rje khro bcu'i gdams pa zab mo \u0f80atsha ///
/kun gyi mgon skyabs mdzad par gyur pa'i /
ma gcig jo mo DA ki ma la phyag 'tshal lo //
deng 'dir 'gro ba rnams la phan thogs pa'i //
sku gsung thugs kyi 'khor lo'i srung ba bya //
tsakra dpe chung bzhin du legs bris nas //
gi waM la sogs dri bzang dag gis byugs //
rtsa sngags brgya dang yi ge 'bru gsum bzlas //
has brgyab bya ba rab gnas yang dag ste //
tshon skud sna lnga'i dkris ni legs byas nas //
skogs ni nag po dag ni bzhed par byed //
slar yang rten 'brel snying pos rab gnas bya //
de ni DA ki chen mo seng gdong ma'i srung ba sku gsung thugs kyi 'khor lo'o //
\u0f80atsha ///
/DA ki chen mo seng ge'i gdong can ma la phyag 'tshal zhing skyabs su mchi'o //
byin gyis brlab tu gsol /
de yi las tshogs srung ba sgrib shing nag
/rdzas dang sngags dang 'dod don tsakra'o //
rdzas rnams 'di ltar yin gyis shes par bya //
shing gi rna ni stag pa glang ma dang //
shug pa tsher ma gla ba lcang nag dang //
lcang dkar pho gsom mo gsom gnyis la sogs //
de rnams kun gyi rdzas su bstan pa yin //
sngags dang 'dod don tsakra la sogs ni //
dpe chung zur na yod pas shes par byos //
bkra shis skogs dang rab gnas la sogs kun //
de rnams gong dang 'dra bas shes par bya //
'di yi phan yon 'di dag thams cad ni //
gza' dang klu dang bdud dang btsan rnams dang //
rgyal po gri pho gri mo la sogs rnams //
srung ba 'di dag yod na 'khor mi nus //
zhes pa DA ki chen mo'i las tshogs kyi sgo nas srung ba sgrib shing nag po zhes bya ba'i gdams pa zab mo \u0f80atsha ///
/DA ki chen mo thugs rje can la phyag 'tshal lo //
gzhan phan 'gro ba rnams la phan pa'i phyir du /
DA ki chen mo'i las tshogs kyi sgo nas /
lo thog gi sad srung ba'i man ngag 'bru'i bang mdzod ces bya ba 'di la rnal 'byor pa nyid kyis sngon du bsnyen pa khri tsho gcig byas /
zangs gas zhom med pa'i nang du /
ba'i 'o ma sna tshogs tshad ra dang lug dang 'bri la sogs pa'i 'o ma /
de rnams chu gtsang la sbyangs nas zangs bkang ste /
de la klu'i sman tshogs tshad btab /
gla rtsi'i g.ya' med pa gnad che /
zangs de nyid steng phyogs su bzhag nas /
zangs kyi nang du sa bdag klu gnyan lha srin sde brgyad thams cad dgug gzhug byas la /
de'i nang na mngon sum du yod par bsams nas /
klu dang sa bdag lha srin sde brgyad rnams kyi nad dang sdug bsngal thams cad zhi bar bya ba'i phyir du /
sngags sum brgya tsam zangs nang gi chu la btab pas lha srin sde brgyad rnams kyis sprin gtibs par bsam mo //
klu dang lha srin sde brgyad rnams la dkar gtor zhig phul /
de nas sa bdag klu gnyan lha srin sde brgyad rnams rang gnas su gshegs su gsol zhing /
zangs kyi chu phyogs bzhir gtor bar bya'o //
des ni sad thub mi thub the tshom med pas nyams su longs shig
/DA ki chen mo seng ge'i gdong can ma'i las tshogs kyi sgo nas /
sad srung ba 'bru'i bang mdzod ces bya ba'i gdams pa zab mo \u0f80atsha ///
/DA ki chen mo la phyag 'tshal lo //
yang lugs gcig la zangs kyi bum pa skyon med gcig gi nang du /
mngar gsum chu dang bcas pa'i 'o mas bkang /
de la klu sman btab nas /
rtsa sngags kyi mjug tu /
nA ga rA dza puSh+TiM ku ru ye oM/
zhes pa'i bzlas pa gzungs thag dang bcas pa'i khri tsho gsum tsam bzlas nas ka To ra'am gzhong pa chen po'i nang du /
tshon gyis pad+ma 'dab brgyad bris nas /
spra tshil lam bag zan gyis klu'i rgyal po ma dros pa la klu chen po brgyad kyis bskor ba bzos te /
gnas gsum byin brlab /
ye shes dgug gzhug rnams byas shing /
de rnams la bum chus khrus byas nas klu rnams kyi nad dang sdug bsngal sdig sgrib thams cad dag
/dbang po dang yan lag nyams pa thams cad sos nas /
lus lha'i lus lta bur gyur te /
khong rnams dga' mgu yi rang nas nam mkha' la sprin rang dbang med par gtibs par bsam mo //
de nas chu de phyogs bzhir gtor bar bya'o //
'dis ni sad srung thub mi thub the tshom med do //
DA ki chen mo seng ge'i gdong can ma'i las tshogs kyi sgo nas sad srung ba mu ge bkag pa zhes bya ba'i gdams pa zab mo \u0f80atsha ///
/DA ki byin rlabs can la phyag 'tshal lo //
yang lugs gcig la chu mig kha byang bstan gyi chu sna bsags la zangs dri med kyi nang du klu sman dkar gsum mngar gsum dang bcas pa sbyar nas /
chu mig rnams kyi chus bkang /
sgyed pu gsum gyi steng du bkal nas /
mkhan pa spru ma shug pa rnams kyi dud pa chen po btang zhing chu la rtsa sngags kyi mjug tu /
sprin 'dus sprin 'dus sprin g.yob sprin g.yob /
shar nas skyi ser lhags pa mda' bas tsha ba 'byung bar gyur cig
/ces pa khri tsho gsum tsam bzlas nas rgyag pa'o //
chu de nam ma langs bar du 'thor ba gnad yin /
byed pa'i gnas ni ri mtho sar byed pa yin no //
zhes pa 'dis ni sad thub nges pas sems bskyed kyi sgo nas 'bad de bsgrub par bya'o //
DA ki chen mo seng ge'i gdong can ma'i las tshogs kyi sgo nas sad srung ba 'gro kun bde 'god ces bya ba'i gdams pa zab mo \u0f80atsha ///
/DA ki byin rlabs can la phyag 'tshal lo //
sde brgyad ma rungs pas lo thog la ser ba gtong bas /
de la ser ba'i rigs rnams 'di lta ste /
'jab ser the'u rang gi ser ba /
khyab 'jug rA hu las rgyab byed /
'bru ser lcags kyi sran ma /
nag po btsan dang ma mo gshin rje'i lag nas yong /
khyab 'jug rA hu las sna 'dren byed /
las ser nag po klu dang bdud gnyis kyi lag nas yong /
rting bskul khyab 'jug rA hu las byed /
ser ba 'di gsum srung ba'i man ngag ni /
dang po rdzas gsag pa dang /
dus kyi sgrub pa bya ba'o //
rdzas la /
sad khyer gyi khrag dang /
mi'i ro nyi shu dgu la bsregs pa'am /
yang na gza' nyi ma la bsregs pa'i thal chen /
yungs dkar rgyal po /
bye ma dul ma gsum bsags nas sngags kyis brab cing tshags byed pa ni rdzas gsag pa'o //
dus kyi sgrub pa ni /
rta'i zla ba'i dus su thun sgrub cing bsnyen pa bya'o //
de nas /
rang nyid ye shes kyi mkha' 'gro ma seng ge'i gdong pa can sku me dpung gi phung po ltar tsha ba rtsub cing 'bar ba /
phyag g.yas kyis gnam lcags kyi 'khor lo dmar la tsha ba me'i tshwa tshwa 'phro ba re phyar thabs dang sdigs thabs su bsnams pa de lta bu zhig bsgoms pa'i ngang nas /
aHkaHsaHmaHraHtsaHshaHdaHraHsaHmaHraHyaHphaTaH
sde brgyad kyi gnod pa lo thog gi ser ba shAn+tiM ku ru ye swA hA/
zhes pa 'di zla ba gcig gis bsnyen par byas nas yang yang thun la brab bo //
de nas las la sbyor ba'i dus su /
nam mkha' ni me dpung 'bar ba lta bur bsgom /
thun ni me'i tshwa tshwa lta bu sprin dang ser ba'i sna la 'thor zhing /
sdigs mdzub chos 'byung ris su 'bri'o //
'dis ni ser ba thub par the tshom med do //
sems bskyed kyi sgo nas nyams su longs shig
/ye shes DA ki seng ge'i gdong can ma'i las tshogs kyi sgo nas ser ba srung ba sde brgyad 'dul byed ces bya ba'i gdams pa zab mo \u0f80atsha ///
/DA ki mthu stobs can la phyag 'tshal lo //
yang ser ba srung ba'i lugs gcig la /
thun dang sgrub thabs bzlas pa la sogs gong dang 'dra ba las /
rang nyid DA ki seng gdong can mar gsal ba'i spyi bo mgrin pa snying ga lte ba gsang gnas la sogs te gnas lnga nas /
ngo bo DA ki la rnam pa ye shes kyi khyung rigs lnga /
mchu sder thams cad gnam lcags las byas pa /
sku smad kyi me 'bar ba lta bu /
sprin nag 'dus pa'i steng du gza' bdud khyab 'jug rA hu la la sogs te sde brgyad rnams rang dbang med par skad cig nyid la thal ba rdul phran bzhin du brlag par bsams nas thun 'thor ba gong dang 'dra'o //
'dis ni ser ba mi thub mi srid pas nyams su longs shig
/ye shes kyi DA ki seng ge'i gdong can ma'i las tshogs kyi sgo nas ser ba srung ba gnam lcags me'i 'khor lo zhes bya ba'i gdams pa zab mo \u0f80atsha ///
/DA ki chen mo mthu stobs kyi bdag mo la phyag 'tshal lo //
yang ser ba srung ba'i lugs gcig la /
mngon rtogs dang rdzas sngags rnams gong dang 'dra ba las /
rang gi lus gcer bu gsang rdor bsgrengs pa /
lus la thal chen dang sre nag phyed mar byug
/lag pa gnyis su shing rdor re re thogs nas /
ser ba chas byung ba'i gdong la mtshan bsgrags dang bcas te rgyug pas thub nges so //
zhes DA ki chen mo seng ge'i gdong can ma'i las tshogs kyi sgo nas ser ba srung ba sde brgyad ar gtad 'khor lo zhes bya ba'i gdams pa zab mo \u0f80atsha //
DA ki don grub pa'i rgyal mo la phyag 'tshal lo //
gdams pa 'di gsum gyi zhal shes ni 'di /
ser ba srung ba la thog mar tho gnad che ste /
rang gi ser ba srung ba'i sa khongs gang yin gyi phyogs bzhir tho chen po rigs gsum gyi dbyibs 'dra ba re re /
de rnams kyi nang du skyer phur mtho re la zur gyi 'debs la rtsa sngags 'dod don dang bcas pa 'bri /
thun rdzas de dang bcas te mi mngon par sbed pa'o //
tho rnams la skyed chog gzhung dang mthun pa'i mkha' 'gro mar bskyed /
ye shes dgug gzhug rab gnas la sogs pa bya zhing /
rol mo'i sgra dang dung 'bud dar phyar ro //
tho re gso ba dang /
tshogs 'khor re bya ba gnad che /
rang zhwa sgrub kyi zhwa nag po gyon pa gnad che /
ser ba srung ba'i dam tshig ni 'di rnams yin gyis lo thog gnod pa dang ma bral gyi bar du /
rang gis srus dang nyungs ma sogs za ba lta ci smos sngo yi rigs mi za /
'ong gseb la ba glang la sogs te phyugs mi gtong /
rbab dang chu mi dkrugs /
'jab ser snga dro yong bas tho rang 'bungs /
'bru ser nyin phyed la 'ong bas snga dro 'bungs /
las ser nam yong mi shes par rig pa rgyun du sgrims /
sprin gyi rigs ni /
dkar po lha dang dmar po btsan /
glog skya dang chu ris can ma mo gshin rje the'u brang /
mthing nag klu dang bdud nyid do //
kun la khyab 'jug yod par shes pas de lugs kyi srung ba'i gdams pa dgos gnad che ba rnams zhal shes so //
DA ki chen mo seng ge'i gdong can ma'i las tshogs kyi sgo nas ser ba srung ba'i zhal shes kyi gdams pa zab mo \u0f80atsha ///
/DA ki chu lha'i rgyal mo la phyag 'tshal lo //
skye 'gro 'jig rten khams la phan par bya ba'i phyir /
char 'beb par 'dod pas /
'di la rdzas gsag pa dang lha sgom zhing sngags bzla ba'o //
dang po rdzas gsag pa ni /
skyer pa'i phur pa sor bzhi pa zhig la /
rtsa sngags tshar gsum bris nas gla rtsi gu gul ga bur gsum byugs la /
aHkaHsaHmaHraHtsaHshaHdaHraHsaHmaHraHyaHphaTaH
oM hi li hi li ma hA hi li phruM phruM swAhA/
zhes pa mi tshig gis bar ma shor bar 'bum tsho gsum bzlas shing phur pa la btab nas /
chu mig kha shar bstan du sbas nas klu thams cad dbang du bsdus par bsam la /
phyogs bzhir klu gtor cher btang chu mig gi phyogs bzhir tho bzhi rje btsun mar bskyed nas btsugs /
de nas rang nyid ye shes kyi mkha' 'gro ma klu thams cad dbang du sdud pa'i rgyal mo /
sku mdog char sprin ltar 'thibs la nag pa /
zhal gcig phyag gnyis kyis g.yas 'brug dang g.yon sprin bsnams pa rgya mtsho chen po'i klong na bzhugs par gyur /
de lta bu'i skur bsgoms nas /
sngags nyin mtshan med par zhag gsum bgrang na char 'bab par the tshom med do //
'di la bka' rgya dang yon gser zho re yod /
DA ki chen mo seng gdong ma'i las tshogs kyi sgo nas /
char 'beb pa klu rgyal ma dros dam 'dogs zhes bya ba'i gdams pa zab mo \u0f80atsha ///
/DA ki chu lha'i rgyal mo la phyag 'tshal lo //
yang lugs gcig la /
chu mig gnyan sa dgur phyin te /
tshon dkar po'i pad+ma 'dab brgyad chu mig kun gyi 'dzoms su bris la /
lte bar DA ki seng gdong ma'i rtsa sngags tsaklir bris pa'i mjug tu /
klu rnams kyi sngags kyi mjug tu char phob cig swA hA/
zhes bris lte bar btsugs /
shar gyi rtsibs la /
oM b+hak+Sha b+hak+Sha sa ma ya tiSh+Tha dzruM phruM phruM swA hA/
klu'i rgyal po mtha' yas dang nor rgyas 'jog po dang stobs rgyu khyed rnams kyi g.yog 'bangs dang bcas pa rnams kyis 'jig rten gyi khams su char chen po phob /
lho'i pad+ma'i steng du tsakli la /
oM b+hak+Sha b+hak+Sha sa ma ya tiSh+Tha dzruM phruM phruM swA hA/
pad+ma dang pad+ma chen po dung skyong rigs ldan khyed rnams kyi g.yog 'bangs dang bcas pa rnams kyis 'jig rten gyi khams su char chen po phob /
nub kyi pad+ma'i steng du tsakli la /
oM b+hak+Sha b+hak+Sha sa ma ya tiSh+Tha dzruM phruM phruM swA hA/
lha mo lha mo chen mo zla ba'i spyi gtsug chen po khyed rnams kyi g.yog 'bangs dang bcas pas 'jig rten gyi khams su char chen po phob /
byang gi pad+ma'i steng du tsakli la /
oM b+hak+Sha b+hak+Sha sa ma ya tiSh+Tha dzruM phruM phruM swA hA/
dbyug 'dzin dbyug 'dzin chen po sog med hu luN+Da khyed rnams kyi g.yog 'khor dang bcas pas 'jig rten gyi khams su char chen po phob /
shar lho'i pad+ma'i steng du tsakli la /
oM b+hak+Sha b+hak+Sha sa ma ya tiSh+Tha dzruM phruM phruM swA hA/
dga' bo nye dga' rgya mtsho chen po khyed rnams kyi g.yog 'khor dang bcas pas 'jig rten gyi khams su char chen po phob /
lho nub kyi pad+ma'i steng du tsakli la /
oM b+hak+Sha b+hak+Sha sa ma ya tiSh+Tha dzruM phruM phruM swA hA/
tsha ba tsha ba chen po dpal 'od 'od po che khyed rnams kyi g.yog 'khor dang bcas pas 'jig rten gyi khams su char chen po phob /
nub byang gi pad+ma'i steng du tsakli la /
oM b+hak+Sha b+hak+Sha sa ma ya tiSh+Tha dzruM phruM phruM swA hA/
rin chen gzugs mdzes dang gzugs mdzes chen po sbrul bzang khyed rnams kyi g.yog 'khor dang bcas pas 'jig rten gyi khams su char chen po phob /
byang shar gyi pad+ma'i steng du tsakli la /
oM b+hak+Sha b+hak+Sha sa ma ya tiSh+Tha dzruM phruM phruM swA hA/
lto 'phye chen po tshi li tshi li chen po khyed rnams kyi g.yog 'khor dang bcas pas 'jig rten gyi khams su char chen po phob /
ces pa kun la lhag chad med par mdun du klu rnams kyi gzugs dang /
rgyab la sngags dang 'dod gsol de ltar 'bri'o //
de nas mtha' mchod pa bzang po mngar gsum dang dkar gsum gyis bskor nas /
klu'i gtor ma brgyad bsham /
khrus bum dang rtsi sman gyi bum pa gnyis bsham /
de rnams kyi rdzas bshams pa dang bcas pa grub pa dang /
thog mar sngon 'gro gtor ma spyi dang mthun par btang nas /
skyabs 'gro sems bskyed sngon du 'gro bas /
rang nyid skad cig gis rje btsun ma seng ge'i gdong pa can klu'i nad dang sdug bsngal thams cad zhi bar mdzad cing char 'beb kyi rgyal mo sku mdog dkar mo sprin dang na bun gyis brgyan pa /
phyag gnyis kyis klu'i nad dang sdug bsngal thams cad zhi bar byed pa'i rtsi sman gyi bum pa bsnams pa /
zhabs gnyis pad+ma'i skyil krung gis rgya mtsho chen po'i klong na pad+ma'i gdan la bzhugs par gyur /
rtsa sngags kyi mjug tu /
oM b+hak+Sha zhes pa'i sngags sbyar nas bzlas pa 'bum phrag gsum byas nas klu rnams la khrus gsol bas char zhag ma 'gyang bar 'bab par 'gyur ro //
klu la gtor ma phul zhing rjes chog byas nas klu rnams rang rang gi gnas su gshegs par bya'o //
'di'i chu 'khor 'dzug lugs dang klu rnams spyan 'dren lugs ni zhal las shes par 'gyur ro //
DA ki chen mo seng ge'i gdong can ma'i las tshogs kyi sgo nas char 'beb klu nad bsal byed 'khor lo zhes bya ba'i gdams pa zab mo \u0f80atsha ///
/DA ki chu lha'i rgyal mo la phyag 'tshal lo //
yang char 'beb pa'i lugs gcig la /
chu mig gang gnyan sa gcig tu phyin nas spra tshil gyis klu'i gzugs dang sbal lcong nya sbrul la sogs pa dpag tu med pa bzos nas der bcug
/klu la phan pa'i sman mang du btab dkar gtor gcig klu dang gzhi bdag rnams la sbyin nas /
rang nyid ye shes kyi DA ki seng gdong mar sngar bzhin bsgoms nas /
rtsa sngags kyi mjug tu nA ga rA dza klu rnams kyis chu'i dngos grub ma lus pa da lta nyid du dbab tu gsol /
ces pa khri tsho gsum tsam bzlas pas char skad cig nyid la 'beb par 'gyur ro //
DA ki chen mo seng gdong ma'i las tshogs kyi sgo nas char 'beb pa bdud rtsi 'bru'i bang mdzod ces bya ba'i gdams pa zab mo \u0f80atsha //
!
//DA ki srid pa'i rgyal mo la phyag 'tshal lo //
'gro ba byis pa rnams la 'tshe bar byed pa sri'u gso ba'i man ngag ni /
rdzas dang sngags mdud rten bca' ba gsum gyis gso ba'o //
rdzas ni mi gri khar bsad pa'i rus pa /
gu gul /
rta bon pa /
spos dkar /
kha che /
dri chen /
dri chu /
sha chen rnams la sku gsung thugs kyi mkha' 'gro ma gsum du bskyed nas sngags khri tsho gsum btab /
de nas rdzas rnams zhib par btags te lcags kyi par bu'i nang du tshags byas shing phru gu pho mo gang yin skyes ma thag pa /
de nyid kyi dri chu la sbyangs nas lte thag ma chad pa la /
spyi bo /
sna gnyis /
rna ba gnyis /
srin mdzub gnyis /
snying ga
/lte ba /
'og sgo gnyis /
rkang mthil /
de rnams la rdzas kyi thig le byas nas hU~M nag po re rer bsam /
hU~M de rnams DA ki seng gdong can mar bsgom /
skud pa nag po sum sgril la mdud pa bcu bzhi bor ba lnga bzos la /
yan lag dang sked la btags /
mda' rgod sgro ma nyams pa mda' dar nag po rtsa sngags byis pa'i ming spel dang bcas pa mtshal gyis bris nas rten du bca'/
man ngag 'di lag len bzhin byung na byis pa ngu ba'i lugs med cing /
'dre gdon gang gis kyang mi tshugs par skye stobs che zhing tshe ring bar 'gyur ro //
'di zhu ba la gser zho re'i yon dang bka' rgya yod /
DA ki chen mo seng ge'i gdong can ma'i las tshogs kyi sgo nas sri'u gso ba srog 'phel 'byung bzhi stobs skyed ces bya ba'i gdams pa zab mo \u0f80atsha //
!
//DA ki rten 'brel gyi rgyal mo la phyag 'tshal lo //
phrin las gzhan phan che bar bya ba'i phyir /
char gcod pa'i lag len ni 'di ltar bya ste /
rdzas dang dmigs pa gnyis yod pa las /
rdzas ni gla rtsi /
gu gul /
khyi lud /
mi lud /
btsan dug gi 'bru /
skyes pa bud med gang rnyed kyi rmong spu rigs mi 'dra ba brgyad /
phag rgod kyi sna /
de rnams zhib par byas te me chen po'i nang du bsregs shing klu rnams kyis char gcod par bsams nas /
rang nyid DA ki seng gdong can ma phyag g.yas sdigs mdzub bsgreng ba'i rtse nas me 'bar ba /
g.yon klu rnams dbang du sdud pa'i lcags kyu bsnams pa /
sku la dur khrod kyi chas brgyad kyis brgyan pa /
klu gnyan khri tsho 'bum gyi gdan la bzhugs pa /
sku mdog dmar po bskal pa'i me lta bu'i gzi brjid can /
dus mtha'i me dpung 'bar ba'i dbus na bzhugs par gyur pa las /
nam mkha' lcags kyi 'khor lo rtsibs 'bum dang ldan pa me dpung 'bar ba'i tshwa tshwa lta bu 'phro ba g.yas phyogs su 'khor bzhin pa /
sa la lcags kyi pad+ma 'dab ma 'bum dang ldan pa g.yon phyogs su 'khor ba /
dmigs pa de rnams bsgoms nas char gtong ba'i lha srin sde brgyad thams cad bya sgro me nang du bsregs pa ltar gzhob thul gyis song bar bsams nas /
aHkaHsaHmaHraHtsaHshaHdaHraHsaHmaHraHyaHphaTaH
kA la ru dra shaHdaHraHsaHmaHraHyaHphaTaH
ces khri tsho gcig tsam bzlas nas /
thun gtor sdigs mdzub bsgrengs nas phus 'debs pa dang /
ri mgo thams cad me dpung gis khengs par bsam mo //
'dis ni char chod par the tshom med do //
DA ki chen mo seng ge'i gdong can ma'i las tshogs kyi sgo nas char gcod pa rten 'brel rdzas kyi sbyin sreg ces bya ba'i gdams pa zab mo \u0f80atsha ///
/DA ki chen mo the'u brang bdud 'dul gyi rgyal mo la phyag 'tshal lo //
thog dang 'khyug bsrung bar 'dod na /
rang nyid skad cig gis ye shes kyi mkha' 'gro ma seng ge'i gdong can sku mdog nag mo zhal gcig phyag gnyis spyan gsum ma /
phyag g.yas gser gyi 'khor lo rtsibs stong dang ldan pa /
steng 'og phyogs mtshams kun tu khro bo bcus gtams pa /
g.yon bdud rtsis gang ba'i ka pA la thugs kar 'dzin pa /
kha T+wAM ga dang dur khrod kyi chas brgyad kyi rgyan gyis brgyan pa /
chos 'byung ro'i gdan la zhabs gnyis skyil krung phyed pa'i rol stabs kyis ye shes kyi me dpung 'bar ba'i dbus na bzhugs par bsams nas /
rang gi spyi bor gser gyi 'khor lo rtsibs stong dang ldan pa g.yas phyogs su 'khor bar dmigs pa dang /
rang gi lus la yi ge bcu bzhi rgya shog la gser gyis bris nas btags na thub nges pas /
dmigs pa de dang ldan pa'i ngang nas sngags khri tsho re bzlas na thog dang 'khyug thub par the tshom med do //
DA ki chen mo seng ge'i gdong can ma'i las tshogs kyi sgo nas /
thog dang 'khyug srung ba khro bcu la bsten pa'i srung ba zhes bya ba'i gdams pa zab mo \u0f80atsha ///
/DA ki byin rlabs can la phyag 'tshal lo //
rims nad bsrung bar 'dod na /
tho rangs kyi cha la rang nyid skad cig gis rje btsun ma seng ge'i gdong pa can sku mdog mthing nag gcer bu thal chen gyis byugs pa /
phyag gnyis kyis sgrib shing gi 'khor lo bsnams pa /
zhabs g.yas bskum pa'i rting pa b+ha ga la gtad pa /
g.yon brkyang ba'i stabs kyis rtog med mi ro'i gdan la bzhugs pa /
sku la ye shes kyi me 'bar ba zhig bsams te /
de'i ngang la rtsa sngags stong phrag gsum bgrang nas /
rang gi dri chu bar pa la sngags kyis brabs pa lto stong la 'thungs shing gdong pa bkrus na 'go ba'i rims nad gang yang thub par 'gyur ro //
zhes DA ki chen mo seng ge'i gdong can ma'i las tshogs kyi sgo nas /
rims nad srung ba sngags chus brab pa'i rten 'brel zhes bya ba'i gdams pa zab mo \u0f80atsha ///
/DA ki mthu stobs kyi rgyal mo la phyag 'tshal lo //
'brum pa bsrung bar 'dod na /
sran ma bdun la sngags brgya brgyad btab nas btags na thub nges so //
de'i zhal shes ni /
lcags sran nag po nyi shu dgu la skyes pa stag lo pas btab pa dang btog pa gnyis ka byas pa gnam ma mthong bar byed pa gnad yin /
lcags sran gnam ma mthong ba bdun la sngags stong phrag re re btab nas /
lcags sbug gi nang du la chas kha bcad de btags shing sran ma bdun po seng gdong ma sgrib shing gi 'khor lo bsnams pa re re bskyed na thub par the tshom med do //
rab gnas zhal las shes so //
DA ki chen mo seng ge'i gdong can ma'i las tshogs kyi sgo nas 'brum pa lcags sran bsgril ba'i rten 'brel zhes bya ba'i gdams pa zab mo \u0f80atsha ///
/DA ki mthu stobs kyi rgyal mo la phyag 'tshal lo //
dmar bshal dang 'khru ba gcod par 'dod na /
nyi ma ma shar gong du bu mo gtsang mas khyi rgya bo mig bzhi pa'i spu btogs nas skyes pa stag lo pas snyod /
bu mo skyes pa'i skyon med pa stag lo mas bsgrims pa'i srad bu sum bsgril la mdud pa bcu bzhi bor nas /
mdud pa re la rtsa sngags sum brgya sum brgya btab ste /
brla sbom phra'i mtshams su btags pas 'khru ba them bu bcad pa ltar 'gro ba la the tshom med do //
'di ni lag len ma nor ba yin pas 'gro ba kun la phan thogs par gyis shig
/gser gyis bslu dgos pa'i man ngag lags so //
DA ki chen mo seng ge'i gdong can ma'i sgo nas dmar bshal la sogs 'khru ba gcod pa sngags mdud kyi rten 'brel zhes bya ba'i gdams pa zab mo \u0f80atsha ///
/DA ki mthu stobs dbang sgyur gyi rgyal mo la phyag 'tshal lo //
phyugs nad dang lug nad bsrung bar 'dod pas /
thog mar rdzas gsag pa ni /
dkar gong srin med phye mar brdungs pa bre do tsam zhig dug rigs kun gyi chus dkar gong gi phye ma de bran /
rang nyid skad cig gis DA ki seng ge'i gdong can ma srid pa'i rtse mor sleb pa zhig bsgoms nas /
sngags kyi mjug tu phyugs nad lug nad thams cad shAn+tiM ku ru ye swA hA/
zhes pa 'bum tsho gsum mi tshig gis bar ma shor bar bgrangs nas dkar gong gi phye ma la nangs re bzhin brgyab /
phyugs nad dang lug nad thams cad bya sgro mes tshig pa bzhin thul thul song bar bsams nas phyugs lug kun gyi mgo zhabs med par rdzas de nyid kyis brabs shing /
nad gdon thams cad bshang lam nas mngon sum du don par bsam mo //
de lta bu lan bdun byas na phyugs lug kun gyi nad dang gdon thams cad gzhan la kha 'gyur 'gro'o //
nad kha bsgyur ba'i rten 'brel zab mo zhal shes so //
DA ki chen mo seng ge'i gdong can ma'i las tshogs kyi sgo nas /
lug nad dang phyugs nad gcod pa'i rten 'brel nad kha bsgyur ba zhes bya ba'i gdams pa zab mo \u0f80atsha ///
/DA ki mthu stobs kyi rgyal mo la phyag 'tshal lo //
lhog pa bsrung bar 'dod pas tshon skud sna lnga la mdud pa bcu bzhi btab nas yan lag lnga la bcings te /
mdud pa rnams seng gdong mar bskyed sngags kyis brab na lhog pa thub par the tshom med do //
gal te lhog pa byung na sngags kyis 'dul ba ni /
chu phul gang la rtsa sngags khri btab nas nad pa la blud na lhog rigs kun sel lo //
DA ki'i las tshogs lhog pa srung ba'i rten 'brel sngags srung chen mo zhes bya ba \u0f80atsha ///
/DA ki rten 'brel gyi rgyal mo la phyag 'tshal lo //
gre 'gag srung zhing bcos par 'dod na /
dang po bsrung ba skud pa dkar dmar gsum bsgril la mdud pa bcu bzhi bor nas seng ge'i gdong can mar bskyed de /
sngags kyis brabs nas ye shes dgug gzhug ye d+har gyis rab gnas byas te /
ske la btags na gre 'gag nges par srung thub bo //
byung nas bcos pa ni /
rdzas 'di rnams sdog ste /
co ga'i lce /
rgya khra'i lce /
gong mo'i lce /
bong bu'i ol stong pa /
byi'u nas zan gyi brun /
srin bya spu shud gnyis kyi brun /
rdzas 'di rnams zhib par btags te /
chang gar ma la skyo ma tsam du btsos nas /
grang thal btang ste /
tshwa dad chags pa dang /
gre ba na ba'i skor la sngags kyis bran /
kun la rdzas de lan 'ga' zhig byugs pas nges par gre 'gag sel lo //
yang na rdzas de nyid la gla rtsi dum tsam zhig bsres nas sngags chus phul nas btang bas nges par sel lo //
DA ki chen mo seng gdong can ma'i las tshogs kyi sgo nas /
gre 'gag bsrung ba rdzas kyi rten 'brel zhes bya ba'i gdams pa zab mo \u0f80atsha ///
/DA ki chen mo dug 'joms kyi rgyal mo la phyag 'tshal lo //
gza' nad bcos par 'dod pas /
gu gul nag po la sngags stong btab nas lto stong la sngags chus phul nas btang na khyab 'jug gi nad las skad cig nyid la grol bar 'gyur ro //
yang lugs gcig la rdzas 'di gsag dgos te /
spyang ki'i brun /
gu gul /
btsan dug
/yugs mo'i rmong spu /
rta nag po dkar tsag med pa'i rta bon /
mi brun /
khyi brun /
sha chen /
rma bya'i mdongs /
de rnams zhib par btags nas ro sol nag po'i me la bsregs nas /
smyug sbub rtsa ba gcig pa rtse mo kha gnyis pas sna bug la bdugs na /
khyab 'jug nag po'i zer dug gang rung phog kyang skad cig nyid la nges par grol bar the tshom med do //
srung skud kyi 'dogs lugs zhal las shes so //
DA ki chen mo seng ge'i gdong can ma'i las tshogs kyi sgo nas gza' nad srung ba khyab 'jug mdud grol zhes bya ba'i gdams pa zab mo \u0f80atsha ///
/DA ki go cha'i rgyal mo la phyag 'tshal /
mtshon bsrung bar 'dod na /
rgya shog tshos ma skyon med la /
zangs kyis tsakra dpe chung ltar bris nas /
gser gyi yi ge ltag sprod bri lugs sngar ltar bya /
de la byis pa 'bras bu ma nyams pa'i chu dang /
bu mo rdo rje'i mda' ma phog pa'i rak+ta rnyed na rab /
ma rnyed na sin+d+hu ra /
mtsho rdo dang bcas pa gnam ma mthong ba de gsum yig 'bru rnams la byugs nas lteb dang dkris rnams phyag len ltar byed /
lkogs ni dar nag dang lcags kyi chos 'byung gi dbyibs lta bu'i nang du btsud nas /
dpung pa g.yas pa la btags na /
mtshon gyi rigs thub par the tshom med do //
bskyed chog rab gnas zhal las shes so //
DA ki chen mo seng ge'i gdong can ma'i las tshogs kyi sgo nas mtshon srung ba rdo rje'i go khrab dpa' bo rtsal 'gyed ces bya ba'i gdams pa zab mo \u0f80atsha ///
/DA ki chen mo mthu stobs rgyal mo mchog
/ye shes mkha' 'gro seng ge'i gdong can ma'i //
rang byung yi ge drag po bcu bzhi las //
'gro kun bde la 'god pa'i man ngag ni //
phan byed dkar po'i las tshogs sum cu lnga /
kho bo chos med nam mkha' sangs rgyas kyis //
nyams su myong zhing lag tu lan mang blangs //
DA ki chen mos dngos su gnang ba'i chos //
kun la med pa'i man ngag zab mo 'di //
bod yul 'jig rten khams kyi dpal du shar /
khyad par 'gro kun sdug bsngal kun grol phyir //
nam mkha' sangs rgyas bdag gis sbyar ba'o //
dge des sems can ma lus thams cad kun //
ye shes mkha' 'gro seng ge'i gdong can mas //
rjes su 'dzin zhing nub phyogs o rgyan gyi //
mkha' 'gro'i gling mchog dag tu skye bar shog
/des zhi rgyas dbang gsum las 'phros pa'i phan byed dkar po'i las tshogs mdo tsam bstan nas /
!
gnyis pa nag po gsod byed dang /
gsum pa khra bo phan gnod sna tshogs pa'i las rab 'byams dkrug sngags la brten nas sgrub pa'i tshul mang du 'byung ba ni glegs bam du shes par bya la /
'dir yang zlog zab mo'i man ngag khyad par can phyogs gcig tsam 'bri na /
rdo rje DA ki seng gdong ma'i chos skor las /
yang zlog zab mo khrom shing 'bru bkra la brten nas bsad pa'i man ngag bzhugs so //
ma mo kun gyi gtso mo phrin las rdo rje'i dbang phyug seng gdong can la phyag 'tshal zhing skyabs su mchi'o //
de la 'dir slob dpon pad+ma'i man ngag zlog pa kun gyi nang nas yang zlog zab mo khrom shing 'bru bkra la brten nas dgra bo bsad pa'i 'khor lo ni /
shing se skyer gla ba gsum gang rung sbom phra 'khyid gang gis bskor ba'i tshad /
ring thung bskum khru gang gru bzhi pa'i rtse la seng zhal dkar po spyan gsum pa /
rtsa ba phur bu'i dbal can zur gsum pa ste /
'di dag dpe ris ltar 'bri ba'i rdzas ni /
btsan dug
/bong dug
/re lcag
/lug dug
/ra dug
/spyang dug
/bya rgod spos /
'dre dug
/thang phrom ste dug sna dgu /
khyi /
phag
/byi la /
rta /
drel /
bong bu /
mdzo pho /
mdzo mo /
'di rnams nag po kho na'i gson khrag
/rabs chad mo'i mngal khrag 'di rnams dang /
snag tsha gang byung lag len mthong ba ltar sbyar bas /
gza' skar phur dbyug 'dzom pa'i 'chi sbyor gyi dus su /
mun khang shin tu gnag pa la mi gri khar bsad pa'i tshil rkang zhun 'dul byas pa'i zhun sde dang /
ro ras kyi sdong bu'i snang gsal gyi 'od la /
bla ma'i man ngag phyag khrid dang ldan pas /
pho 'ug gnyis dang /
srin bya /
de mo ste 'di bzhi gang rung gi rkang gi smyug gus mgo mjug ma log par byas shing 'bri ba ste /
de'ang /
khrom mig chos 'byung re mig bcu bzhi gnyis yod pa'i rtsa ba'i chos 'byung dang po'i gsum la /
aH
kaH
saH
de'i rjes chos 'byung kha sbyar gnyis la bdag gi lus la bar du gcod pa'i sngags bon gyi gnod pa thams cad phyir zlog par gyur cig
/rtsa ba'i chos 'byung gnyis pa'i gsum la /
tsaH
shaH
maHraH
de'i rjes rtsa ba'i chos 'byung gsum pa'i gcig dang g.yas g.yon gyi chos 'byung gnyis la /
bdag gi ngag la pha rol rig sngags kyis byad ltems kyi gnod pa gtad mnan thams cad phyir zlog par gyur cig
/rtsa ba'i chos 'byung gsum pa'i gcig dang bzhi pa'i gnyis la /
daH
raH
saH
de'i g.yas g.yon gyi chos 'byung gnyis la /
bdag gi yid la gzir mnan bcings pa rgyud 'khrug gi gnod pa thams cad phyir zlog par gyur cig
/rtsa ba'i chos 'byung lnga pa'i bzhi la /
maH
raH
yaH
phaTaH
de'i rjes chos 'byung brgyad la /
bdag gi lus ngag yid gsum la sde brgyad 'byung po'i gnod pa byad byur phur kha gtor kha dmod kha rbod gtong la sogs pa sngags bon ban+de'i srung ma rnams dang gshin rje ma mo'i gnod pa thams cad phyir zlog par gyur cig
/ces lhag chad nor 'khrul med par khrom shing gi logs gzhan gsum la'ang legs par bris nas gsod pa'i sngags dmod ni /
phur pa'i dbal gsum la /
gdug pa'i dgra bgegs che ge mo 'di 'khor dang bcas pa mA ra ya phaT/
ces pa 'di nyid shin tu gal che ba yin gsungs /
de nas khrom shing las DA ki phra men sha za nag mo phyir zlog zhal gcig phyag gnyis kyis gnam lcags las grub pa'i phur bu re re bsnams pa /
gcer bu rgyan med sku lus thams cad spyan gyis gang ba'i sku smad phur bu rtse gcig pa dam nyams dgra bo'i snying la gzir ba /
ye shes kyi me dpung 'bar ba'i dbus na bzhugs pa de'i khrom mig chos 'byung nang gi 'bru bkra rtsa ba'i yi ge bcu bzhi las mtshon cha'i tshogs dpag tu med pa 'phros /
'jig rten dang 'jig rten las 'das pa'i mthu dang nus pa stobs dang rdzu 'phrul thams cad mtshon cha sna tshogs pa'i rnam par spyan drangs /
khrom shing DA ki mar gsal ba la thim pas mtshon cha'i phung po nus pa mchog dang ldan par gyur par dmigs nas /
'bru bkra bcu bzhi dmod bcol dang bcas pa ngag smra ba shin tu dam po'i sgo nas zhag bdun bzla ba dang bstim gzhug yang yang byed pa gnad yin gsungs /
de nas mtshams kyi bcad rgya grol ba dang /
phung shul dgu'i sa gsag dgos te /
de'ang /
gtsug lag khang mes tshig pa'i 'gram sa /
bzhugs khri gog po'i 'gram sa /
mchod rten bshig pa'i 'gram sa /
rdzong gzhis brlags pa'i 'gram sa /
ro bsregs pa'am sbas pa'i shul gyi sa /
g.yul nyes pa'i 'khrugs shul gyi sa /
dge 'dun gyi sde 'khrugs pa'i gnas kyi sa /
zam pa zhig pa'i sa /
grong khyer brlag pa'i sa ste 'di rnams dang /
khyi lud /
spyir mi lud /
sgos mdze pho mdze mo'i lud /
phag brun /
rdo las byas /   rdo chag pa /
shing las byas /   shing chag pa /
ro g.yam /
rang 'thag kha sbyar /
de rnams gsog pa dang /
gza' dang skar ma rtsi mi dgos pas /
nam srod kyi dus /
klu bdud gnas nges pa'i 'gram /
shing sdong gi rtsa ba'am /
chu mig gi dkyil /
'di gsum gang rung la sa dong gru gsum rked nub tsam brus pa'i logs rnams g.yam sgrom gru gsum pa /
de'i steng du dgra bgegs gang yin gyi ling+ga bag zan la gzhi byas pa'i dgra bo'i skra dang dri ma phog pa'i gos kyi dum bu dang /
zag pa che chung dang /
snabs dang lud pa /
sngags bon ban+de yin na de rnams kyi phreng ba yin nges pa /
kho'i chos skyong gi gtor ma dang /
chos skyong gi gzungs sngags bris pa'i shog dril 'di rnams chabs cig tu sbyar ba mthong ba brgyud pa ltar bya /
byad gzugs dbang po rnams dod pa de nyid gan rkyal bsgyel ba'i snying gar khrom shing gi rtsa ba phur bu'i rtse mo btsugs te ya yo med par byas nas /
de'i mtha' sa sna dang mi gtsang ba'i rdzas rnams kyis gtams shing /
gzhan yang /
rus sna tshogs tshad /
rwa sna tshogs tshad /
tsher sna tshogs tshad rnams kyi steng nas g.yogs pa dang /
ro g.yam la sngar gyi rdzas kyis rdo rje rgya gram bris pas mnan pa ste /
'di'i man ngag rdo rje rgya gram gyi mtha' la dgra bo che ge mo 'di mi nor 'khor dang bcas pa satwaM b+ha ya nan /
dzaM b+ha ya nan /
mo ha ya nan /
zhes pa 'di gang shong 'bri ba'o //
de'i steng du rang 'thag kha sbyar go ldog gis mnan nas /
sa rdo gang byung gis thems par bsdams shing /
'chag 'chag nan che bar byas pa dag kun gyis mi mngon par sa gre ma log par byed pa   rjes mi mngon pa'o /gal shin tu che'o //
de ltar grub pa'i rjes su gzhi bdag la gtor ma sbyin zhing /
las ma 'grub kyi bar bcol dam dmod bcol dang bcas pa byed pa dang /
dus rgyun du bzlas dmigs rang srung zab mo 'bru bkra sho mig gi man ngag phul du phyin pa'i bsrung ba lus la 'dogs    phyir zlog gi srung 'khor spyi mthun gyis kyang rung /pa zhal las shes par bya'o //
de ltar lag len gyi gnad ma 'khrul bar kun gyis ma tshor bar nyams su blangs na zla bar mi 'gyang bar rtags thon par 'gyur ba la the tshom yod re kan no //
de ltar dgra bo mi nor 'khor dang bcas pa gtan brlag la song ngam /
de ltar ma song rung kho'i mi nor rdzas gsum la god chen po 'byung ba ni /
man ngag 'di'i rtags slu ba med pa yin pas /
de nas rdzas dang 'khor lo'i bca' gzhi rnams bton cing de nyid du lhag ma ma lus par byas nas /
rdo rje rnam 'joms sam yig brgya'i khrus chog legs par byas pa nyid chu bo chen por dor bar bya'o //
zhes pa ma mo kun gyi gtso mo phrin las rdo rje'i dbang phyug seng gdong can ma'i las mtha' zlog pa kun gyi nang nas yang zlog zab mo /
khrom shing 'bru bkra la brten nas dgra bo bsad pa'i 'khor lo 'di nyid bstan pa dang sems can la gnod pa'i dam nyams dgra bo 'dul ba'i ched du /
slob dpon pad+mas gsungs pa rje bla ma paN chen gyi bka' drin las byung ba /
rang nyid brjed pas 'jigs pa dang rjes 'jug rnams la phan pa'i phyir chos med kyi bya btang pad+ma gar gyi dbang phyug gis /
shing mo yos kyi lo'i dgun zla ra ba'i dkar po'i phyogs kyi zla ba nya ba'i tshes la me long bkra shis rab brtan bde chen chos 'khor gling du legs par sbyar ba'i yi ge pa ni /
stan thog gcig gi brtul zhugs 'dzin pa gnas brtan chos bzang nyi mas bgyis pa'i dge bas /
bdag dang sems can thams cad kyis nyon mongs pa'i dgra bo thul nas /
lhan cig skyes pa'i ye shes rdzogs pa chen po myur du rtogs par gyur cig
/'di bris dge bas bdag dang
sems can thams cad kyis DA ki nI'i zhal mngon sum du mthong nas /
las bzhi kun gyi phrin las thogs pa med par 'grub pa'i rgyur gyur cig //
/
!
gzhan yang sbyin sreg la brten nas las rab 'byams sgrub pa la /
rdo rje mkha' 'gro gtso bor gyur pa'i rigs lnga'i sgo nas zhi ba'i sbyin sreg
/rin chen mkha' 'gro la bsten pa'i rgyas pa'i sbyin sreg
/pad+ma mkha' 'gro gnod sbyin dbang sdud mo la bsten pa'i dbang gi sbyin sreg
/gsang sgrub gcer bu khros nag can la bsten pa'i drag po'i sbyin sreg bya ba'i tshul rnams ni /
so so'i yig cha las shes shing yig cha dngos ma 'byor na'ang gsang ba spyi'i sbyin sreg la lha sngags kha bsgyur bas 'grub pa yin no //
!
//'khor lo'i sgo nas las rab 'byams sgrub pa la /
lus la 'chang ba'i 'khor lo dang /
rlung la las sbyar ba'i 'khor lo gnyis las /
dang po ni /
seng gdong ma'i las sbyor 'khor lo'i man ngag mdor bsdus pa bzhugs so //
DA ki nI siM ha mu khI ye na maH
las tshogs thams cad sgrub pa'i 'khor lo ni /
tshes bco lnga rgyal phur 'dzom pa'i dus kha nub tu phyogs pas /
rdo rje skyil krung gis 'dug la /
bri gzhi rgya shog mi lpags kyi g.yang gzhi dang /
smyu gu seng gdong ma'i mche ba dang /
yig 'bru seng gdong ma'i skur bsgom zhing /
kha che /
gi waM/
gu gul /
gla rtsi /
sman chen /
byang sems dkar dmar rnams sbyar ba'i snag tshwas gnas mun khang du bri ste /
mu khyud cha phran re rim pa bzhi bskor ba'i lte bar cha chen gcig bya /
de'i nang du gru bzhi'i zur mu khyud nang ma la reg tsam bya /
de'i dbus su yang gru bzhi cha chen gcig lte ba'o //
de'i mdun rgyab ling rtse bzhi bzhi re /
g.yas su ling tshe lnga sbrag gnyis /
g.yon du yang de dang 'dra bar bya /
lte bar oM mgo nub bstan /
lte ba'i mthar byang shar du oM/
nub byang du AH
lho nub tu hU~M/
shar lhor ha /
steng du hoH
'og tu hrIHrnams mgo phyir bstan /
mdun shar ngos kyi re mig bzhi la g.yas skor du yig 'bru mgo sprod du /
saHshaHdaHraH
rgyab kyi ling tshe bzhi la /
mAHraHyaHphaTaH
lho'i ling tshe nang ma gsum la /
aHkaHsaH
byang gi nang ma gsum la /
maHraHtsaH
de drug mgo nang bstan /
phyi'i lho phyogs re mig lnga la /
aH
saH
kaH
raH
maH
byang gi re mig la /
tsaH
daH
shaH
saH
raH
bcu po yig mgo phyir bstan no //
nang gi re mig gi mtshams bzhi la /
lho nub nas g.yas skor du /
mA 
ra 
ya 
phaT 
ces mgo nang bstan te re mig nyer brgyad po thams cad la yig 'bru'i g.yas su raM/
g.yon du phaT bri'o //
mu khyud dang ling tshe'i bar du gling bzhi gling phran bcu gnyis gzugs kha dog dang bcas pa bri'o //
de'i mu khyud la byang shar nas g.yas skor du rtsa sngags bcu bzhi pa tshar gnyis re bri /
de rgyab mu khyud la /
dbyangs yig bcu drug gi mjug tu /
bdag gi dbang du 'gro ba phor snang ba thams cad sdus sdus khug khug dzaHdzaH
mu khyud gsum pa la gsal byed so gnyis pa'i mjug tu /
bdag gi dbang du 'gro ba mor snang ba thams cad sdus sdus khug khug dzaHdzaH
de rgyab mu khyud bzhi pa'i phyogs bzhir rdo rje dang /
de'i bar rnams su mi mgo skam rlon gyi phreng ba /
de mthar mu khyud la me ri kha dog sna tshogs g.yon skor bri /
tshon skud kyis 'byung ba rim brtsegs ltar ljang dmar sngo ser nag rnams kyis rim par dkris la bsrung bya'i gnas rnams su 'khor lo des reg cing dbang bskur te /
spyi bo /
dpral ba /
mgrin pa /
snying ga
/lte ba /
gsang gnas drug tu rim pa ltar /
raH
phaTaH
tsaH
saH
raH
maH
zhes drug dang /
rna ba /
sna /
mig
/kha /
dpung pa /
lag mthil /
rkang mthil rnams su rim pa ltar /
shaH
kaH
yaH
daH
maH
saH
aH
raH
rnams so //
rna ltag
/dpung pa /
dpyi mgo rnams la rna ltag g.yas nas rim pa ltar /
aH
kaH
saH
mas nas yar /
maH
raH
tsaH
zhes go bgo zhing dbang bskur nas zangs dmar gyi ga'ur bcug la mchan khung g.yon du 'chang ngo //
snang ba dbang sdud 'khor lo 'dis //
snang ba thams cad dbang du 'du //
zab pa'i gnad yig 'khor lo 'o //
lte ba'i shar nub yig 'bru brgyad //
shar gyi bzhi po dbang sdud yin //
nub kyi bzhi po zlog sngags yin //
lho byang phyi yi yig 'bru bcus //
pho mor snang ba'i 'gro ba kun //
thams cad dbang du 'du bar 'gyur //
mtshams bzhir bkod pa'i yig 'bru bzhis //
dgra rnams thams cad gsod byed cing //
bdud rigs bar chad bzlog par 'gyur //
rdzas sna bdun pos khams gsum gyi //
mi nor zas gsum dbang du sdud //
snang ba sku yi 'khor lo ni //
sngags kyi bsgyur kha ma gtogs pa //
'og ma thams cad 'di dang mtshungs //
\u0f80atsha /
dbang sdud gsung gi 'khor lo ni /
lte bar oM gyi tshab tu AHbri /
dbyangs gsal mjug tu snang grags thams cad bdag gi dbang du sdus sdus khug khug dzaHdzaH
zhes bri /
gzhan gong ltar ro //
\u0f80atsha /
sgrib sbyong thugs kyi 'khor lo ni /
lte bar hU~M bri /
dbyangs gsal mjug tu bdag 'khor dang bcas pa'i sdig sgrib nyes ltung thams cad byang zhing dag par gyur cig bri /
gzhan gong ltar ro //
\u0f80atsha /
zlog byed mtshon cha'i 'khor lo ni /
lte bar phaTaHdang dbyangs gsal mjug tu bdag 'khor dang bcas pa la byad zor mnan gtad phur kha rbod gtong rmis ltas mtshan ma ngan pa thams cad phyir zlog par gyur cig bri /
gzhan gong ltar ro //
\u0f80atsha /
thog srung gnam lcags 'khor lo ni /
lte bar chos 'byung bsnol ma'i lte bar AHmgo gtugs bzhi'i dbus su AHgcig
/rtsibs drug la sngar gyi yig 'bru drug bkod /
dbyangs gsal mjug tu bdag cag 'khor dang bcas par gnam gdon thog 'khyug gi gnod pa thams cad srungs shig rak+ShaH
gzhan gong dang 'dra //
\u0f80atsha /
tshe sgrub srog gi 'khor lo ni /
lte bar hrIHmu khyud dbyangs gsal mjug tu /
bdag cag 'khor dang bcas pa tshe ring zhing rgyas pa dang tshe'i bar chad thams cad nye bar zhi nas tshe mthar phyin par gyur cig
/gzhan gong ltar ro //
\u0f80atsha /
gnyan nad 'joms pa'i 'khor lo ni /
lte bar raM dang /
mu khyud dbyangs gsal mjug tu /
bdag cag 'khor dang bcas pa'i gnyan shu mdze phol gyi nad thams cad nye bar zhi bar gyur cig
/gzhan gong ltar ro //
\u0f80atsha /
zho chang legs pa'i 'khor lo ni /
lte bar yaM dang /
mu khyud dbyangs gsal mjug tu /
bdag cag 'khor dang bcas pa'i zho'am chang gi bcud phebs shing ro bcud dang ldan pa /
'dre tshogs mkha' la rgyu ba'i gnod pa las srung shig rak+ShaH
'khor lo glang ma dang stag pa'i byang bu mig drug ma dang /
se ba skyer pa'i byang bu mig drug de rnams kyi nang logs la sngar bshad pa'i rdzas drug gis zho nyes zlog par gyur cig bris nas rgya gram du btags la tshon skud sna lngas sngar ltar bcings shing stag lpags kyis bstums nas rab gnas legs par byas te zho'am chang gi rdza ma la btag go
/\u0f80atsha /
lo legs longs spyod 'khor lo ni /
lte bar haM dang mu khyud dbyangs gsal gyi mjug tu /
bdag cag 'khor dang bcas pa'i so nam zhing las 'bru bcud 'phel zhing lo legs 'byung ba la sad ser dang bral bar gyur cig
/tshon skud sna lngas dkris mi lpags kyis bstum la chas dril te rdza'i ga'ur bcug ste zhing dkyil du sbas la rab gnas bya'o //
\u0f80atsha /
sris sme g.yang sgrub 'khor lo ni /
lte bar dzaM dang /
mu khyud dbyangs gsal mjug tu bdag cag 'khor dang bcas pa'i longs spyod rnams sris sme zhing 'phel ba dang /
sris rkun gyi gnod pa thams cad las srungs shig rak+ShaH
khrom chen po tshogs pa'i gos kyi spu rdul /
'bru sna tshogs /
gos dar sna tshogs /
rin po che sna tshogs /
zas sna tshogs /
bla ma dge bshes mi dbang bsod nams can gyi gsol ras rnams dang /
'khor lo stag phrug dar ma'i blud bur bcug ste /
sngar gyi rdzas drug 'dres pa'i snag tshas /
oM nig nal /
nig nal /
pra mo thun /
pra mo thun /
dbang po dkrugs /
dbang po dkrugs /
sems rtsa myos /
sems rtsa myos /
khug khug dzaHdzaH
oM b+ha wAn bya sha na /
hU~M rak+ti nan /
rug ti nan /
oM dor phud dor phud /
sems rtsa sgul /
sems rtsa sgul /
mngal gyi grong khyer dkrugs /
ya ya phud phud swA hA/
oM re ya le /
nyol nyol phud phud swA hA/
sngags 'di stag phrug gi mgrin pa la gtad nas bris /
rab gnas byas nas nor mdzod kyi sgo rgyab bam /
snod spyad gang rung gi rke la mis ma mthong bar btags na sris sme zhing nor 'du'o //
\u0f80atsha /
gnyan nad 'brum srung 'khor lo ni /
dbus su rak+Sha /
mu khyud dbyangs gsal mjug tu /
bdag cag 'khor dang bcas pa klu dang sa bdag las byung ba'i 'brum nad kyi gnod pa las srungs shig thar bar gyur cig
/gla rkang /
gra ma /
skyer pa /
se ba /
skyi ba /
gze ma /
spyang tsher /
mdzo mo shing /
de rnams kyi rtse mo ma nyams pa tshon skud kyis rtse mo bzhi bzhi phyir bstan la bsdams nas /
lug thug nag po snying dkar gyi snying shun la dril nas rab tu gnas te spyi bor btags na 'brum nad kyi gnod pa las thar ro //
\u0f80atsha /
'dre 'dul mnan pa'i 'khor lo ni /
lte bar rdo rje rgya gram gyi lte bar tri nag po lte ba'i zur bzhi steng 'og tu yig 'bru drug
/mu khyud dbyangs gsal mjug tu /
gnod cing 'tshe bar byed pa'i 'byung po 'dre gdon mkha' la rgyu ba'i tshogs thams cad dang /
che ge mo mA ra ya nan b+han+d+ha satwaM b+ha ya nan /
tshon skud sna lngas bsdam /
rabs chad mo'i dor rta dang /
re nag gis bstum /
rang 'thag kha sbyar du bcug
/ro thag gis rgya gram du bcings nas them 'og gam lam rgya gram mam gtun gyi 'og tu mnan te dgug gzhug sogs bya'o //
\u0f80atsha /
'brum srung yang gsang ni /
gla ba'i snying shun la /
nA ga ge sar /
rta bon /
gu gul /
btsan dug
/shu dag
/shing kun /
kha che /
gi waM/
gla rtsi rnams sbyar ba'i khu ba khyi phag ra dang pho rog bzhi'i khrag dang sbyar la gling bzhi'i gzugs phan chad bri lugs gong ltar las /
dbus kyi re mig bdun pa lnga phreng gi dbus phreng la /
'brum 
nad 
las 
ni 
rgyal 
gyur 
cig
'og gi re mig bdun la /
maH
phaTaH
maH
shaH
daH
raH
tsaH
de tshar gnyis mgo sprod /
steng gi bdun la /
raH
saH
raH
yaH
saH
kaH
aH
de rnams tshar gnyis mgo sprod bya /
g.yogs nag po byas shing lcags kyi ga'ur bcug la btags na 'brum nad thams cad las thar bar 'gyur te /
'di'i dbyangs gsal mjug tu /
bdag cag 'khor dang bcas pa kun //
klu gnyan las byung 'brum nad rigs //
kun las srungs shig thar gyur cig
/ces bri /
gzhan thams cad ni sku'i 'khor lo dang khyad par med do //
\u0f80atsha /
don rgyal ba'i 'khor lo la /
ling tshe dbus ma bdun la /
bdag 
gi 
don 
rgyal 
bar 
gyur 
cig
/dbyangs gsal la'ang de sbyar /
mdun rgyab ling tshe la /
maHmaHraHraHraHsaHsaHdaHaHkaHshaHphaTaHyaH
dung 'gron bu ra gan zangs li zha nye drug nang du bstum pa'am phyir btags /
gnas mun nag
/dus bco lnga sogs dang rab gnas sku yi 'khor lo dang khyad par med do //
\u0f80atsha /
sho rgyal ba'i 'khor lo ni /
bdag 
gi 
shwa 
rgyal 
bar 
gyur 
cig
/ces dbus dang dbyangs gsal la'o /
shaHkaHyaHdaHmaHsaHaHraHmaHraHsaHkaHphaTaHraH
nas /
sran ma /
yungs dkar /
gro
/byang sems dkar dmar dang bcas bco lnga sogs dus dang /
nub tu kha gyu ba sogs rab gnas sku'i 'khor lo dang 'dra ba las shwa lag pa g.yas g.yon gang gis rgyab pa'i mchan khung 'og tu btag go
/\u0f80atsha /
rgyan rgyal 'khor lo ni /
ling tshe dbus ma dang dbyangs gsal la /
bdag 
gi 
rgyan 
rgyal 
bar 
gyur 
cig
/phyi nang gi ling tshe la /
daHshaHmaHaHyaHsaHkaHtsaHraHphaTaHraHmaHraHraH
rdzas ni gser g.yu ra gan mu tig mu men bye ru dang bcas /
dus gza' skar rab gnas sogs sku'i 'khor lo ltar ro //
\u0f80atsha /
las sbyor 'khor lo dkrug sngags kyi rim pa a rA gas bkod pa re zhig rdzogs so //
gzhan yang 'khor lo'i man ngag 'byams klas pa ni glegs bam du shes so //
gnyis pa rlung la las sbyar ba'i 'khor lo ni /
phyi sgrub rdo rje mkha' 'gro lha dgu'i rbod gtong phyir zlog pa rlung gi 'khor los mtshon mang du bzhugs pa'ang glegs bam du shes par bya ba las 'dir yi ges 'jigs pas ma bkod do //
!
//rtsa ba'i sa bcad gnyis pa mchog gi las tshogs la /
sngon 'gro dang /
dngos gzhi gnyis /
dang po la'ang thun mong dang /
thun mong ma yin pa dang /
khyad par gyi sngon 'gro ste gsum las /
dang po ni /
dal 'byor rnyed dka'/
'chi ba mi rtag pa /
las rgyu 'bras /
'khor ba'i nyes dmigs /
thar pa'i phan yon rnams re re nas zhib tu bsam pas nges 'byung gi blo bcos pa'i rim pa spyi dang mthun /
gnyis pa thun min ni /
!
ye shes mkha' 'gro ma seng ge'i gdong pa can gyi bskyed rdzogs nyams su blang ba'i sngon 'gro bzhi sbyor bzhugs so //
oM AHhU~M gu ru badzra DA ki siM ha mu khA ye na maH
de la 'dir rdo rje mkha' 'gro seng gdong can ma'i chos skor las /
phyi sgrub bskyed rdzogs kyi sngon 'gro ngag 'don bzhi sbyor bri bar bya'o //
'di la bzhi /
skyabs 'gro sems bskyed /
kun bzang sgom bzlas /
maN+Dal tshogs gsag
/bla ma'i rnal 'byor ro //
dang po ni /
oM swA b+hA wa shud+d+haHsarba d+harmaHswA b+hA ba shud+d+ho\u0f85 haM/
chos thams cad rang bzhin gyis rnam par dag pa'i stong pa nyid du gyur /
stong pa'i ngang las /
rang gi mdun gyi nam mkhar rin po che'i khri lnga tshom gyi dbus su /
chos sku kun bzang yab yum la brgyud pa'i bla ma rnams kyis bskor ba /
shar du yi dam zhi khro rab 'byams kyi lha tshogs /
lhor sangs rgyas dkon mchog gi tshogs /
nub tu dam chos dkon mchog gi tshogs /
byang du dge 'dun dkon mchog gi tshogs /
de rnams kyi mtha' skor la mkha' 'gro chos skyong srung ma rdo rje'i spun rnams bzhugs par gyur par dmigs nas /
bdag gi drin chen pha dang ma gnyis kyi gtso byas khams gsum 'gro ba nam mkha'i mtha' dang mnyam pa'i sems can thams cad dus 'di nas bzung ste ji srid byang chub snying po la mchis kyi bar du /
chos sku kun bzang yab yum brgyud pa dang bcas pa rnams la skyabs su mchi'o //
yi dam zhi khro rab 'byams kyi lha tshogs rnams la skyabs su mchi'o //
dus gsum bde bar gshegs pa'i sangs rgyas rnams la skyabs su mchi'o //
bka' rdzogs pa chen po bden gnyis gsung rab dam chos rnams la skyabs su mchi'o //
bslab pa las phyir mi ldog pa'i 'phags pa'i dge 'dun rnams la skyabs su mchi'o //
mkha' 'gro chos skyong srung ma ye shes kyi spyan dang ldan pa rdo rje'i spun dang bcas pa rnams la skyabs su mchi'o //
bla ma la skyabs su mchi'o //
sangs rgyas la skyabs su mchi'o //
chos la skyabs su mchi'o //
dge 'dun la skyabs su mchi'o //
ma ye shes kyi DA ki seng ge'i gdong can ma'i dkyil 'khor chen po'i lha tshogs rnams la bdag nyid gus pas phyag 'tshal zhing skyabs su mchi'o //
zhes ci nus su nyams su blang /
byang chub bde gshegs bla na med /
khams gsum 'gro ba ma lus kun //
theg mchog lam la 'god pa'i phyir //
dam pa nye bar sems bskyed do //
zhes lan gsum brjod nas /
pha ma nam mkha' dang mnyam pa'i sems can thams cad rdzogs pa'i sangs rgyas kyi go 'phang rin po che ci nas kyang thob par bya /
de'i phyir du bdag gis rje btsun ma seng ge'i gdong can ma'i lam rim gnyis kyi rnal 'byor zab mo nyams su blang bar bgyi'o //
de'i mthu la brten nas pha ma nam mkha' dang mnyam pa'i sems can thams cad bde ba dang ldan /
sdug bsngal dang bral /
myur du DA ki ma'i go 'phang thob par gyur cig
/ces blo dang 'dres nges par ci mang brjod nas /
skyabs yul rnams rang gi lus la bstim zhing rig pa gtad med kyi ngang la ci gnas su mnyam par bzhag go
/gnyis pa kun bzang sgom bzlas ni /
sems bskyed sngon du 'gro bas /
oM swA b+hA ba shud+d+haHsarba d+harmA swA b+hA ba shud+d+ho\u0f85 haM/
chos thams cad rang bzhin gyis rnam par dag pa'i stong pa nyid du gyur /
stong pa'i ngang las /
rang tha mal pa'i spyi bor pad zla'i gdan la bla ma kun bzang he ru ka yab yum sku mdog dkar po zhal gcig phyag gnyis skyil krung ting nge 'dzin gyi phyag rgya zung 'jug bde ba chen po'i rang bzhin du bzhugs pa'i /
yab yum gnyis kyi thugs kar zla gdan la hU~M yig dkar po re re las bdud rtsi'i rgyun dpag tu med pa bab pas /
sku lus thams cad ltem khengs /
sku'i cha dang sbyor mtshams nas bdud rtsi'i rgyun babs /
tshangs bug nas mar zhugs /
lus kyi phyi nang thams cad gang zhing nad gdon sdig sgrib nyes ltung dri ma'i tshogs thams cad sangs dag par bsams nas /
ngag tu hU~M hU~M zhes ci nus bzla ba dang /
mthar bla ma kun bzang he ru ka yab yum gyis bdag nad gdon sdig sgrib nyes ltung dri ma'i tshogs thams cad rtsa ba nas byang zhing dag par byin gyis brlab tu gsol /
zhes gsol ba btab pas he ru ka yab yum 'od du zhu nas rang gi lus ngag yid gsum la gnyis su med par thim par gyur pa'i ngang la mnyam par bzhag go
/dge ba 'di yis myur du bdag
/kun bzang yab yum 'grub gyur nas //
'gro ba gcig kyang ma lus pa //
de yi sa la 'god par shog
/ces sogs bsngo ba smon lam ci shes gdab par bya'o //
gsum pa maN+Dal tshogs gsog ni /
sems bskyed pa sngon du 'gro bas /
rgyu rin po che gang rung las grub pa'i maN+Dal zlum po dri bzang gis byugs pa'i khar /
rlan dang ldan pa'i me tog gi tshom bu lnga /
mtha' skor dang bcas pa bkod nas phyag len ltar stegs mtho bar bzhag la /
de rnams skyabs yul ltar gsal gdab ste /
mchod pa'i maN+Dal ni /
chos sku'i maN+Dal bde chen la //
longs sku rigs lnga'i tshom bu bkod //
sprul sku mi zad rgyan gyis spras //
sku gsum lhun grub 'di 'bul lo //
bzhes nas dngos grub stsol ba dang //
tshogs gnyis rdzogs par byin gyis rlobs //
gu ru i daM rat+na maN+Dal kaM nir+YA ta ya mi /
zhes tshogs rdzogs pa'i rtags ma byung gi bar du dbul zhing tshogs zhing rnams rang gi lus la gnyis su med par thim par gyur pa'i ngang la ci gnas su mnyam par bzhag go
/bzhi pa bla ma'i rnal 'byor ni /
sems bskyed sngon du 'gro bas /
swA b+hA bas chos thams cad stong par sbyangs /
stong pa'i ngang las /
rang tha mal par gsal ba'i mdun gyi nam mkhar bdud rtsi 'o ma'i rgya mtsho chen po kun nas 'khyil zhing nor bu sna tshogs kyis gtams pa'i dbus na yar /
dpag bsam gyi sdong po yal ga lo 'dab me tog 'bras bu g.yur za ldem pa'i lte bar seng ge brgyad kyis btegs pa'i rin po che'i khri bkod phun sum tshogs pa /
lha rdzas kyi gos kyi bkab pa'i steng du pad+ma zla nyi brtsegs pa'i gdan la rtsa ba'i bla ma dang gnyis su med pa'i slob dpon chen po pad+ma 'byung gnas sku mdog dkar la dmar ba'i mdangs chags pa zhal gcig phyag gnyis rdo rje dang thod pa 'dzin pas kha T+wAM ga la 'khyud pa /
zhabs gnyis rdo rje'i skyil mo krung gis bzhugs pa'i sku la za 'og gi ber phyam dang chos gos ngur smrig gis brgyan pa'i dbu la paN zhu rgod 'phru can gsol ba /
mtshan dang dpe byad kyis spras pa kun 'dus yid bzhin gyi nor bur bzhugs par gyur par dmigs nas /
mchod pa bzhi 'bul ba ni /
oM/
'dod pa'i yon tan rnam lnga dang //
AH
zag med bde chen bdud rtsi lnga //
hU~M/
snang stong zung 'jug lhan cig skyes //
hrIH
'khor gsum dmigs med ngang du bzhes //
zhes blo dang 'dres nges pas phul zhing /
brgyud pa'i gsol 'debs ni /
rje na mo gu ru b+h+yaH
gnas 'og min chos dbyings pho brang du //
chos sku kun bzang yab yum la gsol ba 'debs //
mi rtag rgyud skyes tshe 'di blos thong nas //
'chi med 'ja' lus 'grub par byin gyis rlobs //
gnas dur khrod 'bar ba'i pho brang du //
mkha' 'gro siM ha mu kha la gsol ba 'debs //
mi rtag rgyud skyes tshe 'di blos thong nas //
'chi med 'ja' lus 'grub par byin gyis rlobs //
gnas o rgyan dag pa'i pho brang du //
mnyam med o rgyan yab yum la gsol ba\u0f8e
gnas rig 'dzin mkha' spyod kyi pho brang du //
rtogs ldan sangs rgyas mgon po la\u0f8e
gnas gang shar chos sku'i pho brang du //
'khrul zhig ras chen kun dar la\u0f8e
gnas bsnyen sgrub mthar phyin gyi pho brang du //
thugs sras kun dga' bzang po la\u0f8e
gnas 'gyur med thig le'i pho brang du //
kun mkhyen byams pa chos nyi la\u0f8e
gnas 'od gsal bde chen gyi pho brang du //
drin can pad+ma gar dbang la\u0f8e
kha skong ni /
gnas shes bya kun mkhyen gyi pho brang du //
'jam dbyangs grags pa 'od zer la\u0f8e
gnas sde snod rgya mtsho'i pho brang du //
mkhas mchog rab 'byams chos rje la\u0f8e
gnas bslab gsum rnam dag pho brang du //
mtshungs med rat+na'i mtshan can la\u0f8e
gnas zab gsal dbyer med pho brang du //
gar dbang 'dus chen rab rgyas la\u0f8e
gnas grub pa mchog gi pho brang du //
brtul zhugs nam mkha'i rnal 'byor la\u0f8e
gnas bshad sgrub chos kyi pho brang du //
mi 'gyur rin chen bzang po la\u0f8e
gnas bslab grol mthar phyin pho brang du //
kun mkhyen dge legs rgyal mtshan la\u0f8e
gnas zab gsang snyan brgyud pho brang du //
'gro 'dul rig 'dzin chen po la\u0f8e
gnas gzhan don mkha' khyab kyi pho brang du //
skal bzang 'jam dbyangs rnam rgyal la\u0f8e
gnas sku gsum dbyer med pho brang du //
kun mkhyen phrin las lhun grub la\u0f8e
gnas mkhas shing grub pa'i pho brang du //
gar dbang rig 'dzin rnam rgyal la\u0f8e
gnas 'og min mkha' spyod pho brang du /
khyab bdag rdo rje btsun mo la\u0f8e
gnas 'bral med snying ga'i thig le ru //
drin can rtsa ba'i bla ma la\u0f8e
zhes so //
gnas rang lus rgyal ba'i pho brang du //
chos sku ye shes mkha' 'gro la\u0f8e
gnas 'khor lo lnga yi pho brang du //
mchog ster yum chen sde lnga la\u0f8e
gnas dngos grub kun 'byung gi pho brang du //
yi dam zhi khro rab 'byams la\u0f8e
gnas phrin las bzhi yi pho brang du //
las mdzad mkha' 'gro sde lnga la\u0f8e
gnas ka dag gdod ma'i pho brang du //
dam chos DA ki gsang khrid la\u0f8e
gnas bar chad kun sel gyi pho brang du //
chos skyong ma mgon lcam dral la\u0f8e
gnas dag pa rab 'byams kyi pho brang du //
mched lcam rdo rje'i spun grogs la gsol ba 'debs //
mi rtag rgyud skyes tshe 'di blos thong nas //
'chi med 'ja' lus 'grub par byin gyis rlobs //
mtshungs med bla ma rin po che //
kun 'dus yid bzhin nor bu mkhyen //
bdag la brtse bas nyer dgongs te //
sku gsung thugs kyis byin brlabs nas //
dbang bzhi bskur bar mdzad du gsol //
sgrib bzhi dag par mdzad du gsol //
rgyud bzhi smin par mdzad du gsol //
sku bzhi 'grub par byin gyis rlobs //
zhes gsol ba drag tu btab pas /
bla ma gdan khri dang bcas pa 'od du ltems zhu /
bdag gi spyi bo tshangs pa'i bu ga nas mar zhugs pas lus kyi nang thams cad mer khengs shing /
bla ma'i sku gsung thugs dang rang gi lus ngag yid gsum dbyer med gcig tu phrug gis 'dres par gyur pa'i ngang la rig pa chos nyid skye ba med pa khyab gdal gdod ma'i gshis lhun grub rdzogs pa chen po ka dag gi ngang la ci gnas su mnyam par bzhag cing /
dge ba 'di yis myur du bdag
/dpal ldan bla ma 'grub gyur nas //
'gro ba gcig kyang ma lus pa //
de yi sa la 'god par shog
/ces sogs bsngo ba smon lam rgya cher gdab par bya'o //
zhes pa rdo rje DA ki seng ge'i gdong can ma'i chos skor las /
phyi sgrub kyi bskyed rdzogs sngon 'gro ngag 'don bzhi sbyor 'di nyid /
shar kong po'i sgom chen gnas lugs rtogs pa'i bya btang rin chen byams pa dpal bzang sogs kyis yang yang nan gyis bskul ba'i ngor /
chos med kyi bya btang pad+ma gar gyi dbang phyug gis paN chen bla ma'i gsung bzhin kun ldan zhes bya lcags pho byi ba lo'i dbyar zla ra ba'i dkar po'i phyogs kyi bzang po gnyis pa'i tshes la /
dben gnas bde chen shug sdings su legs par sbyar ba'i yi ge pa ni dpon yig bsod nams rgyal mtshan gyis bgyis pa'i dge bas /
bdag dang sems can thams cad kyis DA ki nI'i zhal mngon sum du mthong nas las bzhi kun gyi phrin las thogs pa med par 'grub pa'i rgyur gyur cig //
/
!
gsum pa khyad par gyi sngon 'gro ni /
lam thams cad kyi rtsa ba zab mo bla sgrub 'khor lo bzhi ma tshe gcig sangs rgyas rab ster zhes bya ba bzhugs so //
na mo gu ru /
'dir lam thams cad kyi rtsa ba zab mo bla ma'i rnal 'byor bsgom pa ni /
bdag dang mkha' mnyam sems can thams cad kun //
bla ma yi dam mkha' 'gro srung ma'i tshogs //
ma lus mchod 'os rnams la skyabs su mchi //
'gro la phan phyir byang chub sems bskyed do //
sems can thams cad tshad med bzhi ldan gyi //
bde chen mchog gi lam la gnas par shog
/chos kun dmigs med rang bzhin stong pa'i ngang //
rang nyid DA ki seng ge'i gdong can mar //
gsal ba'i stong ra 'ja' tshon lta bu'i nang //
rtsa gsum 'khor lo bzhi ldan gsal ba yi //
spyi bor bla ma sku yi rdo rje dkar //
mgrin par bla ma gsung gi rdo rje dmar //
snying gar bla ma thugs kyi rdo rje sngo //
lte bar bla ma ye shes rdo rje ljang //
kun kyang zhal gcig phyag gnyis rdor dril 'dzin //
yum mchog rang 'dra'i mdog can gri gug dang //
thod khrag 'dzin zhing gnyis med 'khril sbyor mdzad //
dar dang rin chen rus pa'i rgyan gyis spras //
zhabs gnyis rdo rje pad+ma'i skyil krung gis //
'khor lo'i dbus bzhugs phyi rol rang rang gi
/rtsa 'dab grangs mnyam bla ma yab yum kun //
gsal stong bde chen ngang du bzhugs par gyur //
oM gu ru sarba sa pa ri bA ra pU dza pra tIts+tsha swA hA/
bla ma sku bzhi rnams kyi thugs ka ru //
oM dkar AHdmar hU~M mthing hoHljang gi
/mtha' skor rnams la rang rang mdog mtshungs ltar //
snying po'i sngags kyi phreng bas bskor bar gyur //
de nas bla ma sku rdo rje la dmigs nas /
oM AHgu ru kA ya badzra sid+d+hi m+me pra yats+tsha hU~M/
bla ma gsung rdo rje la dmigs nas /
oM AHgu ru bA ka badzra sid+d+hi m+me pra yats+tsha hU~M/
bla ma thugs rdo rje la dmigs nas /
oM AHgu ru tsit+ta badzra sid+d+hi m+me pra yats+tsha hU~M/
bla ma ye shes rdo rje la dmigs nas /
oM AHgu ru dz+nyA na badzra sid+d+hi m+me pra yats+tsha hU~M/
zhes 'di rnams rab brgya rtsa re /
'bring lnga bcu rtsa re /
tha ma nyi shu rtsa gcig re bzlas pa'i mthar /
'khor lo'i gnas so sor dmigs te /
rlung bum can ci nus su bzung /
sku bzhi'i bdag nyid bla ma 'od du zhu //
bdag gi sgo gsum thim pas dbang bzhi ni //
stan thog gcig tu thob cing gnas skabs kyi //
sgrib bzhi dag nas sku bzhi mngon du gyur //
don gnyis dpal 'byor lhun grub bstsal du gsol //
dge ba 'di yis myur du bdag
/dpal ldan bla ma 'grub gyur nas //
'gro ba gcig kyang ma lus pa //
de yi sa la 'god par shog
/ces smon lam rgya cher gdab bo //
zhes pa 'di ni gus ldan gyi slob ma rig byed pa rin chen phun tshogs kyis gsol ba btab pa'i ngor /
chos med kyi bya btang pad+ma gar gyi dbang phyug gis sbyar ba'i yi ge pa ni spong ba pa shAkya'i dge slong rin chen bstan pa rab rgyas kyis bgyis pa'i dge bas bla ma myur du 'grub pa'i rgyur gyur cig //
/
!
gnyis pa dngos gzhi la /
rten bskyed pa'i rim pa dang /
brten pa rdzogs pa'i rim pa'o //
dang po ni /
ye shes kyi mkha' 'gro ma seng ge'i gdong pa can gyi phyi sgrub rdo rje mkha' 'gro'i lha khrid nor bu'i phreng mdzes kyi snying po zhes bya ba bzhugs so //
oM AHgu ru badzra DA ki nI siM ha mu kha ye na maH
sku gnyis dbyer med zag bral bde ba che //
lhan skyes zung 'jug 'od gsal thig le'i sku
/'gyur med ka dag lhun grub rdzogs sangs rgyas //
dang po'i mgon po paN chen zhabs la 'dud //
de la 'dir rdo rje mkha' 'gro seng ge'i gdong pa can ma'i bskyed rim lha khrid kyi snying po mdor bsdus pa la gsum /
sngon 'gro
/dngos gzhi /
rjes so //
dang po ni /
dbang dang rjes su gnang bas rgyud smin pa'i gang zag gis dur khrod la sogs pa gnas dben zhing zil che bar phyi nang gi 'du 'dzi'i spros pa thams cad bcad de /
thun mong dang thun mong ma yin pa'i sngon 'gro la blo sbyong ba'i tshul zur du gsal ba ltar nyams su blangs shing blo rgyud dang 'dres nges par bya'o //
gnyis pa dngos gzhi la bdun /
srung ba'i 'khor lo gsal gdab pa /
rten gzhal yas khang dang /
brten pa lha bsgom pa /
mchod cing bstod pa /
dag pa dran pa /
sems 'dzin pa /
bzlas pa bya ba'o //
dang po srung 'khor ni /
sngon 'gro bzhi sbyor rgyas par bya ba'am /
skyabs sems tsam sngon du 'gro bas /
swA b+hA ba'i sngags brjod pa dang chabs cig tu gzung 'dzin gyi snang ba thams cad 'od gsal stong pa nyid kyi dbyings su thim par bsam la rig pa brjod med du gnas tshad bzhag
/de nas stong pa'i ngang las pa~M las pad+ma dang raM las nyi ma'i dkyil 'khor gyi steng du hU~M las sna tshogs rdo rje rtse mo bcu gnyis pa las 'od zer phyogs bcur 'phros pas 'og thams cad rdo rje'i sa gzhi /
steng thams cad rdo rje'i gur dang bla bre /
khor yug thams cad rdo rje'i rwa ba dang drwa ba /
phyi rol thams cad ye shes kyi me kha dog sna lnga pa 'bar ba'i srung ba'i 'khor lo yangs shing rgya che ba dang ldan par gyur par bsam la /
oM badzra rak+Sha rak+Sha hU~M hU~M hU~M phaT phaT swA hA/
zhes lan gsum gyis byin gyis brlab pa'o //
gnyis pa rten ni /
srung 'khor de'i nang du dur khrod chen po brgyad yongs su grub pa'i dbus su /
sna tshogs rdo rje'i lte bar b+h+rU~M sna tshogs mdog can 'od du zhu ba las byung ba'i rin po che sna tshogs las grub pa'i thar pa chen po'i gzhal yas khang gru bzhi sgo bzhi rgyan rta babs mtshan nyid thams cad yongs su rdzogs pa'i gzhal yas khang du gyur par bsam mo //
gsum pa brten pa ni /
gzhal yas khang gi dbus su khrag mtsho me rlung khol mar 'khrugs shing rba klong 'khyil ba'i dbus su e e las chos 'byung nag po nyis brtsegs gru gsum pa /
rtsa ba phra ba thur du zug pa /
gdeng ka che ba gyen du bstan pa'i nang du /
sna tshogs pad+ma ru dra pho mo dang nyi ma'i gdan /
de'i steng du rang gi sems nyid kyi ngo bo hU~M dang rdo rje las skyes pa'i rdo rje mkha' 'gro seng ge'i gdong can sku mdog mthing nag char sprin ltar 'khrugs shing khros pa /
zhal gcig phyag gnyis seng zhal dkar po g.yas su phyogs shing lcags ral nag po thur du sprugs pas me stag phur bu'i tshwa tshwa 'phro ba /
g.yas rdo rje rtse lnga nam mkhar phyar zhing /
g.yon thod khrag thugs kar 'dzin pas kha T+wAM ga la 'khyud pa /
stag sham /
mi mgo skam rlon /
rus phreng /
zhing lpags /
sbrul sna tshogs dang lte bar nyi zlas brgyan pa /
skyil krung phyed pa'i gar stabs kyis ye shes kyi me dpung 'bar ba'i dbus na bzhugs par gyur par bsams pas dam tshig pa bskyed pa ni bsnyen pa'i yan lag go
/de'i dpral bar oM/
mgrin par AH
thugs kar hU~M/
oM AHhU~M zhes gsum brjod cing gnas gsum byin gyis brlab pa ni nye ba'i sgrub pa'i yan lag go
/thugs ka'i hU~M las 'od zer 'phros pas nub phyogs o rgyan gyi dur khrod rab tu 'bar ba 'khrigs pa nas /
ma ye shes kyi DA ki seng ge'i gdong can ma la 'khor ma mo dregs pa 'bum sde bka' sdod srung ma rgya mtsho'i tshogs dang bcas pas bskor ba spyan drangs /
dzaHhU~M baM hoH
gnyis su med par thim par gyur par bsam pa ni ye shes pa bcug pa sgrub pa'i yan lag go
/slar yang thugs ka'i hU~M las 'od zer 'phros /
dbang gi lha de bzhin gshegs pa rgyal ba rigs lnga'i tshogs dpag tu med pa spyan drangs /
bdag la mngon par dbang bskur du gsol /
zhes gsol ba btab pas /
oM sarba ta thA ga ta a b+hi She ka te sa ma ya shrI AHhU~M/
zhes gsungs shing bum pa'i chus spyi bo nas dbang bskur /
sku gang /
dri ma dag
/chu lhag ma yar lud pa las mi bskyod pas dbu brgyan par gyur par bsam pa ni dbang bskur zhing rgyas 'debs pa sgrub pa chen po'i yan lag go
/bzhi pa mchod bstod ni /
rang gi thugs ka nas sprul pa'i rdo rje lha mo'i tshogs kyis mchod cing bstod pas mnga' dbul bar bsam la /
hU~M b+h+yoH
mchod yon zhabs bsil me tog spos //
snang gsal dri chab zhal zas rol //
zag med 'dod yon bdud rtsi lnga //
mi 'gyur gdod ma'i dbyings nas bzhes //
mchog dang thun mong dngos grub stsol //
ces dang /
oM badzra DA ki nI siM ha mu kha sa pa ri bA ra ar+g+haM nas /
shab+da pany+tsa kA ma gu Na ma hA a mr-ita pU dza hoH
zhes pas mchod cing /
hU~M b+h+yoH
chos dbyings dmigs med mkha' ltar dag
/spros pa'i mtshan ma nye bar zhi //
mthu rtsal rab ldan bdud dpung 'joms //
dbyings phyug seng gdong ma la bstod //
ces bstod par bsam mo //
lnga pa dag dran ni /
dkyil 'khor gzhal yas zhes bshad pa //
'og gzhi sna tshogs rdo rje ni //
rten 'brel bcu gnyis dag tu bshad //
rdo rje'i rwa drwa gur bla re //
'jigs tshogs lta ba 'joms byed do //
me ri kha dog sna lnga 'bar //
nyon mongs bud shing kun nas bsreg
/chu skyes pad+ma 'bum ldan dag
/skyon gyis ma gos pa nyid mtshon //
'byung bzhi ri rab dang bcas pa //
lha mo bzhi yi ngo bo nyid //
yid kyi dbang po gzhal med khang //
mi mnyam mnyam pa'i rang bzhin te //
ngos bzhi dga' ba bzhi ru bshad //
zur bzhi tshad med bzhi po nyid //
sgo bzhi dran pa nyer gzhag bzhi //
rta babs yang dag spong ba bzhi //
sgo khyud rnam pa bzhi bshad pa //
rdzu 'phrul gyi ni rkang pa bzhi //
rtsig pa lnga ni dbang po lnga //
'khor lo bzhi dang nor bu'i tog
/stobs lnga por ni rnam par gzhag
/'dod snam pha gu drwa phyed dang //
mda' yab spu shus yongs bskor ba //
byang chub yan lag bdun du 'dod //
ka ba brgyad du mngon brjod pa //
'phags lam brgyad du rab bsngags so //
rnga yab gdugs dang rgyal mtshan 'phan //
ba dan ri dwags pho mos mdzes //
do shal do shal phyed pa 'phyang //
mu tig chun 'phyang dag gis spras //
'di rnams pha rol phyin bcu yi //
yon tan rdzogs par bstan pa 'o //
phyi rol dur khrod brgyad po ni //
mi rtag skyo shas skye phyir dang //
nyon mongs rnam rtog 'joms pa'i phyir //
chos kun bdag med ston pa 'o //
chos nyid brten pa'i rnam dag ni //
dbyings phyug rdo rje mkha' 'gro ma //
chu khams rnam dag ye shes sku
/'gyur med thig le nam mkha'i mdog
/seng zhal dkar po gdangs pa'i zhal //
rgol ngan ri dwags skrag par mdzad //
phyag gnyis thabs dang shes rab kyis //
rdo rje rtse lnga thod khrag bsnams //
ye shes lnga ni 'gro la chags /
kha T+wAM ga ni bde chen yab //
mchog tu gsang ba'i zung 'jug gis //
dga' bzhi lhan skyes 'khor lor rol //
dug gsum rtog pa dag pa'i phyir //
zhing lpags glang chen sku stod g.yogs //
nga rgyal bdud dpung 'joms phyir du //
stag gi pags pa'i smad dkris can //
gug skyed phyag rgya lngas brgyan zhing //
thal chen khrag zhag tshom bus brjid //
sde brgyad ma lus skrag byed do //
gdengs can gdug pa 'dul ba'i slad //
klu chen brgyad kyis rnam par mdzes //
rnam thar sgo bzhi chos 'byung dang //
skyon gyis ma gos pad+ma'i dbus //
bdud dang log 'dren zil gnon pas //
rU dra pho mo bsgral pa'i gdan //
de steng nyi ma'i dkyil 'khor la //
rak+ta dmar po 'dzin phyir du //
srid dang zhi la mi gnas pa'i //
zhabs gnyis brkyang bskum gar gyis bzhugs //
nyon mongs zad pa'i thod skam lnga //
rgyal ba rigs lnga'i rang bzhin no //
sems byung lnga bcu dag pa las /
khrag 'dzag lnga bcu'i do shal can //
de nyid gsum la rab spyod pas //
spyan gsum po ni rnam par bsgrad //
longs spyod rdzogs ldan DA ki'i gtso //
mtshan dpe'i rgyan gyis spras pa yi //
mtshan nyid thams cad yongs su rdzogs //
yon tan lhun grub sku nyid do //
zhes brjod cing don dran par byas la tha mal gyi snang zhen lha dang gzhal yas khang du shar ba nyid /
ye shes dang yon tan bsam gyis mi khyab pa'i ngo bor rnam par dag pa'i nges shes bskyed do //
drug pa sems 'dzin la gsum /
lus gnad /
sems 'dzin /
rlung sbyor ro //
dang po ni /
bde ba'i stan la rkang pa rdo rje'i skyil krung drang por bsrang /
lag gnyis khu tshur brlar bzhag
/mig smin mtshams kyi thad sor bcu drug gi nam mkhar g.yo ba med par gtad /
lus drang por cha cha nas bsgrim par bya'o //
gnyis pa sems 'dzin ni /
srung ba'i 'khor lo /
rten gzhal yas khang /
brten pa lha rnams rim pa bzhin du sems 'dzin te /
de'ang thog mar mngon rtogs nas ji skad bshad pa ltar gyi srung ba'i 'khor lo'i gsal snang shugs drag tu bskyed /
gsal thebs pa na de dang sems dbyer med du bsres te bzung /
sems zin pa na rang rig rang gsal gyi gnas lugs ka dag rdzogs pa chen po tha mal gyi shes pa bcos bslad dang bral ba'i ngang du ngal gso /
de lta bu'i tshul gyis bsgrim glod spel mar bskyang ba la bslab par bya ste /
ji skad du /
thun chung grangs mang bsgom pa'i gnad //
gsal la drag la yun thung ba //
bskyed pa'i rim pa dag la bslab //
ces gsungs pas na /
bskyed rim gsal na gsal te 'phro bcad nas bsgom bshig ste cung zad glod pa dang /
slar yang bskyed rim zab mo'i rnal 'byor la 'jug par bya'o //
yang bskyed rim mi gsal na mi gsal te 'phro bcad nas rig pa rten gzhan la spos te cung zad glod pa dang /
slar yang bskyed rim zab mo'i rnal 'byor la 'jug par bya'o //
de ltar bskyed rim gyi ting nge 'dzin la mnyam par bzhag pa'i tshe de dag la mi gnas par 'phro na 'phro mkhan gyi ngo bo la 'phro mkhan kho rang gis cer gyis bltas pas /
'phro mkhan dang lta mkhan gnyis su med par kho rang gnyis gcig la gcig thim pa lta bur gyur nas /
rang bzhin gang du'ang ma grub pa'i gnas lugs brjod pa dang bral ba'i nyams skyes pa na had de chad de mnyam par bzhag
/rnam rtog gi rnyog ma zhi ba na slar yang sngar bzhin sems bzung /
des mtshon te rten gzhal yas khang dur khrod dang bcas pa brten pa lha sku gdan dang bcas pa rnams la sems bzung zhing gsal snang 'don par bya'o //
gsum pa rlung sbyor ni /
mjug tu gsal snang rtse gcig pa'i ngang ma shor bar rlung ro bsal /
'jam rlung bum pa can kha sbyar du 'dzin pa nyer gcig sogs kyis brtan par bya ba'ang man ngag gi gnad khyad par can yin no //
bdun pa bzlas pa la gnyis /
rdo rje'i bzlas pas dang /
ngag bzlas so //
dang po ni /
lus gnad chos bdun drang por bsrang /
rlung ro sangs kyis bus /
rlung 'jug gnas 'gro gsum rang bab nyid ngo shes par byas la /
dran tsam gyi ngang du sems bzung /
thun rer 'jug gnas 'gro gsum gcig tu bsdams pa'i stong rtsa bzla /
'dis nad gdon zhi /
tshe dang ye shes rgyas /
'chi med grub pa sogs phan yon dpag tu med /
de la 'byongs pa na /
nang du 'jug pa oM dkar po /
gnas pa AHdmar po /
phyir 'gro ba hU~M sngon po rnams so so'i gdangs dang bcas par bsam la sems bzung /
phan yon gong dang 'dra zhing /
srung ba dang /
phyir zlog pa'i mchog tu'ang gsungs so //
gnyis pa ngag bzlas ni /
phreng ba bsang sbyang /
hU~M brgya rtsa brgyad yongs su gyur pa las seng gdong ma'i sku chung ngu brgya rtsa brgyad du gyur /
de zhu ba las mi mgo'i phreng ba khrag 'dzag par bsam la /
lag gnyis nyi zla'i dkyil 'khor gyi steng du dbyangs dang gsal byed bkod pas phreng ba snyim par bzung /
oM ru tsi ra ma Ni pra bAr+d+ha ye swA hA/
zhes nyer gcig bzlas shing phus gdab pas phreng ba brlab /
zhi ba la mdzub mo /
rgyas par gung mo /
dbang la srin lag
/drag po la mthe'u chung gi steng du bzung zhing mthe bong gis 'dren /
dmigs pa ni /
rang nyid DA ki seng gdong mar gsal ba'i thugs kar nyi ma la gnas pa'i hU~M mthing nag gi mthar g.yon skor gyis bskor bar bsam la /
aHkaHsaHmaHraHtsaHshaHdaHraHsaHmaHraHyaHphaTaH
ces rtsa ba'i sngags so //
oM badzra DA ki siM ha mu kha hU~M hU~M phaT/
ces snying po'o //
oM dz+nyA na DA ki sarba sid+d+hi pha la hoH
zhes las sngags so //
'di dag rnams bzla ba'i tshe sa bon ma gtogs rtsa sngags snying po las sngags rnams /
zhi ba la kha dog dkar po bdud rtsi dkar po'i char 'bebs pas nad gdon bar chad thams cad zhi ba'i las sgrub pa /
rgyas pa la kha dog ser po bdud rtsi ser po'i char 'beb pas tshe dbang bsod nams dpal 'byor 'khor slob ting nge 'dzin nyams rtogs thams cad rgyas pa'i las sgrub pa /
dbang la kha dog dmar po bdud rtsi dmar po'i char 'beb pas khams gsum gyi zas nor mi gsum thams cad dbang du bsdu ba'i las sgrub pa /
drag po la kha dog nag po khro chu khol ma dang mtshon cha sna tshogs kyi char 'beb pas gnod byed dgra bgegs gdug pa can thams cad rdul phran bzhin du phye mar brlag pa'i las sgrub par dmigs la bzla /
de'ang bskyed rdzogs zung 'jug snang stong dbyer med chu zla lta bu'i gsal snang gi ngang nas /
snang grags rtog gsum ye shes kyi mkha' 'gro'i sku gsung thugs rdo rje'i ngo bor shes par bya /
khyad par bzlas pa drug gi sbyor ba zhes thun mong ma yin pa'i snyan brgyud kyi zhal shes ni /
tho rangs tshe sgrub kyi bzlas pa /
nam langs nas nyi shar gyi bar la zhi ba'i bzlas pa /
snga dro rgyas pa'i bzlas pa /
gung gnyis la mchog sgrub kyi bzlas pa /
phyi dro dbang gi bzlas pa /
srod la drag po bsad zlog gi bzlas pa'o //
dang po tho rangs tshe sgrub kyi bzlas pa ni /
rang nyid DA ki mar gsal ba'i thugs ka'i sa bon las 'od zer 'phros pa'i sna la /
'byung ba lnga'i lha mo g.yas lcags kyu dang /
g.yon gser dngul pad+ma rA ga margad bai DUr+Ya rnams kyi bum pa thogs pa dpag tu med pa spros pas de rnams kyis phyi 'byung ba bzhi'i ro bcud dwangs ma dang /
nang bcud kyi sems can thams cad kyi tshe dang bsod nams dpal 'byor thams cad dang /
gsang ba phyogs bcu'i bde gshegs thams cad kyi sku gsung thugs yon tan phrin las /
drag shul mthu stobs dang rdzu 'phrul nus pa tshe dang bsod nams ye shes thams cad dang /
khyad par bdag gi tshe zad yar brkus phrogs nyams rgud pa thams cad mkha' 'gro ma rnams kyi lcags kyus bkug cing bum pa'i nang du blugs nas mdun gyi nam mkhar byon /
bdag gi spyi bo tshangs pa'i bu ga nas mar blugs /
lus kyi nang thams cad 'chi med tshe'i bdud rtsi kha dog sna tshogs pas khrigs mer gyis khengs /
bdag gi 'byung ba bzhi'i khams dang tshe bsod nams dpal 'byor nyams rtogs ting nge 'dzin 'gro don phrin las nyams pa thams cad sor chud cing mi nyams shing gong nas gong du 'phel zhing rgyas par gyur nas /
'chi med tshe'i rig 'dzin brnyes par gyur par dmigs shing /
rtsa sngags yi ge bcu bzhi pa stong phrag gcig dang /
khyad par gyi sngags yi ge brgyad pa ni /
aHkaHsaHmaHraHtsaHshaHphaTaH
'di nyid kyang stong phrag gcig bzla ba dang /
oM badzra A yu She hU~M b+h+rU~M nr-i dzaHsid+d+hi pha la hU~M/
zhes pa 'di'ang stong phrag gcig bzlas pa'i rjes su tshe 'gugs kyi lha mo rnams rang gi lus la gnyis su med par thim par gyur pa'i ngang la /
sems nyid 'od gsal rdzogs pa chen po'i ngang du ci gnas su mnyam par gzhag
/gnyis pa nam langs nas nyi shar gyi bar zhi ba'i bzlas pa ni /
rang nyid rdo rje mkha' 'gro seng ge'i gdong can mar gsal ba'i stong ra'i dbus na rtsa gsum 'khor lo lnga ldan du gsal ba'i spyi bo'i 'khor lo'i lte bar chos 'byung dkar po nyis brtsegs kyi nang du /
pad+ma ru dra pho mo dang nyi ma'i gdan la zhi ba'i mkha' 'gro seng gdong can dkar mo gri gug dang /
bdud rtsis gang ba'i thod pa 'dzin pas kha T+wAM ga la 'khyud pa rus pa'i phyag rgya lnga dang mi mgo skam rlon sogs kyis brgyan pa'i 'khor du /
rang 'dra'i lha mo sum cu rtsa gnyis kyis bskor ba'i gtso 'khor rnams kyi thugs kar nyi gdan la /
hU~M dkar po'i mthar sngags phreng kha dog dkar pos g.yon du 'khor ba las /
bdud rtsi dkar po'i rgyun yi ge bcu bzhi'i sgra dang ldan pa dpag tu med pa babs pas /
lus kyi nang thams cad ltems khengs shing de'i nus pas nad gdon bar chad thams cad zhi bar gyur par dmigs nas /
rtsa sngags yi ge bcu bzhi pa stong phrag gcig dang /
oM bud+d+ha DA ki nI siM ha mu kha hU~M hU~M phaT/
ces snying po 'di nyid kyang stong phrag gcig dang /
oM sarba shAn+tiM ku ru ye sid+d+hi pha la hU~M/
ces las sngags te 'di nyid kyang stong phrag gcig bzlas pa'i mthar /
rje btsun ma gtso 'khor rnams 'od du ltems zhu nas rang gi lus ngag yid gsum la gnyis su med par thim pa'i ngang la skye med brjod bral du ci gnas su mnyam par gzhag
/gsum pa snga dro rgyas pa'i bzlas pa ni /
lte ba'i 'khor lo'i lte bar chos 'byung ser po nyis brtsegs kyi nang du pad+ma ru dra pho mo dang nyi ma'i gdan la rgyas pa'i mkha' 'gro seng gdong can ser mo rin po che dang /
ne'u le nor bu skyug pa 'dzin pas kha T+wAM la 'khyud pa /
rus pa'i phyag rgya lnga dang mi mgo skam rlon sogs kyis brgyan pa'i 'khor du /
rang 'dra'i lha mo drug cu rtsa bzhis bskor ba'i gtso 'khor rnams kyi thugs kar nyi gdan la /
hU~M ser po'i mthar sngags phreng kha dog ser pos g.yon du 'khor ba las /
bdud rtsi ser po'i rgyun yi ge bcu bzhi'i sgra dang ldan pa dpag tu med pa babs pas lus kyi nang thams cad ltems khengs shing /
de'i nus pas tshe dang bsod nams dpal 'byor 'khor slob 'gro don nyams rtogs ting nge 'dzin thams cad gong nas gong du 'phel zhing rgyas par gyur par dmigs nas /
rtsa sngags yi ge bcu bzhi pa stong phrag gcig dang /
oM rat+na DA ki nI siM ha mu kha hU~M hU~M phaTaH
ces snying po 'di nyid kyang stong phrag gcig dang /
oM sarba puSh+TiM ku ru ye oM sid+d+hi pha la hU~M/
zhes pa 'di nyid kyang stong phrag gcig bzlas pa'i mthar /
rje btsun ma gtso 'khor rnams 'od du ltems zhu nas rang gi lus ngag yid gsum la gnyis su med par thim pa'i ngang la skye med brjod bral du ci gnas mnyam par gzhag
/bzhi pa gung gnyis la mchog sgrub kyi bzlas pa ni /
snying ga'i 'khor lo'i lte bar chos 'byung nag po nyis brtsegs kyi nang du /
pad+ma ru dra pho mo dang nyi ma'i gdan la rdo rje mkha' 'gro seng ge'i gdong can mthing nag rdo rje dang thod khrag 'dzin pas kha T+wAM ga la 'khyud pa /
rus pa'i phyag rgya lnga dang mi mgo skam rlon sogs kyis brgyan pa'i 'khor du /
rang 'dra'i lha mo brgyad kyis bskor ba'i gtso 'khor rnams kyi thugs kar nyi gdan la hU~M mthing nag gi mthar sngags phreng kha dog mthing nag g.yon du 'khor ba las bdud rtsi mthing nag gi rgyun yi ge bcu bzhi'i sgra dang ldan pa dpag tu med pa babs pas /
lus kyi nang thams cad ltems khengs shing de'i nus pas sdig sgrib nyes ltung dri ma'i tshogs thams cad sangs dag par gyur par dmigs nas /
rtsa sngags yi ge bcu bzhi stong phrag gcig dang /
oM badzra DA ki nI siM ha mu kha hU~M hU~M phaTaH
ces snying po 'di nyid stong phrag gcig dang /
oM dz+nyA na DA ki nI sarba sid+d+hi pha la hU~M/
zhes pa 'di nyid kyang stong phrag gcig bzlas pa'i mthar /
rje btsun ma gtso 'khor rnams 'od du ltems zhu nas rang gi lus ngag yid gsum la gnyis su med par thim pa'i ngang la skye med brjod bral du ci gnas mnyam par gzhag
/lnga pa phyi dro dbang gi bzlas pa ni /
mgrin pa'i 'khor lo'i lte bar chos 'byung dmar po nyis brtsegs kyi nang du /
pad+ma ru dra pho mo dang nyi ma'i gdan la pad+ma mkha' 'gro seng gdong can dmar mo lcags kyu dang gter gyis gang ba'i bum pa 'dzin pas kha T+wAM ga la 'khyud pa /
rus pa'i phyag rgya lnga dang mi mgo skam rlon sogs kyis brgyan pa'i 'khor du /
rang 'dra'i lha mo bcu drug gis bskor ba'i gtso 'khor rnams kyi thugs kar nyi gdan la hU~M dmar po'i mthar sngags phreng kha dog dmar pos g.yon du 'khor ba las /
bdud rtsi dmar po'i rgyun yi ge bcu bzhi'i sgra dang ldan pa dpag tu med pa babs pas lus kyi nang thams cad ltems khengs shing /
de'i nus pas khams gsum gyi zas nor mi gsum thams cad dbang du 'dus par gyur par dmigs nas /
rtsa sngags yi ge bcu bzhi stong phrag gcig dang /
oM pad+ma DA ki nI siM ha mu kha hU~M hU~M phaTaH
ces snying po 'di nyid kyang stong phrag gcig dang /
oM sarba pA shaM ku ru ye hoHsid+d+hi pha la hU~M/
zhes pa 'di nyid kyang stong phrag gcig bzlas pa'i mthar /
rje btsun ma gtso 'khor rnams 'od du ltems zhu nas rang gi lus ngag yid gsum la gnyis su med par thim pa'i ngang la skye med brjod bral du ci gnas mnyam par gzhag
/drug pa srod la drag po zlog dgug bsad gsum gyi bzlas pa ni /
gsang gnas kyi 'khor lo'i lte bar chos 'byung ljang nag nyis brtsegs kyi nang du /
pad+ma ru dra pho mo dang nyi ma'i gdan la las kyi mkha' 'gro srog gcod sha za khrag 'thung dbugs len seng ge'i gdong can ljang nag ral gri dang thod khrag 'dzin pas kha T+wAM ga la 'khyud pa /
rus pa'i phyag rgya lnga dang mi mgo skam rlon sogs kyis brgyan pa'i 'khor du /
rang 'dra'i lha mo sum cu rtsa gnyis kyis bskor ba'i gtso 'khor rnams kyi thugs kar nyi gdan la hU~M ljang nag gi mthar sngags phreng kha dog ljang nag mtshon cha'i rang bzhin can me 'bar bas g.yon du 'khor ba las /
gsang gnas kyi 'khor lo'i 'og tu me rlung mtshon cha 'dzings pa'i klong du rnal 'byor pa la gdug cing sdang sems dang ldan pa /
drag shul gyi sems dang ldan pa /
bsam pa ngan pa /
sbyor ba rtsub par byed pa'i dam nyams che ge mo dpon g.yog mi nor 'khor dang bcas pa thams cad tshud pa'i steng du /
rje btsun ma 'khor dang bcas pa'i sku las mtshon cha sna tshogs dang khro chu khol ma'i char rgyun zlog dgug bsad gsum gyi sngags rgod kyi sgra dang ldan pa dpag tu med pa bab pas /
gnod byed dgra bgegs dam nyams log par 'dren pa thams cad kyi mgo lus thams cad dum bu dum bur gtub pa dang /
mes bsregs rlung gis gtor chus bshal bas lus ngag thal ba'i rdul du brlag par gyur par dmigs nas /
phaTaHyaHraHmaHsaHraHdaHshaHtsaHraHmaHsaHkaHaHsha tri dza nr-i tri khug dgra bgegs 'byung po'i sems dang bag chags ngan pa mA ra ya phaT/
ces pa 'di nyid stong phrag gcig dang /
oM karma DA ki nI siM ha mu kha hU~M hU~M phaT/
ces snying po 'di nyid kyang stong phrag gcig dang /
khyad par gyi phyir zlog gi sngags ni /
oM pra t+yAM gi ra /
g+h+r-i du g+h+r-i du /
dz+wa ra g+h+r-i du /
yak+mo phrem b+h+yo zlog
/yak+mo phrem b+h+yo zlog
/DA ki ma tri ka phreM b+h+yo zlog
/ces pa'ang stong phrag gcig bzlas pa'i mthar /
dgra bgegs kyi rnam par shes pa hU~M yig gi rnam par rje btsun ma'i thugs kar thim pas /
de'i rkyen gyis rje btsun ma gtso 'khor rnams 'od du ltems zhu nas rang gi lus ngag yid gsum la gnyis su med pa'i ngang la skye med brjod bral du ci gnas su mnyam par bzhag go
/thun de las ldang bar brtsam pa na mchod cing bstod la /
bcom ldan 'das ma mkha' 'gro seng ge'i gdong can 'khor dang bcas pas bdag dang sems can thams cad la thun mong dang mchog gi dngos grub ma lus pa bstsal du gsol /
ces 'dod don gsol /
gsum pa rjes la drug
/nyer bsdu'i rnal 'byor /
gtor ma'i rnal 'byor /
khrus kyi rnal 'byor /
kha zas kyi rnal 'byor /
nyal ba'i rnal 'byor /
ldang ba'i rnal 'byor ro //
dang po ni /
rlung phyir rim par bus pas snod bcud srung 'khor dang dur khrod gzhal yas khang rang lha skur gsal ba snying ga'i sngags phreng rnams la phog
/de rnams rim pa bzhin 'od du zhu nas phyi ma phyi ma rnams nang ma rnams la thim /
mthar sngags phreng yang hU~M yig gi nA da'i bar du thim ste /
nA da yang mi dmigs pa'i ngang du gyur par mos la 'od gsal rdzogs pa chen po'i dbyings su mnyam par gzhag
/thun mtshams kyi bya ba la 'jug pa na /
slar yang rang dang snang ba thams cad ye shes kyi mkha' 'gro'i lha sngags chos sku'i ye shes su gyur par bsam la bsngo smon gyis mtshams sbyar te spyod lam la 'jug go
/gnyis pa gtor ma'i rnal 'byor la gnyis /
phyi dang /
nang ngo //
dang po ni /
gtor chog nas ji skad bshad pa bzhin thun bzhi'am gsum mam ma mtha' 'ang nyin rer thun re'i mjug tu phul /
gnyis pa nang gtor ni /
sems bskyed sngon du 'gro bas /
rang sems baM yig gi rnam pa nam mkhar spar ba rnal 'byor ma'i skur gyur /
phung po rnying pa bdud rtsir bsgyur te mgron rigs bzhi la tshogs mchod kyi tshul du 'bul ba spyi ltar nyams su blang /
gsum pa khrus rnal la gnyis /
phyi dang /
nang ngo //
dang po ni /
bum pa tshul bzhin du bshams la /
bdag bskyed bzlas pa bcas sngon du 'gro bas bsang sbyang /
stong pa'i ngang las pad zla'i gdan la baM las byung ba'i rin po che'i bum pa mtshan nyid thams cad yongs su rdzogs pa /
bdud rtsi'i bcud sna tshogs chu gtsang dang bcas pas sum gnyis gang ba'i chu'i steng bum pa'i nang du pad nyi la gnas pa'i hU~M mthing nag gi mthar sngags phreng kha dog bai DUr+Ya'i mdog lta bus g.yon du 'khor bar gyur par dmigs nas /
rang gi snying ga'i 'od zer gyis phyogs bcu'i bde gshegs thams cad dang /
DA ki seng gdong can 'khor ma mo srid pa 'bum sde thams cad kyi thugs rje dang nus mthu byin rlabs thams cad sngags rgod yi ge bcu bzhi'i rnam par spyan drangs shing /
bum nang gi sa bon sngags phreng dang bcas pa la thim par gyur par dmigs nas /
slar yang rang gi snying ga'i sa bon sngags phreng dang bcas pa las chad pa'i sa bon sngags phreng dang bcas pa zhal nas thon gzungs thag la 'khril te song bas rdo rje'i lte ba'i hU~M dang sngags phreng la phog
/de las bdud rtsi sngags chu'i rgyun dpag tu med pa babs pas dung chos mer khengs te chil chil lud /
bum nang gi sa bon sngags phreng dang bcas pa la phog pas /
de nyid las bdud rtsi sngags kyi chu rgyun babs pas bum chu dang dbyer med ro gcig tu 'dres par gyur par bsams la /
gzungs thag bzung nas /
rtsa sngags yi ge bcu bzhi khri tsho gcig dang /
las sngags stong phrag gcig
/oM sarba ta thA ga ta a b+hi She ka ta sa ma ya shrI AHhU~M/
zhes stong phrag gcig bzlas pa'i mthar /
phyi nang gis mchod cing gtor ma'ang phul /
gzungs thag sgril zhing he ru ka'i yi ge brgya pa brjod pa dang /
dung chos kyi chu bum nang du blugs pas sa bon sngags phreng dang bcas pa la phog
/de'i rkyen gyis 'od du ltems zhu bum pa'i chu dang dbyer med gcig tu 'dres shing nus ldan gyi bum pa'i chur gyur ces brjod cing bsam /
de lta bu'i bum pa'i chu rang gzhan gyis btung zhing bkru ba dang /
bum chu'i rgyun mi 'chad par byas te nam dgos pa'i dus las la sbyar na nad gdon sdig sgrib nyes ltung nyams chag thams cad byang zhing /
ting nge 'dzin 'phel bar 'gyur ro //
gnyis pa nang khrus ni /
rang seng gdong mar gsal ba'i lus kyi dbus su rtsa gsum 'khor lo gsum du gsal btab ste /
spyi bo'i rtsa 'dab so gnyis kyi dbus su oM/
'dab ma rnams oM AHhU~M hoHsa sna drangs pa'i yi ge bcu bzhi pa tshar gnyis bcas yig 'bru so gnyis /
rtsa dang yi ge thams cad kyang kha dog dkar por gsal /
yi ge bcu bzhi pa stong tsam bzlas pas bdud rtsi dkar po yi ge bcu bzhi'i sgra dang bcas pa babs pas lus gang /
lus kyi nad gdon sdig sgrib thams cad sbyang bar bsam /
de bzhin du mgrin pa'i rtsa 'dab bcu drug gi dbus su AH
rtsa 'dab rnams la AHdang hrIHsa sna drangs pa'i yi ge bcu bzhi pa dmar pos bskor ba bzlas pa'i rkyen gyis bdud rtsi dmar po yi ge bcu bzhi'i sgra dang bcas pa babs pas lus gang /
ngag gi nad gdon sdig sgrib thams cad sbyang bar bsam /
snying gar 'dab brgyad kyi lte bar hU~M/
'dab ma rnams la aHkaHsaHmaHraHtsaHshaHphaTaHces sngon pos mtshan pa bzlas pa'i rkyen gyis bdud rtsi sngon po yi ge bcu bzhi'i sgra dang bcas pa babs pas lus gang /
yid kyi nad gdon sdig sgrib thams cad sbyangs par bsam /
mthar sngags phreng sa bon dang bcas pa rim bzhin du rang gi sgo gsum dang dbyer med du 'dres par bsam la 'od gsal rdzogs pa chen po'i ngang du bzhag go
/'di ni nang gi khrus kyi sbyor ba khyad par can te /
nad gdon sdig sgrib dam tshig nyams chag thams cad sbyong ba la mchog tu bsngags so //
bzhi pa zas rnal ni /
kha zas bdud rtsir byin gyis brlabs la phung khams kyi lha mchod pa'i bsam pas longs spyad pa'am /
stong nyid gsal khyab chen po'i ngang du tshim par rol pa'i mthar /
zas kyi lhag ma /
oM uShitsaSh+Ta ba liM ta b+hak+Sha sI swA hAs 'byung po lhag ma la dbang ba rnams la sbyin cing bsngo smon gyis rgyas gdab /
lnga pa nyal rnal ni /
nub mo nyal ba'i tshe skyil krung ngam /
tsog pu'am /
seng ge'i nyal stabs kyis 'khod pa'i snying gar nyi zla kha sbyor gyi dbus su rtsa ba'i bla ma pad+ma 'byung gnas yab yum gyi rnam pa skyabs gnas kun 'dus su gsal ba la yid gtad de /
rig pa brjod med kyi ngang du nyal bas gnyid 'od gsal du 'char bar 'gyur ro //
drug pa ldang rnal ni /
tho rangs ldang ba'i dus la bab pa na /
nam mkha' nas DA ki ma bzhis DA ma ru'i sgra sngags kyi gdangs su bsgrags pa'i rkyen gyis 'od gsal las zung 'jug gi skur bzhengs par mos te lhar gsal bzhin pa'i ngang nas ldang /
phyi nang gi khrus kyi rnal 'byor gang rung sngon du 'gro bas thor thun la 'jug par bya'o //
de ltar nyams su blang ba'i skabs gegs sel dang bogs 'don gyi mthar thug pa lam zab bla ma'i rnal 'byor la gnad du bsnun cing /
bskyed rim gyi gsal snang dang /
de la brten nas snang stong zung 'jug gi nyams myong ci rigs pa skyes par gyur pa na /
bla ma nyams myong can gyis ngo sprad cing lam du bslang bar bya'o //
bskyed rim gyi gsal snang drags phra la brtan pa thob nas /
rdzogs rim rang byin gyis brlab pa'i man ngag gis mtshams sbyar te /
rlung dbu mar zhugs gnas kyi rtsal rdzogs pas /
yul yul can bde stong dbyer med pa'i ye shes mngon du byas te sa dang lam gyi rim pa myur du bgrod par 'gyur ro //
!
//bsnyen pa byed na gnas dben par bris sku'i mdun du /
sha chang gi dam rdzas dang bcas pa'i gtor ma dang chu gnyis sngon 'gro'i nyer spyod bsham mtshams dam par bcad /
ji skad bshad pa'i nyams len thun drug gam bzhi sogs su bya zhing /
thun gnyis sam srod thun gyi mthar gtor ma phul /
rtsa sngags yi ge bcu bzhi pa 'bum phrag bcu bzhi /
snying po 'bum phrag bzhi /
las sngags 'bum phrag gcig rnams kha skong bcas dang /
spro zhing nus na khyad par gyi las sngags drug po'ang dus gnad dang bstun te zhag bdun tsam bzlas pa'i mthar /
'di'i yig cha dngos sam /
gsang ba spyi'i lugs kyi cho ga ltar kha skong gi sbyin sreg kyang bgyis pas las rab 'byams la thogs pa med pa'i nus pa rnyed par 'gyur ro //
e ma /
rgyal ba'i rgyal tshab sprul pa'i sku
/kun mkhyen bstan pa'i bdag po ni //
paN chen bla ma'i gsung ngag las //
byung ba DA ki seng gdong ma //
lhan cig skyes ma'i bskyed rim gyi //
man ngag nor bu'i phreng mdzes 'di //
don gnyer sde snod 'dzin pa ni //
bshes gnyen a tsar+Ya shAka bstan //
zung 'jug blo bral don rtogs pa'i //
rnal 'byor byams bzang la sogs kyis //
yang yang nan cher bskul ba'i ngor //
chos med pad+ma gar dbang gis //
thams cad 'dul ba zhes bya ba //
me mo phag gi dpyid zla yi //
dkar po'i phyogs kyi rgyal ba ni //
gsum pa'i tshes la dben pa'i gnas //
shug sdings mkha' 'gro'i bsti gnas su //
legs sbyar yi ge'i 'du byed ni //
dpon yig bsod nams rgyal mtshan gyis //
bgyis pa'i mtha' yas dge ba'i tshogs //
lus can byang chub thob phyir bsngo //
'di'i dge bas bdag dang sems can thams cad kyis DA ki nI'i zhal mngon sum du mthong nas las bzhi kun gyi phrin las thogs pa med par 'grub pa'i rgyur gyur cig
/ces pad+ma gar dbang gi gsung rab las snying po bsdus te bkod pa'o ///
/
!
de ni phyi bskyed pa'i rim pa yin la /
nang bskyed pa'i rim pa zab mo lus kyi dkyil 'khor nyams su blang ba'i tshul dang /
gnyis pa rdzogs rim 'khor lo bzhi'i man ngag bcas rgya cher bzhugs pa'i snying po ni /
ye shes kyi mkha' 'gro seng ge'i gdong pa can ma'i bskyed rdzogs kyi man ngag snying po bsdus pa bzhugs so //
na mo DA ki nI siM ha mu khi ye /
'dir seng gdong ma'i nyams len la bskyed rdzogs gnyis las dang po ni /
rang skad cig gis seng gdong ma'i bskyed rim mngon rtogs ltar bsgoms nas /
phyi snod kyi 'jig rten /
nang lus kyi rtsa /
gzhan chos 'byung gru gsum gzhal yas khang gi rnam pa de gsum dbyer med par shes pa dang /
khyad par rang gi mig dang gzugs sa'i snying po yab yum /
rna ba dang sgra phyag na rdo rje yab yum /
sna dang dri nam mkha'i snying po yab yum /
lce dang ro 'jig rten dbang phyug yab yum /
lus dang reg bya sgrib pa rnam sel yab yum /
yid dang chos 'jam dpal yab yum /
tshigs kun tu bzang po yab yum /
rtsa rgyus byams pa yab yum //
lag g.yas gshin rje'i gshed yab yum /
g.yon gzhan gyis mi thub pa yab yum /
lce rta mgrin yab yum /
gsang ba bgegs mthar byed yab yum /
dpung g.yas mi g.yo ba yab yum /
g.yon 'dod rgyal yab yum /
pus mo g.yas dbyug sngon yab yum /
g.yon stobs po che yab yum /
spyi gtsug gtsug tor 'khor los sgyur ba yab yum /
rkang mthil gnyis gnod mdzes yab yum /
gzugs kyi phung po rnam snang dang nam mkha'i khams dbang phyug ma gnyis yab yum /
tshor ba'i phung po rin 'byung dang sa'i khams sangs rgyas spyan ma /
'du shes 'od dpag med dang me'i khams gos dkar mo /
'du byed don grub dang rlung khams dam tshig sgrol ma /
rnam shes mi bskyod pa dang chu khams mA ma kI
/de thams cad bsdus pa ni kun bzang yab yum /
dpral bar sku rdo rje ma /
mgrin par gsung rdo rje ma /
thugs kar thugs rdo rje ma ste /
de thams cad kyang rang bzhin lhun gyis grub pa'i dwangs ma mi shigs pa bde ba chen po'i ngo bor rnam pa lha'i skur lam gyis gyur pa'i lha thams cad kyi thugs kar pad nyi'i steng du ye shes sems dpa' rang 'dra ba dmar po /
de'i thugs kar zla ba'i steng du ting 'dzin sems dpa' hU~M re re gnas pa ste /
gsal stong bde ba chen po'i ngo bor ye nas dag par gyur /
rang gi thugs dbus ye shes sems dpa'i thugs kar hU~M gi mthar g.yon skor du /
aHkaHsaHmaHraHtsaHshaHdaHraHsaHmaHraHyaHphaTaH
ces rtsa sngags yi ge bcu bzhi pa dang /
oM badzra DA ki nI siM ha mu kha hU~M hU~M phaTaH
ces snying po dang /
oM dz+nyA na DA ki nI sarba sid+d+hi pha la hoH
ces las sngags te de rnams ci nus bzla /
zhi rgyas dbang drag gi las gang byed dkar ser dmar nag gi sngags phreng dang 'od zer spro bsdu bya'o //
gnyis pa rdzogs rim ni /
de nas lus dkyil gyi lha tshogs gzhi'i lus la bstims nas /
rang nyid seng gdong ma'i sku'i nang stong sang nge ba'i dbus su rtsa gsum dang 'khor lo bzhi gsal btab pa'i sum mdor nyi gdan la raM/
lte bar oM/
snying gar hU~M/
mgrin par aM/
spyi bor haM/
snying ga'i rtsa 'dab brgyad la /
aH
kaH
saH
maH
raH
tsaH
shaH
daH
brgyad sngon po hU~M dang bcas pa mgo thur bstan /
mgrin pa'i rtsa 'dab bcu drug la rtsa sngags tshar gcig dang /
aH
kaHgnyis dang bcu drug dmar po mgo gyen bstan /
spyi bo'i rtsa 'dab so gnyis la rtsa sngags tshar gnyis dang /
aH
kaH
saH
maHbzhi dang so gnyis dkar po bde ba'i rang bzhin thur bstan /
lte ba'i rtsa 'dab re gnyis la rtsa sngags tshar bzhi dang /
aH
kaH
saH
maH
raH
tsaH
drug dang re gnyis dmar po drod kyi rang bzhin mgo gyen bstan /
bshang sgo'i nang du yaM las rlung gi dkyil 'khor gzhu yi dbyibs can gyen du bskyod par gsal btab nas /
rlung ro bus te rlung bzung bas ro rkyang gi rlung thur du bdas pas dbu ma nas rtse sprad de raM yig bus /
raM las me 'bar bas lte ba'i a thung yig 'bru dang bcas pa las yi ge bcu bzhi pa'i rang sgra can gyi me tsha zhing rtsub par 'bar bas snying ga'i hU~M dang yig 'bru la phog pas bdud rtsi'i rgyun dngul chu lta bur yi ge brgyad kyi rang sgrar babs pas bde stong gi ye shes skyes par bsgom /
de bzhin du spyi mgrin gnyis la yang bsgom par bya zhing bde stong gnyis su med pa la mnyam par gzhag rlung bum pa can ci nus su gzung ba ni thun gyi dngos gzhi'o //
de nas rang gi thugs ka'i hU~M las 'od zer 'phros pas /
snod bcud thams cad 'od du zhu nas srung 'khor dang chos 'byung gzhal yas khang dang bcas pa la thim /
de bdag nyid la thim /
bdag nyid thugs ka'i hU~M la thim /
hU~M yang zhabs kyu nas rim par yar thim nas nA da tsam dang /
de nas dmigs med blo 'das phyag rgya chen po la yun ring du mnyam par gzhag
/slar yang seng gdong ma gcer bu rgyan med pa'i sku sgyu ma lta bur bzhengs nas bsngo ba dang smon lam dang /
thun mtshams kyi bya ba la 'jug go
/gong du bzlas pa'i gong du phreng ba bsang sbyang /
hU~M yig brgya rtsa brgyad zhu ba las byung ba'i seng gdong ma'i sku chung ngu re rer gyur par bsam la /
oM ru tsi ra ma Ni pra bAr+d+ha ye swA hA/
zhes ci mang bzlas /
lag pa dbyangs gsal nyi zla'i bar du phreng ba phur te phus gdab pas phreng ba nus pa dang ldan par bsams pas phreng ba byin brlab bo //
thun mtshams kyi spyod lam ni /
kha zas sreg blugs dang /
'gro 'dug bskor ba /
nyal ba'i tshe rmi lam dang 'od gsal 'dzin pa'i rnal 'byor thams cad spyi dang mthun no //
bskyed rdzogs kyi zab gnad brjed tho 'di'ang rA ga'i ming can bdag gis bris pa ste /
'di bris nyes pa DA ki'i tshogs la bshags shing dge bas rdo rje 'chang chen tshe 'dir 'grub par 'gyur cig
/ces pa ni grub chen sangs rgyas mgon po'i man ngag gi gzhung ji lta bar mkhas grub karma chags med kyis zin bris su mdzad pa ste /
de ltar na de rnams kyi sgo nas bo dong grub chen sangs rgyas mgon po nas brgyud pa'i zab gsang seng gdong snyan brgyud gyi glegs bam rin po che las man ngag gi yi ge gces par btus pa'i tshul gyis mdo tsam phyogs gcig tu bkod zin to //
de las byung ba'i legs byas nyin mo'i 'dzum 'od kyis //
sa gsum 'gro ba'i bar du gcod pa'i mun bsal nas //
grub gnyis pad+mo'i nags klung mchog tu dar babs pas //
phan bde'i sbrang rtsis kun dga'i dus ston rgyas gyur cig
/ces pa'ang many+dzu g+ho Shas so ///
/
!
zab gsang seng gdong snyan brgyud gyi brgyud pa'i gsol 'debs phrin las dpal ster zhes bya ba bzhugs so //
kun bzang rdo rje 'chang dbang seng ge'i zhal //
rdo rje gdan pa ba ri lo tsA ba //
kun dga' snying po bsod nams rtse mo dang //
grags pa rgyal mtshan rnams la gsol ba 'debs //
sa skya paN chen 'phags pa rin po che //
rong po rdo rje sangs rgyas ye shes zhabs //
rat+na gu ru g.yag sde paN chen dang //
blo gros rgya mtsho rnams la gsol ba 'debs //
mkhas pa'i mchog gyur bsam gtan dpal ba dang //
mtsho skyes rdo rje ye shes mkha' 'gro mas //
mngon sum rjes bzung snyan brgyud gdams pa'i mdzod //
sangs rgyas mgon po'i zhabs la gsol ba 'debs //
kun dga' dar po thugs sras kun dga' bzang //
brtson 'grus seng ge byams pa chos kyi nyi //
pad+ma gar dbang grags pa 'od zer dang //
rab 'byams chos rje rnams la gsol ba 'debs //
rat+na'i mtshan can 'dus chen rab rgyas zhabs //
nam mkha'i rnal 'byor rin chen bzang po dang //
dge legs rgyal mtshan 'gro 'dul rig pa 'dzin //
'jam dbyangs rnam rgyal rnams la gsol ba 'debs //
phrin las lhun grub rig 'dzin rnam par rgyal //
rdo rje btsun mo seng ge'i gdong can dang //
dbyer med chos dbyings bde chen mtsho mo sogs //
rtsa brgyud bla ma rnams la gsol ba 'debs //
bla ma lha dang mkha' 'gro'i tshogs rnams la //
rtse gcig gus pas gsol ba btab pa'i mthus //
phyi nang gsang ba'i bar chad kun zhi zhing //
mchog thun dngos grub 'grub par byin gyis rlobs //
zhes pa'ang ye shes kyi mkha' 'gro ma seng ge'i gdong pa can gyi gdams zab ring brgyud bka' ma dang /
nye brgyud gter ma dang dag snang ma zung du 'brel ba'i brgyud pa rin po cher gsol ba 'debs pa 'di'ang mkhyen brtse'i dbang pos bris pa dge //
/
!
seng gdong rigs lnga'i sgrub thabs rjes gnang las tshogs dang bcas pa phrin las rnam rol zhes bya ba bzhugs so //
oM swasti /
bde stong zung 'jug 'od gsal gcig nyid las //
gang 'dul rigs lnga'i skur snang seng ge'i zhal //
bla ma ye shes mkha' 'gror gus btud nas //
phrin las rnam par rol pa'i lam bzang dbye //
'di la gsum /
sgrub pa'i thabs /
rjes su gnang ba'i cho ga
/las kyi rim pa'o //
dang po ni /
thun mong gi lam gyis rgyud sbyangs shing rdo rje theg pa la lhag par gnas pa'i sgrub pa pos bde ba'i stan la 'dug nas /
skyabs sems tshad med bzhi sgom pa sngon du 'gro bas /
oM swA b+hA ba shud+d+haHsarba d+harmAHswA b+hA ba shud+d+ho\u0f85 haM/
stong pa'i ngang las /
rdo rje srung ba'i 'khor lo dur khrod chen po brgyad dang bcas pas yongs su bskor ba'i dbus su /
e e las chos 'byung gru gsum nyis brtsegs dbus sngo /
shar dkar /
byang ljang /
nub dmar /
lho ser ba rnams kyi nang du ru dra pho mo nyi ma'i gdan dang bcas par hU~M re re las /
dbus su rdo rje /
shar du gri gug
/byang du ral gri
/nub tu pad+ma /
lhor rin po che rnams so so'i rigs kyi kha dog can gyi hU~M yig gis mtshan pa las 'od zer 'phro 'dus yongs su gyur pa las /
dbus su rdo rje mkha' 'gro mthing nag seng zhal dkar mo rngam zhing rdo rje dang thod khrag 'dzin pa /
shar du sangs rgyas mkha' 'gro dkar mo seng zhal sngon mo can gri gug dang bdud rtsi'i thod pa 'dzin pa /
byang du las kyi mkha' 'gro ljang nag seng zhal nag po can ral gri dang thod khrag 'dzin pa /
nub tu pad+ma mkha' 'gro dmar mo seng zhal ser mo can lcags kyu dang gter bum 'dzin pa /
lhor rin chen mkha' 'gro ser mo seng zhal dmar mo can rin po che dang ne'u le 'dzin pa /
thams cad kyang dmar la zlum pa'i khro mo'i spyan gsum bgrad pa /
zhal gdangs ljags 'dril mche ba gtsigs shing sma ra dang smin ma las me stag 'phro ba /
dbu skra phyed gyen du brdzes shing dug sbrul nag pos bcings pa'i steng du rus pa'i 'khor lo dang rdo rje phyed pas mtshan pa /
phyed thur du grol ba gsig pa'i gseb nas rang 'dra'i sprul pa spro ba /
mi mgo skam po lnga'i dbu rgyan dang /
rlon pa lnga bcu'i do shal can /
zhing lpags dang glang po che'i ko bas stod g.yogs shing /
stag lpags kyi sham thabs 'phyang ba /
thal chen gyi tshom bu dang /
khrag gi thig le dang /
zhag gi zo ris rnams kyis mtshan cing sbrul rigs lnga dang /
rus pa'i phyag rgya lngas brgyan pa /
gru mo g.yon na rigs kyi phyag mtshan gyis brgyan pa'i kha T+wAM ga bsgreng zhing brkyang bskum gar gyi rol pas ye shes kyi me 'bar ba'i dbus na bzhugs pa'i /
spyi bor oM dkar po /
mgrin par AHdmar po /
thugs kar hU~M sngon po /
de las 'od zer 'phros pas ye shes pa dbang lha dang bcas pa oM badzra sa mA dzaH
dzaHhU~M baM hoH
ye shes pa rang la gnyis su med par thim /
dbang lhas dbang bskur /
mi bskyod pa la sogs pa so so'i rigs kyi bdag pos dbur brgyan /
oM pany+tsa DA ki nI siM ha mu kha sa pa ri bA ra ar+g+haM sogs phyi mchod dang /
oM AHhU~M gis nang mchod phul /
gdod nas rnam dag sgrib kun nges par grol //
'jig rten 'das kyang tshul ni sna tshogs ston //
rgyal ba kun gyi yum gyur kun bzang mo //
seng gdong rigs lnga'i tshogs la phyag 'tshal bstod //
ces bstod /
so so'i thugs kar nyi ma'i steng du hU~M yig rigs kyi kha dog can la sngags kyi phreng bas bskor ba las 'od zer 'phros pas las thams cad 'grub par bsam la /
thun mong du /
aHkaHsaHmaHraHtsaHshaHdaHraHsaHmaHraHyaHphaTaH
ces dang /
so so'i sngags /
oM badzra DA ki nI siM ha mu kha hU~M hU~M phaT/
rdo rje mkha' 'gro'i rtsa sngags so //
oM dz+nyA na DA ki nI sarba sid+d+hi pha la hoH
de'i las sngags so //
oM bud+d+ha DA ki nI siM ha mu kha hU~M hU~M phaT/
sangs rgyas mkha' 'gro'i rtsa sngags so //
oM sarba shAn+tiM ku ru swA hA/
de'i las sngags so //
oM karma DA ki nI siM ha mu kha hU~M hU~M phaT/
las kyi mkha' 'gro'i rtsa sngags so //
oM sarba karma tsa tur mA ra ya phaT/
de'i las sngags so //
oM pad+ma DA ki nI siM ha mu kha hU~M hU~M phaT/
pad+ma mkha' 'gro'i rtsa sngags so //
oM sarba pA shaM ku ru hoH
de'i las sngags so //
oM rat+na DA ki nI siM ha mu kha hU~M hU~M phaT/
rin chen mkha' 'gro'i rtsa sngags so //
oM sarba puSh+TiM ku ru oM/
de'i las sngags so //
thun bsdu ba na /
bcom ldan 'das mas bdag la mchog thun mong gi dngos grub ma lus pa bstsal du gsol /
zhes gsol ba gdab /
'khor gyi lha mo rnams 'od du zhu nas rang la thim /
rang yang 'od gsal gyi dbyings su bsdus te mnyam par gzhag
/de las slar yang rdo rje mkha' 'gro ma'i skur ldangs la dge ba bsngo zhing smon lam gdab /
thun mtshams kyi bya ba la 'jug
/bsnyen pa byed na gtso bor yi ge 'bru bcu bzhi pa 'bum phrag bzhi sogs ji ltar rig pa /
de'i phyed rdo rje mkha' 'gro'i sngags /
de'i bcu cha 'khor bzhi'i sngags dang /
las sngags rnams ci rigs pa bzlas pas grub bo ///
/
!
gnyis pa rjes su gnang ba ni /
gnas dben par mkha' 'gro 'du ba'i dus bzang por stegs bu'i dbus su ji skad bshad pa'i rdor ra me ri dur khrod chos 'byung lha mtshan dang bcas pa bri ba'am /
mi 'grub na maN+Da lar rigs kyi kha dog dang mthun pa'i tshom bu lnga bkod pa'i steng many+dzi'i khar gtor ma dmar po zur gsum gtso 'khor lnga pa dar gdugs kyi brgyan /
de'i g.yas su bum pa bcud ldan /
g.yon du 'bul gtor /
mthar chu gnyis nyer spyod kyis bskor /
mchod pa byin rlabs spyi ltar sngon du 'gro bas bdag bskyed bzlas pa gsol gdab kyi bar bya /
de nas mdun gyi rten gtor bsang sbyang /
stong pa'i ngang las sogs bzlas pa gsol gdab kyi bar bdag bskyed ltar bya /
gtor ma /
oM AHhU~M ha ho hrIs byin gyis brlab /
oM pany+tsa DA ki nI siM ha mu kha sa pa ri bA ra i daM ba liM ta kha kha khA hi khA hi /
lan gsum gyis phul /
mchod bstod mthar /
seng gdong rigs lnga 'khor bcas rnams //
mchod sbyin gtor ma 'di bzhes la //
zhes sogs kyis phrin las bcol /
bum par seng gdong rigs lnga skad cig gis gsal ba'i sku las bdud rtsi'i rgyun babs pas bum pa gang bar bsam la yi ge bcu bzhi pa ci nus bzlas mthar /
lha 'od du zhu ba las bum pa'i chu nus pa dang ldan par bsam /
rjes gnang bdag 'jug gi tshul du len pa'am /
mdun bskyed kyi gnas gsum du oM AHhU~M dang lte bar hoHyig gis mtshan pa las 'od zer dkar dmar mthing ga sna tshogs pa'i mdog can 'phros /
rang gi gnas bzhir thim pas sku gsung thugs ye shes rdo rje'i byin rlabs zhugs par bsam /
de nas slob ma rnams khrus bya /
bgegs bskrad /
maN+Dal phul /
chos bshad ci rigs pas mtshams sbyar nas /
de la 'dir ye shes dang las dang 'jig rten gyi ma mo mkha' 'gro yongs kyi 'khor los sgyur ba chen mo /
rig sngags 'chang ba tsam gyis kyang las thams cad grub par byed pa mkha' 'gro ma seng ge'i gdong pa can gyi skor la sgrub thabs dang man ngag gi bka' srol mang du yod pa las /
ring brgyud snying rje chen po ba ri lo tsA ba nas bla ma sa skya pa yab sras la bka' babs pa brgyud pa bar ma chad pa las gsan pa'i /
rnal 'byor gyi dbang phyug sangs rgyas mgon pos lam 'di'i sgrub pa lhur mdzad pa la brten nas /
ye shes kyi mkha' 'gro ma seng ge'i gdong pa can dang grub pa'i slob dpon pad+ma badzra gyis dngos su zhal bstan cing /
nye brgyud thun mong ma yin pa'i gdams pa zab mos dbugs dbyung bas grub pa chen po'i sa la gshegs par gyur /
de las paN+Di ta chen po 'jigs bral gsang ba sbyin gyi slob brgyud rnams kyis bzhes te mkhas shing dngos grub brnyes pa'i brgyud pa zam ma chad pa zab gsang snyan brgyud du grags pa'i chos sde la'ang /
phyi nang gsang gsum las tshogs dang bcas pa'i sgrub thabs dang /
rjes gnang gi bka' ji snyed cig bzhugs pa las /
'dir thams cad kyi gzhi'am rtsa ba lta bur gyur pa seng ge'i gdong can nang sgrub rigs lnga'i rjes su gnang ba la /
slob dpon gyi bya ba grub nas khyed rang gi ngo skal du gyur pa thog mar gsol ba gdab pa 'di'i rjes zlos mdzod /
kun mkhyen ye shes phung po can //
srid pa'i 'khor lo rnam sbyong ba //
de ring bshad pa'i rin chen gter //
gtso bos bdag la bka' drin stsol //
ces lan gsum /
rgyud sdom pa dang ldan par bya ba'i slad du /
slob dpon dang mdun gyi rten gtor rdo rje srung ba'i gur dang dur khrod brgyad kyis bskor ba'i dbus su chos 'byung rigs kyi kha dog can re re'i lte bar ru dra dang nyi ma'i gdan la /
dbus su rdo rje mkha' 'gro nas /
ye shes kyi me 'bar ba'i dbus na bzhugs pa'i sku can du lam ste gsal ba'i spyan sngar skyabs su 'gro ba dang sems bskyed pa'i sdom pa gzung snyam pas 'di'i rjes zlos mdzod /
dkon mchog gsum la bdag skyabs mchi //
sdig pa mi dge so sor bshags //
'gro ba'i dge la rjes yi rang //
sangs rgyas byang chub yid kyis bzung //
sangs rgyas chos dang tshogs mchog la //
byang chub bar du skyabs su mchi //
rang gzhan don gnyis rab bsgrub phyir //
byang chub sems ni bskyed par bgyi //
byang chub mchog gi sems ni bskyed bgyis nas //
sems can thams cad bdag gis mgron du gnyer //
byang chub spyod mchog yid 'ong spyad par bgyi //
'gro la phan phyir sangs rgyas 'grub par shog
/ces lan gsum /
rjes gnang gi gzhi 'god pa'i slad du khyed rang rnams lhar gsal 'debs pa yin pas dmigs pa 'di bzhin mdzod /
slob ma bsang sbyang /
stong pa'i ngang las slob ma rnams gang du gnas pa'i go sar rdo rje srung ba'i 'khor lo sogs nas /
thugs kar hU~M sngon po /
spyi bor rtsa ba'i bla ma dang gnyis su med pa'i ye shes kyi mkha' 'gro rigs lnga bzhugs pa la mos gus dung ba mdzad pas bla ma dang spyi bo'i DA ki nI rnams kyi thugs ka nas 'od zer 'phros /
nub phyogs o rgyan gyi dur khrod nas mkha' 'gro ma seng ge'i gdong pa can rigs lnga la 'khor sha za ma mo bye ba 'bum sde bka' sdod srung ma'i tshogs kyis bskor ba spyad drangs /
spyi bo'i lha tshogs rnams la thim /
de rnams 'od du ltem gyis zhu ste khyed rang rnams la thim pas rgyud byin gyis brlab pa'i mos pa mdzod /
spos rol dang bcas rtsa sngags brjod /
tiSh+Tha badzra brjod cing me tog 'thor /
de ltar ye shes dbab cing brtan par bya ba sngon du song nas /
dngos gzhi sku gsung thugs kyi rjes su gnang ba zhu ba'i don du gsol ba 'debs pa 'di'i rjes zlos mdzod /
bdud 'dul sha za 'jigs pa'i sku
/srog gcod ma mo khro zhing rngams //
DA ki seng ge'i gdong can gyi //
sku gsung thugs kyi rjes gnang stsol //
lan gsum /
zhes gsol ba btab pas bla ma'i thugs ka'i 'od kyis dbang lha rigs lnga spyan drangs /
byang chub sems kyi bdud rtsis dbang bskur ba'i mos pa mdzod /
sangs rgyas kun gyi gsang gsum gyi //
dkyil 'khor chen po'i gnas las byung /
khams gsum kun gyis phyag byas pa //
bum pa'i dbang bskur chen po sbyin //
oM badzrI b+ha ba a b+hi Shiny+tsa mi /
de ni sku yi rjes gnang ngo //
yang khyed rang rnams kyis bla ma dang lha la mos gus mdzad pas /
bla ma dang seng ge'i gdong can tha mi dad pa'i zhal nas sngags kyi phreng ba byung /
khyed rang rnams kyi zhal du zhugs /
lus kyi nang thams cad sngags kyi 'od zer gyis khrigs mer gyis gang bar mos te sngags 'di rnams kyi rjes zlos lan gsum mdzod /
gong gi sngags rnams bzlar gzhug mthar slob dpon gyis /
seng gdong 'di la 'go bar mdzod //
sngags kyi dngos grub bstsal du gsol //
ces me tog 'thor /
de ni gsung gi rjes gnang ngo //
slar yang bla ma dang lha la mos gus mdzad pas /
de dag gi thugs ka nas 'od zer 'phros /
khyed rang rnams kyi snying gar phog
/snying pad+ma 'dab brgyad kyi nang du chos 'byung kha sbyor /
de'i dbus su rdo rje sngon po rtse lnga pa'i lte bar rang 'dra ba'i ye shes sems dpa'i thugs kar ting 'dzin sems dpa' hU~M yig sngon po'i mthar sngags kyi phreng bas bskor ba la yid gtad pas /
pad+ma kha zum pa'i phyi rol du sngags kyi phreng bas lu gu rgyud du bcings par mos pa dang bcas 'od gsal phyag rgya chen po'i dbyings su mnyam par 'jog mdzod /
de ni thugs kyi rjes gnang ngo //
mtha' rten gtor ma la brten nas bka' bsgo ba ni /
gtor ma 'di nyid ye shes kyi mkha' 'gro ma dngos su gsal ba khyed rang rnams kyi spyi bor spyan drangs shing byin gyis brlabs pa'i mos pa mdzod /
rtsa brgyud bla mas bka' bsgos ltar //
seng gdong mkha' 'gro 'khor bcas kyis //
rdo rje slob ma'i 'gal rkyen sol //
mthun rkyen phun sum tshogs par mdzod //
ces dang rtsa sngags brjod /
des rjes gnang gi dngos gzhi grub nas /
dam tshig khas blang maN+Dal /
lus longs spyod 'bul ba /
dge ba bsngo ba rnams byas la slob ma gyes /
slob dpon gyis mdun bskyed la mchod bstod /
nongs bshags /
ye shes pa gshegs /
dam tshig pa rang la bstim /
rang nyid 'od gsal du bsdu zhing thun mtshams kyi lhar ldang /
bsngo smon shis brjod spyi ltar bya'o ///
/
!
gsum pa las kyi tshogs rab 'byams ni gzhan du shes la 'dir rigs lnga dang rjes su 'brel ba'i khyad par gyi las mdo tsam brjod na lnga las /
dang po rdo rje mkha' 'gro ma la bsten nas mchog sgrub pa ni /
skyabs sems tshad med bzhi bsgom /
swA b+hA bas stong par sbyang /
stong pa'i ngang las chos 'byung dur khrod srung 'khor dang bcas pa'i dbus su pad+ma ru dra nyi ma'i gdan gyi steng du rang skad cig gis ye shes kyi mkha' 'gro ma seng ge'i gdong can mthing nag seng zhal dkar po can gri thod 'dzin cing kha T+wAM ga la 'khyud pa /
dur khrod 'jigs pa'i chas kyis brgyan cing skyil krung phyed pa'i gar stabs kyis ye shes kyi me 'bar ba'i dbus na bzhugs pa'i thugs ka nas 'od zer 'phros /
rtsa brgyud kyi bla ma rnams spyan drangs /
rang la gnyis su med par thim /
de'i rkyen gyis rang gi lus rtsa gsum 'khor lo lnga ldan gyi spyi bo bde chen 'khor lo'i dbus su sangs rgyas mkha' 'gro dkar mo gri gug dang bdud rtsi'i thod pa /
mgrin par pad+ma mkha' 'gro dmar mo lcags kyu dang gter bum /
thugs kar rdo rje mkha' 'gro sngon mo rdo rje dang thod khrag
/lte bar rin chen mkha' 'gro ser mo rin po che dang ne'u le /
gsang bar las gyi mkha' 'gro ljang nag ral gri dang thod khrag 'dzin pa rnams la so so'i rtsa 'dab kyi grangs dang mnyam pa'i mkha' 'gros bskor ba /
mig tu dam tshig mkha' 'gro nag mo phur bu dang thod khrag
/rna bar 'jig rten mkha' 'gro dmar mo dgra satwa dang sbrul zhags /
sna la sna tshogs mkha' 'gro ser mo cang te'u dang thod khrag
/khar thams cad mkha' 'gro g.yas tho ba dang g.yon phub 'dzin pa /
thams cad kyang seng+ge'i gdong can dur khrod 'jigs pa'i chas kyis brgyan cing kha T+wAM ga la 'khyud pa /
skyil krung phyed pa'i gar stabs kyis ye shes kyi me 'bar ba'i dbus na bzhugs pa /
gzhan yang rtsa khams dang ba spu'i bu ga tshun chad dpa' bo dang rnal 'byor ma dam can rgya mtsho'i sprin 'phro bar gyur pa'i gtso mo lnga'i thugs kar /
nyi ma la hU~M gi mthar sngags kyi phreng bas bskor ba las 'od zer 'phro 'dus snang grags rigs gsum lha sngags ye shes kyi 'khor lor sbyangs te /
dngos grub rnam gnyis 'grub par bsam la /
lhar snang sgyu ma lta bu la sems rtse gcig tu gzung /
de la mi gnas na mkha' 'gro spyi'i rtsa sngags yi ge 'bru bcu bzhi pa /
de'i phyed mkha' 'gro lnga'i sngags so so /
de'i phyed skye mched kyi mkha' 'gro bzhi'i sngags bzla /
de'ang /
oM sa ma ya DA ki nI siM ha mu kha hU~M hU~M phaT/
dam tshig mkha' 'gro'i rtsa sngags so //
de bzhin du oM lo ka DA ki nI sogs sbyar ba 'jig rten /
bi shwa DA ki sna tshogs mkha' 'gro /
sarba DA ki thams cad mkha' 'gro'i sngags so //
bzhi ka la las sbyor thun mong du /
oM sarba shA trUn mA ra ya phaT/
ces sbyar /
de lta bu'i ngag bzlas ci rigs pa'i mthar /
'khor lo lnga'i mkha' 'gro so sor dmigs nas rlung bum pa can bzung zhing 'od gsal phyag rgya chen po'i ngang du mnyam par bzhag pas rlung dbu mar zhugs gnas thim pa'i rtags sogs nyams myong yon tan skye bar 'gyur ro //
thun gyi mjug tu mchod bstod 'dod don gsol /
rang gi snying ga nas 'od zer 'phros /
gdan gsum tshang ba'i dbang lha nam mkha' gang bar spyan drangs /
byang chub sems kyi bdud rtsis dbang bskur bas sku gang /
dri ma dag
/chu'i lhag ma gyen du lud pa las phyi dkyil rdo rje mkha' 'gro la mi bskyod pa dang /
lus dkyil rnams la so so'i rigs kyi bdag pos dbur brgyan /
dbang gi lha phyi'i lha mo lus dkyil rnams la thim pas bde ba chen po'i gzi byin 'bar /
mthar thig le 'od zer kha dog lnga ldan 'bar zhing 'phrig pa'i rnam pa can du gyur /
de nyid kyang zag med bde ba chen po'i ngang du thim par bsam la dbyings rig bsres te mnyam par gzhag
/skabs su lus gnad byed bcing gi sbyor ba dang bcas mig bar snang du har re gtad /
sems 'dzin med kyi ngang du rlung rang babs su 'jog
/de las ldangs ba na bsngo smon shis brjod kyis mtshams sbyar te spyod lam la 'jug go //
/
!
gnyis pa sangs rgyas mkha' 'gro ma la bsten nas sdig sgrib zhi ba'i sbyin sreg ni /
zhi ba'i thab spyi ltar 'du bya ba'am /
rgyun gyi rnal 'byor la sol mes kyang rung /
rang gi mdun til lam yungs dkar cung zad 'du bya /
bdag bskyed sngon du 'gro bas /
mdun gyi me thab bsang sbyang /
stong pa'i ngang las ye shes kyi me phung 'bar ba'i dbus su /
e e las chos kyi 'byung gnas gru gsum dkar po nyis brtsegs kyi lte bar /
pad nyi ru dra'i steng du hU~M dkar po las sangs rgyas mkha' 'gro seng gdong can sku mdog dkar mo seng zhal sngon po bzhad cing gri thod kha T+wAM ga 'dzin pa /
dur khrod 'jigs pa'i chas can /
zhabs gnyis gar stabs su bzhengs pa'i lto ba rab tu yangs par 'khor lo dkar po rtsibs stong dang ldan pa'i lte bar hU~M/
rtsibs rnams la rtsa sngags snying po las sngags rnams 'od zer 'phro bar gyur /
rang gzhan thams cad kyi sdig sgrib mtha' dag 'dus pa'i ngo bo snying gar baM nag po /
rkang 'og gi rlung g.yos /
lte ba'i me sbar /
des snying ga'i baM sna sgor byung ba sdig pa'i rnam pas til la thim /
de nyid mkha' 'gro ma'i zhal du phul ba lto ba'i sngags kyi 'khor lo 'od zer rab tu 'bar bas bsregs shing sbyangs par bsam la /
yi ge bcu bzhi pa dang /
oM bud+d+ha DA ki nI siM ha mu kha hU~M hU~M phaT/
oM sarba pA paM shAn+tiM ku ru swA hA/
zhes sbrel bas brgya rtsa la sogs pa phul mthar /
mdun bskyed kyi mkha' 'gro ma dgyes pa'i sku dang sngags phreng las bdud rtsi'i rgyun /
char sprin 'khrugs pa las char 'bab pa bzhin byung /
bdag dang sems can thams cad la thim pas sdig sgrib mtha' dag sbyangs par bsam /
gtor ma yod na bsang sbyang byin gyis brlab /
snying po'i mthar i daM ba liM sogs btags pas phul /
gang ltar yang /
oM bud+d+ha DA ki nI siM ha mu kha sa pa ri bA ra ar+g+haM sogs kyis phyi mchod /
oM AHhU~M gis nang mchod /
gdod nas rnam dag sgrib kun nges par grol //
'jig rten 'das kyang tshul ni sna tshogs ston //
rgyal ba kun gyi yum gyur kun bzang mo //
sangs rgyas mkha' 'gro ma la phyag 'tshal bstod //
ces bstod /
bdag dang sems can thams cad kyi sdig sgrib bag chags dang bcas pa zhi bar byin gyis brlab tu gsol /
zhes gsol ba gdab /
yi ge brgya pa dang /
ma 'byor pa dang sogs kyis nongs pa bshags /
dzaHhU~M baM hoH
mdun bskyed kyi lha rang la thim par bsam /
bsngo smon shis brjod bya'o ///
/
!
gsum pa rin chen mkha' 'gro ma la bsten nas tshe bsod rgyas pa'i man ngag ni /
tshe dang 'byor pa rgyas pa'i mtshan nyid legs par tshang ba'i ka pA la'i nang du sman sna dang dri bzang sin+d+hu ra rnams kyis byugs /
snying po lnga dang /
dUrba sogs tshe'i rdzas dang /
dar zab rin chen 'bru sman sogs dpal can gyi rdzas kyis gtams /
mthing shog la gser gyis yi ge bcu bzhi pa /
rin chen mkha' 'gro'i snying po /
las sngags /
gzhan yang tshe gzungs dang nor lha'i gzungs sogs dris pa'i shog dril dar ser po'i tshas dang dri bzang bcas shing tog bilba'i nang khengs par bcug pa dbus su bzhag
/mtha' mchod gtor gyis bskor /
seng gdong rigs lnga'i bdag bskyed bzlas pa dang bcas pa'i rjes /
mdun gyi rten bsang sbyang /
stong pa'i ngang las 'dod rgu'i 'byung gnas ka pA la yangs shing rgya che ba lha mi'i dpal 'byor rab tu rgyas pas gtams pa'i dbus su /
e e las chos 'byung ser po bsnol ma'i lte bar /
pad nyi ru dra'i steng du hU~M ser po las rin chen mkha' 'gro seng gdong can ser mo seng zhal dmar mo bzhad cing nor bu dang ne'u le kha T+wAM ga 'dzin pa /
dur khrod 'jigs pa'i chas can 'od zer ser po spro ba dang bsdu bas rgyas pa'i las rab 'byams mdzad par gyur /
gnas gsum byin gyis brlab /
ye shes pa bstim /
dbang bskur rin chen 'byung ldan gyis dbur brgyan par bsam /
mchod bstod gtor ma 'bul /
thugs kar nyi ma la gnas pa'i hU~M ser po'i mthar sngags kyi phreng bas bskor ba las 'od zer 'phros 'dus tshe bsod dpal 'byor thams cad rgyas par bsam la /
rtsa sngags /
snying po /
las sngags rnams sbrel te bzla /
mthar nongs pa bshags /
brtan bzhugs bya /
bsngo smon bkra shis rgya cher brjod /
thod pa dar zab ser pos dril te mdzod kyi dbus su bzhag
/dus bzang por mchod bstod tshogs gtor phul bas tshe dang bsod nams rgyas par 'gyur ro ///
/
!
bzhi pa pad+ma mkha' 'gro la bsten nas dbang gi me mchod bya ba ni /
sa dmar po'i stegs bur dbang gi thab spyi ltar bris pa'i steng du tsan+dan dmar po'am mdzo mo shing sogs rung ba'i bud shing zla gam du brtsig
/rang gi g.yas su zangs sder nang /
gur gum dang tsan+dan sogs dri dmar po /
glang sna sogs me tog dmar po /
bye ru dang zangs sogs rin po che dmar po /
dar sna /
'bru sna /
zas sna /
shing tog
/lan tshwa sogs kyang li khris dmar por bsgyur ba dang /
'bri mog gis kha sgyur ba'i mar khu bcas /
de tsam ma 'byor na 'bras lta bu'i 'bru kha dog dmar por byas pa dang mar khu tsam la brten kyang rung /
g.yon du gtor ma dmar po dang nyer spyod bcas bsham /
bdag bskyed sngon du 'gro bas snying po'i sngags kyis me sbar /
bsang sbyang /
stong pa'i ngang las dbang gi thab khung mtshan nyid rdzogs pa me 'bar ba'i dbus su /
e e las chos 'byung dmar po bsnol ma'i lte bar pad nyi ru dra'i steng du hU~M dmar po las pad+ma mkha' 'gro seng gdong ma sku mdog dmar mo seng zhal ser po bzhad cing lcags kyu dang gter bum kha T+wAM ga 'dzin pa /
dur khrod 'jigs pa'i chas can 'od zer dmar po spro ba dang bsdu bas rab 'byams dbang gi las mdzad par gyur /
gnas gsum byin brlab /
ye shes pa bstim /
dbang bskur zhing rigs bdag 'od dpag med pas dbur brgyan /
mchod bstod bya /
de nas rdzas rnams phyogs gcig tu bsres te rtsa sngags /
snying po /
las sngags rnams sbrel bas brgya rtsa la sogs pa phul mthar /
mdun bskyed kyi pad+ma mkha' 'gro dgyes pa'i sku las 'od zer dang bdud rtsi dmar po dbang gi rang bzhin can dpag tu med pa byung /
bdag gi lus ngag yid gsum la thim pas bde ba chen po'i gzi byin mchog tu 'bar bas mthong thos dran reg thams cad dbang du 'du ba'i bdag nyid can du gyur /
slar yang bdag dang mdun bskyed las 'od zer 'phros pas khams gsum snod bcud spyi dang /
bye brag dmigs bya la phog pas chags pa'i zil gyis dmar lam song ste bdag nyid kyi dbang du 'dus par bsam gnas lugs kyi ngang du bzhag
/de nas slar yang mchod bstod gtor ma phul /
'dod don gsol /
nongs pa bshags /
dzaHhU~M baM hoHsa thab kyi lha rang la bstim /
bsngo smon shis brjod bya /
thal ba ri rtser rlung la bskur ba'am 'bab chu chen por dor ro ///
/
!
lnga pa karma mkha' 'gro la bsten nas phyir zlog gi man ngag ni /
drag po'i las la shis pa'i dus su /
dur khrod kyi sa'am lcags kyi brub khung gi nang byad ma'i ling+ga gzhug
/de'i steng many+dzi'i khar lcags sam b+han+d+ha'i snod du dmar gtor zur gsum sha khrag dang mtshe yungs sogs kyis brgyan pa'i mdun du drag po'i nyer spyod dang bcas pa bsham /
bdag bskyed seng gdong rigs lnga'i bsgom bzlas
sngon du song nas /
gtor ma bsang sbyang /
stong pa'i ngang las rdo rje srung ba'i 'khor lo dur khrod brgyad dang bcas pa'i dbus su /
e e las chos 'byung gru gsum ljang nag nyis brtsegs khrag mtsho khol zhing me rlung 'khrugs pa'i lte bar pad nyi ru dra'i gdan la hU~M ljang nag las 'od zer 'phro 'dus ral gri hU~M gis mtshan pa /
de yongs su gyur pa las karma mkha' 'gro seng gdong ma ljang nag seng zhal nag po rngam zhing ral gri dang thod khrag kha T+wAM bsnams pa /
dur khrod 'jigs pa'i chas kyis brgyan cing drag shul srin mo khros pa'i nyams can /
zhabs gnyis brkyang bskum gar gyi rol pas ye shes kyi me 'bar ba'i dbus na bzhugs pa /
srid zhi'i khams na che btsan 'gran zla dang bral ba /
khro bo khro mo dregs pa can gyi tshogs bsam gyis mi khyab pa spro zhing bsdu ba'i skur gyur /
gnas gsum byin brlab /
ye shes pa bstim /
dbang bskur zhing /
rigs bdag don yod grub pas dbur brgyan /
mchod bstod bya /
thugs kar nyi ma'i steng du hU~M ljang nag gi mthar sngags kyi phreng bas bskor ba las 'od zer me dang mtshon cha khro mo'i sprin phung 'phro bas gdon bgegs 'byung po tshar bcad par bsam la /
rtsa sngags /
snying po /
las sngags rnams sbrel te bzlas mthar /
slar yang mchod cing bstod /
bcom ldan 'das mas gdug pa can tshar gcad pa'i phrin las mdzad du gsol /
zhes gsol ba btab pas /
thugs ka nas spros pa'i pho nya'i tshogs kyis dmigs bya dbang med du bkug nas gzugs brnyan la bstims par bsam la /
na mo /
rtsa brgyud bla ma yi dam lha //
seng gdong mkha' 'gro'i bden pa'i mthus //
dgra bgegs 'byung po byad ma kun //
gzugs brnyan 'di la myur du khug
/ces bden stobs dang /
rtsa sngags dang /
sngags rnams kyi mthar /
sarba big+h+nAn sha trUn dzaHhU~M baM hoH
yang yang brjod cing dmigs pa drag tu bya /
de nas /
aHkaHsaHmaHraHtsaHshaHdaHraHsaHmaHraHyaHphaTaH
ces brjod pas /
dgra bgegs kyi rnam shes dwangs ma a yig gi rnam pas ye shes mkha' 'gro'i thugs kar thim /
tshe dang bsod nams thams cad rang la 'dus /
mdun bskyed las nad mtshon dug gi char babs pas gzugs phung rdul du brlags par bsam la /
rtsa sngags dang /
las sngags kyi mthar /
sarba big+h+nAn sha trUn mA ra ya phaT/
ces brjod cing yungs dkar gyis brab /
gu gul gyis bdug
/bsad gris dum bur gtub pa dang /
sha dum /
khrag thigs //
btsong sgog
/lan tshwa /
thang phrom sogs dang sbyar te /
oM AHhU~M ha ho hrIH
gtor ma dgra bgegs kyi sha khrag ye shes kyi bdud rtsi'i ngo bor gyur /
snying po'i mthar /
sarba big+h+nAn sha trUn ba liM ta kha kha khA hi khA hi /
lan gsum mam bdun gyis phul /
oM karma DA ki nI siM ha mu kha sa pa ri bA ra ar+g+haM sogs kyis phyi mchod dang /
oM AHhU~M gis nang mchod /
gdod nas rnam dag sgrib kun nges par grol //
'jig rten 'das kyang tshul ni sna tshogs ston //
rgyal ba kun gyi yum gyur kun bzang mo //
karma mkha' 'gro ma la phyag 'tshal bstod //
ces bstod /
las kyi seng gdong DA ki 'khor bcas kun //
dgra bgegs sha ri khrag mtsho'i gtor ma bzhes //
bstan la gnod pa'i gdug can dpung dang bcas //
tshar gcod drag po'i phrin las 'grub par mdzod //
ces phrin las bcol /
de lta bu lan gsum la sogs pa'i mthar phyir zlog pa'i las bcol ba ni /
hU~M b+h+yoH
'jigs byed dpa' bo chen mo ni //
rtsub 'gyur las kyi seng gdong ma //
ma mo bye ba'i tshogs kyis bskor //
lha srin sde brgyad pho nyar 'gyed //
'khor bcas do nub mthu rtsal skyed //
rnal 'byor bdag cag 'khor bcas la //
'gal rkyen bar du gcod byed pa'i //
bdud dang log 'dren mi mthun tshogs //
dam nyams dgra bo'i steng du zlog
/zlog cig sgyur cig sa ma ya //
rmi ltas mtshan ma ngan pa dang //
byad dang byur kha rbod gtong rnams //
dam nyams dgra bo'i steng du zlog
/bgegs rigs stong phrag brgyad cu dang //
gdon rigs sum brgya drug cu rnams //
dam nyams dgra bo'i steng du zlog
/glo bur ye 'drog drug cu dang //
gtor kha phur kha zug pa rnams //
dam nyams dgra bo'i steng du zlog
/gshin rje'i phur kha zug pa dang //
rgyal po'i smyo 'bog gtong ba rnams //
dam nyams dgra bo'i steng du zlog
/ma mo'i khrag zor gru tshon 'phen //
klu srin kha rlangs mdze nad kun //
dam nyams dgra bo'i steng du zlog
/gzhan yang mi mthun bar chad rnams //
zlog cig sgyur cig dgra la zlog
/dgra bgegs thal ba'i rdul bzhin du //
rtsad nas brlag pa'i phrin las mdzod //
ces dang /
rtsa sngags dang snying po'i mthar /
b+h+yo b+h+yo zlog zlog ces brjod cing thal mo brdab /
de lta bu tshar drug cu rtsa bzhi sogs kyi mthar mdun bskyed la mchod cing bstod /
oM badzra ut+tiSh+Tha /
gtor ma'i lha tshogs rten dang bcas pa mdun gyi nam mkhar bzhugs par bsam la /
slar yang zlog pa'i phrin las bcol bas /
gtor ma nad mtshon dug gi char chen por gyur pa dgra bo'i yul du glog 'khyug pa ltar babs pa'i rjes su /
nam mkhar bzhugs pa'i mkha' 'gro ma 'khor dang bcas gshegs te dgra bgegs dpung bcas kha phung rjes med du btang bar bsam la dgra phyogs su 'phang /
dmigs med kyi lta ba'i ngang la yun ring du mnyam par bzhag
/de nas bdag nyid lhar gsal ba 'od gsal gyi dbyings su thim par bsam /
slar yang rdo rje seng gdong ma'i skur gyur pa'i thugs ka nas 'od zer 'phros /
phyogs mtshams steng 'og thams cad rdo rje'i srung ba'i gur gyis gtams par bsam la /
rtsa sngags kyi mthar /
badzra rak+Sha rak+Sha hU~M/
zhes pas srung ba bya /
dge bsngo shis brjod rgyas par bya /
las kyi rjes mi mngon par bsdu'o //
'di ni bsnyen pa thems shing dmigs pa gsal bas lan gsum byas na
byad phur rbod gtong ji ltar che yang zlog nges pa'i zab rgya can no //
de ltar sgrub rjes las tshogs dang bcas pa yig rnying rnams la gzhir byas te don tshan snying por dril ba'o //
ye shes mkha' 'gro'i zhal lung grub pa'i gtam //
rgya che'i snying po phrin las rnam rol pa //
legs bshad nyi ma gsar pa'i gzi 'od kyis //
sa gsum bkra shis snang ba rgyas par shog
/ces pa'ang tshul 'di'i gdams skor gyi yig cha snga phyi mang du thos shing mthong ba la brten nas 'jam dbyangs mkhyen brtse'i dbang pos sbyar ba'i dge bas 'gro kun dngos grub rnam pa gnyis kyi dga' ston la longs spyod pa'i rgyur gyur cig //
/
!
zab gsang seng gdong snyan brgyud kyi sgrub thabs bka' bcu'i mngon rtogs rjes gnang gi tho yig phrin las snying po zhes bya ba bzhugs so //
na mo gu ru siM ha mu kha de ba ga Ne b+h+yaH
rnam kun mchog ldan shes rab dbyings kyi yum //
snying rje khros pa'i gar mdzad seng ge'i gdong //
gtso 'khor sprul pa'i tshogs la gus btud nas //
mngon par rtogs pa phrin las snying po dbye //
de la grub pa'i dbang phyug chen po sangs rgyas mgon po nas rim par brgyud pa'i zab gsang seng gdong snyan brgyud ces grags pa la /
sgrub thabs las tshogs man ngag dang bcas pa'i bka' srol bsam gyis mi khyab par bzhugs pa las /
'dir da lta'i bar rjes gnang bka' ma chad par byon pa'i sgrub thabs kyi mngon rtogs snying por dril ba la /
dang po phyi sgrub rdo rje mkha' 'gro seng gdong ma gtso rkyang gi mngon rtogs ni /
skyabs 'gro
/sems bskyed /
tshad med bzhi bsgom pa rgyas bsdus gang rung sngon du 'gro bas /
spro na kun bzang bla ma'i rnal 'byor ni /
rang gi spyi bor pad zla'i gdan la bla ma kun bzang he ru ka yab yum sku mdog dkar po zhal gcig phyag gnyis skyil krung ting nge 'dzin gyi phyag rgya can /
zung 'jug bde ba chen po'i rang bzhin du bzhugs pa'i yab yum gnyis kyi thugs kar hU~M yig dkar po re re /
de las bdud rtsi'i rgyun dpag tu med pa babs pas sku lus thams cad ltems kyis khengs /
bla ma kun bzang he ru ka yab yum gyis bdag gi nad gdon sdig sgrib nyes ltung dri ma'i tshogs thams cad byang zhing dag par byin gyis brlab tu gsol /
zhes gsol ba btab pas /
bla ma yab yum gyi sbyor mtshams nas bdud rtsi dang hU~M yig dkar po'i rgyun dpag tu med pa babs /
bdag gi tshangs bug nas zhugs nad gdon sdig sgrib nyes ltung thams cad sangs kyis dag par gyur /
ces brjod cing ngag tu /
hU~M hU~M hU~M/
zhes ci nus bzlas mthar slar yang gsol ba btab pas /
he ru ka yab yum 'od du zhu rang gi sgo gsum dang dbyer med du gyur par bsam la /
oM swA b+hA ba shud+d+haHsarba d+harmAHswA b+hA ba shud+d+ho\u0f85 haM zhes brjod cing nyams len stong nyid la blo bzhag
/stong pa'i ngang las rdo rje srung ba'i 'khor lo dang dur khrod chen po brgyad kyis yongs su bskor ba'i dbus su /
e e las chos 'byung gru gsum mthing nag nyis brtsegs kyi lte bar pad nyi ru dra pho mo'i gdan gyi steng du hU~M las rdo rje sngon po rtse lnga pa'i lte bar hU~M gis mtshan pa'i 'od zer spro bsdus yongs su gyur pa las /
spro na gzhal yas khang bsgom /
ye shes kyi mkha' 'gro ma seng ge'i gdong pa can sku mdog mthing nag seng zhal dkar po rngam pa'i zhal can spyan gsum ljags 'dril mche ba gtsigs pa /
sma ra dang smin ma las me stag 'phro zhing lcags kyi ral pa nag po sprugs pa'i gseb nas rang 'dra'i khro mo'i tshogs dpag tu med pa spro ba /
ral pa phyed gyen du brdzes shing dug sbrul nag pos bcings pa'i steng du rus pa'i 'khor lo dang rdo rje nag po phyed pas mtshan pa /
mi mgo skam po lnga'i dbu rgyan dang rlon pa lnga bcu'i do shal can /
zhing chen gyi pags pa dang glang po che'i ko bas stod g.yogs shing stag lpags kyi sham thabs 'phyang ba /
thal chen gyi tshom bu dang khrag gi thig le dang zhag gi sor ris rnams kyis mtshan cing /
sbrul rigs lnga dang rus pa'i phyag rgya lngas brgyan pa /
phyag g.yas gser gyi rdo rje rtse lnga pa nam mkhar phyar zhing g.yon bdud bzhi'i khrag gis gang ba'i thod pa thugs kar 'dzin pa /
gru mo g.yon na kha T+wAM ga 'chang zhing zhabs g.yas brkyang pa'i skyil krung phyed pa'i gar stabs kyis ye shes kyi me 'bar ba'i dbus na bzhugs pa'i /
dpral bar oM dkar po /
mgrin par AHdmar po /
thugs kar hU~M sngon po /
thugs ka'i hU~M las 'od zer 'phros pas ye shes pa dbang lha dang bcas pa oM badzra sa mA dzaH
dzaHhU~M baM hoH
ye shes pa rang la gnyis su med par thim /
dbang lhas dbang bskur mi bskyod pas dbur brgyan /
oM badzra DA ki nI siM ha mu kha ar+g+haM sogs kyis phyi mchod dang /
oM AHhU~M gis nang mchod phul /
gdod nas rnam dag sgrib kun nges par grol //
'jig rten 'das kyang tshul ni sna tshogs ston //
rgyal ba kun gyi yum gyur kun bzang mo //
rje btsun seng gdong ma la phyag 'tshal bstod //
ces bstod /
rang gi thugs kar nyi ma la hU~M gi mthar sngags kyi phreng ba kha dog sna tshogs pa g.yon du 'khor ba las 'od zer 'phros /
gang 'dod pa'i phrin las thams cad 'grub par bsam la /
aHkaHsaHmaHraHtsaHshaHdaHraHsaHmaHraHyaHphaTaH
ces rtsa sngags /
oM badzra DA ki nI siM ha mu kha hU~M hU~M phaT/
ces snying po dang /
oM dz+nyA na DA ki nI sarba sid+d+hi pha la ho /
zhes las sbyor gyi sngags rnams ci nus bzlas mthar /
mchod cing bstod /
bcom ldan 'das mas bdag dang sems can thams cad la mchog dang thun mong gi dngos grub ma lus pa bstsal du gsol /
zhes gsol ba btab pas dbang dang dngos grub thams cad thob par bsam /
lhar snang 'od gsal gyi dbyings su thim par mos te zab gsal dbyer med phyag rgya chen po'i ngang du mnyam par gzhag
/slar yang rang nyid ye shes mkha' 'gro'i skur gyur par bsam la bsngo smon shis brjod bya'o ///
/
!
gnyis pa nang sgrub seng gdong sngon mo rigs lnga'i mngon rtogs ni /
kho bos byas pa'i sgrub thabs phrin las rnam rol las shes par bya'o ///
/
!
gsum pa de las 'phros pa'i nang sgrub seng gdong dmar mo gnod sbyin dbang sdud rgyal mo gtso rkyang gi mngon rtogs ni /
skyabs sems tshad med bla ma'i rnal 'byor bcas gong ltar sngon du 'gro bas /
oM swA b+hA ba sogs /
stong pa'i ngang las rdo rje srung ba'i 'khor lo dang dur khrod chen po brgyad kyis yongs su bskor ba'i dbus su e e las gter gyi bum pa brtsegs pa'i chos 'byung dmar po gru gsum bsnol ma'i nang du pad nyi nor bdag gi gdan dang bcas pa /
de'i steng du hU~M las lcags kyu hU~M dmar pos mtshan pa'i 'od zer 'phro 'dus yongs su gyur pa las /
ye shes kyi mkha' 'gro ma seng ge'i gdong pa can gnod sbyin dbang sdud rgyal mo sku mdog dmar mo seng zhal ser mo bzhad pa'i zhal can spyan gsum ljags 'dril mche ba gtsigs pa /
sma ra smin ma las me stag 'phro zhing bye ru'i ral pa dmar po thur du sprugs pas rang 'dra'i khro mo'i tshogs dpag tu med pa spro ba /
ral pa phyed gyen du brdzes shing dug sbrul nag pos bcings pa'i steng du rus pa'i 'khor lo dang rdo rje nag po phyed pas mtshan pa /
mi mgo skam po lnga'i dbu rgyan dang rlon pa lnga bcu'i do shal can /
zhing chen gyi pags pa dang glang po che'i ko bas stod g.yogs shing stag lpags kyi sham thabs 'phyang ba /
thal chen gyi tshom bu dang khrag gi thig le dang zhag gi sor ris rnams kyis mtshan cing sbrul rigs lnga dang rus pa'i phyag rgya lngas brgyan pa /
phyag g.yas lcags kyu dmar po seng zhal gyis mtshan pa nam mkhar phyar zhing /
g.yon gter gyi ne'u le'i mgrin pa nas btsir zhing dkur brten pa /
mchan khung g.yon na nal bu'i rgyal mtshan phyar zhing zhabs gnyis pad+ma'i skyil mo krung gis ye shes kyi me 'bar ba'i klong na bzhugs pa'i sku lus thams cad spyan gyis gang ba /
de'i dpral bar oM dkar po sogs gong ltar la /
'od dpag med kyis dbur brgyan /
oM pad+ma DA ki nI siM ha mu kha ar+g+haM sogs dang /
oM AHhU~M/
khams gsum dbang sdud gnod sbyin rgyal mo ni //
sgrub la ma bu bzhin du srung skyob mdzad //
phrin las dbang gi dngos grub stsol mdzad pa'i //
pad+ma mkha' 'gro ma la phyag 'tshal bstod //
thugs kar nyi ma la hU~M dmar po'i mthar sngags phreng kha dog dmar po g.yon du 'khor ba las 'od zer 'phros pas rab 'byams dbang gi dngos grub ma lus pa thob par gyur ces brjod cing bsam la /
rtsa sngags yi ge bcu bzhi pa dang /
snying po /
oM pad+ma DA ki nI siM ha mu kha hU~M hU~M phaT/
ces bzla /
las sbyor dbang sdud kyi sngags rigs bzla bar 'dod na gzhung du shes /
rjes mchod bstod /
gsol gdab /
bsdu ldang bsngo smon shis brjod rnams bya'o ///
/
!
bzhi pa nang sgrub dbang sdud pad+ma mkha' 'gro rigs lnga'i mngon rtogs ni /
skyabs sems sogs gong ltar la /
stong pa'i ngang las rdo rje srung ba'i 'khor lo dang dur khrod chen po brgyad kyis yongs su bskor ba'i dbus su e e las gter chen po'i bum pa brtsegs pa'i chos 'byung bsnol ma kha sbyor gyi lte bar /
sna tshogs pad+ma 'dab ma brgyad pa'i dbus dang phyogs bzhir pad nyi gnod sbyin gter bdag gi gdan la /
dbus su hU~M dmar po las gsil byed hU~M dmar pos mtshan pa /
de yongs su gyur pa las dbang sdud pad+ma mkha' 'gro sku mdog dmar mo /
seng zhal ser po g.yas su phyogs shing bye ru'i ral pa gsigs pa las rang 'dra'i sprul pa spro ba /
g.yas gsil byed phyar zhing g.yon lhung bzed bdud rtsis bkang ba bsnams pa /
mchan khung g.yon na glegs bam 'chang zhing zhing dbyug 'khyud pa /
zhabs pad+ma'i skyil mo krung gis bzhugs shing sku la spyan bye bas mdzes pa /
shar gyi gdan la hU~M dang ral gri las gnod sbyin g.yul las rgyal ba mo sku mdog sngo nag seng zhal dkar po g.yas su phyogs shing gnam lcags kyi ral pa sprugs pa'i gseb nas rang 'dra'i sprul pa spro ba /
sku la bse khrab dang dbu la rmog gis brjid pa /
g.yas gnam lcags kyi ral gri phyar zhing g.yon mda' gzhu bsnams pa /
gru mo g.yon du mdung dar ba dan dang bcas pa bsgreng zhing bse phub 'chang ba /
zhabs g.yon brkyang ba'i gar stabs kyis bzhugs pa /
byang du hU~M dang dung chen las sde brgyad dbang sdud mkha' 'gro sku mdog dmar ljang /
seng zhal ljang nag g.yas su phyogs shing mu men gyi ral pa sprugs pa'i gseb nas ma mo thal mdog phyag mtshan rang 'dra ba'i sprul pa spro ba /
g.yas cang te'u 'khrol zhing g.yon dung chen gyi gling bu 'bud pa zhabs dor stabs kyis bzhengs pa /
nub tu hU~M dang myos byed las srid gsum dbang sdud mkha' 'gro ma sku mdog dmar nag seng zhal ser po g.yas su phyogs shing bye ru'i ral pa sprugs pa'i gseb nas rang 'dra'i sprul pa spro ba /
g.yas rin po che'i snod myos byed kyis gang ba dang g.yon zhags pa dmar po bsnams pa /
gru mo g.yon na bdud kyi khram shing bsgreng zhing zhabs gnyis dor stabs kyis bzhengs pa /
lhor hU~M dang 'bru bcud las dpal skyed dbang sgyur mkha' 'gro sku mdog ser nag seng zhal dmar po g.yas su phyogs shing /
gser gyi ral pa sprugs pa'i gseb nas ma mo thal mdog phyag mtshan rang 'dra'i sprul pa spro ba /
g.yas pas mtshon gyi gru gu phyar zhing g.yon pas 'bru bcud kyis bkang ba'i snod bsnams pa /
gru mo g.yon na ti ra'i rgyal mtshan phyar zhing rin po che'i rgyan gyis brgyan pa zhabs gnyis gar stabs kyis 'gying ba /
thams cad kyang zhing lpags dang glang kos stod g.yogs shing stag lpags kyi sham thabs grol ba /
dur khrod kyi chas kyis 'jigs par byas shing sbrul rigs lnga dang rus pa dang thod pa'i rgyan can /
ye shes kyi me 'bar ba'i dbus na bzhugs pa'i dpral bar oM dkar po sogs nas /
gtso mo la 'od dpag med /
rigs bzhi la rim par rnam snang /
don grub /
mi bskyod pa /
rin chen 'byung ldan rnams kyis dbur brgyan /
oM pad+ma DA ki nI sa pa ri wA ra ar+g+haM sogs dang /
oM AHhU~M/
gnod sbyin pad+ma mkha' 'gro ma //
dbang sdud seng gdong gter gyi bdag
/rnal 'byor 'dod pa'i don kun sgrub //
'khor dang bcas la phyag 'tshal bstod //
so so'i thugs kar nyi gdan la hU~M yig rigs kyi kha dog gis mtshan pa'i mthar /
sngags kyi phreng ba g.yon du 'khor ba las 'od zer dzaHdang lcags kyu'i rnam par spros pas khams gsum snod bcud kyi dpal 'byor thams cad dbang du byas par bsam /
rtsa sngags yi ge bcu bzhi pa dang /
snying po /
oM pad+ma DA ki nI siM ha mu kha hU~M hU~M phaT/
ces pa ci nus su bzla /
rjes 'dra'o ///
/
!
lnga pa gsang sgrub skor gsum las gcer bu khros ma nag mo'i mngon rtogs ni /
stong pa'i ngang las rdo rje srung ba'i 'khor lo dang dur khrod chen po brgyad kyis yongs su bskor ba'i dbus su /
e e las chos 'byung nag po nyis brtsegs kyi nang khrag zhag 'khrugs pa'i klong du pad nyi ro'i gdan la hU~M las gri gug nag po'i yu ba hU~M gis mtshan pa /
de las 'od zer 'phro 'dus yongs su gyur pa las ye shes kyi mkha' 'gro ma seng gdong khros ma nag mo /
sku mdog mthing nag seng zhal dkar po spyan gsum pa g.yas su phyogs shing gnam lcags kyi ral pa sprugs pa'i gseb nas mkha' 'gro dang sde brgyad kyi dmag tshogs spro ba /
ba spu'i bu ga nas me stag gi tshwa tshwa 'phro zhing thog ser dang khyab 'jug gi skad 'byin pa /
dbang po'i sgo nas khrag gi char 'bab pa /
g.yas rdo rje'i gri gug nam mkhar phyar zhing g.yon pas dgra snying zhal du gsol ba /
gru mo na bdud kyi khram shing bsgreng zhing sked la ma mo'i tshon gru dang nad rkyal 'phyang ba /
sku lus thams cad spyan gyis khengs shing gcer bu rgyan spangs pa /
zhabs g.yon brkyang ba'i dor stabs kyis ye shes kyi me 'bar ba'i dbus na bzhugs pa'i dpral bar oM sogs nas /
mi bskyod pas dbur brgyan /
oM badzra DA ki nI kro d+hI kA li siM ha mu kha ar+g+haM sogs /
oM AHhU~M/
bdud mo nag mo seng gdong ma //
sha khrag la dga' srog la rngams //
'jigs byed nag mo bdud kyi yum //
mkha' 'gro'i dbang phyug ma la bstod //
thugs kar gnam lcags las grub pa'i 'khor lo rtsibs stong dang ldan pa'i lte bar hU~M yig gi mthar /
sngags phreng kha dog nag po me rlung gi rang bzhin spu gri 'dra bas bskor ba las 'od zer me rlung dang mtshon cha'i char babs pas dgra bgegs thams cad rdul du brlags par bsam la /
rtsa sngags /
phaTaHyaHraHmaHsaHraHdaHshaHtsaHraHmaHsaHkaHaH
snying po /
oM badzra DA ki nI siM ha mu kha hU~M hU~M phaT/
ces bzla ///
/
!
drug pa gsang sgrub skor gsum las /
gcer bu khros nag zhal gsum phyag drug phur zhabs can ma'i mngon rtogs ni /
stong pa'i ngang las rdo rje srung ba'i 'khor lo dur khrod brgyad dang bcas pas yongs su bskor ba'i dbus su chos 'byung dmar nag khrag mtsho khol ba /
de'i lte bar pad nyi dgra bgegs gyi gdan la hU~M las gri gug hU~M gis mtshan pa 'od zer 'phro 'dus yongs su gyur pa las /
seng gdong khros ma nag mo sku mdog mthing nag sngo dkar dmar ba'i seng zhal gsum gnam lcags kyi ral pa sprugs pa las rang 'dra'i sprul pa spro ba /
zhal re re la spyan gsum gsum dang ldan zhing dbu gtsug na rta mgo ljang nag gsum zhal nam mkha'i dbyings su gdangs shing rdo rje'i rta skad 'tsher ba /
phyag drug gi g.yas gsum gri gug lcags kyu dgra satwa /
g.yon gsum thod khrag zhing dbyug kha T+wAM phyar zhing gru mo g.yon du khram shing bsgreng ba /
gcer bu rus pa dang sbrul gyis brgyan cing stag sham can /
sku smad phur pa'i dbal gyis dgra bgegs kyi snying gar gzir zhing /
sku la ye shes kyi spyan mang pos mdzes pa me phung 'bar zhing 'khrugs pa'i klong na bzhugs pa /
de'i dpral bar oM sogs nas /
mi bskyod pas dbur brgyan /
oM badzra DA ki nI siM ha mu kha kro d+hI kA li ar+g+haM sogs dang /
oM AHhU~M/
dpal chen bdud mo nag mo ni //
dgra bgegs srog gcod sha za mo //
dbugs len rngams pa'i khro gzugs can //
bdud mo nag mo khyod la bstod //
thugs kar nyi steng hU~M nag po'i mthar sngags kyi phreng ba las 'od zer me dang mtshon cha'i tshogs dpag tu med pa 'phros pas ma rungs pa'i gdug pa can thams cad tshar bcad par bsam la /
rtsa sngags yi ge bcu bzhi pa dang /
snying po /
oM badzra DA ki nI siM ha mu kha kI li kI la ya hU~M hU~M phaT/
ces bzla ///
/
!
bdun pa gsang sgrub skor gsum las /
gcer bu khros nag phur zhabs can zhal gcig phyag gnyis ma'i mngon rtogs ni /
stong pa'i ngang las rdo rje srung ba'i 'khor lo dur khrod brgyad dang bcas pas yongs su bskor ba'i dbus su chos 'byung dmar nag khrag mtsho khol ba /
de'i lte bar pad nyi dgra bgegs kyi gdan la hU~M las gri gug hU~M gis mtshan pa las 'od zer 'phros 'dus yongs su gyur pa las /
seng gdong khros ma nag mo sku mdog mthing nag seng zhal dkar mo spyan gsum pa g.yas su gzigs shing gnam lcags kyi ral pa sprugs pa /
dbu gtsug na rta mgo ljang zhur rdo rje'i rta skad 'tsher ba /
phyag g.yas nyi ma dang g.yon zla ba cha lang du rdeb pa'i nyi zla gnyis kyi dbus su phur bu rtse gcig pas mtshan pa /
gcer bu rgyan spangs shing sku lus thams cad spyan gyis gang ba /
sku smad phur bu rtse gcig ma'i dbal can ye shes kyi me 'bar ba'i dbus na bzhugs pa'i dpral bar oM sogs nas /
mi bskyod pas dbur brgyan /
gong ltar mchod /
dga' rab dbang phyug bu mo ni //
mna' zan gshed ma khro mo'i sku
/sde brgyad ma mo kun gyi gtso //
gcer bu khros ma nag mor bstod //
thugs kar gnam lcags kyi 'khor lo rtsibs bzhi pa'i lte bar nyi gdan la hU~M mthing nag gi mthar sngags phreng me phung mtshon cha'i rang bzhin can /
kha dog nag po g.yon du 'khor ba las 'od zer me dang mtshon cha'i char babs pas dgra bgegs thams cad brlags par bsam la /
rtsa sngags /
phaTaHyaHraHmaHsaHraHdaHshaHtsaHraHmaHsaHkaHaH
snying po /
oM badzra DA ki nI siM ha mu kha kI li kI la ya sarba big+h+nAn b+han+d+ha hU~M hU~M phaT/
ces bzla ///
/
!
brgyad pa yang gsang sgrub skor gsum gyi las mtha' phyir zlog chen mo'i mngon rtogs ni /
stong pa'i ngang las rdo rje srung ba'i 'khor lo dur khrod brgyad dang bcas pas yongs su bskor ba'i dbus su chos 'byung dmar nag khrag mtsho khol ba /
de'i lte bar pad nyi dgra bgegs kyi gdan la hU~M las gri gug hU~M gis mtshan pa 'od zer 'phro 'dus yongs su gyur pa las /
seng gdong khros ma nag mo phyir zlog pa chen mo sku mdog mthing nag seng zhal dkar po spyan gsum pa'i zhal gnam du gdangs shing /
gnam lcags kyi ral pa sbrul nag gis spyi bor bcings pa'i lhag ma thur du sprugs pa las phur bu dang thog ser gyi char 'beb pa /
phyag g.yas gnam lcags kyi gri gug nam mkha' phyar zhing g.yon bdud kyi khram shing khra bo sgo brgyad dang ldan pa thur du bsdigs pa las sde brgyad kyi dmag tshogs 'gyed pa /
sku stod la dar nag po'i stod g.yogs dang sku smad la zhing gi g.yang gzhi dkris pa /
zhabs gnyis 'cham stabs kyis du ba me rlung 'tshubs mar 'khyil ba'i dbus na bzhugs pa'i sku'i gnas dang ba spu'i bu ga thams cad du phyir zlog sngags kyi mtshon cha me stag 'phro bas gang ba /
de'i dpral bar oM sogs nas /
mi bskyod pas dbur brgyan /
gong ltar mchod /
rdo rje sngags kyi mtshon 'chang bas //
ma rungs gdug pa'i tshogs rnams kun //
phyir zlog gzir zhing brlag mdzad pa'i //
las byed mkha' 'gror phyag 'tshal bstod //
sku'i cha las sngags kyi 'od zer rab tu 'bar bas gdug pa can thams cad phyir zlog cing tshar bcad par bsam la /
phaTaHyaHraHmaHsaHraHdaHshaHtsaHraHmaHsaHkaHaH
oM pra t+yAM gi ra g+h+r-i du g+h+r-i du dz+wa ra g+h+r-i du hU~M phaTaH
yak+mo phreM b+h+yoHzlog
/yak+mo phreM b+h+yoHzlog
/DA ki ma tri ka phreM b+h+yoHzlog
/ces bzla ///
/
!
dgu pa las mtha' rgyas seng gdong dmar mo tshe sgrub rgyal mo'i mngon rtogs ni /
stong pa'i ngang las rdo rje srung ba'i 'khor lo dur khrod brgyad kyis bskor ba'i dbus su /
e e las chos 'byung gru gsum dmar po nyis brtsegs kyi lte bar pad nyi ru dra'i gdan la hU~M dmar po las tshe bum hU~M dmar pos mtshan pa /
de las 'od zer 'phros 'dus yongs su gyur pa las DA ki seng gdong 'chi bdag 'joms ma sku mdog dmar mo /
seng zhal ser po spyan gsum dang ldan pa g.yas su phyogs shing dbu skra bye ru'i ral pa sprugs pa'i gseb nas me stag dang phur bu'i tshwa tshwa 'phro ba /
dur khrod 'jigs pa'i chas kyis brgyan cing phyag gnyis mnyam gzhag gi steng na 'chi med tshe'i bum pa bsnams pa /
gru mo g.yon na kha T+wAM ga bsgreng zhing zhabs gnyis pad+ma'i skyil mo krung gis ye shes kyi me 'bar ba'i dbus na bzhugs pa'i dpral bar oM sogs nas /
snang ba mtha' yas kyis dbur brgyan /
oM pad+ma DA ki nI siM ha mu kha ar+g+haM sogs dang /
oM AHhU~M/
'chi med tshe yi dngos grub stsol //
nad gdon ma lus zhi bar mdzad //
dpal ldan mkha' 'gro seng ge'i gdong //
'chi bdag 'joms ma khyod la bstod //
thugs kar nyi ma la hU~M dmar po'i mthar sngags phreng kha dog sna tshogs g.yon du 'khor ba las 'od zer 'phros /
'khor 'das kyi tshe bcud thams cad bsdus nas bdag la thim pas 'chi med tshe'i dngos grub thob par bsam la /
rtsa sngags yi ge bcu bzhi pa dang /
oM badzra A yu She hU~M b+h+rU~M nr-i dzaH
pad+ma DA ki nI siM ha mu kha sarba sid+d+hi pha la hoH
oM badzra A yu She ma ma karma khug khug dzaHdzaHku ru ku ru swA hA/
zhes bzla ///
/
!
bcu pa mkha' 'gro ma seng ge'i gdong can 'byung bzhi bcud sdud kyi tshe sgrub zab mo'i mngon rtogs ni /
stong pa'i ngang las rdo rje srung ba'i 'khor lo dur khrod brgyad dang bcas pas bskor ba'i dbus su /
e e las chos 'byung gru gsum ser po nyis brtsegs kyi lte bar pad nyi ru dra'i gdan la hU~M ser po las tshe bum hU~M ser pos mtshan pa /
de las 'od zer 'phros 'dus yongs su gyur pa las 'chi med ye shes kyi mkha' 'gro ma sku mdog ser mo /
seng zhal dmar po spyan gsum dang ldan pa g.yon du phyogs shing dbu skra gser gyi ral pa gsig pa'i gseb nas me stag dang phur bu'i tshwa tshwa 'phro ba /
dur khrod 'jigs pa'i chas kyis brgyan cing phyag gnyis kyis 'chi med tshe'i bum pa thugs kar 'dzin pa /
gru mo g.yon na kha T+wAM ga bsgreng zhing zhabs 'dor stabs kyis ye shes kyi me 'bar ba'i dbus na bzhugs pa'i dpral bar oM sogs nas /
'od dpag med kyis dbur brgyan /
gong ltar mchod cing bstod /
thugs kar nyi dkyil la hU~M dmar po'i mthar sngags phreng kha dog sna tshogs g.yon du 'khor ba las 'od zer 'phros /
phyogs bzhi nas seng gdong ma dkar ser dmar ljang dang rang gi sku mdog dang mthun pa'i 'chi med tshe'i bum pa bsnams pa dpag tu med pas 'byung ba chen po chu dang /
sa dang /
me dang /
rlung gi nus bcud dang /
'khor 'das kyi dge mtshan ma lus pa bsdus te bdag la thim pas 'byung bzhi'i dwangs ma stobs su gyur te 'chi med tshe'i dngos grub thob par bsam la /
rtsa sngags yi ge bcu bzhi pa dang /
aHkaHsaHmaHraHtsaHshaHphaTaH
ces bzla'o ///
/
!
de ltar mngon rtogs rigs dgu'i rjes su gnang ba ni /
sbyor ba stegs bu'i dbus su maN+Dal bskyed chog dang mthun par bri /
ma grub na lha'i sku mdog dang mthun pa'i tshon phung ngam me tog gi tshom bu bkod /
de'i khar many+dzi'i steng du rjes gnang gi gtor ma zur gsum lha'i sku
mdog dang mthun pa la mtheb kyus bskor ba dar gdugs dang sku tsaka yod na btsugs pa'i mdun du bum pa bcud ldan dang 'bul gtor /
mthar chu gnyis sngon 'gro'i nyer spyod g.yon skor du bsham /
tshe sgrub gnyis la bum pa'i g.yas g.yon du tshe ril dang tshe chang yang bshams la bzlas pa'i skabs tshe bcud bstim /
dngos gzhi bdag mdun bum gsum dang /
rjes gnang gi chings rnams kho bos byas pa'i seng gdong rigs lnga'i sgrub rjes la kha spos pas 'grub la /
tshe sgrub gnyis kyi skabs /
thugs kyi rjes gnang tshar nas /
tshe'i ril bu dang bdud rtsi 'di dag kyang zhal du bzhes pas rtsa khams thams cad bdud rtsi'i dwangs mas khengs nas rdo rje sems dpa'i tshe dang lang tsho la mnga' brnyes pa'i mos pa mdzod /
ces brda sbyar la sngags brjod bzhin du tshe ril dang tshe chang sbyin nas gtor ma'i bka' bsgo sogs bya'o //
'di rnams kyi mngon rtogs la rgyas par spro na dur khrod drag po'i gzhal yas khang spyi ltar bsgom par gsungs shing /
rang gi nyams len skabs thog mar lha mo so so mdun bskyed kyi tshul du bsgom zhing mchod bstod bzlas pa dbang blang ba sogs kyi rjes rang la bstims nas rang lhar bsgom pa sogs mdzad na'ang /
rjes gnang gi skabs su 'di tsam gyis don grub pa bla ma'i phyag bzhes ltar bris pa yin la /
de bzhin du rjes gnang la'ang rgyas 'bring bsdus pa'i chings sbyor tshul yod mod /
don gyi snying po sku gsung thugs kyi rjes gnang gtor ma'i bka' bsgo dang bcas pa rnams su 'dus pa yin no //
rig sngags 'bum phrag kun gyi snying po'i phul //
seng gdong mkha' 'gro'i sgrub thabs rjes gnang tshogs //
mdor bsdus tshig gi phreng bar spel ba'i dges //
'gro kun grub gnyis dga' ston rgyas gyur cig
/ces pa'ang bya bral spong ba pa 'jam dbyangs mkhyen brtse'i dbang pos yig cha snga ma'i don gyi bcud phyungs te bris pa'i legs byas kyis tshul 'di'i bka' srol mi nub par dar zhing rgyas pa'i rgyur sid+d+hi rastu ///
/
