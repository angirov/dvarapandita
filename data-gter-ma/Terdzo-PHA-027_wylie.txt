@#//
sgrub chen bka' brgyad bde gshegs 'dus pa'i sngags sgrub nar ma'i dbang chog pad+ma shel phug ma bltas chog tu bsdebs pa dngos grub bum bzang zhes bya ba bzhugs so //
bla ma dang bde gshegs 'dus pa'i lha la phyag 'tshal lo //
'khor 'das dbang sgyur kun bzang che ba'i mchog
/lhun grub ye shes bdun brgya nyer lnga'i lhar //
gus pas 'dud do skye bar dgyes dgongs la //
smin cing rnam par grol ba'i byin rlabs stsol //
gter byon sgrub sde'i phyi mo ste //
zla med shing rta'i lam srol ni //
bde gshegs 'dus pa'i smin byed kyi //
snying po bdud rtsi'i bcud thig spel //
bla ma mnga' bdag chen pos sham po pad+ma shel phug nas spyan 'dren par mdzad pa bka' brgyad rtsa ba'i smin byed gyi go'ang chod cing /
spros pa bsdus pas lam dus rgyun dbang sogs la'ang med du mi rung ba bde gshegs 'dus pa'i smin byed snying po'i bcud bsdus 'di la /
sbyor ba yo byad kyi gshom ni /
sgrub dbang lta bu'i cho ga dang 'brel na bca' bzhi de nyid kyis 'grub cing /
gzhan du rdul tshon dkyil 'khor bzhengs na cho ga dang thig tshon gyi cho ga sogs skabs su gang bab dang /
ras bris la brten na stegs bu khebs dang ldan pa'i khar dkyil 'khor bkram /
ma 'dzom na tshom bus kyang rung bas maN+Dal la tshom bu gtso 'khor dgu bkod /
gang ltar de'i dbus su many+dzi la bum pa chas ldan bum rdzas so lnga sbyar ba'i dri bzang gi chus bkang /
de'i kha rgyan gyi gseb tu zhi khro'i sku rten tsaka li rnams dang gzungs thag rdo rje bzhag pa phyag len yin yang /
ma bde na kha rgyan la zhi khro'i gtso sku tsam bzhag
/zhi ba rigs lnga dang rigs bzhi /
khro bo dpal dgu bya khyung bcas kyi tsaka li mdun du bzhag
/dkyil 'khor gyi shar du dpal gtor sman raka
/lhor dbu rgyan rigs lnga /
nub tu rdo rje dang dril bu /
byang du thod pa bur chang bdud rtsi dang sbyar ba me long gis bkab pa'i khar man shel dang /
nye logs su rig tsaka
/mthar phyi mchod kyis g.yas su bskor zhing /
zla gam /
dza gad kyi bum pa /
tshe zan rnams kyang 'grub na bsham /
gzhan yang dur khrod kyi chas brgyad so so /
phyag mtshan rdo rje thod khrag
/phrin las rnam bzhi mtshon pa'i las bzhi'i dbyibs sam gtor ma /
'brub khung ling ga
/phur bu /
tshogs rdzas /
rdor dril DA ma ru /
me tog
/mig dar sogs 'og tu dgos pa'i yo byad thams cad tshogs par bya'o //
de nas dkyil 'khor sgrub pa ni /
sngon 'gro nas brtsam las byang bde ba chen po'i rnam rol lta bu mthar chags su btang bas dngos gzhi bdag mdun dbyer med du bskyed /
bzlas pa'i skabs dzapa? khang phyes la bsnyen bzlas ci 'grub stong tshigs dang bcas pa'i rjes su /
bum pa rang byung gi gzhal yas khang du lha rnams dwangs pa'i mtsho la gza' skar shar ba bzhin skad cig gis gsal ba la /
thugs ka nas sngags kyi phreng ba gzungs thag la 'khril ba mchod pa'i tshul du spros /
lha rnams dgyes pa bskyed /
byang chub sems kyi rgyun bab bum chu dang ro gcig par bsams nas rtsa sngags rnams kyi mthar kA ya wA ka tsit+ta a b+hi Shiny+tsa A be sha ya A:
zhes btags pa ci nus bzla /
las bum gyi nang du dpal rdo rje sems dpa' skad cig gis gsal bar gyur /
yig brgya dang yig drug ci rigs bzlas rjes /
chos skyong spyi dang gter srung gi gtor 'bul dang /
tshogs mchod bsgral bstab kyi bar du byas la /
bdag nyid 'jug pa 'og nas 'byung ba ltar ram /
rig pa'i me tog dor ba gang 'os kyis nus ldan du bya'o //
de nas dbang bskur ba la gnyis /
'jug pa dang dbang dngos so //
dang po ni /
slob ma rnams tshogs la khrus bya zhing /
bgegs gtor btang /
drag sngags kyis mtshams bcad cing srung 'khor bsgom /
me tog bkye bsdu byas la /
slob dpon gyis /
'o /
nam mkha' dang mnyam pa'i sems can thams cad rigs thams cad kyi khyab bdag kun bzang che mchog he ru ka'i go 'phang la 'god par bya /
de'i ched du gsang chen dkyil 'khor rgya mtsho'i 'phro gzhi sgrub chen bka' brgyad bde gshegs 'dus pa'i snying po'i dkyil 'khor chen por zhugs nas zab mo'i don nyams su blang bar bgyi'o snyam pa'i thugs bskyed pa dang chos gsan pa'i kun tu spyod pa rnams kyang legs par gsal btab nas gsan par zhu /
de'ang grangs med gsum la sogs pas byang chub sgrub pa mtshan nyid rgyu'i theg pa las khyad par du mas 'phags pa 'bras bu rdo rje theg pa gsang ba sngags kyi yang rtse /
'di phyi bar do gang rung du phyag rgya chen po'i mchog la sbyor bar byed pa'i nye lam nang pa thabs kyi rgyud rnal 'byor chen po'i yang snying /
dkyil 'khor kun gyi gtso bo sgrub chen bka' brgyad ces yongs su grags pa 'di nyid tshul ji ltar byung na /
chos dbyings 'od lnga'i gzhal yas khang rgya chad phyogs lhung dang bral ba'i gnas su ston pa kun bzang che mchog he ru ka zhi khro'i dkyil 'khor gyi tshom bur snang bas spyi rgyud lnga dang sgos rgyud bcu /
bye brag so so'i sgos rgyud dpag tu med pa chos nyid kyi rang sgrar phyung ste dgongs pa mnyam nyid du bzhugs pa ni rgyal ba dgongs pas brgyud pa /
mi mngon rig pa 'dzin pa'i gnas su gdod ma'i mgon po'i thugs kyi rang rtsal rig 'dzin rdo rje chos rab kyis dpal chen yab yum 'khor dang bcas pa'i sku'i rnam 'gyur /
gsung gi brda /
thugs kyi dgongs don ma lus pa rgyud kyi rang bzhin du gtan la phab nas thog mar thugs su bsdus shing rang nyid ston par bzhengs nas /
nyid kyi thugs rje'i rang rtsal las shar ba'i 'khor rig pa 'dzin pa rnams 'dus te ngag tu bsdus /
slar lha gnas gsum du grags pa'i gnas su rgyud rnams dang lung gi chos lnga'ang bstan cing gser gyi shog gu la bai DUr+Ya zhun mas yi ger bris te /
dgongs pa'i rtsal gyis mkha' la sbas shing mkha' 'gro ma las kyi dbang mo che la gnyer gtad pa dang dus mtshungs par /
bcom ldan 'das nyid gsang bdag dregs pa kun 'dul gyi skur bzhengs nas dregs pa dang drag sngags kyi rgyud sde rnams kyang dur khrod bsil ba'i tshal la sogs par gsungs shing rig pa 'dzin pa rnams la gnyer du gtad pa ni rig 'dzin brda'i brgyud pa /
mkha' 'gro ma bde ba'i dngos grub kyis gang zag skal ldan rnams kyi don du dbyings las phyung ste bsil tshal mchod rten bde byed brtsegs par bskyed rdzogs kyi rgyud thams cad ri rab kyi srog shing dpag bsam ljon pa la dper byas nas gter du sbas te /
zug pa rtsa ba'i tshul du sgyu 'phrul sde brgyad la sogs pa mchod rten gyi seng khri /
'dril ba sdong po'i tshul du bde gshegs 'dus pa'i skor bum pa'i dbus /
gyes pa yal ga'i tshul du bye brag sgos rgyud rnams bum pa'i phyogs mtshams /
gsal ba me tog gi tshul du gsang ba yongs rdzogs bre /
smin pa 'bras bu'i tshul du rang byung rang shar chos 'khor /
'bras bu'i bcud kyi tshul du sangs rgyas mnyam sbyor la sogs gdugs kyi dbus /
yang gsang bla med yang ti nag po la sogs rdzogs chen snying po'i skor rnams rtse mo'i tog la rgyas btab cing /
ye shes las dang 'jig rten skyong ba'i dpa' bo DA ki rnams la gnyer du gtad pa ni mkha' 'gro gtad rgya'i brgyud pa /
de nas mi yul 'dul ba'i dus la babs pa na /
rig 'dzin gyi rgyal po kuny+dza ra'i thugs ye shes klong dgu'i rang rtsal rang byung grub pa brnyes pa'i slob dpon brgyad /
kun 'dus rig 'dzin yongs kyi 'khor los sgyur ba rgyal dbang pad+ma thod phreng rtsal dang dgur snang ste /
slob dpon chen po brgyad bsil ba tshal du dgung zhag bdun dgongs pa la bzhugs pa'i tshe smug nag dbang gi mkha' 'gro chen mos sgrub chen brgyad kyi gter sgrom so sor gtad nas bka' babs shing /
gnas so sor sgrub pa'i tshul mdzad pas dpal chen gtso bo brgyad po dang gnyis su med pa'i go 'phang brnyes /
rgyal dbang pad+mA ka ras slob dpon de dag la sgrub thabs bye brag pa'i rgyud lung man ngag gsan nas de rnams las kyang go 'phang mthon por gshegs pa'i tshul bstan cing /
mchod rten bde byed brtsegs pa nas sngar rgya ma khrol ba'i sgrub sde spyi dang /
a ti rdzogs pa chen po la sogs pa lhag ma ma lus pa spyan drangs /
he ru ka dang gsang ba'i bdag po la sogs pas gsang sngags kyi rgyud sde ma lus pa'i bka' dbang bsgyur bar mnga' gsol zhing lhun gyis grub pa'i rig 'dzin du gyur /
sngon gyi slob dpon chen po brgyad la'ang zab chos kyi skyes 'bul bar mdzad pa ni grub thob rnal 'byor byin rlabs bka' rgya bkrol ba'i brgyud pa /
slob dpon chen po nyid 'jam dpal sprul pa'i rgyal pos spyan drangs pa la brten nas bod yul mun pa'i ljongs su dam pa chos kyi sgron me sbar /
lha 'dre gdug pa can rnams kyi srog snying blangs /
sku gsung thugs rten gyi srol gtod /
'chad nyan sgom sgrub kyi grwa btsug
/bsam yas mchims phur bde gshegs 'dus pa'i dkyil 'khor zhal phyes nas chos rgyal chen po sogs rje 'bangs nyi shu rtsa lnga la sgrub pa'i dbang yongs su rdzogs par bskur zhing gdams pa phog
/khyad par las can snying gi bu dgus me tog gang la phog pa'i dkyil 'khor lung bstan pa'i gnas so sor bsgrubs pas grub pa'i rtags mngon du gyur cing /
mthar rigs kyi bdag po'i thugs kar 'od du thim /
de las 'bangs rigs gzhan rnams la sgrub sde bye brag pa so so'i bka' babs shing mnga' bdag rgyal po la bde gshegs 'dus pa yongs rdzogs kyi bka' babs te rgyud lung man ngag thams cad kyi bdag por gyur /
de dag zhal dang snyan dang thugs su rim par brgyud de byon pa ni gang zag snyan khungs brgyud pa /
o rgyan dus gsum mkhyen pa yab yum gyis phyi rabs gdul bya rnams la thugs brtse bas dgongs te /
gter gyi rigs byed bco brgyad kyis bsdus pa'i gter chen gter phran grangs kyis mi lang pa bod yul mtha' dbus kun tu sbas shing rgya rim pa bdun gyis btab /
rje 'bangs rnams la smon lam bden tshig gis mtshams sbyar ba nam zhig rang rang 'dul skal gyi dus la son pa'i tshe rnam par 'phrul pa gdul bya'i yul dang mthun par byon pa la rtsa ba gsum gyis byin gyis brlabs /
mkha' 'gro chos skyong gis bka' rgya bkrol /
bslu med rdo rje'i lung bstan bzhin zab mo'i rgya bkrol nas 'gro ba'i don rlabs po che mdzad pa ni gter chos smon lam gyi brgyud pa ste /
de ltar na brgyud pa drug ldan gyi bka' srol las byon pa sgrub pa bka' brgyad kyi chos skor spyi'i dbang du byas na /
gter las byon pa'i sgrub sde thams cad bka' brgyad kyi khongs su 'du bas tshad bzung du med cing /
bye brag sgrub sde yongs rdzogs tshom bu dgu pa'i dkyil 'khor gyi dbang du byas pa la'ang rje 'bangs so so'i dbang skal gyi rgyud lung man ngag mtha' yas pa 'byung yang /
de dag las gtso bor sku gter yang gsang dregs 'dul /
gsung gter rang byung rang shar /
thugs gter thugs kyi me long /
yon tan gsang ba yongs rdzogs /
phrin las bde gshegs 'dus pa ste bla gter chen po lnga dang yongs dril bka' 'dus chos kyi rgya mtsho rnams su grags che ba las /
skabs su babs pa snying dang 'dra ba phrin las kyi gter bka' brgyad bde gshegs 'dus pa'i skor rnams brag dmar mgrin bzang du gter du sbas pa mkha' 'gro rnams kyis gter sgo spos te mkho mthing rnam snang gi sku rgyab tu bzhugs pa las /
chos rgyal tshangs pa lha'i me tog nyid 'bras bu mthar phyin pa'i sku'i rnam 'phrul /
gter ston grub thob thams cad kyi spyi mes /
zab gter rab 'byams rgya mtsho'i shing rta'i srol 'byed /
ngo mtshar ba'i rnam par thar pa bsam gyis mi khyab pa dang ldan pa mnga' bdag nyang ral nyi ma 'od zer gyis spyan drangs /
grub thob dngos grub kyi zhal snga nas bka' brgyad bka' ma rdzong 'phrang gi chos skor yang gsan pas bka' gter chu bo gcig tu 'dres shing phrin las rgya che la rgyun chags par spel ba ste /
de la'ang rtsa ba'i dbang skur chen mo dang /
snying po don gyi dbang skur gnyis su bzhugs pa las /
skabs su babs pa ni phyi ma nyid yin la /
rtsa ba las /
dkyil 'khor der 'jug rnam pa gnyis //
slob dpon dang ni slob ma 'o //
zhes gsungs pa'i don rdo rje slob dpon gyis bgyi bar 'os pa rnams grub zin pas /
khyed rang slob ma rnams kyi ngo skal du gyur pa dkyil 'khor chen por 'jug pa'i yon du dmigs te zhing khams 'bul bar 'tshal /
zhes maN+Dal 'bul du gzhug
/sngon chad sogs spyi ltar mtshams sbyar gyis brda sprad la /
oM tsak+Shurban+d+ha wa ra ma Na ya swA hA:
mig dar 'ching /
A khaM wI ra hU~M gis me tog gtad /
bla ma dang dkyil 'khor gyi gtso bo dbyer ma mchis pa'i spyan sngar thal mo me tog dang ldan pas gsol ba 'debs pa 'di'i rjes zlos mdzod /
ho :
bla ma yi dam dgongs su gsol :
bde gshegs kun 'dus dkyil 'khor 'dir :
bdag cag dad pas 'jug par 'tshal :
thugs rjes dkyil 'khor bstan par zhu :
zhes lan gsum zhu /
theg pa thun mong gi lam gyi gzhi rten skyabs su 'gro ba dang /
theg chen thun mong ma yin pa'i lam gyi gzhung shing byang chub mchog tu sems bskyed pa'i slad du /
dkyil 'khor chen po bdun brgya nyer lnga'i lha tshogs rnams dang /
gzhan yang skyabs gnas rtsa gsum dam can sprin ltar gtibs nas bzhugs pa'i spyan sngar /
bdag gzhan mkha' khyab kyi 'gro ba thams cad deng nas byang chub ma thob kyi bar du skyabs su 'gro ba dang /
smon pa dang 'jug pa dang don dam pa'i bdag nyid can gyi sems bskyed par bgyi'o snyam pa'i blos 'di'i rjes zlos /
bla ma sangs rgyas 'khor dang bcas :
kun nas bdag la dgongs su gsol :
bla ma dkon mchog rnam gsum po :
byang chub ma thob bar du ni :
skyabs kyi mchog tu bzung bar bgyi :
sngon nas bsags pa'i sdig sgrib bshags :
'gro don sangs rgyas thob bya snyam :
smon pa'i byang chub sems bskyed do :
sems can yongs su smin bya'i phyir :
'jug pa'i byang chub sems bskyed cing :
gsang sngags spyod pa rlabs chen spyad :
don dam spros bral byang chub sems :
rang byung mtha' bral stong gsal bsgom :
zhes gsum gyis rgyud sbyang /
skyabs gnas de dag thams cad kyi spyan sngar tshogs gsag yan lag bcu pa tshig gi rjes su don dran pa'i ting nge 'dzin la blo bzhag ste 'di'i rjes zlos /
bla ma yi dam mkha' 'gro gshegs :
nyi zla pad+ma'i gdan la bzhugs :
lus ngag yid gsum gus phyag 'tshal :
phyi nang gsang ba'i mchod pa 'bul :
nyams chag sdig sgrib mthol zhing bshags :
gsang sngags sgrub la rjes yi rang :
smin grol gsang sngags chos 'khor bskor :
lhun gyis grub par bzhugs su gsol :
snying po sems can don du bsngo :
yang dag rdo rje'i don rtogs shog :
ces gsum gyis tshogs gsag
/rdo rje theg pa thun mong ma yin pa'i sdom pa rigs lnga spyi dang bye brag khyad par gyis bsdus pa'i dam tshig rnams legs par blangs te tshul bzhin bsrung snyam pas 'di'i rjes zlos /
sdom pa yi ni tshul khrims dang :
dge ba'i chos ni sdud pa dang :
sems can don byed tshul khrims gsum :
nam yang bdag gis mi spong ngo :
rdo rje dril bu'i phyag rgya yang :
yang dag nyid du bzung bar bgyi :
slob dpon dag kyang bzung bar bgyi :
nyin re bzhin du dus drug tu :
sbyin pa rnam bzhi rtag tu bzung :
phyi nang gsang ba'i theg gsum gyi :
dam chos ma lus yongs su bzung :
sdom pa thams cad dang ldan pas :
mchod pa'i las kyang ci nus bgyi :
bdag gis sdom pa ma lus bzung :
zhes gsum gyis rigs lnga'i sdom pa bzung /
khyed rang rnams kyi snying gar kun rdzob byang chub sems kyi ngo bo zla ba'i dkyil 'khor nya gang ba'i steng du /
don dam byang chub sems kyi ngo bo rdo rje dkar po rtse lnga pa re gsal thob la sngags 'di'i rjes zlos /
oM sarba yo ga tsit+ta ut+pA da yA mi :
rdo rje me tog dang bcas snying gar bzhag pas brtan par byas pa'i mos pa mdzod cig
/su ra te sa ma ya satwaM hoHsid+d+hi badzra ya thA su khaM:
las bum gyi chu byin te /
hU~M:
'di ni dam tshig dmyal ba'i chu :
dam tshig nyams na sreg par byed :
dam tshig bsrung na dngos grub ni :
rdo rje bdud rtsi'i chu 'dis 'grub :
dam tshig gi dpang po rdo rje'i mna' chu byin pas khe nyen gyi gnas la blang dor brtan por mdzad par dam chos la 'di'i rjes zlos /
sa ma ya rak+Sha i daM na ra kan :
zhes pas bro bor du gzhug
/de nas dbang bskur gyi gzhi dgod pa ye shes pa dbab pa'i slad du khyed rang rnams lus gnad drang por bsrang /
ngag gnad rlung kha sbyor du bcing /
sems kyi gnad gzhan du ma yengs par dmigs pa 'di bzhin du mdzod /
'khor 'das kyi chos thams cad 'od gsal rdo rje'i dbyings su dag pa'i ngang las skad cig gis pad+ma nyi ma'i gdan gyi steng du khyed rang rnams kyi rig pa'i ngo bo hU~M mthing nag las 'od zer spro bsdus rdo rje mthing nag hU~M gis mtshan pa /
de yongs su gyur pa las bcom ldan che mchog he ru ka mthing nag dkar mthing dmar ba'i zhal gsum phyag drug gi g.yas gsum rdo rje rtse dgu rtse lnga rtse gsum /
g.yon gsum thod pa khrag gis gang ba bsnams pa /
dpal dang dur khrod kyi chas thams cad kyis brgyan cing zhabs bzhi g.yas brkyang g.yon bskum pa'i 'dor thabs su bgrad pa'i pang du dbyings phyug ma sngon mo kha T+wAM dang dung dmar 'dzin pas 'khyud pa /
gnyis ka'ang gar gyi nyams dgu dang ldan cing ye shes kyi me dpung 'bar ba'i klong na bzhugs pa'i yab kyi thugs kar nyi ma'i dkyil 'khor gyi steng du hU~M yig sngon po mar me ltar 'bar ba /
mdun bskyed dkyil 'khor dang nam mkha'i dbyings su rtsa ba dang brgyud par bcas pa'i bla ma rnams dang /
yi dam rgyal ba rab 'byams sprin phung gtibs pa bzhin du thibs kyis bzhugs pa la mos gus gdung shugs drag tu bskyed pas de rnams las sku dang yig 'bru phyag mtshan gyi tshogs kha char dang bu yug 'tshubs pa bzhin du byung /
spyi bo nas zhugs snying ga'i hU~M la sib sib thim par sgoms shig byas la /
oM badzra gu ru sarba sa ma ya A be sha ya a b+hi Shiny+tsa a A:
zhes drag tu brjod cing gu gul dang tshil chen gyis bdug
/DA dril gyis drangs pa'i rol mo drag po yun ring du byas pas lus 'phar g.yo /
ngag smra dgod /
sems rtog med kyi rtags 'byung bar gsungs so //
de ltar dbab pa'i ye shes pa rnams byang chub ma thob kyi bar du brtan par gyur /
tiSh+Tha badzra zhes rdo rje spyi bor bzhag pas brtan par bya'o //
me tog 'bul ba ni /
tshom bu'i dkyil 'khor bshams la /
khyed rang rnams la sngar byin pa'i me tog de nyid tshe rabs nas las kyis 'brel ba'i rigs kyi lha la phog par gyur cig snyam pas tshig 'di'i rjes zlos dang lhan cig dor bar zhu /
ho :
bdag gi rig pa'i me tog 'di :
dkyil 'khor lha tshogs rnams la 'bul :
sngon sbyangs las 'phro gang yod pa'i :
yi dam lha la 'bab par shog :
bi d+yA rat+na puSh+pe A be sha ya a :
zhes phul bas gang du babs pa'i rigs de dang mthun pa'i ming /
rdo rje che mchog rtsal /
de bzhin du /
thugs mchog
/sku mchog
/dbang chen /
drag po //
bla med /
bde ba /
dbang phyug
/stobs mchog
/ces pa rnams so so'i mgor rdo rje dang /
mthar rtsal zhes bya ba'i ming byin la me tog re zhig nye logs su bzhag go
/ma rig pa'i sgrib pa dang mig dar lhan cig tu bsal bar mos mdzod /
thur ma thogs la /
hU~M:
sngon gyi mig mkhan rgyal po yis :
thur mas ling thog bsal ba ltar :
ma rig pa yi ling thog ni :
rgyal ba'i dgongs pas bsal bar bya :
tsak+Shu pra be sha ya phaT:
ces mig dar dgrol /
dkyil 'khor bstan pa ni /
hU~M:
bu khyod rtsol sems ma chung bar :
dkyil 'khor bzang po 'di la ltos :
da ni dad pa rab tu bskyed :
dngos grub thams cad thob par 'gyur :
zhes brjod nas /
'di ltar mtshon byed dpe'i dkyil 'khor las /
mtshon bya don gyi dkyil 'khor ye shes rang snang las grub pa byang chub phyogs kyi chos sum cu rtsa bdun gyi rang bzhin gru bzhi sgo bzhi pa rta babs dang bcas pa'i nang du /
pho brang dgu tshom tshad dang mtshan nyid thams cad yongs su rdzogs pa'i dkyil 'khor dbus ma'i lte bar dpal chen po che mchog he ru ka yab yum la bdud rtsi yon tan gyi lha tshogs rnams kyis bskor ba /
shar du dpal chen badzra he ru ka la yang dag thugs kyi lha tshogs kyis bskor ba /
lhor bcom ldan 'das gshin rje gshed po la 'jam dpal sku'i lha tshogs kyis bskor ba /
nub tu dbang chen rta mchog rgyal po la pad+ma gsung gi lha tshogs kyis bskor ba /
byang du dpal chen rdo rje gzhon nu la phrin las phur pa'i lha tshogs kyis bskor ba /
shar lhor bcom ldan mngon rdzogs rgyal po la rbod gtong ma mo'i lha tshogs kyis bskor ba /
lho nub tu rig 'dzin rdo rje chos rab la rig 'dzin slob dpon gyi lha tshogs kyis bskor ba /
nub byang du bcom ldan dregs pa kun 'dul la 'jig rten mchod bstod kyi lha tshogs kyis bskor ba /
byang shar dpal chen stobs ldan nag po la dmod pa drag sngags kyi lha tshogs kyis bskor ba /
sgo bzhir sgo skyong gdong mo rnam bzhi /
phyi'i khor yug la 'bum phrag yangs pa'i mkha' 'gro ging chen lang+ka ma sring 'bar ma sogs bka' sdod dam can rgya mtsho'i tshogs dang bcas pa'i dkyil 'khor 'khor lo'i rnam rol chos kyi dbyings mngon sum pa bzhin du mthong snyam pa gyis la dad pa dang spro ba rgya chen po bskyed mdzod /
de dag gis 'jug pa'i chos rnams legs par grub nas /
dngos gzhi dbang bskur zhu ba'i yon du dmigs te maN+Dal 'bul /
ces so //
gnyis pa la lnga /
phyi nang gsang ba de kho na nyid dang mtha' rten bsgral ba'i dbang ngo //
dang po ni /
de la thog mar phyi dbang rdzas la brten te bskur ba la sngon du 'gro ba gsol ba 'debs pa 'di'i rjes zlos /
byang chub rdo rjes sangs rgyas la :
ji ltar mchod cing bsnyen pa ltar :
bdag kyang skyob pa'i don gyi phyir :
nam mkha'i rdo rje bdag la stsol :
ce+es gsum gyis gsol ba gdab /
dngos gzhi la zhi ba dang khro bo'i rdzas dbang gnyis su yod pa'i dang po zhi ba'i dbang rdzas drug gi thog ma /
lus ngag yid gsum gyi dri ma dag par byed pa'i phyir du bum pa'i dbang bskur ba la /
bum pa rang byung lhun gyis grub pa'i gzhal yas khang gi nang du rgyal ba zhi khro'i lha tshogs byang chub sems kyi bdud rtsir zhu ba khyed rang gi spyi bo nas zhugs pas sgo gsum gyi dri ma sbyangs /
rdo rje gsum gyi rtogs pa rgyud la skyes par mos shig
/ces bum pa spyi bor bzhag ste /
hU~M:
rin chen rgyan ldan bum pa na :
rgyal ba zhi khro 'od du zhu :
skal ldan spyi bor dbang bskur pas :
sgo gsum sgrib pa byang bar shog :
oM badzra ka lA sha kA ya wA ka tsit+ta a b+hi Shiny+tsa hU~M:
su ra ta satwaM a haM:
zhes dbang bskur nas bum chu 'thung du gzhug
/bum pa bdud rtsi'i chu rgyun gyis dbang bskur pas :
lus ngag yid gsum gyi sdig sgrib bag chags dang bcas pa byang ba'i dbang dam pa thob par gyur cig :
chos kyi rgyal srid thob par bya ba'i phyir cod pan gyi dbang bskur ba ni /
sngar phul ba'i me tog de nyid rigs kyi cod pan du byin gyis brlabs nas spyi bor dbang rtags su bcings par mos shig
/hU~M:
cod pan 'di ni mdzes pa ste :
ye shes lnga ldan gtsug gi nor :
klu gdug gnod pa mi tshugs shing :
'khor bas mi rdzi ba yi dbang bskur ro :
hU~M bud+d+ha badzra rat+na pad+ma karma mu kuT a b+hi Shiny+tsa A:
zhes me tog gi cod pan spyi bor bzhag
/cod pan gyi dbang bskur pas :
khams gsum du spyod cing gnas kyang sku gsum gyi ngang du rtogs te dug gsum gyi skyon dang bral ba'i dbang dam pa thob par gyur cig :
rigs lnga'i dngos grub thob par bya ba'i phyir dbu rgyan gyi dbang bskur ba ni /
dbu rgyan rigs lnga rin po che'i ze prog khang bu lnga pa'i nang du de bzhin gshegs pa rigs lnga dwangs gsal sgrib med du bzhugs pa 'di nyid spyi bor bzhag pas rigs lnga'i dngos grub thob par mos shig
/hU~M:
snying po lnga dang phyag mtshan lnga :
rigs lnga'i sku ru gnas gyur nas :
khams gsum ye shes bskyed pa'i phyir :
rigs mchog ye shes dbang bskur ro :
oM bud+d+ha /
hU~M badzra /
trAM rat+na /
hrIHpad+ma /
AHkarma a b+hi Shiny+tsa A:
zhes dbu rgyan mgor bcing /
dbu rgyan rigs lnga'i sangs rgyas kyi dbang bskur pas :
phung po lnga dang nyon mongs pa lnga sku dang ye shes lnga'i ngang du gnas gyur pa'i dbang dam pa thob par gyur cig :
ye shes lnga lhun gyis grub par bya ba'i phyir rdo rje'i dbang bskur ba ni /
rigs lnga dang ye shes lnga mtshon pa'i rdo rje lag g.yas su gtad pa 'di nyid snying gar lan gsum gsor bas ye shes lnga rang gsal du 'char bas bdag don lhun gyis grub par mos shig
/hU~M:
ye shes lnga yi rang bzhin can :
zhe sdang kun 'joms pha rol phyin :
mtshon pa'i rdo rje rtse lnga pa :
de yi dbang mchog dam pa bskur :
oM badzra dz+nyA na badzra pany+tsa a b+hi Shiny+tsa A:
zhes gtad la gsor bcug
/rdo rje rtse lnga pas dbang bskur pas :
dug lnga ye shes lnga'i rang bzhin du gnas pa'i dbang dam pa thob par gyur cig :
thabs shes rab gnyis su med par bya ba'i phyir dril bu'i dbang bskur ba ni /
grags stong gi sgras thabs shes zung 'jug tu mtshon pa'i dril bu lag g.yon du gtad pa lan gsum dkrol bas gsang mchog bde chen zung 'jug gi lam gyis 'gro ba'i don spyod pa'i mthu thob par mos shig
/hU~M:
chos kyi sgra yi dril bu 'dis :
gsung rab bcu gnyis sgra bsgrags pas :
ye shes chen po chos kyi dbyings :
thabs dang shes rab dbang bskur ro :
oM d+harma d+hA tu a b+hi Shiny+tsa A:
zhes gtad la dkrol du gzhug
/dril bu'i dbang bskur pas :
chos thams cad sgra brnyan lta bu'i ye shes kyis thabs dang shes rab gnyis su med pa'i dbang dam pa thob par gyur cig :
so so'i lha sgrub pa dang gsang ba 'dzin pa'i gral du tshud par bya ba'i phyir ming gis dbang bskur ba ni /
bla ma dang dkyil 'khor gyi lha tshogs rnams kyis rdo rje ming gis dbang bskur bar mos shig
/hU~M:
de ring phan chad bu khyod la :
khams gsum srid gsum dus gsum du :
mchog gsum sangs rgyas zhing khams su :
rdo rjer grags pa'i dbang bskur ro :
shrI he ru ka badzra nAm a b+hi Shiny+tsa hU~M:
rdor dril spyi bor bzhag
/ming gis dbang bskur pas :
phyogs bcu'i 'jig rten thams cad du mngon par rdzogs par sangs rgyas pa'i rdo rje'i mtshan gyis grags pa'i dbang dam pa thob par gyur cig :
gnyis pa khro bo'i dbang rdzas gsum gyis rim par dbang bskur ba'i dang po dpal chen po'i che ba'i yon tan thob par bya ba'i phyir phyag mtshan gyi dbang bskur ba ni /
khyed rang rnams gzhal yas khang gdan dang bcas pa'i steng du dpal chen che mchog he ru ka'i skur gsal ba la rtsa ba'i phyag mtshan rdo rje dang dung khrag byin pas phyag mtshan yongs su rdzogs par mos shig
/rdo rje rtse dgu lag g.yas su gtad la /
hU~M:
ye shes dgu yi pha rol phyin :
he ru ka yi rang bzhin te :
sa dgu'i nyon mongs rtog pa bcom :
de nyid yon tan dbang bskur ro :
oM dz+nyA na badzra kro ta a b+hi Shiny+tsa A:
rdo rjes dbang bskur pas :
sems nyid dang chos nyid mi phyed cing mi shigs mi 'gyur ba'i dbang dam pa thob par gyur cig :
thod khrag g.yon du gtad la /
hU~M:
ye shes lnga ldan ka pA la :
snying rje chags pa'i khrag gis bkang :
rigs lnga ye shes lnga yi dngos :
phyogs lhung kun bral dbang bskur ro :
oM ka pA la rak+ta a b+hi Shiny+tsa AH
thod khrag gis dbang bskur pas :
thabs thugs rje dang shes rab chags pa gnyis su med pas 'gro ba'i don la chags shing gnas pa'i dbang dam pa thob par gyur cig :
khams gsum gyi gdug pa can thams cad tshar gcod pa'i phyir dur khrod chas brgyad kyis dbang bskur ba ni /
gnas rnams su byugs pa'i rdzas gsum gyi mtshan ma /
sku'i stod smad la bgo ba'i gos gsum gyi na bza'/
mgul dang phyag zhabs la gdags pa'i rgyan gnyis kyis spras par mos shig
/dpral ba dang mkhur tshos gnyis su thal chen tshom bu byas la /
hU~M:
he ru ka yi gnas bcu dang :
dur khrod chen po'i gnas brgyad du :
dpal chen khrag 'thung spyan drangs te :
thal chen mtshan mas rab brgyan pa :
'di ni sngon gyi dam tshig yin :
'di yang rtags kyi phyag rgya ste :
gdug pa ma lus 'dul byed pa'i :
thal chen mtshan mas dbang bskur ro :
oM ta ta ba ya hU~M a b+hi Shiny+tsa A:
thal chen gyi tshom bus dbang bskur pas :
khams gsum rdul du rlog cing dug gsum gtan nas sprugs pa'i dbang dam pa thob par gyur cig :
rak+ta'i thig le mkhur tshos dang brang la gdab ste /
hU~M:
he ru ka yi gnas bcu dang :
dur khrod chen po'i gnas brgyad du :
dpal chen khrag 'thung spyan drangs te :
rak+ta'i thig les rab brgyan pa :
'di ni sngon gyi dam tshig yin :
'di yang rtags kyi phyag rgya ste :
gtum po dregs pa 'joms mdzad pa'i :
rak+ta'i thig les dbang bskur ro :
oM ma hA rak+ta a b+hi Shiny+tsa A:
rak+ta'i thig les dbang bskur pas :
thugs rjes 'gro la chags shing ma mo mkha' 'gro thams cad dbang du sdud pa'i dbang dam pa thob par gyur cig :
tshil chen zhag gi sor ris og ko la bris te /
hU~M:
he ru ka yi gnas bcu dang :
dur khrod chen po'i gnas brgyad du :
dpal chen khrag 'thung spyan drangs te :
zhag gi zo ris rab brgyan pa :
'di ni sngon gyi dam tshig yin :
'di yang rtags kyi phyag rgya ste :
che ba'i yon tan rab brgyan pa'i :
zhag gi zo ris dbang bskur ro :
oM staM pa ga ta ga la a b+hi Shiny+tsa A:
zhag gi zo ris kyi dbang bskur pas :
'khor ba'i sdug bsngal khrag lta bu gnyen po thugs rje mchog gis skam pa'i dbang dam pa thob par gyur cig :
glang kos stod du g.yogs la /
hU~M:
glang chen ko rlon brjid pa'i rgyan :
gti mug mun pa dag pa'i brda :
na bza' rgyan gyis sku la gsol :
stobs kyi rgyal po'i dbang bskur ro :
oM ma hA hasti ka ta ra pa Sha a b+hi Shiny+tsa A:
ko rlon gyi dbang bskur pas :
gti mug ma spangs gnas su dag nas stobs bcus 'gro don mdzad pa'i dbang dam pa thob par gyur cig :
zhing lpags bkon la /
hU~M:
zhing chen dur khrod rtags kyi rgyan :
'khor ba ma spangs dag pa'i brda :
'khor ba'i gnas las rgyal ba yi :
dur khrod bdag por dbang bskur ro :
hU~M baM hU~M tsan d+ha kha hU~M a b+hi Shiny+tsa A:
zhing gi g.yang gzhis dbang bskur pas :
lha dang lha min dregs pa can thams cad 'dul zhing tshar gcod pa'i dbang dam pa thob par gyur cig :
stag sham smad du dkris la /
hU~M:
zhe sdang gtum drag stag sham 'di :
phrag dog gnas su dag pa'i brda :
thabs dang shes rab dpa' rgod ldan :
phyi nang kun ldan dbang bskur ro :
oM byA kri ta mu kha a b+hi Shiny+tsa A:
stag sham gyi dbang bskur pas :
phrag dog ma spangs gnas su dag nas phrin las thams cad mdzad pa'i dbang dam pa thob par gyur cig :
thod pa tshar gsum gyi phreng ba bkon la /
hU~M:
thod skam ra ri longs spyod sku :
dung khrag chos sku chos nyid dang :
rlon pa sprul sku 'gro don brtson :
sku gsum ngo bor dbang bskur ro :
oM ma hA ka pA la b+han+d+ha hrIHa b+hi Shiny+tsa A:
thod pa tshar gsum gyi dbang bskur pas :
dug gsum gtan nas brlags te sku gsum yongs su rdzogs nas 'gro ba'i don byed pa'i dbang dam pa thob par gyur cig :
sbrul chun rigs lnga phyag zhabs la brgyan pa'i tshul byas te /
hU~M:
sbrul chen rigs lnga'i chun po 'di :
klu rgyal rigs lnga 'dul ba'i brda :
zhe sdang chen po'i rang bzhin te :
de yi gnyen pos dbang bskur ro :
oM ma hA nA ga rA tsa pany+tsa a b+hi Shiny+tsa A:
sbrul chun gyi dbang bskur pas :
klu'i tshogs rnams dbang du sdud cing zhe sdang gnas su dag pa'i dbang dam pa thob par gyur cig :
gsang sngags kyi dngos grub thob par bya ba'i phyir sgrub rdzas kyi dbang bskur ba ni /
sman raka gtor ma bzhi'i dam tshig gi rdzas kyis lha rnams bsnyen cing sgrub pa sogs gsang sngags zab mo'i thabs la brten nas 'khor 'das thams cad 'dod yon zag med ye shes kyi rnam rol chen por longs spyod cing las bzhi thogs med du 'grub pa'i mthu thob par mos shig
/mchod gtor gtad la /
hU~M:
drag po'i mchod gtor 'di byin pas :
ye shes lha rnams mnyes mchod cing :
dam can rnams kyi thugs dam bskang :
bsgom bsgrub nyan bshad dbang bskur ro :
oM ma hA ba liM ta sa ma ya a b+hi Shiny+tsa A:
gtor mas dbang bskur pas :
bde bar gshegs pa rnams mnyes shing mkha' 'gro dam can rnams kyi thugs dam bskangs nas dgra bgegs sgrol ba'i dbang dam pa thob par gyur cig
/bdud rtsi lag g.yas su byin la /
hU~M:
dam rdzas bdud rtsi'i dbang rnams ni :
ye shes lnga yi rang bzhin te :
dug lnga gdod nas rnam par dag :
sman chen lnga yi dbang bskur ro :
oM sarba pany+tsa a mr-ita sa ma ya a b+hi Shiny+tsa A:
bdud rtsi'i dbang bskur pas :
nyon mongs pa'i bdud la ye shes kyi rtsi sbyar cing dug lnga sman du gyur nas sku lnga ye shes lnga dang ldan pa'i dbang dam pa thob par gyur cig :
rak+ta lag g.yon du byin la /
hU~M:
dregs pa ru dra bsgral pa'i khrag :
'dod chags gnas dag bdud rtsi ste :
'khor ba rtsad gcod chos nyid 'dir :
gnyis med rol pa'i dbang bskur ro :
oM ma hA rak+ta sa ma ya a b+hi Shiny+tsa A:
rak+tas dbang bskur pas :
'dod chags rang sar dag nas 'khor ba'i gnas nas grol ba'i dbang dam pa thob par gyur cig :
las bzhi'i gzugs sam gtor ma gtad la /
hU~M:
shes rab thabs kyi ngo bo las :
khams gsum srid gsum mtha' yas pa'i :
bde gshegs phrin las mdzad pa'i phyir :
zhi rgyas dbang dang mngon spyod dang :
ta na ga Na sbyor sgrol rnams :
rnal 'byor dag pa'i phrin las te :
phrin las ma lus kun 'grub pa'i :
de yi dbang mchog bskur bar bya :
oM shAn+tiM/
puSh+TiM/
pa shaM/
mA ra ya ro Sha Na a b+hi Shiny+tsa A:
phrin las bzhis dbang bskur pas :
zhi rgyas dbang drag gis sangs rgyas kyi phrin las mthar phyin pa'i dbang dam pa thob par gyur cig :
gnyis pa nang dbang lus la brten te zhi ba dang khro bo'i lha dbang bskur ba la /
thog mar dkyil 'khor gyi gtso bo las rgyal ba rigs lnga mar me gcig las gnyis mched kyi tshul du byon /
khyed rang rnams dpal chen por gsal ba'i spyi bo la sogs pa'i mgo bo'i gnas lngar bzhugs par mos shig
/rnam snang spyi bor bstims la /
hU~M:
bcom ldan rnam par snang mdzad ni :
byang chub phyag rgya sku mdog dkar :
phyag mtshan chos kyi 'khor lo 'dzin :
skal ldan 'di la dbang bskur ro :
oM dzi na dzika? sarba sa ma ya a b+hi Shiny+tsa A:
rnam par snang mdzad kyis dbang bskur pas :
chos kyi dbyings kyi ye shes lhun gyis grub pa'i dbang dam pa thob par gyur cig :
mi bskyod pa dpral bar bstims la /
hU~M:
bcom ldan rdo rje mi bskyod ni :
bdud 'dul phyag rgya sku mdog mthing :
phyag na mi 'gyur rdo rje 'dzin :
skal ldan 'di la dbang bskur ro :
oM badzra d+h+r-ika? sarba sa ma ya a b+hi Shiny+tsa A:
rdo rje mi bskyod pas dbang bskur pas :
me long lta bu'i ye shes lhun gyis grub pa'i dbang dam pa thob par gyur cig :
rin 'byung rna ltag g.yas su bstims la /
hU~M:
bcom ldan rin chen 'byung gnas ni :
mchog sbyin phyag rgya sku mdog ser :
phyag na dgos 'dod rin chen 'dzin :
skal ldan 'di la dbang bskur ro :
swA rat+na d+h+r-ika? sarba sa ma ya a b+hi Shiny+tsa A:
rin chen 'byung ldan gyi dbang bskur pas :
mnyam pa nyid kyi ye shes lhun gyis grub pa'i dbang dam pa thob par gyur cig :
snang ba mtha' yas ltag par bstims la /
hU~M:
bcom ldan snang ba mtha' yas ni :
ting 'dzin phyag rgya sku mdog dmar :
phyag na ma chags pad+ma bsnams :
skal ldan 'di la dbang bskur ro :
oM a ro l-ika sarba sa ma ya a b+hi Shiny+tsa AH
snang ba mtha' yas kyi dbang bskur pas :
so sor rtog pa'i ye shes lhun gyis grub pa'i dbang dam pa thob par gyur cig :
don grub rna ltag g.yon du bstims la /
hU~M:
bcom ldan don yod grub pa ni :
skyabs sbyin phyag rgya sku mdog ljang :
phyag na mthar byed rgya gram 'dzin :
skal ldan 'di la dbang bskur ro :
hA pra dz+nyA d+h+r-ika? sarba sa ma ya a b+hi Shiny+tsa A:
don yod grub pas dbang bskur pas :
bya ba nan tan gyi ye shes lhun gyis grub pa'i dbang dam pa thob par gyur cig :
dkyil 'khor gyi gtso bo las zhi ba rigs bzhi mar me gcig las gnyis mched kyi tshul du byon /
khyed rang rnams kyi gnas bzhir dwangs gsal sgrib med du bzhugs par mos shig
/'jam dpal dpral bar bstims la /
hU~M:
bcom ldan 'jam dpal ye shes sems :
rin chen rigs kyi sku mdog ste :
phyag na ral gri po ti 'dzin :
skal ldan 'di la dbang bskur ro :
oM wA gI shwa ri muM sarba sa ma ya a b+hi Shiny+tsa A:
'jam dpal gyis dbang bskur pas :
longs spyod rdzogs sku lhun gyis grub pa'i dbang dam pa thob par gyur cig :
spyan ras gzigs mgrin par bstims la /
hU~M:
bcom ldan spyan ras gzigs dbang ni :
pad+ma rigs kyi sku mdog ste :
phyag na shel phreng pad+ma 'dzin :
skal ldan 'di la dbang bskur ro :
oM Ar+ya lo ki te shwa rA ya sarba sa ma ya a b+hi Shiny+tsa A:
spyan ras gzigs kyis dbang bskur pas :
mngon par byang chub pa'i sku lhun gyis grub pa'i dbang dam pa thob par gyur cig :
rdor sems snying gar bstims la /
hU~M:
bcom ldan rdo rje sems dpa' ni :
rdo rje rigs kyi sku mdog ste :
phyag na rdo rje dril bu 'dzin :
skal ldan 'di la dbang bskur ro :
oM badzra satwa sarba sa ma ya a b+hi Shiny+tsa A:
rdo rje sems dpas dbang bskur pas :
rdo rje'i sku lhun gyis grub pa'i dbang dam pa thob par gyur cig :
rdo rje+e 'chang lte bar bstims la /
hU~M:
bcom ldan rdo rje 'chang chen ni :
las kyi rigs kyi sku mdog ste :
rdo rje dril bu thugs kar 'dzin :
skal ldan 'di la dbang bskur ro :
ma hA badzra d+hA ra sarba sa ma ya a b+hi Shiny+tsa A:
rdo rje 'chang gi dbang bskur pas :
sprul pa'i sku lhun gyis grub pa'i dbang dam pa thob par gyur cig :
de ltar zhi ba rigs lnga dang rigs bzhi'i lha sku phyag rgyas dbang bskur pas zhi ba yongs su rdzogs pa'i byin rlabs dbang dang dngos grub thob par mos mdzod /
gnyis pa khro bo'i lha dbang bskur ba ni /
dkyil 'khor dgu'i lha tshogs so so las lha gnyis pa re sngar bzhin byon slob ma'i snying ga chos kyi 'khor lo'i rtsa 'dab phyogs mtshams brgyad las lus kyi gnas so sor gyes pa'i 'dab ma so so la thim pas lha de dang de'i yon tan dang nus pa thams cad thob par mos shig
/ces che mchog gi sku rten spyi bor bzhag pas srog rtsa bzhi'i dkyil 'khor dang dbyer med du gyur par mos la /
hU~M:
bcom ldan che mchog he ru ka :
mthing nag dbu gsum phyag drug pa :
g.yas pa rdo rje rnam gsum bsnams :
g.yon pas b+han dmar rnam gsum bsnams :
gnam zhal dbyings phyug yum dang gnyis med 'khril :
che mchog lha tshogs 'khor dang bcas :
skal ldan 'di la dbang bskur ro :
oM badzra kro ta ma hA shrI he ru ka hU~M:
sarba sa ma ya a b+hi Shiny+tsa A:
che mchog he ru ka yab yum gyis dbang bskur pas :
yon tan ma lus lhun gyis grub pa'i dbang dam pa thob par gyur cig :
rig 'dzin bla ma spyi bor bstims la /
hU~M:
bcom ldan rig 'dzin thod pa rtsal :
brgyud pa rtsa ba'i bla ma rnams :
zhal gcig phyag gnyis gar bsgyur ba :
g.yas g.yon rdo rje dril bu 'dzin :
skal ldan 'di la dbang bskur ro :
oM badzra ma hA gu ru sarba sid+d+hi hU~M:
sarba sa ma ya a b+hi Shiny+tsa A:
rig 'dzin gyis dbang bskur pas :
mthu dang byin rlabs phun sum tshogs pa'i dbang dam pa thob par gyur cig :
gshin rje gshed dpral bar bstims la /
hU~M:
'jam dpal gshin rje gshed po ni :
ser nag dbu gsum phyag drug pa :
'khor lo ral gri dgra satwa g.yas :
sdigs mdzub mdung thung b+han dmar g.yon :
be tA tsA ti gnyis med 'khril :
gshed po'i lha tshogs 'khor dang bcas :
skal ldan 'di la dbang bskur ro :
oM A kro te ka ya mAn+ta ka ha na ma tha b+hany+dza hU~M:
sarba sa ma ya a b+hi Shiny+tsa A:
gshin rje gshed po yab yum gyis dbang bskur pas :
sku lhun gyis grub pa'i dbang dam pa thob par gyur cig :
dbang chen mgrin par bstims la /
hU~M:
bcom ldan rta mgrin rgyal po ni :
dmar nag dbu gsum phyag drug pa :
rdo rje kha T+wAM sbrul zhags g.yas :
b+han dmar dril bu lcags sgrog g.yon :
rta mgo ljang gu rta skad 'tsher :
e ka dzA ti gnyis med 'khril :
dbang chen lha tshogs 'khor dang bcas :
skal ldan 'di la dbang bskur ro :
oM pad+mAn+ta kr-ita badzra kro ta h+ya grI wa hU~M:
sarba sa ma ya a b+hi Shiny+tsa A:
rta mgrin yab yum gyis dbang bskur pas :
gsung dbyangs lhun gyis grub pa'i dbang dam pa thob par gyur cig :
yang dag thugs kar bstims la /
hU~M:
bcom ldan badzra he ru ka :
mthing nag dbu gsum phyag drug pa :
rdo rje kha T+wAM rnge'u chung g.yas :
tir dbyug dung dmar rgyu zhags g.yon :
kro tI shwa ri gnyis med 'khril :
yang dag lha tshogs 'khor dang bcas :
skal ldan 'di la dbang bskur ro :
oM ru lu ru lu hU~M b+h+yo hU~M:
sarba sa ma ya a b+hi Shiny+tsa A:
badzra he ru ka yab yum gyis dbang bskur pas :
thugs mchog lhun gyis grub pa'i dbang dam pa thob par gyur cig :
phur pa lte bar bstims la /
hU~M:
bcom ldan rdo rje gzhon nu ni :
ljang nag dbu gsum phyag drug pa :
rdo rje rtse dgu rtse lnga g.yas :
g.yon gnyis kha T+wAM me dpung 'dzin :
tha ma gnyis na phur bu 'dril :
'khor lo rgyas 'debs gnyis med 'khril :
phur pa'i lha tshogs 'khor dang bcas :
skal ldan 'di la dbang bskur ro :
oM badzra kI li kI la ya sarba big+ha nAn baM hU~M phaT:
sarba sa ma ya a b+hi Shiny+tsa A:
rdo rje gzhon nu yab yum gyis dbang bskur pas :
phrin las ma lus lhun gyis grub pa'i dbang dam pa thob par gyur cig :
bla med gsang bar bstims la /
hU~M:
bcom ldan bla med he ru ka :
mthing nag dbu gsum phyag drug pa :
rdo rje khyung sbrul zhags pa g.yas :
b+han+d+ha zhing g.yab ga 'u g.yon :
kun bzang yum dang gnyis med 'khril :
ma mo'i lha tshogs 'khor dang bcas :
skal ldan 'di la dbang bskur ro :
oM gu ya dz+nyA na shrI he ru ka :
gu ya dz+nyA na kro tI shwa ri satwaM:
ma ma yo gi nI ru lu ru lu hU~M b+h+yo hU~M:
sarba sa ma ya a b+hi Shiny+tsa A:
mngon rdzogs rgyal po yab yum gyis dbang bskur pas :
ma mo mkha' 'gro dbang du sdud pa'i dbang dam pa thob par gyur cig :
pus mo g.yas par dregs 'dul bstims la /
hU~M:
bcom ldan dregs pa kun 'dul ni :
mthing nag dbu gsum phyag drug pa :
rdo rje dung khrag dang po gnyis :
g.yas pa lha brgyad mgo bo la :
g.yon pa klu brgyad mgo bo 'dzin :
khams gsum spyi 'dul gnyis med 'khril :
chos skyong srung ma 'khor dang bcas :
skal ldan 'di la dbang bskur ro :
oM badzra tsaN+Da sarba duSh+TAn hU~M:
sarba sa ma ya a b+hi Shiny+tsa A:
dregs pa kun 'dul yab yum gyis dbang bskur pas :
dregs pa dbang du sdud pa'i dbang dam pa thob par gyur cig :
pus mo g.yon par stobs ldan bstims la /
hU~M:
bcom ldan stobs ldan nag po ni :
kham nag dbu gsum phyag drug pa :
rdo rje dung khrag dang po gnyis :
g.yas pa lha brgyad tsit+ta la :
g.yon pa klu brgyad tsit+ta 'dzin :
'byung ba'i bdag mo gnyis med 'khril :
sngags bdag dregs pa'i tshogs dang bcas :
skal ldan 'di la dbang bskur ro :
oM badzra sarba duSh+TAn hU~M:
sarba sa ma ya a b+hi Shiny+tsa AH
stobs ldan nag po yab yum gyis dbang bskur pas :
bstan pa 'jig pa'i dgra bgegs sgrol ba'i dbang dam pa thob par gyur cig :
dpung pa gnyis la khyung chen gnyis bstim zhing /
hU~M:
klu 'dul bya khyung ga ru Na :
sku mdog dkar nag g.yas g.yon gnyis :
rdo rje'i mchu yis gdug pa za :
ral gri'i gshog pa lcags kyu'i sder :
rigs lnga'i sprul pa khyung dang bcas :
skal ldan 'di la dbang bskur ro :
khroM badzra ga ru Ta sarba sa ma ya a b+hi Shiny+tsa A:
khyung gis dbang bskur pas :
klu dang gdug pa ma lus 'dul ba'i dbang dam pa thob par gyur cig :
de ltar lha tshogs rnams gnas so sor thim pas sgrub sde dgu'i sku'i rnam 'gyur gang dang gang gis 'dul ba de dang de'i rnam rol 'gag med snang stong chu zla'i gar bzhin spyod pa'i mthu thob pa yin no //
de'i rjes 'brel du bzlas pa'i lung 'bogs pa ni /
lha sgoms sngags zlos lung 'bogs la :
bde gshegs kun 'dus sgrub par bsgo :
zhes gsungs pas /
bla ma dpal chen he ru ka'i thugs ka nas sngags kyi phreng ba rnams sgra dang bcas pa 'od zer 'phro bzhin par byung khyed rang rnams kyi snying ga'i sa bon la thim par mos te /
zhi khro'i spyi sngags dang gtso bo dgu'i snying po dang /
spyi dril lam me dpung mar grags pa'i rjes zlos bya /
dpal chen po'i gsung gsang sngags kyi rnam pa thams cad pas bsnyen sgrub las sbyor mtha' dag la dbang zhing /
grags stong brag cha lta bur spyod pa'i mthu thob pa yin no //
de dag rnams kyis phyi mtshan ma'i dkyil 'khor du bum pa'i dbang thob /
lus kyi dri ma dag
/yul snang stong du rtogs /
lam bskyed rim bsgom pa la dbang /
sbyor lam man chad kyi nus pa rgyud la bzhag
/'bras bu sku rdo rje sprul pa'i sku thob pa'i skal pa can du byas pa yin no //
zhes rtogs pa bskyed /
gsum pa gsang dbang yum la bsten te bskur ba la'ang gnyis yod pa'i dang po gsang dbang dngos kyi slad du dmigs pa 'di bzhin du mdzod /
bla ma he ru ka yab yum snyoms par zhugs pa'i dga' ba'i sgra dang 'od zer gyis /
de bzhin gshegs pa thams cad spyan drangs /
spyi bo nas zhugs pa 'dod chags chen po'i mes byang chub kyi sems su zhu ba mkha' gsang las phyung ste thod pa'i dza gad dang lhan cig pa lce la bzhag pa'i mos pa brtan po mdzod cig
/hU~M:
bla ma lha tshogs yab yum rnams :
gnyis med sbyor ba'i byang chub sems :
skal ldan ngag la dbang bskur pas :
bde chen gsang ba'i dbang thob shog :
oM sarba pany+tsa a mr-ita ma hA su kha a b+hi Shiny+tsa A be sha ya a A:
zhes byin pa de nyid sangs rgyas thams cad 'dus pa'i ye shes kyi ngo bor mos la sngags 'di'i rjes zlos mdzod /
a hoHma hA su kha :
zhes myangs pas /
ye shes kyi bdud rtsi shel ltar dwangs shing bde ba dang mi phyed pas lus thams cad gang /
gsal stong nam mkha' dang mnyam pa'i ting nge 'dzin rgyud la skyes par bsam mo //
de ltar bla ma yab yum gyi lus kyi dkyil 'khor du gsang ba'i dbang thob /
ngag gi dri ma dag
/sems stong gsal brjod bral du rtogs /
lam rtsa rlung gi rnal 'byor bsgom pa la dbang /
mthong lam sa dang po'i nus pa rgyud la bzhag
/'bras bu gsung rdo rje longs spyod rdzogs pa'i sku thob pa'i skal pa can du byas pa yin no //
gnyis pa shes rab ye shes kyi dbang bskur ba ni /
mtshan nyid dang ldan pa'i las rgya dngos sam der mos pa'i gzugs brnyan gyi lag g.yon slob ma'i lag pa g.yas su gtad par mos shig
/hU~M:
mtshan ldan bkra shis gzungs ma 'di :
bsten na gnyis med bde ba skye :
'khor lo'i gnas bzhir dbab bzung gis :
bde chen chos nyid rtogs par gyis :
a ho su kha b+hany+dza mok+Sha ho :
zhes gtad nas /
slob ma che mchog he ru ka dang /
las rgya gnam zhal dbyings phyug mar gsal ba'i yab kyi gsang gnas hU~M las rdo rje rtse lnga pa lte bar zla ba la oM gyis mtshan pa /
yum gyi mkha' paM las pad+ma 'dab ma brgyad pa'i ze'u 'brur nyi ma la mUM gyis mtshan par bsams nas 'dod pa'i yon tan lnga'i bde ba dang ro mnyam pas /
rdo rje pad+mar reg cing zhugs pa dang bsrubs pas byang chub kyi sems g.yos /
'khor lo bzhi'i gnas su dga' ba bzhi'i ye shes nyams su myong bar mos la sngags 'di'i rjes zlos mdzod /
oM sarba ta thA ga ta ma hA a nu rA ga badzra dz+nyA na At+ma ko\u0f85 haM:
slar yang hU~M gi sbyor bas yum gyi dwangs ma dang lhan cig gyen du drangs /
lugs ldog gi dga' ba bzhi rim gyis spyi bor brtan pa las so so rang rig bde stong spros pa dang bral ba'i ngang la mnyam par 'jog mdzod /
de ltar phyag rgya'i b+ha ga'i dkyil 'khor du shes rab ye shes kyi dbang thob /
yid kyi dri ma dag
/rang rig bde stong brjod bral du rtogs /
lam pho nya sgom pa la dbang /
sgom lam sa dgu'i nus pa rgyud la bzhag
/'bras bu thugs rdo rje chos kyi sku thob pa'i skal pa can du byas pa yin no //
bzhi pa de kho na nyid kyi dbang sems la brten nas bskur ba ni /
gzugs brnyan gsal ba'i me long dang man shel rkyen dang sprad pa mig la bstan /
dril bu dkrol zhing rdo rje mkha' la gsor ba'i brda la brten nas /
khyed rang rnams sngar sher dbang gi dus su nyams su myong ba'i bde ba chen po'i ye shes kyi ngo bo mtshon par gyis la rang rig spros bral bde ba chen po'i ngang du mnyam par zhog mdzod /
hU~M:
sems nyid ka dag lhun rdzogs pa'i :
snang stong zung 'jug sgyu ma'i sku :
gnyis med 'dzin bral sprul pa'i sku :
yang dag nges don rtogs par gyis :
dz+nyA na pany+tsa d+harma kA ya a b+hi Shiny+tsa a a :
zhes pas sems kyi gshis gang du yang ma grub pa'i stong nyid spros bral ka nas dag pa de nyid mdangs 'gag med bde ba chen po'i rnam rol sku dang ye shes kyi yon tan thams cad ye nas lhun grub tu rdzogs pa /
snang stong dbyer med zung 'jug so so rang rig gdod ma'i gnas lugs nam mkha' dang mnyam pa'i ting nge 'dzin gyi ngang bskyang ba ni de kho na nyid kyi dbang ngo //
de ltar don dam byang chub sems kyi dkyil 'khor du dbang bzhi pa thob /
sgo gsum gyi dri ma bag chags dang bcas pa dag
/bsam gyis mi khyab pa'i bde ba chen po brjod bral du rtogs /
lam rang byung gi ye shes bsgom pa la dbang /
mthar lam rgyun mtha'i ye shes kyi nus pa rgyud la bzhag
/'bras bu ye shes rdo rje ngo bo nyid sku thob pa'i skal pa can du byas pa yin no //
lnga pa mtha' rten mngon spyod sgrol ba drag po'i phrin las kyi dbang bskur ba ni /
de'ang bsgral las thams cad kyi rtsa ba rtogs pas bdag bsgral ba dang /
thugs rjes gzhan sgrol ba gnyis su 'du bas /
dang po rtogs pas bdag bsgral ba ni /
rang rgyud kyi ma rig pa'am bdag tu 'dzin pa 'di khams gsum 'khor ba'i rtsa ba yin cing byang chub thob tu mi ster ba'i gegs byed 'di kho na yin la /
'di nyid rig pa byang chub sems kyi phur bu sku gsum dbyer med kyi dbal dang ldan pas chos nyid gnas lugs kyi hom khung du ma bcos mnyam pa nyid kyi ting 'dzin gyis bsgral pas gnyis snang gi rtog pa zad pa 'di don chos nyid kyis bsgral tshul yang yin pas na bsgral las thams cad kyi thog mar gnad du thebs dgos pa dang /
de la rang dbang thob nas thugs rjes gzhan sgrol ba la /
spyir khams gsum 'khor ba'i sems can /
sgos log rtog gdug can gyi gdul bya rnams la /
zhe sdang khong khro gnod sems kyis ma yin par snying rje byang sems kyis kun nas bslangs te /
lta ba'i rdzong la gzhi bca'/
sgom pa'i 'phrang gis gnad bzung /
spyod pa'i srog gi man ngag gtan la phab nas /
log spyod kyi skye 'gro rnams las ngan gyi rgyun bcad /
tshogs gnyis kyi sa bon bskrun nas thabs mkhas kyi tshogs byang chub snying por sbyor ba la rtogs tshogs bsgral ba zhes bya ste /
de lta bu'i gnad don nges pa'i ngang nas las phur 'di nyid khro chen 'dus pa'i sras mchog kI la ya sku stod srin po khros pa'i rnam pa can mthing nag phur bu bsgril ba /
lte ba man chad chu srin khros pa'i kha nas gnam lcags 'bar ba'i phur pa dbal gsum dus me'i tshwa tshwa 'phro ba'i rang bzhin du gsal ba 'di lag tu gtad cing phyogs bcur sgril ba tsam gyis /
ma rungs gdug pa'i dgra bgegs thams cad tshar gcod bsgral 'dren nus pa'i dbang thob pa'i mos pa mdzod cig
/slob ma la las phur gtad /
mdun du brub khung nya bo bcas bkod la /
hU~M:
phrin las ma lus sgrub pa'i rdzas :
drag po'i lcags phur lhar gsal nas :
dril te 'debs par dbang bskur pas :
phrin las ma lus 'grub par shog :
drag sngags so lnga pa'i sham du /
karma a b+hi Shiny+tsa A:
zhes gtad la /
khyed rang rnams dpal chen por gsal /
brub khung gnam lcags kyi khang sgrom zur gsum me rab tu 'bar ba'i nang du ling+ga dgra bgegs dngos su gsal /
lag tu gtad pa'i phur bu sras mchog yak+Sha kro d+har gsal ba ste /
gsal ba gsum dang ldan pas bden stobs brjod pa'i tshe dmigs bya dngos su khug par mos shig
/bden stobs tshogs tha ma ltar brjod la drag sngags so lnga pa'i mthar /
aM ku sha dzaHsa lcags kyus bkug
/pA sha hU~M gis zhags pas bcings /
s+pho Ta baM zhes lcags sgrog gis bsdams /
gaN+De hoHsa dril bus myos par byas nas mgon med skyabs bral nyam thag pa'i tshul du gnas par gyur pa la phur thun tshom bur bskul ba'i lad mo gyis shig
/hU~M/
chos kyi dbyings nas rang byung grub pa'i lha //
zhes sogs tshogs tha ma'i dkyus bzhin brjod la /
drag sngags so lnga pa dbyangs bcas phur bskor byar gzhug
/de nas phur pa ling+ga'i snying gar btab pas kho'i tshe bsod bkrag mdangs dang bcas pa 'od kyi thig le dkar po'i rnam par gyur nas rang la thim /
rnam shes a dkar po dri ma med pa'i rnam pas dpal chen po'i thugs kar 'phangs te rang byung gi ye shes dang ro gcig tu gyur par mos pa tshe khrus kyi dgongs pa dang ldan pas brten pa dbyings su bsgral /
rten gzhi bag chags kyi rten mtshon chas dum bur gtubs pa'i sha khrag bdud rtsir spel ba dkyil 'khor pa dang slob mar bstabs pas zag med bde ba chen po'i ye shes kyis rgyas thebs par mos shig
/ces ling+ga mtshon chas dum bur gtubs la dkyil 'khor du mchod cing slob ma la'ang sbyin no //
de ltar dbang bskur pas khams gsum gyi sems can dug gsum gyis rgyud dkrugs pas ngan song gsum du 'khyams pa thams cad snying rje chen po zhe sdang du shar bas sku gsum gyi dbyings su sbyor ba drag po mngon spyod kyi las rab 'byams la dbang bar byas pa yin no //
de ltar phyi nang gsang ba'i dbang de dag thob pa'i phan yon ni /
'di nyid las /
bla ma rgyal ba ma lus pa'i :
sku gsung thugs dang yon tan dang :
phrin las bdag nyid chen por 'gyur :
zhes dang gzhan las kyang /
dus 'di phyin chad rgyal ba'i sras //
ngan song thams cad med pa dang //
tshe ring bde ba phun sum tshogs //
mtho ris thar pa'i bdag por 'gyur //
zhes gsungs pa bzhin lags pas dga' ba dang spro ba bskyed 'tshal /
de dag gis sgrub chen bka' brgyad bde gshegs 'dus pa'i dkyil 'khor du yang zab snying po don gyi dbang bskur ba legs par grub pa yin pas thun mong dang thun mong ma yin pa'i dam tshig rtsa ba dang yan lag khyad par gyis bsdus pa rnams tshul bzhin du bsrung bar bgyi'o snyam pa'i blos 'di yi rjes zlos /
gtso bos ji ltar sogs dang /
gtang rag maN+Dal /
lus longs spyod 'bul ba /
dge rtsa bsngo ba rnams bya'o //
rjes kyi rim pa tshogs la rol zhing lhag ma gtong ba nas /
smon lam shis brjod kyi bar las byang dkyus la snyegs pas 'grub bo //
sgrub chen 'di yi mtshan tsam 'dzin pa yang //
o rgyan nga dang snying khrag 'dres so zhes //
bslu med rdo rje'i gsung gi gsang ba la //
yid ches dbyig gis 'gro kun 'byor par shog
/'khrul pa'i rtog tshogs rnam pa dgu
/ye shes klong dgu'i ngang du grol //
phyag rgya dgu yi rnam 'phrul gyis //
srid zhi kun khyab bdag gyur cig
/ces pa'ang rtsa ba'i gzhung pad+ma shel phug ma nyid 'phri bsnan med pa gzhir bzung /
'jug pa sogs yan lag gi mdzes rgyan gter chen rin po che'i rnal 'byor rgyun dbang nas kha bskangs te /
pad+ma gar gyi dbang phyug rtsal gyis dpal spungs yang khrod tsa 'dra rin chen brag dpal chen po'i thugs mdzod dpal gyi be'ur sbyar ba dge legs 'phel //

//
