
\u0f01\u0f83:
sa


ma


ya


na


sha


saM


rba


sa


pU

r+NA


ga


ma :
sa


rba


de


sha


s+ya


ta

n+t+ra :
bi


ma


la


rA


dzA


nA


ma


bi


ha


ra


ti

sma :
\u0f01\u0f83:
dam tshig thams cad kyi nyams chag skong ba'i lung :
bshags pa thams cad kyi rgyud :
dri ma med pa'i rgyal po zhes bya ba bzhugs so :
rgya gar skad du :
sa ma ya na sha sarba saM pUr+NA ga ma :
sarba de sha s+ya tan+t+ra :
bi ma la rA dzA nA ma :
bod skad du :
dam tshig thams cad kyi nyams chag skong ba'i lung :
bshags pa thams cad kyi rgyud dri ma med pa'i rgyal po zhes bya ba :
bcom ldan 'das dpal kun tu bzang po la phyag 'tshal lo :
'di skad bdag gis thos pa dus gcig na :
ri ma la ya gnam lcags yod pa'i rtse mo seng ge'i za 'gram lta bur gyur pa'i gnas :
dus gsum gyi rgyal ba rnams kyis byin gyis brlabs pa'i gnas rin po che'i khang pa rang byung du grub pa'i gnas na :
bcom ldan 'das dpal gsang ba'i bdag po phyag na rdo rje :
sku gsum gyi ston pa rnams kyi gsung gi tshogs ma lus pa sdud cing :
byang chub sems dpa' dang 'gro ba rnams kyi bla ma chen por gyur pa de la :
'khor du gyur pa theg pa chen po'i rigs can ni 'di lta ste :
lang ka'i bdag po blo gros thabs ldan dang :
tshangs pa gtsug phud 'dzin blo gros mtha' yas dang :
klu'i rgyal po gtsug na rin chen blo gros rgya mtsho dang :
gnod sbyin skar mda' gdong blo gros dad sel dang :
lits+tsha bI dri ma med par grags pa blo gros rab zhi la sogs pas bskor te bzhugs so :
de'i tshe rig 'dzin gyi rgyal po kuny+dza ra stan las langs te :
phyag rnal 'byor gyi lugs su byas nas :
'khor rnams kyis mgrin gcig tu 'di skad ces gsol to :
kye ho :
dpal ldan rdo rje gsang ba'i bdag :
bya spyod rnal 'byor bla med pa'i :
rgyud la gnas pa'i rnal 'byor pa :
gzhi 'dzin bsrung ba srog 'dra ba'i :
nyams chag skong zhing bshags pa rnams :
phyi rabs da lta'i don du gsungs :
zhes gsol to :
de nas gsang ba pa'i bdag po dpal phyag na rdo rjes 'di skad ces gsungs so :
kye ho :
dam pa'i rigs can rnams :
dam tshig sa gzhi lta bu la :
thams cad 'bras bu lo thog smin :
chos kyi gzhi bzung so nam thabs :
khyod la bshad kyis legs par nyon :
zhes gsungs nas mi zad pa rin po che'i gwa'u zhes bya ba'i ting nge 'dzin la snyoms par zhugs so :
de ltar snyoms par zhugs nas 'di skad ces gsungs so :
sngon 'das pa'i dus dran pa dpag tu med pa'i sngon rol na :
ston pa chos kyi sku dang :
longs spyod rdzogs pa'i sku dang :
rdo rje lta bu'i sku dang :
mngon par byang chub pa'i sku dang :
sprul pa'i sku ste sku lnga'i sangs rgyas rnams dang :
sku bzhi'i sangs rgyas la sogs pa rnams kyis rgyud dag pa'i zhing byang chub sems dpa' rnams la gsungs pa'i rgyud sde mang po dang :
rgyud ma dag pa rnams la snang ba'i he ru ka rnams kyis ru tra la sogs pa rnams yang dag pa'i sa la lung bstan pa'i dus na 'gyod tshangs kyi smre sngags brjod pa dang :
de'i 'khor rig 'dzin pho mo mang pos gsungs pa'i bshags pa rnams gsang ba'i dam tshig skong ba'i cho gar gsungs pa dang :
sangs rgyas dang :
byang chub sems dpa' dang :
rig 'dzin dang :
ru tra 'khor dang bcas pa'i bshags pa rnams kyi rgyud chen po 'di gsungs so :
gsung ngo :
gsung bar 'gyur ro :
zhes gsungs so :
de nas 'khor rnams kyis zhus pa :
dus gsum gyi sangs rgyas dpag tu med pa dang :
ru tra la sogs pa dregs pa can dpag tu med pas 'gyod bshags phul ba dang :
rig 'dzin rnal 'byor gyi dbang phyug chen po rnams kyi bshags pa'i thabs bshad par zhu :
'gro ba'i don du gsungs :
ma 'ongs pa'i sems can dang :
rnal 'byor pa rnams la phan pa'i don du shod :
ces zhus so :
de nas rdo rje 'dzin pa chen pos rnam par 'byed pa'i ting nge 'dzin la zhugs nas gsang sngags pa rnams kyi bshags pa'i don du 'di gsungs so :
kye ho :
yang dag par rdzogs pa'i sangs rgyas rnams kyi lam la gnas pa'i bla ma dam pa ni bzhi zhig yod de :
de yang gang zhe na :
phyi sgro 'dogs yongs su gcod par byed pa'i bla ma dam pa dang :
nang rang byung gi ye shes ston par byed pa'i bla ma dam pa dang :
gsang ba lhan cig skyes pa'i ye shes ston par byed pa'i bla ma dam pa dang :
mthar thug de kho na nyid kyi chos thams cad shin tu rnam par dag pa'i de kho na nyid ston par byed pa'i bla ma dam pa'o :
bla ma dam pa de dag gi lam la gnas par bya ba'ang rnam pa gsum yod de :
de yang gang zhe na :
gzhi dngos po gshis kyi gnas lugs ston par byed pa dang :
lam nyams su len pa'i gdams ngag ston par byed pa dang :
'bras bu mngon du gyur pa'i don ston par byed pa'o :
dam pa de'i lam rnam pa gsum gang yang rung ba ma rtogs pa'i bshags pa bya ba dang :
khyad par du yang ma dag pa'i snang ba dang :
nyams kyi snang ba dang :
dag pa'i snang ba rnams ma rtogs pa dang :
kun gzhi rgyu'i rgyud dang :
lam thabs kyi rgyud dang :
phyag rgya 'bras bu'i rgyud dang :
phyag rgya chen po 'bras bu'i rgyud ma rtogs pas rgyu yi rnal 'byor dang :
lam gyi rnal 'byor dang :
'bras bu'i rnal 'byor bdag gis ma rtogs pa dang :
bde bar gshegs pa'i bka' yang dag pa'i lung gi tshad ma dang :
rnal 'byor dbang phyug nyams myong rjes su dran pa'i tshad ma dang :
bla ma rdo rje slob dpon snyan khung du brgyud pa man ngag gi tshad ma dang :
dngos po'i mtha' rten cing 'brel bar 'byung ba lo rgyus kyi tshad ma ma rtogs pa dang :
de dag rtogs par bya ba'i phyir 'di dag bshad de :
dbang gi chu bo ma nub pa dang :
byin rlabs kyi brgyud pa ma nyams pa dang :
gdams ngag gi sarga ma log pa dang :
mos gus kyi bsam pa tshim par nus pa'i phyir phyi'i rten 'brel dang :
nang gi rten 'brel dang :
gsang ba'i rten 'brel dang :
mthar thug pa de kho na nyid kyi rten 'brel bsgrigs nas :
bde bar gshegs pa'i bka' tshad ma dang :
bla ma'i man ngag tshad ma dang :
rang gi rig pa tshad mas gtan la phab ste :
lta ba'i dug phyung :
sgom pa'i bdud rtsi brten :
spyod pas la dor nas gsang sngags gsang ba'i lam la zhugs pa rnams la dam tshig nyams chag byung bar gyur na :
theg pa lam zhugs kyi bshags pa dang :
na rag dong sprugs kyi bshags pa dang :
brjod med dang :
dam tshig nyi shu rtsa brgyad pa'i bshags pa dang :
rdo rje dpal chen dang :
ye shes mkha' 'gro dang :
zhi ba sangs rgyas dang :
khro bo khrag 'thung dang :
ru tra'i smre bshags dang :
rgyud lung man ngag gi bshags pa dang :
lta ba'i klong bshags dang :
dbang bzhi yongs rdzogs thabs kyi bshags pa dang :
'bras bu'i don ma rtogs pa sku gsung thugs su byung ba'i bshags pa rnams bshad par bya'o :
zhes gsungs so :
dri med rgyal po bshags pa'i rgyud las :
gleng gzhi dang :
gleng bslang ba'i le'u ste dang po'o :
sa ma ya :

de nas de bzhin gshegs pa thams cad kyi theg pa lam zhugs kyi bshags pa 'di gsungs so :
A+o~M 
dang por bdag dang khams gsum sems can rnams :
yul la chags pa bskyed par mi bgyid de :
pha dang ma la bsten nas gzugs su snang :
rang dbang med par 'jig rten gnas 'di mthong :
ma rig chung zhing gzhon pa'i dus mtshams nas :
gti mug dbang gis dge sdig don ma rtogs :
'dod chags dbang gis pha rol 'khor bar 'khyams :
zhe sdang dbang gis sdig pa'i las rnams bgyis :
ngan song gsum du 'gro ba'i rgyu bsags te :
mno bsam shes nas chos la skyabs su mchis :
dar babs nya shi dus drug sgor zhugs te :
nya stong tshes brgyad dus khrims mnos pa las :
de la nyams pa'i skyon sems ma mchis te :
nya stong tshul bzhin srung ba'i dge bsnyen la :
nyams pa bka' yi chad pa byung na bshags :
de nas yar la blo sems cher skyes nas :
sbyang pa'i yan lag bcu gnyis sgor zhugs te :
nyan thos sdom pa tshul bzhin mnos pa las :
rtsa ba bzhi dang yan lag drug la sogs :
nyis brgya lnga bcu'i khrims la skyon ma mchis :
nyan thos 'dul khrims srung ba'i dge tshul la :
nyams pa bka' yi chad pa byung na bshags :
de nas yar la blo sems cher skyes nas :
rten 'brel bcu gnyis bsgrub pa'i sgor zhugs te :
rang rgyal sdom pa tshul bzhin mnos pa las :
'khor ba rang bzhin med par mngon rtogs shing :
snang srid sgyu ma lta bur shes pas na :
de la nyams par bya ba'i skyon ma mchis :
rang rgyal sdom pa srung ba'i dge slong la :
nyams pa bka' yi chad pa byung na bshags :
de nas yar la blo sems cher skyes nas :
byang chub sems pa'i sdom pa mnos pa las :
sdom pa nyi shu'i tshul khrims skyon ma mchis :
sdom brtson tshul bzhin srung ba'i dge slong la :
nyams pa bka' yi chad pa byung na bshags :
de nas yar la blo sems cher skyes nas :
dag pa rnam pa gsum gyi sgor zhugs te :
kri ya'i dam tshig tshul bzhin mnos pa las :
dkon mchog gsum dang rdo rje slob dpon dang :
rdo rje spun dang rdo rje ming sring dang :
de bzhin rang gi sngags dang phyag rgya rnams :
de la nyams pa'i skyon lta ma mchis na :
kri ya'i dam tshig srung ba'i rnal 'byor la :
nyams pa bka' yi chad pa byung na bshags :
de nas yar la blo sems cher skyes nas :
u b+ha ya yi dam tshig sgor zhugs te :
phyag rgya sngags dang man ngag bsgrub pa yi :
lta spyod kri yog tshul srung rnal 'byor la :
nyams pa bka' yi chad pa byung na bshags :
de nas yar la blo sems cher skyes nas :
lta spyod rnam pa gnyis kyi sgor zhugs te :
yo ga'i dam tshig tshul bzhin mnos pa las :
dkon mchog gsum dang de'i 'khor byang chub sems :
rdo rje slob dpon mched dang lcam dral dang :
dbang thob rnal 'byor gzhan la mi smod cing :
rang rtags phyag rgya rtag tu srung ba la :
de la nyams pa'i skyon lta ma mchis na :
yo ga'i dam tshig srung ba'i rnal 'byor la :
nyams pa bka' yi chad pa byung na bshags :
de nas yar la blo sems cher skyes nas :
thabs dang shes rab gnyis kyi sgor zhugs te :
ma hA yo ga'i dam tshig mnos pa las :
'khor ba dang ni mya ngan 'das pa'i chos :
yab lnga dang ni yum lngar sbyor ba ni :
rgyal ba rnams kyi dam tshig mchog tu gsungs :
ma hA yo ga srung ba'i rnal 'byor la :
nyams pa bka' yi chad pa byung na bshags :
de nas yar la blo sems cher skyes nas :
dbyings dang ye shes gnyis kyi sgor zhugs te :
a nu yo ga'i dam tshig mnos pa las :
phyi nang snang srid dus gsum thams cad kun :
rang rig ye shes dbyings las mi gzhan te :
rdo rje dril bu rtag tu 'chang byed pa'i :
a nu yo ga srung ba'i rnal 'byor la :
nyams pa bka' yi chad pa byung na bshags :
de nas yar la blo sems cher skyes nas :
khyab gdal chen po'i theg pa'i sgor zhugs te :
a ti yo ga'i dam tshig mnos pa las :
med pa'i dam tshig dang ni phyal pa dang :
gcig pu'i dam tshig dang ni lhun gyis rdzogs :
grangs dang phyogs las 'das pa'i dam tshig ni :
rgyal ba rnams kyi dam tshig mchog tu gsungs :
bsrung mtshams med pas med pa'i dam tshig la :
gzung dang 'dzin pa med pas phyal pa yin :
thams cad sems su 'dus pas gcig pu ste :
lhag ma med par rdzogs pas lhun gyis rdzogs :
de la nyams pa'i skyon lta ma mchis na :
a ti yo ga srung ba'i rnal 'byor la :
nyams pa bka' yi chad pa byung na bshags :
sde snod rnam pa gsum gyi bsrung bya ni :
tshul khrims rnam par dag pas 'dul mthar phyin :
rang dbang mngon du gyur pas mngon mthar phyin :
shes rab rnam dag mdo sde mtha' ru phyin :
phyi yi lha srin sde brgyad srung ma rnams :
dam tshig nyams par gyur pa mthol lo bshags :
kri yog rnam pa gsum gyi bsrung bya ni :
dag pa rnam gsum kri ya mtha' ru phyin :
lta spyod rnam gnyis u b+ha ya mthar phyin :
sum cu lhar gsal rnal 'byor mtha' ru phyin :
dpal mgon la sogs srung ma dam tshig can :
dam tshig nyams par gyur pa mthol lo bshags :
yo ga rnam gsum dam tshig bsrung bya ni :
rtsa ba yan lag bsrung ba rnal 'byor che :
sgrub pa khyad par dam tshig a nu'i mtha':
lhag pa'i dam tshig rnam bzhi rdzogs chen pa :
nang dang gsang ba'i lha srin sde brgyad rnams :
dam tshig nyams par gyur na mthol zhing bshags :
mtshan nyid sde snod gsum la theg pa gsum :
phyi pa thub pa rgyud la kri yog gsum :
nang pa thabs kyi rgyud la yo ga gsum :
theg pa rim pa dgu yi dam tshig rnams :
lta spyod 'brel bar spyod pa'i rnal 'byor la :
mkha' 'gro bka' yi chad pa ci ste bcad :
dbang phyug thugs kyi sprul pa ci ste bkye :
rgyu 'bras ma spang dge ba dang du blangs :
sdig la ma spyad rnam par smin la 'dzem :
bka' gzhung ma bor rgyud lung man ngag rnams :
yal bar ma dor gzhung bzhin dang du blangs :
lus ngag yid gsum btud nas gsang sngags chos :
sgom sgrub spyod pa'i rnal 'byor dbang phyug gi :
dam tshig nyams chag thams cad bskang gyur cig :
rtsa ba yan lag pham ltung nyes byas dang :
sbom po phra mo la sogs nyes skyon rnams :
skyon du gyur pa thams cad tshangs par mdzod :
mchog dang thun mong dngos grub bstsal du gsol :
ye shes lha la rtog pa mi mnga' yang :
de'i 'khor bka' yi srung ma dam tshig can :
thugs dang 'gal bar gyur pa bzod par gsol :
yun gyi sgrib pa mchis na sgrib pa sbyongs :
'phral gyi rkyen gegs mchis na rkyen gegs zlog :
tshangs pa mchog gi dngos grub bstsal du gsol :
zhes gsungs so :
dri med rgyal po bshags pa'i rgyud las :
theg pa rim pa dgu lam zhugs kyi bshags pa ste le'u gnyis pa'o :
sa ma ya :

bcom ldan 'das dpal kun tu bzang po la phyag 'tshal lo :
de nas gsang ba'i bdag po chen pos sngon gyi rnam par smin pa sbyangs sbyangs pa'i lha'i bu'i rnal 'byor la bcom ldan 'das dpal kun tu bzang po chen pos bshad pa :
phyogs bcu na bzhugs pa rnams kyis zhus pa ni 'di lta ste :
de nas phyogs bcu nas lhags pa'i rnal 'byor gyi dbang phyug chen po rnams dang :
rig 'dzin pho mo bsam gyis mi khyab pa rnams kyis lhan cig tu brkyang phyag 'tshal zhing :
bcom ldan 'das dpal kun tu bzang po dang :
che mchog he ru ka la sogs pa rigs lnga'i bde bar gshegs pa rnams la gsol pa :
bdag cag rnams rang bzhin sgyu 'phrul gyi dkyil 'khor gyi lha tshogs rnams kyi byin gyi rlabs kyis rnal 'byor gyi gral du 'khod de :
gsang ba'i theg pa chen po 'di la spyod cing :
bcom ldan 'das dpal kun tu bzang po dang :
che mchog he ru ka la sogs pa rnams kyi zhal mthong ba :
phyag rgya chen po rig 'dzin gyi sa la lhun gyis grub par 'tshal ba rnams la nyams pa dang chag pa dang :
bag chags ngan pas bsgribs te mchis na :
nyams chag dang rtog sgrib sbyong ba'i thabs shig gsol zhing zhu na gnang ba'i skabs dbye bar gsol :
zhes zhus pa dang :
de nas bcom ldan 'das dpal kun tu bzang pos phyogs bcu nas lhags pa'i rig 'dzin pho mo rnams la bka' bstsal pa :
'di lta bu'i bka' gsang ba bas kyang ches gsang ba :
yang gsang thugs kyi man ngag dam pa 'di ni dus gsum gyi sangs rgyas rnams kyi gshegs shul :
rig 'dzin pho mo rnams kyi ni lam :
rnal 'byor pho mo rnams kyi ni sku gsung thugs kyi dngos grub bsgrub pa'i gnas yin te :
'di lta bu bka' zab mo 'di ni thos par yang dka' na :
sgom zhing sgrub pa dang :
rtogs pa lta smros kyang ci dgos :
'di lta bu'i bka' zab mo 'di ni bskal pa dpag tu med pa'i sngon rol nas sbyangs sbyangs pa'i las 'phro dang skal bar ldan pa 'ga' dang 'ga'i spyod yul yin gyi :
gang rung rung kun gyi thun mong ni ma yin no :
de lta bu'i sgor zhugs pa'i rnal 'byor pas nyams chag dang rtog sgrib sbyong ba'i thabs med pa ni ma yin te :
thabs ni yod do :
nyan thos kyi theg pa ltar 'dul khrims nyams par gyur na rdza be'u chag pa bzhin slar gso ba'i thabs med pa ni ma yin te :
gsang sngags kyi bka' gser dang 'dra ba 'di'i sgor zhugs pa'i rnal 'byor pho mo nyams chag byung ba rnams la sbyong ba'i thabs ni yod de :
thugs yang dag pa'i bka' gsang ba 'di'i nyams chag byung ba ni gser dngul zhom pa dang 'dra ste slar gso ba'i thabs ni yod do :
de'i thabs ni ci lta bu zhe na :
rnal 'byor gyi spyi khrus ngan song dong sprugs zhes bya ba zhig bzhugs so :
de nas phyogs bcu nas lhags pa'i rnal 'byor gyi dbang phyug chen po rnams kyis :
bcom ldan 'das dpal kun tu bzang po la 'di skad ces gsol to :
a la la ho :
dpal kun tu bzang po ngo mtshar che'o :
e ma ho :
zhes lus kyi yan lag smad lnga sa la brdabs te :
brkyang phyag lan stong du btsal nas 'di skad ces zhus so :
dpal kun tu bzang po :
rnal 'byor pho mo'i nyams chag dag par byed pa'i spyi khrus zhes bya ba 'gro ba yongs la phan 'dogs pa'i ngan song dong sprugs zhes bya ba bka' gsang ba bas kyang ches gsang ba yang gsang thugs kyi man ngag de bdag cag rnams la bstan du gsol :
a la la ho :
de nas ston pa kun tu bzang pos rnal 'byor pa rnams la bka' bstsal pa :
bsnyen sgrub rnam pa bzhi'i sgor zhugs pa'i rnal 'byor pho mo rnams la :
spyir dam tshig gi bsrung mtshams bsam gyis mi khyab pa zhig bzhugs pa de dag kun kyang :
rtsa ba'i dam tshig gsum du 'dus so :
de yang lus ngag yid gsum du 'du ste lus ngag yid gsum gyi sgo nas nyams chag byung ba ni :
de bzhin gshegs pa'i sku gsung thugs kyi thugs rje'i byin gyi rlabs kyis sbyong ba'i thabs ni bzhugs so :
yid kyi sgo nas chag nyams byung na :
sku gsung thugs kyi lta bas kyang skong ste :
rnal 'byor gyi gral der 'khod pa rnams kyi yid dam sems ni :
don dam par thugs yang dag pa'i ye shes ni rang gi kun gzhi byang chub kyi sems yin te :
kun gzhi ma bcos pa'i yid rang byung gi ye shes bde ba chen por shar ba ni bsrung du med pa'i dam tshig chen po ste :
kun gzhi de ltar yin phan chad :
kun gzhi bag chags dang bcas pas bskyed pa'i phung po dang :
khams dang :
dbang po dang :
rnam par shes par bcas pa'ang ma byung ma skyes pa ye nas rang byung chen po yin te :
de ltar rtogs na :
rdo rje slob dpon dang :
mched lcam yang ye nas ma byung ma skyes pa yin pas sku'i dam tshig nyams chag thams cad bskangs so :
de ltar phung po dang :
dbang po dang :
rnam par shes pa ma byung ma skyes phan chad :
des brjod par bya ba'i bzlas brjod dang :
bsnyen sgrub dang :
sku phyag rgyar bsgom par bya ba'ang ye nas ma byung ma skyes te :
gleng brjod dang rtsol sgrub kyi mtha' las 'das pas gsung gi dam tshig nyams chag thams cad bskangs so :
de lta bu ye nas ma byung ma skyes pa'i don 'di lta bu 'di ni :
kun gyis mi rtogs shing rtogs par dka' bas rang bzhin gyi gsang ba chen po yin pas thugs kyi dam tshig nyams chag thams cad bskangs so :
de ltar rtsa ba'i nyams chag gsum po bskangs phan chad :
yan lag gi dam tshig thams cad kyang ye nas ma byung ma skyes pas yan lag gi dam tshig nyams chag thams cad bskangs so :
de ltar rtogs pa'i rnal 'byor pa rnams ni mi bsrung ba'i bsrung ba chen po ste :
de ni lus ngag yid gsum gyi sgo nas nyams chag byung ba rnams sku gsung thugs kyi thugs rjes bskangs pa'o :
de skad ces bka' bstsal pa dang :
de nas phyogs bcu nas lhags pa'i rnal 'byor pho mo rnams kyis :
ston pa kun tu bzang po la 'di skad ces gsol to :
e ma ho ngo mtshar che'o :
ston pa kun tu bzang po :
mi bsrung ba'i bsrung ba chen po bka' bstsal pa :
ngo mtshar che'o :
a la la ho :
zhes lus sa la rdeb cing phyag btsal lo :
de nas ston pa kun tu bzang po la :
bcom ldan 'das rigs lnga'i sangs rgyas rnams kyis 'di skad ces gsol to :
ston pa kun tu bzang po gong ma lta bu'i ye shes ye nas ma byung ma skyes pa de gdod ma nas rang shes rig gi rgyal po rang la rang gsal bar shar bas rtogs pa rnams la bsrung du'ang med la :
nyams chag bskang du'ang med na :
de lta bu'i don de ma rtogs pa dang :
gsang sngags kyi sgor zhugs lo tsam gyi rnal 'byor gyis don man ngag ni ma rtogs te :
la las ni tshogs kyi spyang ki byed :
la las ni g.yo sgyu dang gsog 'jog byed :
la las ni de bzhin gshegs pa'i bka' la ras chod byed pa rnams kyi don ched du :
nyams chag byung ba la skong ba'i thabs ci mchis :
de dag thugs rjes gzung ba'i thabs shig bstan du gsol :
zhes zhus pa las :
ston pa kun tu bzang pos 'di skad ces bka' bstsal to :
rnal 'byor pa lta ba dman zhing shes rab zhan pa rnams kyi nyams chag skong zhing bshags pa'i thabs ni bzhugs so :
de nyid kyi thabs ni rdo rje slob dpon dang :
yi dam gyi lha dang :
sgyu 'phrul zhi khro rab 'byams kyi dkyil 'khor dang :
grub pa'i sa la gnas pa'i rig 'dzin pho mo rnams mdun gyi nam mkha' la mngon sum du dmigs te :
mtshan nas brjod de :
lus sa la rdeb cing brkyang phyag btsal na 'byang ba'i thabs yin no :
de lta bas na nga'i gsang sngags spyad nyes pa'i dbang gis ngan song du lhung dogs pa rnams kyi don ched du :
'gyod tshangs kyi le'u bshags pa'i rgyal po mdo tsam zhig bstan gyi :
khyed rnams lus gcer bur phyung ste chas rab tu gyis la :
yan lag lnga sa la rdeb cing brkyang phyag 'tshol cig :
de nas phyogs bcu nas lhags pa'i rnal 'byor pho mo rnams kyis chas rab tu phyung ste :
ston pa kun tu bzang po'i ltar mnyan pa dang :
de nas ston pa kun tu bzang pos bka' bstsal pa :
ho 
klong chen po stong gsum gyi 'jig rten gyi khams 'di na don dam par chos kyi dbyings yum gyi mkha' b+ha ga yangs pa'i klong :
rang bzhin gyi dkyil 'khor rnam par dag pa na bzhugs pa'i bde bar gshegs pa 'khor rgyal ba rgya mtsho dang bcas pa rnams la phyag 'tshal lo :
a la la ho :
kun gzhi gsang ba dag pa'i dbyings nas yid rang byung rang shes rig gi rgyal po yid byed pa po kun tu bzang po :
dus gsum gyi sangs rgyas thams cad kyi yab :
chags med skyon dang bral bas gdan pad+ma :
sangs rgyas dang sems can mnyam par mkhyen pas phyag mnyam pa'i phyag rgya can :
dkyil 'khor thams cad kyi mnga' bdag bcom ldan 'das dpal kun tu bzang po la phyag 'tshal lo :
a la la ho :
'di ltar snang ba'i chos thams cad don dam par chos kyi dbyings su sdud ma :
chos can mtshan ma'i skyon gyis ma gos pas gdan pad+ma :
kun la khyab par gnas pas phyag mnyam pa'i thal mo can :
chos bya ba mo dkyil 'khor thams cad skyed pa'i yum kun tu bzang mo la phyag 'tshal lo :
a la la ho :
chos rnams rnam dag ye nas lhun grub cing :
bya ba byed dang yid chos rnam par dag :
kun bzang yab yum gnyis la phyag 'tshal lo :
don dam par sems can gzugs kyi phung po gnas su dag pa :
de bzhin gshegs pa'i sku'i bdag nyid mi 'jigs pa seng ge'i khri can :
stong pa nyid kyi ye shes kyis kun la dbang sgyur bas phyag rgya 'khor lo can :
bcom ldan 'das dpal rnam par snang mdzad la phyag 'tshal lo :
don dam par sems can rnam par shes pa'i phung po gnas su dag pa :
de bzhin gshegs pa'i thugs kyi bdag nyid :
stobs ldan glang po che'i khri can :
me long lta bu'i ye shes kyis skye shi dang 'pho 'gyur gyi rtog pa mi mnga' bas phyag rgya rdo rje can :
bcom ldan 'das dpal mi bskyod pa la phyag 'tshal lo :
don dam par sems can tshor ba'i phung po gnas su dag pa :
de bzhin gshegs pa'i yon tan gyi bdag nyid :
shugs 'chang rta'i khri can :
mnyam pa nyid kyi ye shes las ma g.yos par che ba'i yon tan thams cad 'byung bas phyag rgya rin po che 'bar ba can :
bcom ldan 'das dpal rin chen 'byung ldan la phyag 'tshal lo :
don dam par sems can 'du shes kyi phung po gnas su dag pa :
de bzhin gshegs pa'i gsung gi bdag nyid :
mdzes byed rma bya'i khri can :
so sor rtog pa'i ye shes kyis chos spyi dang rang gi mtshan nyid gsal la ma chags par mkhyen pas phyag rgya pad+ma can :
bcom ldan 'das dpal snang ba mtha' yas la phyag 'tshal lo :
don dam par sems can 'du byed kyi phung po gnas su dag pa :
de bzhin gshegs pa'i phrin las kyi bdag nyid :
cang byed shang shang te'u'i khri can :
bya ba grub pa'i ye shes kyis phrin las mthar phyin pas phyag rgya rdo rje rgya gram can :
bcom ldan 'das dpal don yod grub pa la phyag 'tshal lo :
chos sku nam mkha' bzhin tu dbyer med kyang :
gzugs sku 'ja' tshon bzhin du so sor gsal :
thabs dang shes rab che la mnga' brnyes pa'i :
rigs lnga bde bar gshegs la phyag 'tshal lo :
don dam par 'byung ba nam mkha'i ngo bo gnas su dag pa :
yum chen mo kun tu bzang mo :
dus gsum gyi rgyal ba thams cad 'byung ba'i gnas :
yum chen mo nam mkha'i dbyings phyug ma la phyag 'tshal lo :
don dam par 'byung ba sa'i ngo bo gnas su dag pa :
yum chen mo sangs rgyas spyan ma :
dus gsum gyi rgyal ba thams cad skyed par byed pa'i gzhi :
yum chen mo rdo rje dbyings phyug ma la phyag 'tshal lo :
don dam par 'byung ba chu'i ngo bo gnas su dag pa :
yum chen mo mA ma kI:
dus gsum gyi rgyal ba thams cad kyi yon tan gyi gter 'dzin ma :
yum chen mo rin chen dbyings phyug ma la phyag 'tshal lo :
don dam par 'byung ba me'i ngo bo gnas su dag pa :
yum chen mo na bza' dkar mo :
dus gsum gyi rgyal ba thams cad kyi gsung mchog mnga' ma :
yum chen mo pad+ma dbyings phyug ma la phyag 'tshal lo :
don dam par 'byung ba rlung gi ngo bo gnas su dag pa :
yum chen mo dam tshig sgrol ma :
'gro ba thams cad 'phags pa'i sa bcur sgrol ma :
yum chen mo las kyi dbyings phyug ma la phyag 'tshal lo :
ngo mtshar pho brang bde bar gshegs pa'i yum :
dus gsum rgyal ba thams cad skyed mdzad ma :
rigs kyi yum gyur ma la phyag 'tshal lo :
don dam par sems can mig gi rnam par shes pa gnas su dag pa :
byang chub sems dpa' sa'i snying po :
'gro ba rnams bla na med pa'i gnas su skyed par byed pas phyag rgya rin po che'i myu gu can :
shar phyogs na bzhugs pa'i byang chub sems dpa' rnams la phyag 'tshal lo :
don dam par sems can rna ba'i rnam par shes pa gnas su dag pa :
byang chub sems dpa' nam mkha'i snying po :
nyon mongs pa'i rgyun skad cig gis gcod pas phyag rgya ral gri can :
lho phyogs na bzhugs pa'i byang chub sems dpa' rnams la phyag 'tshal lo :
don dam par sems can sna'i rnam par shes pa gnas su dag pa :
byang chub sems dpa' spyan ras gzigs dbang phyug :
nyon mongs pa'i skyon gyis ma gos pas phyag rgya pad+ma can :
nub phyogs na bzhugs pa'i byang chub sems dpa' rnams la phyag 'tshal lo :
don dam par sems can lce'i rnam par shes pa gnas su dag pa :
byang chub sems dpa' phyag na rdo rje :
nyon mongs pa gtan nas 'joms par byed pas phyag rgya rdo rje can :
byang phyogs na bzhugs pa'i byang chub sems dpa' rnams la phyag 'tshal lo :
don dam par sems can mig gi dbang po gnas su dag pa :
byang chub sems dpa' byams pa :
nyon mongs pa'i gdung ba las rgyal bas phyag rgya klu shing mgo lcog can :
shar lho mtshams kyi byang chub sems dpa' rnams la phyag 'tshal lo :
don dam par sems can rna ba'i dbang po gnas su dag pa :
byang chub sems dpa' sgrib pa rnam par sel ba :
nyon mongs pa chos nyid du mkhyen pas phyag rgya pusti can :
lho nub mtshams kyi byang chub sems dpa' rnams la phyag 'tshal lo :
don dam par sems can sna'i dbang po gnas su dag pa :
byang chub sems dpa' kun tu bzang po :
nyon mongs pa gnas su dag pa las dgos 'dod kyi re ba yid bzhin du skong bas phyag rgya rin po che'i snye ma can :
nub byang mtshams kyi byang chub sems dpa' rnams la phyag 'tshal lo :
don dam par sems can lce'i dbang po gnas su dag pa :
byang chub sems dpa' 'jam dpal :
nyon mongs pa'i zug rngu mi mnga' bar shin tu mdzes pas phyag rgya me tog ut+pal can :
byang shar mtshams kyi byang chub sems dpa' rnams la phyag 'tshal lo :
rnam shes dbang po dag pas thugs dang gsung :
bde bar gshegs pa kun gyi sras mchog ste :
sems dpa' chen po rnams la phyag 'tshal lo :
don dam par sems can mig gi yul du gzugs su snang ba gnas su dag pa badzra lA s+yai ste :
de bzhin gshegs pa rnams la sku'i mchod pas mnyes par byed pa las mi 'gyur bas phyag rgya rdo rje khu tshur can :
rdo rje sgeg mo ma la phyag 'tshal lo :
don dam par sems can sna'i yul du drir mnams pa gnas su dag pa badzra mA l+yai ste :
dri'i mchod pas mnyes par mdzad pas phyag rgya rin po che'i phreng ba can :
rdo rje phreng ba ma la phyag 'tshal lo :
don dam par sems can rna ba'i yul du sgrar grags pa gnas su dag pa badzra gIrtI ste :
sgra'i mchod pas mnyes par mdzad pas phyag rgya pi wang can :
rdo rje sgra dbyangs ma la phyag 'tshal lo :
don dam par sems can lce'i yul du ro bro ba gnas su dag pa badzra nirtI ste :
phyag rgya'i mchod pas mnyes par mdzad pas phyag rgya gar sgyur can :
rdo rje gar sgyur ma la phyag 'tshal lo :
sgeg mo phreng thogs rin chen glu gar can :
mkha' mnyam mchod pas rgyal ba rgya mtsho mchod :
byang chub lha mo'i tshogs la phyag 'tshal lo :
don dam par sems can dus 'das pa zhes bya ba gnas su dag pa badzra puSh+pe ste :
spyan gyi mchod pas mnyes par mdzad pas phyag rgya me tog can :
rdo rje me tog ma la phyag 'tshal lo :
don dam par sems can dus da ltar ba zhes bya ba gnas su dag pa badzra d+hU pe ste :
shangs kyi mchod pas mnyes par mdzad pas phyag rgya bdug spos can :
rdo rje spos me ma la phyag 'tshal lo :
don dam par sems can dus ma 'ongs pa zhes bya ba gnas su dag pa badzra A lo ke ste :
sku'i mchod pas mnyes par mdzad pas phyag rgya mar me can :
rdo rje mar me ma la phyag 'tshal lo :
don dam par sems can dus phyis 'byung ba zhes bya ba gnas su dag pa badzra gan+d+he ste :
ljags byug pa'i mchod pas mnyes par mdzad pas phyag rgya byug pa can :
rdo rje dri chab ma la phyag 'tshal lo :
bdug spos me tog mar me dri chab thogs :
rgyal ba rgya mtsho rnams la mchod 'bul ma :
mchod pa'i lha mo rnams la phyag 'tshal lo :
don dam par sems can lus kyi rnam par shes pa gnas su dag pa khro bo chen po gshin rje'i gshed po ste :
byams pa chen pos 'gro ba'i don tshar gcod par mdzad pas phyag rgya nr-i mgo gdengs pa can :
shar sgo'i bdag po la phyag 'tshal lo :
don dam par sems can lus kyi dbang po gnas su dag pa khro bo chen po stobs po che ste :
snying rje chen pos 'gro ba'i don dug lnga ye shes lngar 'joms par mdzad pas phyag rgya rdo rje rtse lnga can :
lho sgo'i bdag po la phyag 'tshal lo :
don dam par sems can lus kyi reg bya gnas su dag pa khro bo chen po rta mgrin te :
dga' ba chen pos 'gro ba'i don thugs rjes mi gtong bar mdzad pas phyag rgya thod pa sbrul gyis dkris pa can :
nub sgo'i bdag po la phyag 'tshal lo :
don dam par sems can lus kyi reg shes gnas su dag pa khro bo chen po bdud rtsi 'khyil ba ste :
btang snyoms chen pos 'gro ba'i don mthar phyin par mdzad pas phyag rgya rdo rje rgya gram can :
byang sgo'i bdag po la phyag 'tshal lo :
drag shul thabs kyis 'gro ba 'dul mdzad cing :
tshad med bzhi ldan sgo bzhi thub par srung :
ta kr-ita sgo ba bzhi la phyag 'tshal lo :
don dam par sems can rtag par lta ba gnas su dag pa badzra aM ku sha ste :
'khor ba'i nyon mongs pa thugs rjes 'dzin par mdzad pas phyag rgya lcags kyu can :
rdo rje lcags kyu ma la phyag 'tshal lo :
don dam par sems can chad par lta ba gnas su dag pa badzra pA sha ste :
'khor ba'i nyon mongs pa thugs rjes 'ching bar mdzad pas phyag rgya zhags pa can :
rdo rje zhags pa ma la phyag 'tshal lo :
don dam par sems can bdag tu lta ba gnas su dag pa badzra s+pho Ta ste :
'khor ba'i nyon mongs pa thugs rjes mi 'chor bar mdzad pas phyag rgya lcags sgrog can :
rdo rje lcags sgrog ma la phyag 'tshal lo :
don dam par sems can mtshan mar lta ba gnas su dag pa badzra g+han+De ste :
'khor ba'i nyon mongs pa thugs rjes thal bar rlog par mdzad pas phyag rgya dril bu can :
rdo rje dril bu ma la phyag 'tshal lo :
rtag chad mthar phyin gsang ba yum gyi ngang :
lcags kyu zhags pa lcags sgrog dril 'khrol ma :
ye shes sgo ma bzhi la phyag 'tshal lo :
don dam par sems can lha'i 'jig rten du lta ba gnas su dag pa lha'i thub pa ste :
nyon mongs pa nga rgyal gnas su dag par mdzad pas phyag rgya pi wang can :
lha'i bcom ldan 'das la phyag 'tshal lo :
don dam par sems can lha ma yin gyi 'jig rten du lta ba gnas su dag pa lha ma yin gyi thub pa ste :
nyon mongs pa phrag dog gnas su dag par mdzad pas phyag rgya go cha can :
lha ma yin gyi bcom ldan 'das la phyag 'tshal lo :
don dam par sems can mi'i 'jig rten du lta ba gnas su dag pa mi'i thub pa ste :
nyon mongs pa 'dod chags gnas su dag par mdzad pas phyag rgya gseg shang dang spar bu can :
mi'i bcom ldan 'das la phyag 'tshal lo :
don dam par sems can byol song gi 'jig rten du lta ba gnas su dag pa byol song gi thub pa ste :
nyon mongs pa gti mug gnas su dag par mdzad pas phyag rgya glegs bam pusti can :
byol song gi bcom ldan 'das la phyag 'tshal lo :
don dam par sems can yi dwags kyi 'jig rten du lta ba gnas su dag pa yi dwags kyi thub pa ste :
nyon mongs pa ser sna gnas su dag par mdzad pas phyag rgya rin po che'i sgrom bu can :
yi dwags kyi bcom ldan 'das la phyag 'tshal lo :
don dam par sems can dmyal ba'i 'jig rten du lta ba gnas su dag pa dmyal ba'i thub pa ste :
nyon mongs pa zhe sdang gnas su dag par mdzad pas phyag rgya me chu can :
dmyal ba'i bcom ldan 'das la phyag 'tshal lo :
steng 'og phyogs bzhi 'jig rten 'dul ba'i gtso :
nyon mongs drug 'joms rgyu drug dag par sbyong :
bcom ldan thub pa rnams la phyag 'tshal lo :
sgyu 'phrul rang bzhin gyi dkyil 'khor phyogs bcu na bzhugs pa thams cad la phyag 'tshal lo :
a la la ho :
rang bzhin gyi dkyil 'khor 'di ltar snang ba thams cad la phyag 'tshal lo :
a la la ho :
rang bzhin grub pa'i dkyil 'khor rdul gcig gi steng na :
rdul snyed kyi dkyil 'khor bsam gyis mi khyab cing brjod kyis mi lang ba'i lha rnams la yang :
rnal 'byor pa bdag cag gis lus rdul snyed du sprul nas lus ngag yid gsum shin tu gnong 'gyod dang bcas pas phyag 'tshal lo :
a la la ho :
gal te rnal 'byor pa gang zhig gis dkyil 'khor gyi lha de rnams kyi mtshan rna bar lan gcig tsam thos pas kyang na raka chen por mi ltung ngo :
de bas na gus pas phyag 'tshal lo :
rang bzhin sgyu 'phrul lha rnams la :
gang zhig gus pas phyag btsal na :
nyams chag kun kyang 'byang bar 'gyur :
dam tshig bskangs nas dngos grub thob :
de skad ces ston pa kun tu bzang pos bka' bstsal pas :
phyogs bcu nas lhags pa'i rnal 'byor pho mo rnams kyis :
a la la ho :
zhes brjod cing brkyang phyag lan stong du btsal pas :
rig 'dzin pho rnams kyi ni nyams chag bskangs nas phyag rgya chen po'i rig 'dzin gyi sa la khad kyis bsnyen par gyur to :
rnal 'byor mo rnams kyi yang nyams chag bskangs nas sor chud pa'i rig 'dzin gyi sa la khad kyis bsnyen par gyur to :
de nas ston pa kun tu bzang pos 'di skad ces bka' bstsal to :
rnal 'byor gyi gral 'dir 'khod pa'i ston pa rdo rje slob dpon gyi bka' drin gyis lta spyod dang dkyil 'khor dang :
mar me gcig la lta ba'i rdo rje spun grogs gcig sems gcig la las pa khyed rnams nyon cig :
sgyu 'phrul zhi khro'i dkyil 'khor gyi lha tshogs zhes bya ba thugs zhi ba chen po chos nyid kyi ngang las ma g.yos kyang :
thugs rje rol pa chen po khro bo'i cha lugs can phrin las rnam pa bzhis 'gro ba'i don mdzad pa rnams la'ang phyag 'tshal zhing nyams chag skongs shig :
de nas rnal 'byor pa rnams kyis ston pa kun tu bzang po la gsol pa :
rol pa chen po khro bo'i dkyil 'khor de'i mtshan rnams bdag cag rnams la bstan du gsol :
a la la ho :
de nas ston pa kun tu bzang pos mtshan nas brjod de bka' bstsal pa :
ho dgongs su gsol :
rang rig pa'i rang bzhin thabs kyi rgyal po :
khro bo thams cad kyi rje btsan chen po :
sangs rgyas thams cad kyi spyi dpal :
bcom ldan 'das bla na med pa'i che mchog he ru ka la phyag 'tshal lo :
rdo rje lta bu'i sku gsung thugs dus gsum du 'gyur ba mi mnga' zhing :
zhe sdang thabs la mkhas pas dregs pa pho mo'i gdan la bzhugs pa :
khro bo thams cad kyi thugs kyi bdag nyid badzra he ru ka la phyag 'tshal lo :
chos nyid stong pa nyid las skye ba med pa'i sku brnyes pa :
gti mug thabs la mkhas pas ma hA de wa'i gdan la bzhugs pa :
khro bo thams cad kyi sku'i bdag nyid bud+d+ha he ru ka la phyag 'tshal lo :
chos nyid byang chub sems las longs spyod rdzogs pa'i sku brnyes pa :
nga rgyal thabs la mkhas pas gshin rje'i gdan la bzhugs pa :
khro bo thams cad kyi yon tan gyi bdag nyid rat+na he ru ka la phyag 'tshal lo :
chos nyid chags pa med pa'i dbyings las byang chub chen po'i sku brnyes pa :
'dod chags thabs la mkhas pas klu'i gdan la bzhugs pa :
khro bo thams cad kyi gsung gi bdag nyid pad+ma he ru ka la phyag 'tshal lo :
phrin las grub pa'i dbyings las sprul pa mchog gi sku brnyes pa :
phrag dog thabs la mkhas pas gnod sbyin gyi gdan la bzhugs pa :
khro bo thams cad kyi phrin las kyi bdag nyid karma he ru ka la phyag 'tshal lo :
sbyor ba'i dbyings las phyin ci log gi rtog pa 'joms pa'i sku brnyes pa :
g+ha na thabs la mkhas pas drang srong gi gdan la bzhugs pa :
rak+Sha he ru ka la phyag 'tshal lo :
dam tshig gi dbyings nas myong byed kyi rtog pa 'joms pa'i sku brnyes pa :
nyams pa skong ba'i thabs la mkhas pas srin po'i gdan la bzhugs pa :
sa nu he ru ka la phyag 'tshal lo :
gsang ba'i dbyings nas skye gnas kyi rtog pa 'joms pa'i sku brnyes pa :
mtshan ma'i thabs la mkhas pas rlung lha'i gdan la bzhugs pa :
gu h+ya he ru ka la phyag 'tshal lo :
sgrol ba'i dbyings las reg bya'i rtog pa 'joms pa'i sku brnyes pa :
ta na thabs la mkhas pas bgegs kyi gdan la bzhugs pa :
yak+Sha he ru ka la phyag 'tshal lo :
'jigs byed 'das pa'i dus na sngon byung ba :
gdug pa 'dul phyir dus las mi 'da' ba'i :
dpal chen he ru ka rnams la phyag 'tshal lo :
rang bzhin dag pa'i dbyings nas yum chen mo'i sku brnyes pa :
sku dpal du 'bar bas rngam pa'i cha lugs can :
gsung dpal du 'bar bas rngams pa'i zhal gdangs can :
thugs dpal du 'bar bas thugs rje chen po can :
dpal 'bar khros pa'i rgyal mo khro mo gnam zhal dbyings phyug ma la phyag 'tshal lo :
chos nyid dbyings kyi phyag rgya las rnam par thar pa'i sku brnyes pa :
thabs dang shes rab 'du 'bral med par 'khril bas cha lugs gtso bo dang mthun pa :
badzra kro d+hI shwa rI ma la phyag 'tshal lo :
mnyam nyid blang dor med pa'i dbyings nas rol pa ye shes kyi sku brnyes pa :
thabs dang shes rab 'du 'bral med par 'khril bas cha lugs gtso bo dang mthun pa :
bud+d+ha kro d+hI shwa rI ma la phyag 'tshal lo :
byams mgon chos kyi dbyings nas thugs rje ye shes kyi sku brnyes pa :
thabs dang shes rab 'du 'bral med par 'khril bas cha lugs gtso bo dang mthun pa :
rat+na kro d+hI shwa rI ma la phyag 'tshal lo :
chos nyid pad+ma'i dbyings nas skyon bral pad+ma'i sku brnyes pa :
thabs dang shes rab 'du 'bral med par 'khril bas cha lugs gtso bo dang mthun pa :
pad+ma kro d+hI shwa rI ma la phyag 'tshal lo :
las rab rol pa'i dbyings nas don grub mchog gi sku brnyes pa :
thabs dang shes rab 'du 'bral med par 'khril bas cha lugs gtso bo dang mthun pa :
karma kro d+hI shwa rI ma la phyag 'tshal lo :
drod las skyes pa 'joms pa las sprul pa ste :
rak+sha kro d+hI shwa rI ma la phyag 'tshal lo :
mngal las skyes pa 'joms pa las sprul pa ste :
sa nu kro d+hI shwa rI ma la phyag 'tshal lo :
rdzus nas skyes pa 'joms pa las sprul pa ste :
gu h+ya kro d+hI shwa rI ma la phyag 'tshal lo :
sgo nga las skyes pa 'joms pa las sprul pa ste :
yak+sha kro d+hI shwa rI ma la phyag 'tshal lo :
khro mo dbang phyug sku la 'khril mdzad cing :
mkha' 'gro mi bzad 'bar ba'i sprin 'phro ma :
gdug pa 'dul 'dzad yum la phyag 'tshal lo :
khro mo sngon mo bam dbyug 'dzin :
kau rI ma la phyag 'tshal lo :
khro mo ser mo mda' gzhu 'gengs :
tsau rI ma la phyag 'tshal lo :
khro mo dmar mo chu srin 'dzin :
pra mo ha la phyag 'tshal lo :
khro mo mthing nag rdo rje 'dzin :
bai tA li la phyag 'tshal lo :
khro mo dmar ser byis rgyu 'dren :
puk+ka si la phyag 'tshal lo :
khro mo ljang gu dung khrag 'thung :
g+hasma rI la phyag 'tshal lo :
khro mo nag mo byis snying za :
sme sha ni la phyag 'tshal lo :
khro mo ser skya mchog lus phral :
tsaN+Da lI la phyag 'tshal lo :
bskal pa me ltar 'bar ba'i klong dkyil 'khor nas :
ye shes sku mchog 'jigs byed rgyan gyis brgyan :
khro mo chen mo brgyad la phyag 'tshal lo :
siM ha khar ro bsnol ser seng :
seng ge'i dbu la phyag 'tshal lo :
b+h+yA g+h+ri mnan lta bsnol dmar stag :
stag gi dbu la phyag 'tshal lo :
sri la nag mo byis bldag wa :
wa yi dbu la phyag 'tshal lo :
shwa na 'dral lta mthing nag spyang :
spyang ka'i dbu la phyag 'tshal lo :
g+h+ri D+hA 'dren dmar rgyu 'dren rgod :
bya rgod mgo la phyag 'tshal lo :
kang kA zhing phrag snar mgo ring :
dur bya'i dbu la phyag 'tshal lo :
kha khwa khar ro b+han gri nag :
bya rog dbu la phyag 'tshal lo :
U lu rdor kyu mthing tshogs 'ug :
'ug pa'i dbu la phyag 'tshal lo :
nam mkha'i lus can gar yang thogs med cing :
'dod dgur sgyur ba'i gzugs can 'phrul mo che :
phra men chen mo brgyad la phyag 'tshal lo :
sgo ma sngon mo lcags kyu 'dzin :
rta yi dbu la phyag 'tshal lo :
sgo ma nag mo zhags pa 'dzin :
phag gi dbu la phyag 'tshal lo :
sgo ma dmar mo lcags sgrog sdom :
seng ge'i dbu la phyag 'tshal lo :
sgo ma ljang khu dril bu 'dzin :
spyang ka'i dbu la phyag 'tshal lo :
rdo rje gdong mo pho nya mgyogs ma bzhi :
shar lho nub byang sgo bzhi thub par srung :
sgo skyong khro mo bzhi la phyag 'tshal lo :
chos nyid rnam dag ngang las cir yang snang :
sna tshogs cir yang 'gyur ba'i skur snang zhing :
srid gsum zhing sbyor g.yang gzhi'i na bza' gsol :
stong khams gnas su spor bas nyi zer zhags pa 'phen :
spor byed nyi zer zhags pa ma la phyag 'tshal lo :
rnam rtog nad rnams rtag tu bsal bya'i phyir :
mi 'bral ci yang sgyur ba'i sku mnga' zhing :
nyon mongs dug lnga gzhom phyir thod khrag mdung thung 'phen :
thugs rje thabs mkhas mi rnams gnas su spor :
spor byed mdung thung 'phen la phyag 'tshal lo :
ma rig sems can dbyings la gzud pa'i phyir :
chos nyid bden pa'i sku las g.yos pa med :
stong khams dbang sdud thod khrag thugs kar bskyil :
brjid pa'i rol pas stong khams gnas su spor :
spor byed dril 'khrol ma la phyag 'tshal lo :
thugs rje byams pas kun la khyab pa yis :
mdog bzang dkar ser zhi rgyas ldan pa'i sku :
'dod lnga dbang sdud dung khrag thugs kar 'dzin :
lha rnams gnas spor phyag na khyung chen bsnams :
spor byed khyung thogs ma la phyag 'tshal lo :
sdug bsngal mi bzad yongs su gzhig pa'i phyir :
mthing nag chen po rngam pa'i sku mnga' zhing :
g.yul chen rab zlog rdo rje skar mda' 'phen :
lha min gnas spor dung khrag zhal du gsol :
spor byed skar mda' 'phen la phyag 'tshal lo :
log par lta ba dbang du sdud pa'i phyir :
sku mdog dmar nag dbang drag 'dzoms pa'i zhal :
phyi nang sgrib gnyis sbyangs nas bde ba'i phyir :
rdo rje glog phreng yi dwags gnas su spor :
spor byed glog phreng can la phyag 'tshal lo :
gti mug rmongs pa dbang du mdzad pa'i phyir :
dkar nag phyed ma zhi drag ldan pa'i sku :
gtig mug stongs mdzad thod khrag zhal du gsol :
byol song gnas su spor bas blag sha rdeb :
spor byed blag sha rdeb la phyag 'tshal lo :
sdug bsngal brgyad dang bcu drug sbyong ba'i phyir :
sku mdog ser nag drag po rgyas pa'i sku :
dmyal ba stongs mdzad thod khrag zhal du gsol :
dmyal ba gnas su spor bas ral gri 'dzin :
spor byed ral gri 'dzin la phyag 'tshal lo :
dbyings dang ye shes mnyam sbyor rol pa las :
'gro don dbyings las mdzad pa'i thub chen rnams :
las ngan zhi bas gdul bar mi 'gyur bas :
rgyu drug sems can rnams la dbang rol mdzad :
spor byed mi bzad brgyad du mtshan gsol ba :
kun kyang 'jigs tshul che la snying rjer ldan :
skam gsher spel ma'i gdan la brkyang bskum bzhugs :
thod khrag mtshon cha 'dzin cing srog chags gtso'i :
g.yang gzhi gyon nas ral pa mkha' dbyings su :
'bar zhing bshugs glus stong khams 'gengs par mdzad :
ha ha'i gad mo 'debs shing rgyu drug sems can sbyong :
rgyu drug 'khor ba'i sems can ci 'dra ba :
lha mchog khyed kyi spyan sngar sa le bas :
'gro ba rigs drug sems can kun sbyangs nas :
lha mchog khyed kyis dngos grub bstsal du gsol :
rnal 'byor dmar nag tri shUl 'dzin :
g.yag mgo can la phyag 'tshal lo :
rnal 'byor dmar ser rtse lnga 'dzin :
sbrul mgo can la phyag 'tshal lo :
rnal 'byor ser nag dbyug sdigs 'dzin :
gzig mgo can la phyag 'tshal lo :
rnal 'byor dkar dmar dung dmar 'dzin :
sre mo'i mgo la phyag 'tshal lo :
rnal 'byor ser mo 'khor lo 'dzin :
pha wang mgo la phyag 'tshal lo :
rnal 'byor dmar skya bam dbyug 'dzin :
dred mgo can la phyag 'tshal lo :
rnal 'byor dmar mo rgyu zhags 'dzin :
dom mgo can la phyag 'tshal lo :
rnal 'byor sngon mo bum pa 'dzin :
chu srin mgo la phyag 'tshal lo :
rnal 'byor sngo skya puN+Da 'dzin :
sdig pa'i mgo la phyag 'tshal lo :
rnal 'byor nag mo thod rlon 'chang :
khra mgo can la phyag 'tshal lo :
rnal 'byor dmar nag rgyu zhags 'dzin :
wa mgo can la phyag 'tshal lo :
rnal 'byor nag mo bam chen 'dzin :
stag mgo can la phyag 'tshal lo :
rnal 'byor dmar mo khog chen 'dzin :
rgod mgo can la phyag 'tshal lo :
rnal 'byor dmar nag rdor dbyug 'dzin :
rta mgo can la phyag 'tshal lo :
rnal 'byor dkar dmar ban+d+ha 'dzin :
khyung mgo can la phyag 'tshal lo :
rnal 'byor dmar ser byis bam 'dzin :
khyi mgo can la phyag 'tshal lo :
rnal 'byor dkar dmar pad+ma 'dzin :
pu shud mgo la phyag 'tshal lo :
rnal 'byor dmar skya ban+d+ha 'dzin :
sha ba'i mgo la phyag 'tshal lo :
rnal 'byor ljang nag rnge'u chung rdung :
spyang ki'i mgo la phyag 'tshal lo :
rnal 'byor dmar ser me sgron 'dzin :
skyin mgo can la phyag 'tshal lo :
rnal 'byor ljang ser mche ba 'dzin :
phag mgo can la phyag 'tshal lo :
rnal 'byor ljang sngon dung khrag 'dzin :
khwa mgo can la phyag 'tshal lo :
rnal 'byor dmar ljang bam chen 'dzin :
ba glang mgo la phyag 'tshal lo :
rnal 'byor ljang nag bdud rtsi 'thung :
sbrul mgo can la phyag 'tshal lo :
rnal 'byor nag mo lcags kyu 'dzin :
khu byug mgo la phyag 'tshal lo :
rnal 'byor sngon mo zhags pa 'dzin :
ra mgo can la phyag 'tshal lo :
rnal 'byor dmar mo lcags sgrog sdom :
seng mgo can la phyag 'tshal lo :
rnal 'byor ljang nag dril bu 'dzin :
skya ka'i mgo la phyag 'tshal lo :
dpal gyi 'khor tshogs badzra A ral+li :
mkha' la shugs 'gro ma tshogs dbang phyug ma :
rnal 'byor nyi shu brgyad la phyag 'tshal lo :
zhe sdang tshul gyis zhe sdang 'joms mdzad pa :
rdo rje gzhon nu'i sku la phyag 'tshal lo :
'dod chags tshul gyis 'dod chags 'joms mdzad ma :
'khor lo rgyas 'debs yum la phyag 'tshal lo :
'dod pa'i skyon spangs skye la dbang mdzad pa :
khro chen hU~M kA ra la phyag 'tshal lo :
ma byin len spangs yo byad dbang mdzad pa :
khro chen rnam par rgyal la phyag 'tshal lo :
srog gcod skyon spangs tshe la dbang mdzad pa :
khro chen gshin rje'i gshed la phyag 'tshal lo :
ngag rtsub skyon spangs chos la dbang mdzad pa :
khro chen rta mchog dpal la phyag 'tshal lo :
phrag dog skyon spangs las la dbang mdzad pa :
khro chen bdud rtsi 'khyil la phyag 'tshal lo :
log par lta spangs ye shes dbang mdzad pa :
khro chen dbyug sngon can la phyag 'tshal lo :
rdzun gyi skyon spangs mos la dbang mdzad pa :
khro chen mi g.yo mgon la phyag 'tshal lo :
ngag 'chal skyon spangs sems la dbang mdzad pa :
khro chen 'dod pa'i rgyal la phyag 'tshal lo :
gnod sems skyon spangs rdzu 'phrul dbang mdzad pa :
khro chen khams gsum rgyal la phyag 'tshal lo :
brnab sems skyon spangs smon lam dbang mdzad pa :
khro chen stobs po che la phyag 'tshal lo :
ye shes pha rol phyin ma ste :
sgra 'byin ma la phyag 'tshal lo :
shes rab pha rol phyin ma ste :
rdo rje snyems mar phyag 'tshal lo :
tshul khrims pha rol phyin ma ste :
rdo rje sder mor phyag 'tshal lo :
bsam gtan pha rol phyin ma ste :
dur khrod ma la phyag 'tshal lo :
thabs kyi pha rol phyin ma ste :
gtun khung ma la phyag 'tshal lo :
brtson 'grus pha rol phyin ma ste :
rab gtum ma la phyag 'tshal lo :
sbyin pa'i pha rol phyin ma ste :
mda' snyems ma la phyag 'tshal lo :
smon lam pha rol phyin ma ste :
rlung 'byin ma la phyag 'tshal lo :
stobs kyi pha rol phyin ma ste :
skyod byed ma la phyag 'tshal lo :
bzod pa'i pha rol phyin ma ste :
skul byed ma la phyag 'tshal lo :
phyogs bcu dregs pa bsnol ba'i gdan steng na :
ye shes bskal pa me dpung 'bar ba'i klong :
bdud 'dul yab yum rnams la phyag 'tshal lo :
dmigs med chos kyi sku la phyag 'tshal lo :
longs spyod rdzogs pa'i sku la phyag 'tshal lo :
cir yang sprul pa'i sku la phyag 'tshal lo :
mi 'gyur rdo rje'i sku la phyag 'tshal lo :
mngon par byang chub sku la phyag 'tshal lo :
dus gsum rgyal ba kun gyi bsgrub pa'i gnas :
tshogs gnyis rdzogs nas yon tan mthar phyin pa :
sku dang ye shes tshogs la phyag 'tshal lo :
'byung ba chen po lnga las skur bzhengs pa :
rtag pa'i rgyal mo lnga la phyag 'tshal lo :
rang bzhin gdod ma'i dbyings nas grub pa mo :
dbyings kyi yum chen lnga la phyag 'tshal lo :
rgyu 'bras byang chub sems ma'i sprul pa ste :
mkha' 'gro sum cu gnyis la phyag 'tshal lo :
ga Na pa ti'i sprul pa ste :
ging pho rnams la phyag 'tshal lo :
lha mo dpal mo'i sprul pa ste :
ging mo rnams la phyag 'tshal lo :
'jig rten khams la dbang mdzad ma :
'jig byed dpal 'bar ral pa can :
'dod pa'i ro la chags pa mo :
ma mo mkha' 'gro'i tshogs la phyag 'tshal lo :
legs nyes stangs 'dzin dam tshig rjes gcod cing :
bka' bzhin rjes su sgrub pa'i grogs mdzad pa :
dam can rgya mtsho'i tshogs la phyag 'tshal lo :
ston pa kun tu bzang po yis :
de skad ces ni bka' bstsal pas :
gang gis sgyu 'phrul khro bo yi :
dkyil 'khor lha la phyag 'tshal na :
nyams chag kun kyang byang gyur te :
mtshams med lnga yi sdig kyang 'byangs :
dmyal ba'i gnas kyang dong sprugs te :
rig 'dzin rgyal ba'i zhing du grags :
zhes bka' bstsal pa dang :
phyogs bcu nas lhags pa'i rnal 'byor pho mo rnams kyis :
a la la ho :
ston pa kun tu bzang pos ngo mtshar chen po na rag dong sprugs rnal 'byor gyi spyi khrus kyi cho ga bshad pa ngo mtshar che'o :
zhes brjod cing lus sa la rdeb cing brkyang phyag 'tshal lo :
de nas dkyil 'khor gyi lha de rnams kyi mtshan rnal 'byor pho mo rnams kyis thos pa tsam gyis :
rtsa ba dang yan lag gi dam tshig nyams chag thams cad bskangs nas :
de bzhin gshegs pa thams cad kyi sku dang gsung dang thugs dang yon tan dang phrin las bsam gyis mi khyab pa dang ldan par gyur te :
yi ge 'khor lo tshogs chen gyi sa la lhun gyis grub par gyur to :
de nas dus der dpal rdo rje sems dpa' zhes bya ba dus gsum gyi de bzhin gshegs pa rnams kyi thugs kyi bdag nyid sku mtshan gyi me tog la dpe byad bzang po'i 'bras bus brgyan pa :
sangs rgyas kyi che ba'i yon tan dang :
stobs dang :
mi 'jigs pa dang :
gzungs dang ting nge 'dzin la sogs pa mnga' ba :
gzhan yang dbu la rigs lnga'i sangs rgyas kyis dbang bskur pa :
dar dkar dang :
pa ti dang :
bcos bu dang :
rin po che la sogs rgyan rnam pa sna tshogs kyis brgyan pa :
gdan yang byang chub sems dpa' brgyad glang po cher sprul pa brgyad kyis rin po che'i khri btegs pa'i steng na pad+ma dang nyi zla brtsegs pa'i khar sems dpa'i skyil mo krung du bzhugs pa :
sku byad blta bas chog mi shes pa ste :
shin tu lham me :
lhang nge :
lhan ne :
nam mkha'i 'ja' tshon nam :
me long nang gi dkyil 'khor ltar snang la rang bzhin med pa zhig 'og min chos kyi dbyings kyi pho brang nas mngon sum du byon te :
ston pa kun tu bzang po'i spyan sngar 'dug ste 'di skad ces gsol to :
kye 
ston pa kun tu bzang po khyod kyis gsang sngags kyi sgor zhugs pa thams cad kyi nyams chag thams cad sor chud par bya ba'i don ched du :
na rag dong sprugs rnal 'byor gyi spyi khrus 'gyod tshangs kyi cho ga bshad pa 'di ni :
rgyal ba sangs rgyas thams cad kyi yum rnal 'byor pa snga rabs 'das pa rnams kyi lam chen por gyur pa :
da ltar gyi rnal 'byor pa ma rig pa rnams kyi mig 'byed pa :
ma 'ongs pa'i rnal 'byor pa rnams kyi 'dren shul te :
rnal 'byor pa spyi'i lam chen po 'di lta bu bka' bstsal pa thugs rje che la ngo mtshar che lags so :
de bas na bdag cag gis kyang yi ge brgya pa zhes bgyi ba :
bde bar gshegs pa thams cad kyi thugs kyi yang snying :
nyams chag dang rtog sgrib thams cad sel bar byed pa 'di brjod kyis rnal 'byor pa rtog sgrib can :
gsog 'jog ngan pa can khyed rnams nyon cig :
A+o~M badzra satwa sa ma ya :
ma nu pA lA ya :
badzra satwa twe no pa tiSh+Tha :
dri D+ho me b+ha wa :
su toSh+yo me b+ha wa :
a nu rak+to me b+ha wa :
su poSh+yo me b+ha wa :
sarba sid+d+hi m+me pra yats+tsha :
sarba karma su tsa me :
tsit+taM shri yAM ku ru hU~M:
ha ha ha ha ho :
b+ha ga wAn sarba ta thA ga ta badzra mA me muny+tsa :
badzrI b+ha wa :
ma hA sa ma ya satwa A:
'di dag dus gcig la lan brgya rtsa gcig bzlas na nyams chag thams cad bskangs te :
ngan song gsum las thar bar 'gyur ro :
de skad ces bka' bstsal pa dang :
phyogs bcu nas lhags pa'i rnal 'byor pho mo rnams kyis dpal rdo rje sems dpa' la brkyang phyag lan stong du btsal zhing 'di skad ces gsol to :
dpal rdo rje sems dpa':
bde bar gshegs pa rnams kyi thugs kyi yang snying nyams chag dang rtog sgrib sbyong ba'i yi ge brgya pa bka' bstsal pa ngo mtshar che lags so :
a la la ho :
de nas ston pa kun tu bzang pos rdo rje sems dpa' la bka' bstsal pa :
rdo rje sems dpa':
gsang sngags kyi sgor zhugs pa'i rnal 'byor pa gang zhig gis :
yi ge brgya pa 'di yi dam du bcas nas bton na :
mi de tshe 'di la'ang dus gsum gyi sangs rgyas thams cad kyis sras kyi dam par dgongs nas srung skyob mdzad la :
tshe 'phos nas kyang bde bar gshegs pa rnams kyi sras nyid du gdon mi za bar 'gyur ro :
rnal 'byor pa thams cad la phan gdags shing nyams chag dang rtog sgrib thams cad sbyong ba'i yi ge brgya pa zhes bya ba bshags pa thams cad kyi rgyal po brjod pa legs so legs so :
de nas phyogs bcu nas lhags pa'i rnal 'byor pho mo rnams kyis lus pus btsugs su bcas te 'gyod tshangs su smras pa :
ho dgongs su gsol :
bcom ldan 'das dpal kun tu bzang po dang :
rigs lnga'i bde bar gshegs pa la sogs pa :
sgyu 'phrul zhi khro'i lha tshogs rnams ni thugs rje che la thabs mkhas pas kun la snyoms pa'i yab yum lags :
snga rabs 'das pa'i rig 'dzin gyi sa la bzhugs pa rnams ni dge ba'i bshes gnyen lags na :
bdag cag la sogs pa gsang sngags kyi sgor zhugs pa rnams kyis de bzhin gshegs pa'i mdzad spyod dam pa klong du ma gyur cing :
dgongs spyod dam pa gdeng du ma chud pa'i dbang gis bka' gsang ba chen po spyad nyes par gyur te :
rtsa ba dang yan lag gi dam tshig ma bskangs shing 'das par gyur pa las :
la las ni de bzhin gshegs pa'i bka' ngo bo nyid kyis ma bcos pa la gzu lum dang ras chod bgyis :
la las ni don dam ston pa'i rdo rje slob dpon la snying nas smad pa dang :
bka' brku ba dang :
thugs dang 'gal ba'i las mang po bgyis :
la las ni dam tshig gcig pa'i rdo rje spun grogs la lta ba log pa dang :
ngan sems dang :
'phya sems dang :
rku 'phrog dang :
brdeg btsog dang :
ngan du smras pa la sogs pa sku'i dam tshig nyams pa'i las bgyis :
la las ni rdo rje slob dpon gyis dang por lung phog ste :
bka' drin mnos pa las yi dam lha'i ting 'dzin ma gsal zhing sgom pa rngo ma thogs pa dang :
dzapa? dang bzlas brjod rgyun chad pa dang :
bsnyen sgrub zab mo dus las 'das te lo zlar 'das pa la sogs pa'i las bgyis :
la las ni bka' gsang ba zab mo'i lta ba mngon du phyung zhing :
sbas pa'i gsang ba rnams dang :
gsang bar 'os pa rnams dang :
gsang bar gnyer gtad pa dag :
gzhan la spel ba la sogs pa sku gsung thugs kyi dam tshig nyams pa'i dbang gis lus ngag yid gsum 'tshig pa'i las bgyis pa de dag phyogs bcu'i sgyu 'phrul rang bzhin gyi dkyil 'khor dang :
lhun gyis grub pa'i sa la bzhugs pa'i rig 'dzin pho mo rnams dang :
ye shes dang las las grub pa'i legs nyes kyi stangs 'dzin cing :
dam tshig gi rjes gcod pa'i dam can rgya mtsho rnams dang :
rdo rje slob dpon dang :
mched dang lcam dral la sogs pa khyed rnams kyi spyan lam du :

da ltar gyi rgyu mchog dam pa 'di dang :
mchod pa rgya mtsho 'di la brten te 'gyod tshangs su gso ba'i mdo ni :
sku'i dam tshig las 'das pa'i dbang gis 'jig rten 'dir yang lus la mdze dang shu ba la sogs sdug bsngal 'byung zhing :
tshe 'phos nas kyang dmyal ba'i yang gting thar pa'i dus med pa'i gnas su lus la gshag gtub la sogs pa ngan song gi sdug bsngal gyi rgyu 'di lta bu bsags pa rnams mthol lo bshags so :
gsung gi dam tshig las 'das pa'i dbang gis :
'jig rten 'di dang phyi mar ngag dig lkug la sogs pa ngan song gi sdug bsngal gyi rgyu 'di lta bu bsags pa rnams mthol lo bshags so :
thugs kyi dam tshig las 'das pa'i dbang gis :
'jig rten 'di dang phyi mar yid smyo zhing 'bog pa dang :
sems kyi sdig sgrib la sogs pa ngan song sdug bsngal gyi rgyu 'di lta bu bsags pa rnams mthol zhing bshags so :
la las ni dbang ma mnos par rdo rje slob dpon gyi sa bzung ste bka' zab mo la dbang zos te rdzab pa dang :
la las ni gab pa'i gsang ba ma rtogs par sbas pa'i gsang ba rnams la mngon par 'chel te gsang sngags kyi spyod pa zab mo bab chol du spyad pas :
khra dang spyang ki lta bu'i sdig las bgyis pa rnams ni mthol zhing bshags so :
la las ni ye shes kyi lha dang :
rdo rje slob dpon gyi sa bzung zhing dam tshig tshul bzhin mnos pa las :
gsog 'jog gis bka' bslus te :
tshogs kyi spyang ki dang :
khral gyi gsog 'jog dang :
grogs kyi bslab nyes kyis tshod yod dang rngams chos bgyis te phud dang 'phags pa la bsngos pa la thug thub bgyis :
la las ni 'jig rten 'di'i skad cig yud tsam las ma rtogs par :
'jig rten phyi ma ngo ma 'tshal te :
grogs kyi ngo dga' dang :
btsan thabs dang :
dregs chos kyi las bgyis te :
gsang sngags kyi gzhung ma bsnyeg pa thams cad mthol zhing bshags so :
gzhan yang yan lag gi dam tshig nyi shu rtsa lnga las :
spyad par bya ba'i dam tshig lnga las 'das te :
ta na g+ha na gnyis dang :
ma byin par len pa dang :
rdzun du smras pa dang :
ngag 'khyal pa las gzhung du ma bsnyeg pa mthol zhing bshags so :
mi spang ba'i dam tshig lnga las 'das te :
'dod chags dang :
zhe sdang dang :
gti mug dang :
nga rgyal dang :
phrag dog las gzhung du ma bsnyeg pa mthol zhing bshags so :
dang du blang ba'i dam tshig lnga las 'das te :
dri chen dang :
dri chu dang :
dmar chen dang :
mAM sa dang :
rdo rje zil pa rnams las gzhung du ma bsnyeg pa mthol zhing bshags so :
shes par bya ba'i dam tshig lnga las 'das te :
phung po lnga dang :
'byung ba lnga dang :
dbang po lnga dang :
yul lnga dang :
kha dog lnga la sogs pa rnams rigs kyi yab lnga dang :
rigs kyi yum lnga dang :
sems dpa' dang :
sems ma dang :
khro bo dang :
khro mo sogs lha dang lha mo'i rang bzhin du ma 'tshal ba mthol zhing bshags so :
bsgrub par bya ba'i dam tshig lnga las 'das te :
de bzhin gshegs pa'i rigs dang :
rdo rje'i rigs dang :
rin po che'i rigs dang :
pad+ma'i rigs dang :
las kyi rigs la sogs pa ste :
rigs lnga'i bde bar gshegs pa rnams kyi sku gsung thugs kyi dngos grub thob par bgyid rgyu la :
'bad rtsol dang brtson 'grus chung ba mthol zhing bshags so :
gzhan yang sgrub pa khyad par gyi dam tshig nyi shu dang :
spyod pa rgyun gyi dam tshig bzhi dang :
rang bzhin lta ba'i dam tshig bzhi dang :
gal mdo nges pa'i dam tshig gsum la sogs te :
nang pa thabs kyi rgyud gzhung kun nas 'byung ba'i dam tshig rnams kyi bsrung mtshams ma shes shing :
gzhung dang 'gal ba ci bgyis pa thams cad mthol zhing bshags so :
gzhan yang gsang sngags kyi rgyud gzhung kun nas 'byung ba'i dam tshig thams cad dang :
byang chub sems dpa'i sdom pa dang :
nyan thos kyi 'dul khrims dang :
'jig rten gyi khrims dang mna' las 'gal pa ci bgyis pa thams cad mthol zhing bshags so :
gzhan yang bka' gsang ba zab mo khyad du bsad de :
skye bo rang 'thad kyi dbang gis nor dang gsug gi dbang du btang ste :
dkon mchog gsum gyi sku dgra'i sngags bzlog byas pa dang :
pra ti ha na dus kyi mchod pa chen po la bsngos pa dang :
ma hA bo d+hi dkon mchog gi dkor la thug thub kyis spyad pa dang :
khyad par du yang tshogs kyi mchod pa chen po la bsngos pa dang :
sa mA ti sid+d+hi bsgom sgrub zab mo la bsngos pa la sogs pa mchod pa'i yo byad thams cad la tshod yod bgyis nas dngos su spyad pa dang :
dbri gzhog bgyis te ngan song gi rgyu bsags pa thams cad mthol zhing bshags so :
gzhan yang yan lag stong rtsa brgyad las 'das te :
ngan song 'khor ba'i rgyu bsags pa thams cad mthol zhing bshags so :
gzhan yang gsang sngags kyi sgor zhugs so 'tshal gyis ma rig pa'i dbang gis dam tshig ngo ma 'tshal te :
dam tshig nyams pa dang :
las ngan sna tshogs pa spyad pas :
sdug bsngal rnam pa sna tshogs kyi rgyu bsags pa thams cad mthol zhing bshags so :
nya stong dus drug dang dus bzhi la sogs pa dus dam du bcas pa las 'das te :
dus las g.yel ba'i nyams chag thams cad mthol zhing bshags so :
gzhan yang chos spyod bcu'i sgo nas dge ba'i phyogs bgyid par dam bcas pa las rngo ma thogs pa dang :
sdig pa mi dge ba'i las ci bgyis pa thams cad mthol zhing bshags so :
sgyu 'phrul ye shes rang snang gi lha la rtog pa mi mnga' yang :
de'i 'khor du gtogs pa'i ye shes dang las las grub pa :
legs nyes kyi stangs 'dzin cing :
dam tshig gi rjes gcod pa bstan pa gnyan po srung ba dang :
chos skyong ba rnams kyi thugs dang 'gal ba ci mchis pa thams cad mthol zhing bshags so :
gzhan yang phyogs bcu dus gsum gyi rnal 'byor pa mched dang lcam dral rnams kyi thugs dang 'gal ba thams cad mthol zhing bshags so :
de ltar mthol zhing bshags pa zab mo dang :
'gyod tshangs drag po shin tu gnong 'gyod dang bcas pa bgyis pas :
rtsa ba dang yan lag gi dam tshig nyams pa thams cad sor chud de :
nyams chag thams cad bskang bar gyur cig :
bka' la ras gcod byed cing :
sbas pa'i gsang ba rnams la mngon par 'chel ba dang :
ta na sgrol ba gnas su ma stobs pa dang :
g+ha na sbyor ba byin gyis ma brlabs pa la sogs pa :
gsang sngags spyad nyes pa'i dbang gis ngan song gi rgyu bsags pa thams cad byang zhing dag par gyur cig :
bsnyen sgrub zab mo dam du bcas pa la rang nyams dang tshod yod du gyur te :
mchod pa lo zlar 'das pa dang :
dge ba'i phyogs bgyid par dam bcas pa las rngo ma thogs pas :
ngan song gi rgyu bsags pa thams cad byang zhing dag par gyur cig :
dus kyi mchod pa chen po la bsngos pa'i yo byad dang :
bsgom sgrub zab mo'i yo byad dang :
gzhan yang phud las bzhogs shing lhag las 'phri ba dang :
khral la ngan pa dang :
gsog 'jog gi las bgyis pas pre ta ka yi dwags kyi rgyu bsags pa thams cad byang zhing dag par gyur cig :
ma rig pa'i dbang gis sba lo dang :
tshul 'chos kyis gsang sngags spyad nyes pas lta spyod zab mo gzhung ma bsrang pa dang :
yang dag pa yin nam ma yin snyam nas sems la rtog pa byung ba dang :
yin par ngo shes kyang sems la sel zhugs te :
shes bzhin du ma spyad pa tir+ya ka byol song gi rgyu bsags pa rnams byang zhing dag par gyur cig :
chos nyid don gyi lta ba ni ma rtogs :
kha 'byams tshig gi lta ba la gdeng du bcas nas :
dam tshig nyams pa can dang dam 'dres pa dang :
dam med dang :
sdig sgrib can dang :
gsang sngags kyi snod du mi rung ba rnams la chos bshad pa dang :
bskangs pa dang :
tshogs 'dres pa dang :
tshig tu 'dzag cing spyod lam brtsings pa dang :
snod med pa la gsang sngags spel ba la sogs pa 'bag 'bog gi las bgyis pas :
phyi nang gi dam can rnams kyi thugs dang 'gal pa las 'jig rten 'di'i rkyen du gyur pa ste :
tshe thung zhing nad mang ba dang :
phyi ma'i sgrib par gyur pa rnams byang zhing dag par gyur cig :
gzhan yang bdag cag rnal 'byor pa 'dir 'dus pa rnams kyis 'gyod tshangs 'di la brten nas :
gsang sngags kyi sgor zhugs pa mtha' dag gi nyams chag dang rtog sgrib thams cad byang zhing dag par gyur cig :
de lta bu'i 'gyod tshangs rnal 'byor gyi spyi khrus 'di dang :
deng gi rgyu mchog tan g+han gyi mchod pa zab mo 'di la rten bcas te :
'gyod tshangs phul bas tshangs pa gnang bar gsol te :
slan chad kyang mi bgyid par gyur cig :
de ltar tshangs pa gsol ba'i bden pa'i byin gyis rlabs kyis :
bdag cag 'dir 'dus pa'i rnal 'byor pa mched dang lcam dral rnams dang :
gzhan yang gsang sngags kyi sgor zhugs so 'tshal thams cad kyi sgrib pa byang ste :
phyag rgya chen po'i rig 'dzin gyi sa la lhun gyis grub par gyur cig :
bdag cag gi rdo rje slob dpon dang :
gzungs ma dang :
mched dang lcam dral dang :
pha ma dang dam rdzas kyi rgyu bsgral to 'tshal thams cad la sogs pas kyang ye shes bla ma'i sa non te :
phyir mi ldog pa'i sa la lhun gyis grub par gyur cig :
de lta bu'i bden pas sa la gnas pa'i byang chub sems dpa' rnams ni :
shes bya'i bag chags phra mo yan chad gnyen po rdo rje lta bu'i ye shes chen pos sbyangs pas sa bcu rim gyis bgrod de :
mthar phyin nas bcu gcig kun tu 'od chos kyi sku thob par gyur cig :
rang byang chub rnams ni rten 'brel bcu gnyis mthar phyin pa'i 'bras bu bse ru'am ne tsho lta bu thob par gyur cig :
nyan thos rnams ni bden pa rnam pa bzhi mthar phyin pa'i 'bras bu dgra bcom pa thob par gyur cig :
khams gsum gyi sems can thams cad kyang chos dge ba bcu la spyod par gyur cing lha dang mi'i go 'phang thob par gyur cig :
lha mi rnams chos spyod bcu'i sgor zhugs te :
dkon mchog gsum gyi gdung gsob cing :
theg pa chen po'i sems bskyed nas gsang sngags rdo rje theg pa ma nor bar ston pa'i dge ba'i bshes gnyen tshad ma dang rtag tu 'grogs shing :
des bstan pa'i don ma nor bar go zhing rtogs nas :
rig 'dzin rnam gsum myur du 'grub par gyur cig :
de lta bu'i 'gyod tshangs la brten nas :
bdag cag gi man ngag gi don ston par byed pa'i rdo rje slob dpon dang :
dge ba'i bshes gnyen rnams kyang sku tshe ring ba dang :
bsnyun med pa dang :
'khor dang longs spyod 'phel ba dang :
dgongs spyod dam pa lhun gyis grub ste bstan pa'i sgron me mdzad pa la yun ring du gnas par gyur cig :
bdag cag rnal 'byor pa 'dir 'dus shing tshogs pa rnams ni 'jig rten mthong ba'i chos tshe 'di la tshe ring ba dang :
nad med pa dang :
dpal dang gzi mdangs dang 'byor pa phun sum tshogs pa dang ldan te :
bsam pa thams cad yid bzhin du 'grub par gyur cig :
gsang ba'i theg pa 'di yang bka' btsan zhing byin che ste :
dar zhing rgyas par gyur cig :
gsang sngags 'di dar ba'i yul khams la sogs te rgyal khams thams cad du :
dus kyi 'khrug pa zhi bar gyur cig :
mtshon gyi bskal pa nyams par gyur cig :
mi nad phyugs nad thams cad rgyun chad par gyur cig :
char chu dus su 'beb ste lo phyugs rtag tu legs pa dang :
sems can thams cad bde skyid phun sum tshogs pa'i skal ba dang ldan te :
bla na med pa'i byang chub thob par gyur cig :
dri med rgyal po bshags pa'i rgyud las :
nyams chag dang rtog sgrib sbyong ba'i bshags pa'i le'u ste gsum pa'o :
sa ma ya :

de nas de bzhin gshegs pa rnams kyi thugs rje'i dam tshig la gnas pa rnams kyis :
brjod med kyi bshags pa 'di gsungs so :
A+o~M 
ye shes sku mchog rang bzhin dkyil 'khor ni :
zla rgyas bzhin du spros pa mi mnga' yang :
thugs rje nyi gsal 'od bzhin snyom mdzad pa :
'dir gshegs bdag la dgongs shing bzhugs su gsol :
brjod med shes rab mi g.yo chos kyi sku :
bde chen longs spyod rdzogs sku rigs lnga'i gtso :
thugs rje thabs mkhas rgya che rol pa yi :
zhi khro sprul pa'i sku la phyag 'tshal lo :
dngos su 'byor dang yid kyis rnam sprul pa'i :
kun tu bzang po bla med mchod sprin gyis :
mkha' dbyings rnam dag rgya chen yongs bkod de :
phyi nang gsang ba'i mchod sprin rgya mtshos mchod :
kun tu bzang mo gsang ba'i b+ha ga la :
rgyal ba'i dkyil 'khor rab 'byams ma lus kun :
'du 'bral med pa'i ngang du ro gcig pa :
gnyis med byang chub sems kyis mnyes gyur cig :
sems kyi rang bzhin chos dbyings nam mkha' che :
chos rnams rnam dag ye nas 'od gsal zhing :
rnal 'byor nyid dbyings smra bsam las 'das pa'i :
mnyam nyid byang chub sems la rtag tu 'dud :
kun bzang rdzogs chen ye nas brdal ba la :
phyi nang gsang ba bkod pa'i dkyil 'khor ni :
snang srid rnam dag lha dang lha mo'i dbyings :
'byung dang 'byung gyur yab yum lhun rdzogs rnams :
gsang chen rab dgyes gzugs can bdag nyid ma :
mkha' dbyings klong yangs pad mo 'khyil ba la :
gnyis med thig le chen por 'od gsal zhing :
ma bcos spros med byang chub snying po'i sku :
cir yang snang ba bde chen g.yung drung lha :
'du 'bral med pa gsang ba'i dkyil 'khor ni :
bdag nyid chen po rigs lnga yab yum dang :
byang chub lcam dral khro bo khro mo'i tshogs :
rdo rje lha mo tshogs rje tshogs kyi bdag :
rigs lnga dpal chen khro rgyal yab yum bcu :
gnas dang yul gyi phyag rgya sgo ma zhi :
ye shes sprul pa'i lha tshogs mang po dang :
ma ltar byams shing sring ltar gdung la sogs :
legs nyes stangs 'dzin dam tshig rjes gcod pa'i :
phyi nang mkha' 'gro rnal 'byor ma yi tshogs :
dpang gyur rdo rje dam can dgongs su gsol :
rdo rje gdung 'tshob rnal 'byor bdag cag gis :
'gro ba'i don du byang chub sems bskyed de :
bla med byang chub go 'phang thob bya'i phyir :
bstan pa rgya mtsho so so'i 'dul khrims dang :
sku gsung thugs dang mnyam sbyor sdom pa'i mchog :
'da' ka rdo rje dam tshig gtan gyi gnyer :
spyi dang khyad par lhag pa'i dam tshig rnams :
snga phyir mnos shing gnyer du smras so 'tshal :
yun du mi gtang 'da' bar mi bgyid la :
don las gol zhing ldog sems ma mchis kyang :
gzod bya long yod snyam pa'i le lo yis :
klong du ma gyur rtsal shugs chung ba dang :
shes bzhin mi ldan bag med dbang gyur te :
bsgom la mi brtson bsnyen sgrub g.yel la sogs :
rtsa ba sku gsung thugs kyi dam tshig la :
tshor dang ma tshor ma rig dbang gis ni :
ston pa'i bka' dang dam las 'gal gyur te :
rnal 'byor gang zhig dam tshig nyams pa dang :
skad cig tsam yang 'phrad par mi bya'o zhes :
bka' las byung yang de ltar ma rtogs te :
gsang sgo 'chol bas dbye bsal dka' ba dang :
mngon shes chung bas skyon can ma rtogs te :
nyams dang tshogs 'dres nyams pa bskang ba dang :
nyams dang snod min rnams la chos bshad dang :
nyams la ma 'dzem nyams pa'i skyon la sogs :
nyams dang 'grogs shing nyams pa de dag gis :
nyams grib skyon gyis gos par gyur to 'tshal :
tshe 'di'i rkyen dang yun gyi sgrib gyur rnams :
rang gnong 'gyod pa'i sems kyis mthol bshags na :
byams pa'i thugs rjes bdag la dgongs nas kyang :
gnyis med dbyings su mi 'gyur bdag bkod de :
mi dmigs btang snyoms ngang la bzhugs nas kyang :
gnyis med don gyis tshangs pa bstsal du gsol :
don dam dmigs med spros las 'das pa la :
rnam rtog gang yang dmigs par ma gyur te :
kun rdzob sgyu ma tsam gyi dbang gis na :
nongs pa mchis na rang gnong bzod par gsol :
zhes gsungs so :
dri med rgyal po bshags pa'i rgyud las :
ye shes lha dang 'khon gcugs bshags pa'i le'u ste bzhi pa'o :
sa ma ya :

de nas rgyal ba thams cad kyi thugs rje'i dam tshig la gnas pa'i rig 'dzin yab kyi tshogs rnams kyis bshags pa'i rgyal po nyi shu rtsa brgyad pa 'di gsungs so :
ston pa rdor sems zhal nas gsungs pa yi :
lung dang tan+t+ra mang po mdor bsdus shing :
gsang sngags ma hA yo ga'i sgor zhugs pa'i :
mi 'da' rdo rje dam tshig gtan gyi gnyer :
dam la gnas shing tshul bzhin bsrung ngo zhes :
bka' gsang rgyud las de skad byung bzhin du :
ma rig le lo sgyid snyom rkyen dbang gis :
bka' las 'das shing dam las g.yel gyur pa :
rang gnong 'gyod pa'i sems kyis mthol bshags na :
mi dmigs btang snyoms ngang du bzod par bzhes :
rtsa ba sku gsung thugs kyi dam tshig la :
sri zhu dad pa'i rtsal shugs chung ba yis :
rdo rje slob dpon thugs dang 'gal ba dang :
brtse gdung khrel 'dzem chung ba'i rang shugs kyis :
mched dang lcam dral thugs dang 'gal ba dang :
sngags dang phyag rgya le los rgyun bcad de :
gsung gi dam las 'gal bar gyur pa dang :
spyi gsang bzhi dang bar gsang brgyad la sogs :
gsang bar 'os pa gsang bar gnyer gtad dang :
gsang sgo yal bar btang ba la sogs pa :
rtsa ba'i dam las 'gal ba ci bgyis pa :
rang gnong 'gyod pa'i sems kyis mthol bshags na :
mkha' ltar khyab pa'i thugs rjes bdag bzung nas :
nyes pa'i skyon rnams bshags nas 'byangs pa dang :
sku gsung thugs kyi dngos grub bstsal du gsol :
mi spang ba yi dam tshig lnga po la :
'dod chags zhe sdang gti mug nga rgyal dang :
phrag dog la sogs nyon mongs lnga po ni :
gsang sngags bla med spyod yul yin pa la :
kun tu bzang po rol pa che ba'i rgyan :
rigs lnga ye shes lnga yi rang bzhin la :
ye nas yin pa de ltar ma rtogs te :
log rtog dbang gis spangs pa bzod par gsol :
dang du blang ba'i dam tshig lnga po la :
mAM sa bshang gci khu ba rak+ta rnams :
ye nas bdud rtsi lnga yi rang bzhin te :
dus gsum sangs rgyas rnams kyi bsgrub pa'i rdzas :
rgyal ba rgya mtsho rnams kyi gshegs pa'i shul :
ye nas rnam par dag pa'i rang bzhin la :
gtsang sme rnam rtog brtul zhugs chung ba yis :
chos nyid mnyam pa'i ngang du ma rtogs te :
dam rdzas dang du ma blangs bzod par gsol :
spyad par bya ba'i dam tshig lnga po la :
skye shi med par rtogs pa'i lta ba dang :
gnas dang dus dang ting 'dzin gsal ba dang :
khams gsum ma lus gnas nas bsgral ba dang :
dus gsum 'du 'bral med pa'i lta ba dang :
sngags dang phyag rgya ting 'dzin gsal ba dang :
thabs dang shes rab mngon spyod sbyor ba dang :
ser sna 'jur gegs can gyi zas dang nor :
thabs mkhas 'od zer tshul du ma byin blangs :
sems can don du 'phags pa mchod pa dang :
gsang sngags lta spyod gzhan gyis ma rig cing :
gting dpag dka' phyir rdzun du smra ba dang :
zhing bcu zhe gcod drag shul spyod pa'i sngags :
bka' dang gzhung las de ltar byung bzhin du :
spyad cing nyams su ma blangs bzod par gsol :
shes par bya ba'i dam tshig lnga po la :
phung po lnga dang rnam shes dbang po lnga :
'byung ba lnga dang 'dod pa'i yon tan lnga :
kha dog lnga dang sman lnga la sogs rnams :
rigs lnga ye shes lnga yi rang bzhin las :
rigs kyi yum lngar shes par bya'o zhes :
rgyal ba'i bka' las de ltar byung bzhin du :
shes rab zhan pas de nyid ma rtogs te :
bka' dang gzhung las 'gal ba bzod par gsol :
bsgrub par bya ba'i dam tshig lnga po la :
phyi nang snod bcud snang srid ma lus kun :
ye nas sangs rgyas lnga yi rang bzhin la :
bdag gi dbyings las gzhan na mi bzhugs kyang :
go rtogs rig pa'i rtsal shugs chung ba yis :
rtogs pa klong du ma gyur bzod par gsol :
tshogs kyi mchod pa lo zlar 'das pa dang :
tshogs dang zhal zas 'byor tshogs chung ba dang :
rdo rje slob dpon thugs las 'gal ba dang :
dam bskang mkha' 'gro'i dam las 'gal ba dang :
lung dang bka' las 'das pa mthol lo bshags :
lta ba 'phangs ma chod par gyur pa dang :
spyod pa la ma dor bar gyur pa dang :
dam tshig nyams na chad pa mi bzod pas :
rdo rje srin pos snying khrag 'thung ba dang :
tshe thung nad mang nor yal dgras 'jigs dang :
mnar med dmyal ba shin tu skyi g.ya' bar :
sdug bsngal mi bzad nyams su myong ba rnams :
bdag gi dam tshig nyams na bshags pa yis :
nyams shing chag pa thams cad sor chud de :
go 'phang chen po'i 'bras bu thob par shog :
dus gsum rgyal bas bdag la byin gyis rlobs :
dam tshig skongs shing mkha' 'gros bdag srungs shig :
gnyis med gsang ba'i dbyings nas 'od shar te :
mkha' ltar dag cing rnam rtog mi mnga' yang :
sngon gyi thugs dam dbang gis bdag bzung ste :
yid bzhin sku mchog bdag la bstan du gsol :
rig 'dzin dngos grub dbyings nas bdag la stsol :
lha dang lha min phyogs bcu'i rnal 'byor rnams :
mi 'da' rdo rje dam tshig gtan gyi gnyer :
rtsa ba gsum dang yan lag nyi shu lnga :
tshor dang ma tshor ma rig dam nyams pas :
nyams pa'i skyon gyis gos par gyur to 'tshal :
bdag ni nyams na gdung ba'i bshags pa 'dis :
rnal 'byor dam tshig nyams pa bskangs gyur nas :
go 'phang chen po'i 'bras bu thob par shog :
khams gsum 'khor ba'i sems can ma lus rnams :
mnyam nyid rdo rje'i gral du 'khod par shog :
mkha' 'gro ma yi thugs rjes bdag bzung nas :
nyams pa'i skyon rnams gtan nas 'byangs pa dang :
sku gsung thugs kyi dngos grub bstsal du gsol :
zhes gsungs so :
dri med rgyal po bshags pa'i rgyud las :
nyams grib skong ba'i bshags pa'i le'u ste lnga pa'o :
sa ma ya :

de nas bcom ldan 'das thams cad kyi dam tshig la gnas pa'i rig 'dzin yum gyi tshogs rnams kyis bshags pa 'di gsungs so :
ye shes lha dang mkha' 'gro dam tshig can :
phyi nang srung ma 'khor bcas dgongs su gsol :
yun ring dus nas bsnyen cing bsgrubs pa'i lha :
srung ma dam can ma lus dgongs su gsol :
rdo rje slob dpon mched dang lcam dral dang :
rig 'dzin sgrub po rnams kyang dgongs su gsol :
rnal 'byor dam tshig bsrung bar zhal 'ches pa'i :
sku gsung gdung 'tshob rnams kyang dgongs su gsol :
bkod pa'i rgyal po dam tshig 'bum sde dang :
yo ga rnam pa bzhi yi don ched du :
mkhyen rab mchog tu gyur pa'i gsang bdag gis :
nyi shu rtsa brgyad dam tshig grangs bstan nas :
rtogs nas srung zhing sgrub par dam bcas pa'i :
tshul lam gzhung bzhin sgrub par rngo ma thogs :
ma rig bdag cag lus dang ngag sems kyis :
bag med tshul gyis dam las 'gal gyur te :
ras gcod rang gsang srung mtshams 'das pa dang :
ma rtogs ma bsrung sgrub pa'i rtsal chung ba :
rtsa ba yan lag bcas pa'i dam tshig la :
nyams chag 'gal 'khrul gyur pa mthol lo bshags :
rdo rje slob dpon mched dang lcam dral la :
log lta ngan sems rku 'phrog brdeg la sogs :
ngan du smras shing nongs pa dngos su bgyis :
sku yi dam tshig nyams pa mthol lo bshags :
yi dam lha yi ting 'dzin g.yel gyur cing :
phyag rgya rnam bzhi gzhung bzhin ma gsal te :
sngags dang bzlas brjod snying po bar chad pas :
gsung gi dam tshig nyams pa mthol lo bshags :
gsang bcu la sogs man ngag rab ster dang :
dam tshig nyams dang dam 'dres med pa la :
tshig tu 'dzag cing spyod lam rtsing ba yis :
thugs kyi dam tshig nyams pa mthol lo bshags :
spyad par bya ba'i dam tshig rnam pa lnga :
sbyor sgrol ma byin len dang rdzun du smra :
tshig brlang la sogs dam tshig rnam lnga ni :
gnyis su med pa'i ngang du mnyam sbyor nas :
'gro ba'i don du gzhung bzhin spyad rgyu la :
bka' dang gzhung bzhin spyad par ma gyur te :
ma rig log par spyad pa'i nyes byas kyis :
spyad bya'i dam tshig nyams pa mthol lo bshags :
mi spang ba yi dam tshig rnam lnga ni :
'dod chags zhe sdang gti mug nga rgyal dang :
phrag dog la sogs nyon mongs rnam lnga ni :
ye nas rigs lnga'i rang bzhin yin pa'i phyir :
rtogs nas spang du med par gnas rgyu la :
de bzhin ma rtogs nyon mongs rang gar spyad :
mi spang dam tshig nyams pa mthol lo bshags :
dang du blang ba'i dam tshig lnga po la :
dri chen dri chu dmar chen zil pa dang :
mdangs chen la sogs dam rdzas rnam pa lnga :
grub pa bzhi dang yin pa gsum la sogs :
so so'i rnam par rtog pa kun sbyangs shing :
dngos grub sgrub par byed pa'i thabs chen po :
'dzin rtog med par dang du blang rgyu la :
gnyis su lta bas dang du ma blangs te :
gtsang smer bltas nas dang du ma blangs pa :
brten pa'i dam tshig nyams pa mthol lo bshags :
shes par bya ba'i dam tshig rnam lnga ni :
phung po lnga dang 'byung ba chen po lnga :
kha dog lnga dang yul lnga dbang po lnga :
yab lnga yum lngar sbyor zhing shes pa yis :
rtogs pa khyad par can du bgyid rgyu la :
rmongs shing 'khrul pas lta ba ma rtogs te :
nyan thos la sogs theg pa 'og ma bas :
rtogs pa khyad par can du ma gyur te :
shes bya'i dam tshig nyams pa mthol lo bshags :
bsgrub par bya ba'i dam tshig rnam lnga la :
rdo rje'i rigs dang de bzhin gshegs pa'i rigs :
rin chen rigs dang de bzhin pad+ma'i rigs :
las kyi rigs la sogs te sangs rgyas lnga :
'di ni bsgrub par bya ba'i 'bras bu ste :
bsgom sgrub ting 'dzin le lo med pa yis :
bsgrubs pa'i 'bras bu thob par bgyid rgyu la :
'bad pa'i rtsal chung bsgom sgrub yun thung bas :
bsgrubs pa'i 'bras bu da rung ma thob ste :
bsgrub bya'i dam tshig nyams pa mthol lo bshags :
de la sogs te dam tshig chen po yi :
gzhung dang 'gal bar gyur pas nyes byas shing :
ye shes lha dang mkha' 'gro dam tshig can :
ma sring rgya mtsho'i thugs dang ci 'gal ba :
shin tu gnong zhing 'gyod pas mthol lo bshags :
bdag ni rtse gcig zol zog mi mnga' zhing :
g.yo sgyu med pa'i sems kyis 'di brjod pas :
bdag gi nyams chag sgrib pa 'dir byang nas :
tshe 'di nyid la rig 'dzin sa thob ste :
byin rlabs rtsal dbang gzi byin nus mthu dang :
sku gsung thugs kyi dngos grub bstsal du gsol :
zhes gsungs so :
dri med rgyal po bshags pa'i rgyud las :
dam tshig nyi shu rtsa brgyad pa'i bshags pa'i le'u ste drug pa'o :
sa ma ya :

de nas yang sangs rgyas thams cad kyi dam tshig la gnas pa'i dpal chen po rnams kyis bshags pa 'di gsungs so :
bcom ldan dpal chen khro rgyal phyag brnyan ni :
thabs mkhas thugs rje che bas ye shes sprul :
rang byung rnal 'byor dag pa'i sgrub pa can :
rdo rje lcam dral ma lus dgongs su gsol :
kun tu bzang po rdo rje 'dzin pa yis :
snying la gnas pa'i dam tshig byin brlabs pa :
theg chen khyed kyis dang du bzhes nas kyang :
zhal 'ches gang lags rjes su dgongs par mdzod :
bdag gi mig la sogs pa'i dbang po lnga :
bem po'i rang bzhin rnam shes ma sbyangs pa :
khyed kyi sku gsung mi mthong mi thos par :
mun pa'i tshogs dang 'dra bas bcings mod kyang :
'on kyang yid ches sems ni rtse gcig gis :
mngon sum 'dra bar rtag tu rjes dran na :
dus gsum kun nas ma bsgribs mkhyen pa yi :
rdo rje lcam dral tshogs kun bdag la dgongs :
ye shes mngon shes ldan zhing thugs brtse bas :
mthu rtsal rmad byung phan pa'i dgongs pa can :
gzhan gyis ma bcol nyid kyis zhal 'ches pa :
bden par gsung bas bdag gi grogs mdzod cig :
gang dag byang chub sems dang ldan pa dang :
sku gsung thugs kyi rnal 'byor spyod pa la :
kun nas srung zhing re ba skong ngo zhes :
khyed kyi thugs dam mi 'gyur de lags na :
bdag la'ang bla med byang chub sems mchis kyi :
sku gsung rnal 'byor brtson par bgyid lags na :
rdo rje dam can ma lus rgya mtsho yis :
kun nas bsrung zhing re ba bskang du gsol :
theg chen rnal 'byor skyong bar zhal 'ches pa'i :
dus dang tshad mkhyen mthu dang ldan bzhin du :
skyes mchog khyed kyi btang snyoms mdzad na ko :
dang po'i dam bca' 'gal bar mi 'gyur ram :
gang gis gang la rang bzhin dam bcas pa'i :
de yis de ni don du gnyer dgongs pa :
gzhan gyis bskul zhing gsol gdab mi 'tshal na :
nyid kyi thugs dam 'bras bu mchis par mdzod :
bdag ni rdo rje dam tshig mchog gsum po :
khyed kyi thugs dam mchog kyang de lags na :
rigs mi gcig kyang dam tshig gcig gis bsdus :
lcam dral tshul du nye zhing gdung bar mdzod :
sngon 'das dus nas bstan pa 'jig pa dang :
zhe sdang gdug pa'i dgra bgegs gar byung yang :
khyed kyi thugs rje lhag par der phyung zhing :
drag shul thabs kyis 'dul ba ji bzhin du :
da lta dus ngan bstan pa 'jig pa sogs :
sdig pa'i 'bras bu smin par khyed kyis mkhyen :
rdo rje lcam dral ma lus rgya mtsho yis :
so so'i thugs dam chen po dgongs mdzod la :
ji ltar 'tsham pa bzhin du phrin las mdzod :
dbang phyug la sogs byed par khas 'ches kyang :
de nyid dngos po lta bur byed mi nus :
khyed nyid sgyu ma'i chos la mnga' brnyes pas :
sgyu ma'i rang bzhin cir yang grub par mdzod :
mi nus mngon shes mthu dang mi ldan yang :
dam tshig chos phyir srog lus phongs pa med :
khyed ni thogs med mthu dang ldan bzhin du :
'gro ba'i mgon skyabs ci phyir bskul mi gshegs :
srid pa las kyi dus la ma bab ces :
'gro ba 'dul ba'i phrin las mi mdzad cing :
thams cad kun la las kyi dbang btsan na :
thugs rje byin rlabs su la ci zhig bgyi :
gang zhig chos min 'gal bar spyod pa yang :
'bad pa'i 'bras bu med par mi 'gyur ram :
shes rab snying rje thabs dang mi 'gal ba'i :
re ba skong ba lta zhig smros ci 'tshal :
'da' ka rdo rje dam tshig mchog bsrung bar :
sgrub pa khyed kyang bdag dang 'dra lags na :
chos bsrung 'gro don bdag gis mi lcogs pas :
byin rlabs mchog dang ldan par mdzad du gsol :
dam tshig nyams la sogs te nyes pa rnams :
tshe rabs kun tu nyams su myong bar 'gyur :
chos dbyings 'gro don bdag gis rtogs bar du :
chos la dbang sgyur khyed kyis nyes zlog gsol :
thugs brtser ldan pa'i rdo rje lcam dral la :
'di skad bskul zhing gsol lta mi 'tshal na :
zhe sdang tha ma'i sems kyis mi gsol te :
'gro don byang sems sgo nas smre lags na :
thugs dang 'gal bar gyur pa bzod par gsol :
'phags pa'i bka' chad bdag la mi gtong zhing :
thugs rje chen pos tshangs par bstsal du gsol :
zhes gsungs so :
dri med rgyal po bshags pa'i rgyud las :
rdo rje dpal chen gyi bshags pa'i le'u ste bdun pa'o :
sa ma ya :

de nas bde bar gshegs pa thams cad kyi ye shes DA ki la sogs pa DA ki'i tshogs kyis bshags pa 'di gsungs so :
A+o~M 
mkha' 'gro'i dbang phyug khro rgyal kun gyi gtso :
bde chen gnyis med yum gyi dbyings su sbyor :
bdag tu lta ba'i nga rgyal 'joms mdzad pa'i :
dpang gyur rdo rje dam can dgongs su gsol :
ta na'i gnas mchog sgrol ba gnas ma stobs :
g+ha na'i gnas mchog sbyor ba byin ma brlab :
dpal chen khro rgyal thugs dang ci 'gal ba :
thugs rje che mnga' khyed la bzod par gsol :
rmad du byung ba'i mchod pa tan g+han 'di :
ye shes lnga yi 'od zer rnam par 'phro :
dbang po drug gi longs spyod mkho dgur ldan :
'dod pa lnga yi yon tan bsam yas kyis :
ye shes mkha' 'gro'i thugs dam bskang gyur cig :
dpal chen khro rgyal yab yum thugs rje yis :
rtse gcig sgrub pa po yi grogs mdzod cig :
bar chad byed pa'i dgra bgegs rdul du rlogs :
grub pa'i 'bras bu dus 'dir bstsal du gsol :
hU~M 
rdo rje mkha' 'gro dbang phyug kau rI brgyad :
siM ha la sogs yul gyi phra men brgyad :
rta gdong la sogs 'bar ma khro mo bzhi :
dpang gyur rdo rje dam can dgongs su gsol :
A+o~M 
bsgom sgrub dus las g.yel bar gyur pa yis :
bsgrub pa'i rdzas mchog bdud rtsi a mr-i ta :
dus drug mchod pa'i tshul du ma sbyar bas :
bzod par gsol lo tshangs par bstsal du gsol :
byang chub sems dang mAM sa rak+ta dang :
dri chen dri chu gur gum bdud rtsi lnga :
gnyis med sbyar ba'i sman mchog a mr-i ta :
sha khrag dmar gyi mchod pa chen po 'dis :
rdo rje mkha' 'gro'i thugs dam bskang gyur cig :
'bar ba'i sku mchog rdzogs pa'i dkyil 'khor 'dir :
bdud dang srin po ma lus 'dul ba'i phyir :
rtse gcig sgrub pa po la zhal ston la :
bar chad byed pa'i dgra bgegs rdul du rlogs :
A+o~M 
sha za mkha' 'gro dbang phyug nyi shu brgyad :
srid gsum rgyal mo dur khrod brgyad kyi yum :
gtso mo mngon spyod ma bdun 'khor dang bcas :
dpang gyur rdo rje dam can dgongs su gsol :
mchod pa lo zla'i dus las 'das pa dang :
rdzas dang phyag cha dus 'dir ma rdzogs shing :
sha khrag dmar gyi dam las g.yel gyur pa :
sha za mkha' 'gro'i thugs dang ci 'gal pa :
bzod par gsol lo tshangs par bstsal du gsol :
dur khrod rdzas mchog thal chen ba su ta :
sha khrag dmar gyi mchod pa rab sbyar te :
b+han d+ha'i snod du dmar chen bskyil ba 'dis :
sha za mkha' 'gro'i thugs dam bskang gyur cig :
A+o~M 
sngon tshe dpal chen khro rgyal spyan snga ru :
sus kyang ma bcol nyid kyis zhal 'ches te :
rtse gcig sgrub pa po yi grogs mdzod la :
rnal 'byor dbang phyug chen pos 'khor srungs shig :
A+o~M 
las kyi mkha' 'gro phyi yi rnal 'byor bzhi :
bdag nyid chen mo la sogs ma mo'i tshogs :
lha dang lha min phyogs bcu'i mkha' 'gro ma :
dpang gyur rdo rje dam can dgongs su gsol :
lta ba mthos pas spyod pa rtsing ba dang :
nya shi gso sbyong dus las g.yel gyur pa :
gnyid chang rmongs pas phyin chad ma bskang pa :
bzod par gsol lo tshangs par bstsal du gsol :
dam tshig lhag ma kha chu'i 'od zer 'phro :
kun tu bzang po'i mchod sprin a mr-i ta :
sha khrag bdud rtsi'i mchod pa chen po 'dis :
las kyi mkha' 'gro'i thugs dam bskang gyur cig :
A+o~M 
stong khams yongs su 'chol bar gyur mod kyang :
bdag ni rdo rje'i dam las mi 'da' zhing :
dpal chen sgom sgrub las la brtson lags na :
skyes chen khyed kyi thugs dam mnyes gyur cig :
dur khrod klong dgu'i mkha' 'gro rnam bzhi'i tshogs :
khams gsum 'khor ba'i sdug bsngal ci 'dra ba :
byams mgon khyed kyi thugs la de ltar mnga':
dmyal tshogs me ltar 'bar ba zhi bar mdzod :
thugs rje'i gdung 'tshob rig 'dzin bdag gis ni :
dang por byang chub mchog tu sems bskyed nas :
'da' ka rdo rje dam tshig mchog gsum po :
rgyal ba'i bka' las 'da' bar mi bgyid pa :
gsang sngags 'chol bar gyur pas bsal dka' mod :
nyams dang tshogs 'dres nyams gyur bskangs so 'tshal :
blo sems rtul bas skyon can ma rtogs te :
rang gnong 'gyod pa'i sems kyis mthol bshags na :
grogs ngan nyams grib skyon gyis ma gos shing :
nyams pa rnams la chad pa sgor bcad de :
tshe 'di'i rkyen dang yun sgrib ma gyur par :
phra men sprul tshogs khyed kyis dbye bsal mdzad du gsol :
zhes gsungs so :
dri med rgyal po bshags pa'i rgyud las :
ye shes mkha' 'gro'i bshags pa'i le'u ste brgyad pa'o :
sa ma ya :

de nas longs spyod chen po'i dam tshig la gnas pa'i rnal 'byor gyi dbang phyug rnams kyis chos nyid zhi ba'i bshags pa 'di gsungs so :
ho :
kun bzang yab yum gsan cing dgongs su gsol :
yid dang chos ni ye nas mngon sangs rgyas :
kun bzang yab yum dgongs spyod ci 'dra ba :
de 'drar bdag gis ma rig ma rtogs te :
kun bzang yab yum thugs dang ci 'gal ba :
thugs rje che mnga' khyod la bzod par gsol :
rgyal ba rigs lnga gsan cing dgongs su gsol :
phung po lnga ni ye nas mngon sangs rgyas :
rgyal ba rigs lnga'i dgongs spyod de 'dra yang :
de 'drar bdag gis ma rig ma rtogs te :
rgyal ba rigs lnga'i thugs dang ci 'gal ba :
thugs rje che mnga' khyed la bzod par gsol :
rigs kyi yum lnga gsan cing dgongs su gsol :
'byung ba lnga ni ye nas mngon sangs rgyas :
rigs kyi yum lnga'i dgongs spyod de 'dra yang :
de 'drar bdag gis ma rig ma rtogs te :
rigs kyi yum lnga'i thugs dang ci 'gal ba :
thugs rje che mnga' khyed la bzod par gsol :
sems dpa' brgyad rnams gsan cing dgongs su gsol :
rnam shes brgyad ni ye nas mngon sangs rgyas :
sems dpa' brgyad kyi dgongs spyod ci 'dra ba :
de 'drar bdag gis ma rig ma rtogs te :
sems dpa' brgyad kyi thugs dang ci 'gal ba :
thugs rje che mnga' khyed la bzod par gsol :
sems ma brgyad rnams gsan cing dgongs su gsol :
rnam shes yul brgyad ye nas mngon sangs rgyas :
sems ma brgyad kyi dgongs spyod de 'dra yang :
de 'drar bdag gis ma rig ma rtogs te :
sems ma brgyad kyi thugs dang ci 'gal ba :
thugs rje che mnga' khyed la bzod par gsol :
thub pa drug rnams gsan cing dgongs su gsol :
nyon mongs drug ni ye nas mngon sangs rgyas :
thub pa drug gi dgongs spyod ci 'dra ba :
de 'drar bdag gis ma rig ma rtogs te :
thub pa drug gi thugs dang ci 'gal ba :
thugs rje che mnga' khyed la bzod par gsol :
sgo ba bzhi rnams gsan cing dgongs su gsol :
tshad med bzhi ni ye nas mngon sangs rgyas :
sgo ba bzhi yi dgongs spyod de 'dra yang :
de 'drar bdag gis ma rig ma rtogs te :
sgo ba bzhi yi thugs dang ci 'gal ba :
thugs rje che mnga' khyed la bzod par gsol :
sgo ma bzhi rnams gsan cing dgongs su gsol :
rtag chad mu bzhi ye nas mngon sangs rgyas :
sgo ma bzhi yi dgongs spyod de 'dra yang :
de 'drar bdag gis ma rig ma rtogs te :
sgo ma bzhi yi thugs dang ci 'gal ba :
thugs rje che mnga' khyed la bzod par gsol :
zhes gsungs so :
de nas rnal 'byor ma'i tshogs rnams kyis chos nyid zhi ba'i bshags pa 'di gsungs so :
A+o~M 
rang rig ye shes blo dang mi ldan pas :
bdag gi phung po khams dang skye mched rnams :
zhi ba'i dkyil 'khor lha ru sbyor ma 'tshal :
sangs rgyas zhi bcu gnyis la bzod par gsol :
rang rig ye shes blo dang mi ldan pas :
phung po lnga po rigs lngar sbyor ma 'tshal :
ma rig rang sems bdag tu bzung bas nongs :
rgyal ba rigs lnga'i sku la bzod par gsol :
rang rig ye shes blo dang mi ldan pas :
'byung ba lnga po yum lngar sbyor ma 'tshal :
ma rig rang sems bdag tu bzung bas nongs :
rigs kyi yum lnga'i sku la bzod par gsol :
rang rig ye shes blo dang mi ldan pas :
shes bzhi dbang bzhi sems dpar sbyor ma 'tshal :
ma rig rang sems bdag tu bzung bas nongs :
byang chub sems dpa'i sku la bzod par gsol :
rang rig ye shes blo dang mi ldan pas :
yul bzhi dus bzhi sems mar sbyor ma 'tshal :
ma rig rang sems bdag tu bzung bas nongs :
byang chub sems ma'i tshogs la bzod par gsol :
rang rig ye shes blo dang mi ldan pas :
nyon mongs drug po thub par sbyor ma 'tshal :
ma rig rang sems bdag tu bzung bas nongs :
thub drug sprul pa'i sku la bzod par gsol :
rang rig ye shes blo dang mi ldan pas :
tshad med rnam bzhi sgo bar sbyor ma 'tshal :
ma rig rang sems bdag tu bzung bas nongs :
ta krita sgo ba bzhi la bzod par gsol :
rang rig ye shes blo dang mi ldan pas :
rig pa rtag chad sgo mar sbyor ma 'tshal :
ma rig rang sems bdag tu bzung bas nongs :
sgo ma khro mo rnams la bzod par gsol :
rang rig ye shes blo dang mi ldan pas :
yid chos kun bzang yab yum sbyor ma 'tshal :
ma rig rang sems bdag tu bzung bas nongs :
kun bzang yab yum sku la bzod par gsol :
rang rig ye shes blo dang mi ldan pas :
ma rig dbang gis 'khrul pas nongs bgyis na :
nyon mongs dbang gis yi dam lha spangs te :
bslu byed dbang gis slob dpon snying nas smad :
nga rgyal dregs pas mched dang lcam dral dkrugs :
srab la 'phyor bas gsang sngags gzhan la spel :
ser sna'i dbang gis mchod pa dus las 'das :
grogs ngan skyon gyis cho ga'i gsang ba chag :
brtul zhugs chung bas bgegs srin tshar ma chod :
rngams shing thug thub lhag phud nyams la sogs :
tshe rabs thog ma med pa'i dus mtha' nas :
tshe 'di'i lus bzung da lta yan chad du :
sdig pa mi dge'i las rnams ci bgyis pa :
dus rig dus mkhyen rnams la bzod par gsol :
'phags pa lags pas khyed kyis dang du bzhes :
sems can lags pas nongs shing 'khrul pa byung :
sgyu ma lags pas bshags pa gnang bar mdzod :
thabs la mkhas pas tshangs pa bstsal du gsol :
zhes bshags so :
de nas phyogs bcu nas lhags pa'i rnal 'byor gyi dbang phyug chen po yab yum thams cad kyis zhi ba'i lha tshogs la bshags pa 'di gsungs so :
A+o~M 
kun tu bzang po thugs mchog rin po che :
khams gsum dbang du sdud pa yab lags shing :
don dam dbyings su sdud pa yum lags kyi :
bdag lus sgyu mar ma rtogs sku bslus shing :
bdag cag dam nyams sems la 'gyod pa skyes :
kun bzang yab yum sku la bzod par gsol :
rigs lnga'i sangs rgyas thugs mchog rin po che :
khams gsum dbang du sdud pa yab lags kyang :
don dam dbyings su sdud pa yum lags kyi :
bdag lus sgyu mar ma rtogs sku bslus shing :
bdag cag nyams chag byung na 'gyod pa skyes :
rigs lnga yab yum sku la bzod par gsol :
sems dpa' sems ma thugs mchog rin po che :
khams gsum dbang du sdud pa yab lags kyang :
don dam dbyings su sdud pa yum lags kyi :
bdag lus sgyu mar ma rtogs sku bslus shing :
bdag cag nyams chag byung na 'gyod pa skyes :
sems dpa' sems ma'i sku la bzod par gsol :
sprul sku thub drug thugs mchog rin po che :
bcud kyi sems can khams gsum dbang du sdud :
snod kyi 'jig rten don dam dbyings su sgrol :
bdag lus sgyu mar ma rtogs sku bslus shing :
bdag cag dam nyams sems la 'gyod pa skyes :
sprul sku thub pa drug la bzod par gsol :
sgo ba sgo ma thugs mchog rin po che :
khams gsum dbang du sdud pa yab lags kyang :
don dam dbyings su sdud pa yum lags kyi :
bdag lus sgyu mar ma rtogs sku bslus shing :
bdag cag dam nyams sems la 'gyod pa skyes :
sgo ba sgo ma rnams la bzod par gsol :
zhes gsungs so :
dri med rgyal po bshags pa'i rgyud las :
chos nyid zhi ba'i bshags pa'i le'u ste dgu pa'o :
sa ma ya :

de nas yang dag par rdzogs pa'i sangs rgyas kyi dam tshig la gnas pa'i rnal 'byor gyi dbang phyug chen po rnams kyis :
khro bo'i dkyil 'khor la bshags pa 'di 'gro ba'i don du gsungs so :
A+o~M 
dang po rang bzhin mnyam pa'i dkyil 'khor du :
gzung 'dzin gnyis kyis bdag dang ma bral bas :
gnyis su med pa'i gnas lugs don ma rtogs :
gnyis med chos kyi sku la bzod par gsol :
don dam gsal stong yon tan 'byung snang ba :
dbang chen rim gyis bskyed pa'i bzhugs rtag rten :
dbang chen gzhal yas gsal bar ma gyur pa :
pho brang 'bar ba'i klong du bzod par gsol :
bde chen nyid la phyag rgya'i skur snang zhing :
ye shes drug gi rang rtags phyag mtshan rnams :
ji ltar gsal ba'i ngang du ma gyur pas :
'jigs byed he ru ka la bzod par gsol :
gnyis med sku la 'khril ba'i gzungs mchog ma :
pad+ma'i don la chags pa'i mkha' dbyings su :
gnyis med byang chub sems kyi 'od spros pas :
kro d+hI shwa rI'i sku la bzod par gsol :
thugs las skyes pa'i ye shes khro mo rnams :
rnam shes dur khrod brgyad kyi mkha' 'gro ma :
kau rI la sogs thugs dang ci 'gal ba :
gnas kyi ma mo brgyad la bzod par gsol :
thugs rje zhi ba'i ngang las ma g.yos kyang :
log rtog mtshan ma 'dzin pa zhi ba'i phyir :
mche gshog rngam pa 'bar ba'i skur sprul pa :
siM ha la sogs thugs dang ci 'gal ba :
yul gyi phra men brgyad la bzod par gsol :
pho brang rgyan dang ldan pa'i dkyil 'khor du :
'gugs dang 'ching dang sdom dgyes sgo ma bzhi :
rta gdong la sogs thugs dang ci 'gal ba :
sgo bzhi'i phyag rgya rnams la bzod par gsol :
mngon spyod las las grub pa'i dbang phyug ma :
dge dang mi dge gnyis kyi dpang mdzad ma :
ma tshogs dbang phyug thugs dang ci 'gal ba :
ma sring rgya mtsho rnams la bzod par gsol :
rang bzhin lhun gyis grub pa'i dkyil 'khor du :
thugs rje mnyam pa'i ngang las ma g.yos kyang :
phra mo'i ting 'dzin gsal bar ma gyur pa :
yon tan 'dzin pa rnams la bzod par gsol :
bdag gi skye ba thog ma ma mchis nas :
da lta'i lus 'di bzung ba yan chad du :
ma rig dbang gis srid pa'i khams kun 'khor :
ji srid mi lus blangs nas gar skyes kyang :
mtshams med lnga dang de dang nye ba lnga :
sdig pa'i las su gyur pa ci mchis pa :
dngos su bgyis dang bgyid du bstsal ba dang :
de la rjes su yi rangs bgyis pa rnams :
byang chub thugs rjes bdag la dgongs nas kyang :
tshangs pa bstsal nas dngos grub bstsal du gsol :
zhes gsungs so :
de nas dam tshig la gnas pa'i rnal 'byor gyi dbang phyug chen po rnams kyis 'di gsungs so :
hU~M 
bskal pa dus mtha'i me 'bar klong gi dbus :
dug lnga gnas gyur ye shes he ru ka :
dbyings kyi yum chen khro mo lnga dang sbyor :
kau rI la sogs nang gi mkha' 'gro bzhi :
puk+ka la sogs phyi yi rnal 'byor ma :
siM ha la sogs za byed gdong can rnams :
g+h+r-i D+ha la sogs mtshams kyi gshog pa can :
'bar ba'i bar khyams dbang phyug nyi shu brgyad :
sgo bzhir 'gugs 'ching sdom dgyes sgo ma bzhi :
khrag 'thung lha tshogs sku yang ma gsal zhing :
snying po grangs nyung phyag rgya gnas ma son :
tshogs dang 'byor pas gnas su ma bskang pa :
khro bo'i lha tshogs rnams la bzod par gsol :
zhes gsungs so :
de nas phyogs bcu'i rnal 'byor dbang phyug pho mo rnams kyis :
he ru ka'i dkyil 'khor gyi lha tshogs la bshags pa 'di gsungs so :
A+o~M 
dang por gsang mchog sdom pa 'di mnos pas :
'da' dka' khas blangs dam las g.yel gyur te :
khrag 'thung rigs lnga'i thugs dang ci 'gal ba :
thugs rje che mnga' khyed la bzod par gsol :
g+ha na'i sbyor mchog rtog 'dzin bar chod de :
yum chen kro d+hI'i thugs dang ci 'gal ba :
khro mo dbyings phyug lnga la bzod par gsol :
rdzas dang phyag cha mngon du ma 'dzom ste :
sha za kau rI'i thugs dang ci 'gal ba :
gnas kyi ma brgyad sku la bzod par gsol :
sha khrag mchod pa gzhung bzhin ma 'tshogs te :
siM ha phra men thugs dang ci 'gal ba :
yul gyi mkha' 'gro'i sku la bzod par gsol :
shar lho nub byang sgo bzhi ma phyed de :
rta gdong sgo ma'i thugs dang ci 'gal ba :
ye shes sgo ma bzhi la bzod par gsol :
'da' dka' khas blangs 'khor drug ma thul te :
ma bdun sring bzhi'i thugs dang ci 'gal ba :
mkha' 'gro bcu gcig sku la bzod par gsol :
longs spyod 'byams nas tshogs kyi phud nyams te :
phud nyul dbang phyug thugs dang ci 'gal ba :
dbang phyug nyi shu brgyad la bzod par gsol :
gnas la ma brten bya byed 'byung 'jug gis :
ti ra'i gnas nyul thugs dang ci 'gal ba :
gnas nyul chen mo'i sku la bzod par gsol :
sku myes pha ma'i tshul du ma gyur te :
rdo rje slob dpon thugs dang ci 'gal ba :
rdo rje rgyal po'i sku la bzod par gsol :
ting 'dzin ma brnyes zhi khro ma phyed de :
rdo rje rgyal theb thugs dang ci 'gal ba :
ston pa sgron ma'i sku la bzod par gsol :
le lo byas pas phyag rgya rgyun chad de :
karma las mkhan thugs dang ci 'gal ba :
las kyi slob dpon sku la bzod par gsol :
sbyor ba'i tshe na tshad la ma phebs te :
shes rab snyems ma'i thugs dang ci 'gal ba :
gsang yum rig ma'i sku la bzod par gsol :
sgrol ba'i tshe na ting 'dzin gnas ma stobs :
skyes bu ging chen thugs dang ci 'gal ba :
sgrol ging bdag po'i sku la bzod par gsol :
sprul sku khro mo'i thugs su ma gyur te :
'gugs 'dren pho nya'i thugs dang ci 'gal ba :
mgyogs byed las mkhan sku la bzod par gsol :
le lo'i dbang gis brtse gdung rgyun chad de :
byang chub mched lcam thugs dang ci 'gal ba :
rdo rje ming sring sku la bzod par gsol :
bre mo'i phyir na dam tshig nyams la sogs :
phyi nang rjes gcod thugs dang ci 'gal ba :
dam tshig bya ra byed la bzod par gsol :
longs spyod gsol nas lhag ma'i phud nyams te :
phyi 'khor brtan ma'i thugs dang ci 'gal ba :
thugs rje che mnga' khyed la bzod par gsol :
bzod par mdzad nas tshangs pa'i dngos grub stsol :
zhes gsungs so :
dri med rgyal po bshags pa'i rgyud las :
khro bo'i dkyil 'khor khrag 'thung la bshags pa'i le'u ste bcu pa'o :
sa ma ya :

de nas dpal chen po he ru ka la sogs pa'i dam tshig la gnas pa'i gtso 'khor rnams kyis bshags pa 'di gsungs so :
ho :
thugs rje chen po bcom ldan rdo rje sems :
dri med dung mdog mchog tu gzugs bzang ba :
rnam dag 'od gsal nyi ma 'bum brdal zhing :
dpa' bo'i 'od zer stong khams lam me ba :
srid pa gsum gyi sa mkhan ston par grags :
khams gsum 'gro ba kun gyi gnyen gcig po :
byams mgon thugs rje'i lha khyod dgongs su gsol :
bdag ni thog ma med pa'i dus dag nas :
lam log lam stor srid pa'i 'khor lor 'khyams :
sngon tshe lam log sdig pa byas pas nongs :
sdig pa'i las rnams ci spyad rab gnong 'gyod :
dar zhing drags pa'i las dbang de btsan nas :
'khor ba'i sdug bsngal rgya mtshor bdag bying ste :
zhe sdang 'bar ba'i me yis rang rgyud sreg :
gti mug mun 'thibs bdag gi shes rab ldongs :
'dod chags rgya mtsho'i 'gram du rnam shes bying :
nga rgyal drag po'i ri bos ngan 'gror mnan :
phrag dog rlung dmar 'tshubs mas 'khor bar g.yeng :
bdag tu lta ba'i mdud pa dam pos bcings :
'dod pa me 'dag dong 'dra'i 'obs su lhung :
sdug bsngal drag po mi bzad char ltar 'bab :
'di 'dra'i sdug bsngal bdag gis bzod dka' zhing :
sdig pa'i las dbang drag po me 'bar bas :
rnam shes dbang po'i myu gu gdungs gyur te :
phung po sgyu ma'i lus kyis mi bzod na :
byams mgon thugs rje can gyis bzod lags sam :
bdag ni blun rmongs las ngan sdig po che :
las kyi dbang gis 'dod khams ru drar skyes :
skyes pas 'gyod do log lam yi re chad :
yi chad 'gyod kyang las la bcos su med :
las kyi shugs ni chu bo'i gzhung dang 'dra :
las dbang chu klung 'phral du ga la bzlog :
rnam smin thams cad rang gi las las byung :
las kyi rlung dmar drag po des bdas pas :
bdag ni de sngon bskal pa grangs med du :
'khor ba'i btson ra mun par 'khyams pa las :
nyer gnas khyed kyis thugs rje'i byin rlabs kyis :
las dang nyon mongs sgrib pa gnas sbyangs nas :
ma ltar byams pa'i zhabs drung da lta 'khod :
nyi ltar 'od 'bar zla ltar mdangs gsal ba'i :
thugs rje'i zhal nyid lta bas mi ngoms pa :
thog ma med nas ma rig ling thog gis :
ldongs pa'i chu bur mig gis ma mthong na :
'gro ba'i mgon khyod da lta gang na bzhugs :
las dbang drag po shin tu mi bzad pas :
shin tu skrag cing skyi g.ya' rab 'jigs nas :
dung dung gdung ba'i smre sngags 'di 'don cing :
nyams thag phongs pa'i nga ro 'don lags pa :
byams mgon thugs rjes dus 'dir ma dgongs na :
nam zhig 'chi 'pho lus sems 'bral ba'i tshe :
dge bshes grogs dang bral nas gshin rjes khrid :
de tshe 'jig rten nye dus mi stongs te :
las kyi dbang gis bdag nyid gcig pur khrid :
dus der bdag la mgon skyabs ma mchis kyi :
gang gis phyi bshol dus las ma bzhengs par :
da lta nyid du btud de mngon spyod mdzod :
las kyis mnar ba'i skye bo bdag 'dra ba :
thog ma med pa'i dus nas log brtags pas :
khams gsum 'khor ba'i gnas nas ma thar te :
bskal pa grangs med skye ba ji snyed du :
gdos bcas lus blangs grangs med zhig gyur te :
sha rus bsags na 'jig rten gtos dang mnyam :
rnag khrag bsags na rgya mtsho chen po tsam :
las kyi 'phro bsags bsam 'das brjod mi long :
khams gsum bgrangs shing skye shi'i kha brgyud kyang :
byas pa'i las la don med chud re zos :
skye ba grangs med ji snyed de tsam las :
skye ba tshe gcig kho na tsam gyi las :
bla med byang chub don du rab spyad na :
de tsam byas pa'i las la don yod pas :
don gyi yong ye mya ngan 'das zin na :
las kyi dbang btsan nyon mongs stobs che bas :
sha khrag dra ba'i lus blangs 'khor bar 'khyams :
sdug bsngal bzod dka' srid pa'i btson rar chud :
mi bzad drag po'i sdug bsngal 'di lta bu :
nyes byas thams cad rang gi las las byung :
thugs rje chen pos las ngan rgyun bcad de :
nyon mongs las kyi rlung 'di zlog tu gsol :
ma rig log pa'i las kyi dbang btsan nas :
mi shes mun pa'i nang du gtan 'khyams na :
ye shes sgron me'i zer gyis mi stongs sam :
nyes byas las kyi rnam smin mi bzod na :
thugs rje chen pos phrin las mi mdzad dam :
phyin ci log gi g.yang sar lhung lags na :
thugs rje myur mgyogs phyag gis mi 'dzin nam :
dug gsum bzod dka'i nad kyis gdungs lags na :
thabs mkhas thugs rje'i sman gyis mi gso 'am :
las kyi rnam smin sdug bsngal me 'bar na :
thugs rje bsil ba'i chu rgyun mi 'bebs sam :
sdug bsngal 'khor ba'i 'dam du bying gyur na :
thabs mkhas thugs rje'i lcags kyus mi 'dren nam :
khams gsum 'khor ba'i gnas su sbyangs sbyangs nas :
nam zhig rang rig 'bras bu thob pa'i tshe :
'phags pa'i thugs rje ci 'tshal don ma mchis :
bdag nyid las 'phro'i dbang gis bzhag na lta :
thugs rje che zhes su la ci zhig bgyi :
dpa' bo khyod la thugs rje'i stobs mnga' zhing :
sngon byung 'brel ba'i las kyi 'phro btsan na :
yal yol btang snyoms le lo ma mdzad par :
snying nas da gzigs thugs rje rgyal ba'i lha :
'khor ba'i 'dam nas drangs te sku gsum gyi :
go 'phang mchog la myur du drang du gsol :
zhes dregs pa can rnams kyis bshags so :
dri med rgyal po bshags pa'i rgyud las :
ru dra'i smre bshags kyi le'u ste bcu gcig pa'o :
sa ma ya :

de nas bcom ldan 'das longs spyod kyi bdag po chen po rnams kyis rgyud lung man ngag gi bshags pa 'di gsungs so :
ho :
chos nyid dus gsum spros pa med pa la :
'dzin rtog med pa'i rang rig ye shes kyis :
dbyings dang ye shes gnyis su med pa la :
yul dang dbang po gnyis su med par bshags :
yum gyi b+ha ga dgyes pa'i pho brang du :
yab kyi rdo rje gnyis med byang chub sems :
thabs dang shes rab 'du 'bral med pa la :
phyi nang snod bcud gnyis su med par bshags :
ting 'dzin rnam gsum blo yi gdar bcad nas :
phung po rnam shes yul dang dbang po rnams :
lha dang lha mo'i dkyil 'khor gsal bsgoms nas :
'gro drug sems can rgyal ba'i dkyil 'khor du :
gnyis su med par lhun gyis grub par mdzod :
ces rgyud rnal 'byor chen po ltar bshags so :
de nas lung ltar bshags pa 'di gsungs so :
rtsa sogs tsit+ta lus ngag yid gsum po :
gu h+ya gsang chen sku gsung thugs su mdzod :
rdo rje klong dgu dpal chen he ru ka :
khams gsum sa dgu gnyis su med par bshags :
ji ltar snang ba lha yi dkyil 'khor nyid :
snying po brjod pas sku mchog rdzogs pa'i tshul :
dbyer med bde chen ngo bo nyid kyi sku :
thabs la mkhas pas gnyis su med par bshags :
phyi nang snod bcud gnyis med chos kyi sku :
nga dang bdag gi ngo bo nyid mnyam pas :
mtho ris ngan song rgyu 'bras rnam gnyis po :
gnyis med bde chen klong du mthar phyin shog :
ces lung rjes su rnal 'byor ltar bshags so :
de nas man ngag ltar bshags pa 'di gsungs so :
ji ltar snang ba kun bzang bde chen gnas :
yod med rtag chad mtshan mar 'dzin pa yi :
ji ltar ma rtogs bdag nyid gang yin pa :
de nyid ma spangs rtogs pa'i klong du bshags :
dus gsum 'pho 'gyur tha tshig btags pa med :
btsal med bsgrub med nam mkha'i ngang du gnas :
yongs la khyab pas kun gyi 'dod dgur bsgyur :
phyin ci log rtog byang chub lam du bshags :
rtogs pa'i man ngag don du ma ldan na :
tshig gis mtshon pas byang chub mi thob ste :
rang sems ye nas sangs rgyas yin pa la :
rang byung ye shes klong du mthar phyin shog :
de ltar bshags na sgrib pa thams cad dang :
nyon mongs las ngan ma spangs rang dag nas :
'bras bu yang dag sangs rgyas thob bo zhes :
man ngag rdzogs pa'i rnal 'byor ltar bshags pa'o :
zhes gsungs so :
dri med rgyal po bshags pa'i rgyud las :
rgyud lung man ngag gi bshags pa'i le'u ste bcu gnyis pa'o :
sa ma ya :

de nas bcom ldan 'das sangs rgyas thams cad kyi dgongs pa'i ngang nas lta ba'i klong bshags 'di gsungs so :
chos kyi dbyings nyid spros pa med pa la :
bzang ngan gnyis su lta ba yong re gol :
dngos po mtshan mar 'dzin pa nyon re mongs :
spros med bde chen klong du bshags par bgyi :
kun tu bzang po bzang ngan med pa la :
bzang ngan gnyis su lta ba thang re chad :
gtsang dang sme bar 'dzin pa snying re rje :
bzang ngan med pa'i klong du bshags par bgyi :
mnyam pa nyid la che chung med pa la :
sangs rgyas sems can lta ba yong re gol :
che chung gnyis su 'dzin pa nyon re mongs :
mnyam nyid bde chen klong du bshags par bgyi :
byang chub sems la skye shi med pa la :
'di dang phyi mar lta ba thang re chad :
skye shi gnyis su 'dzin pa nyon re mongs :
'chi med g.yung drung klong du bshags par bgyi :
thig le chen po grwa zur med pa la :
gzugs dang rdzas su lta ba yong re gol :
grwa zur gnyis su 'dzin pa nyon re mongs :
kun nas zlum pa thig le chen por bshags :
dus gsum 'gyur ba med pa'i ngang nyid las :
thog ma tha mar lta ba yong re gol :
'pho 'gyur gnyis su 'dzin pa nyon re mongs :
'gyur ba med pa thig le chen por bshags :
rang byung ye shes btsal du med pa la :
rgyu 'bras gnyis su lta ba thang re chad :
rtsol sgrub gnyis su 'dzin pa nyon re mongs :
btsal ba med pa'i rang byung klong du bshags :
rig pa ye shes rtag chad med pa la :
rtag chad gnyis su lta ba thang re chad :
yod dang med par lta ba nyon re mongs :
rtag chad med pa'i ye shes klong du bshags :
chos dbyings rnam dag mtha' dbus med pa la :
phyogs ris mtha' dbus spro bsdu thang re chad :
mtha' dbus gnyis su 'dzin pa nyon re mongs :
chos dbyings rnam dag mtha' dbus med par bshags :
zhal yas khang la phyi nang med pa la :
phyi dang nang du lta ba thang re chad :
yangs dog gnyis su 'dzin pa nyon re mongs :
yangs dog phyi nang med pa'i klong du bshags :
yum gyi mkha' nyid mtho dman med pa la :
steng 'og gnyis su lta ba thang re chad :
mtho dman gnyis su 'dzin pa nyon re mongs :
b+ha ga yangs dog med pa'i klong du bshags :
chos kyi sku la dbye ba med pa la :
yul dang sems su lta ba thang re chad :
snod bcud gnyis su 'dzin pa nyon re mongs :
gnyis su med pa'i ye shes klong du bshags :
ci mdzad ci spyod yab kyi rol pa las :
rnam rtog so sor lta ba thang re chad :
mi dges log par 'dzin pa nyon re mongs :
rol pa 'dzin rtog med pa'i klong du bshags :
rig pa'i ye shes nang nas ma shar bas :
ma rig rmongs pa'i blo ni snying re rje :
gzugs med chos la dngos po mtshan mar 'dzin :
ye shes rang bzhin klong du mthol lo bshags :
skye ba med pa'i don de ma rtogs na :
gang zag 'khrul pa'i blo 'di yongs re sdug :
skye med chos la nga dang bdag tu bzung :
bde chen skye med klong du mthol lo bshags :
chos nyid don de blo la ma gsal bas :
snang srid sgyu ma yin par ma shes te :
zang zing nor la chags pa'i sems ni skyes :
chos nyid skye med chags pa med par bshags :
'khor ba rang bzhin med par ma shes te :
dngos po mtshan ma'i chos la rtag par 'dzin :
mi dge'i las kyis mtshan ma 'jig par byed :
byang chub skyon bral klong du mthol lo bshags :
mnyam pa'i don la mnyam par ma rtogs pas :
gnyen bshes 'khrul pa'i grogs la rtag par 'dzin :
mi shes skye bo'i sems 'di yongs re gol :
mnyam nyid chos kyi klong du mthol lo bshags :
chos nyid bden pa'i don dang ma 'phrad na :
bden pa'i don bor mi dge'i las la brtson :
ston pa'i bka' bor mi chos g.yeng bas bslus :
chos nyid bde chen klong du mthol lo bshags :
rig pa'i ye shes rang sar ma grol bas :
ma rig don bor g.yeng ba'i las la brtson :
'di 'dra'i don med sems can snying re rje :
bsnyen bsring med pa'i klong du bshags par bgyi :
ye shes lha dang srung ma dam tshig can :
dam tshig gzhung bzhin sgrub pa'i rnal 'byor la :
ma rtogs lta ba'i gol sgrib byung gyur na :
rang gnong 'gyod pa'i sems kyis mthol lo bshags :
zhes gsungs so :
dri med rgyal po bshags pa'i rgyud las :
grol lam lta ba'i bshags pa bstan pa'i le'u ste bcu gsum pa'o :
sa ma ya :

de nas bcom ldan 'das longs spyod chen po'i dam tshig la gnas pa rnams la :
thabs lam dbang bzhi yongs su rdzogs pa'i bshags pa 'di gsungs so :
A+o~M 
bdag lus gzhal yas khang du gnas pa'i nang :
spyi mgrin snying ga lte ba gsang gnas su :
phung lnga rnam dag rigs lnga yab yum bcu :
bskyed rim dbyibs kyi lam du ma shes bshags :
lus sems ye nas zung 'jug gnas pa la :
snang phyogs stong phyogs zung 'jug ma shes te :
mnyam gzhag rjes thob nyams len skyong ma shes :
ngo bo nyid gsum lta ba'i klong du bshags :
ye nas 'khor 'das dbyer med yin pa la :
snod bcud gzhal yas khang lhar ma shes nas :
'byung ba'i chos la mnga' dbang ma brnyes pa :
grub mtha' 'khor 'das dbyer med ngang dubashags :
ye nas skye shi med par ma shes par :
ma rtogs 'chi dus snang ba 'gyur ba dang :
'od kyi gong bu sgra yis sgyur ma shes :
'da' ka 'chi brod ngang du bshags par bgyi :
lus kyi rtsa yi gtso bo phal pa rnams :
ye nas sprul skur gnas pa ma shes te :
dbyibs kyi lha sku rtsa la bsgom ma shes :
sprul sku rang bzhin lhun grub 'bras bur bshags :
lus rtsa bum pa'i dbang du ma shes pas :
ma hA yo ga'i bskyed rim bsgom ma shes :
bum dbang dam tshig nyams pa mthol lo bshags :
tshangs par gyur nas dngos grub bstsal du gsol :
zhes phyi bum dbang gi bshags pa de skad gsungs so :
de nas gsang ba'i dbang gi bshags pa 'di gsungs so :
lus gnas yi ge gsang dbang gnas pa la :
'khor lo brten dang ma brten man ngag gnad :
bde ba nyams su len pa'i lam ma bsgom :
bdag la byin brlab lam gyi ngang du bshags :
nyon mongs dang ni rnam rtog snrel zhi rnams :
gsal zhing yangs pa rang byung ye shes gnas :
snying gar ro rkyang zung 'jug dbu mar bde :
lta ba rang byung ye shes ngang du bshags :
sgra dbyangs ye nas skad du gnas pa la :
'gro ba rigs drug so so'i sgra skad du :
gsung rab yan lag bcu gnyis yin ma shes :
grub mtha' ma 'dres yongs rdzogs ngang du bshags :
sems ni 'od gsal ye nas 'dus ma byas :
ma bsgom rang gsal yin par ma shes pa :
'chi dus rang gsal 'byung ba ma 'tshal te :
'da' ka'i gdams ngag 'od gsal ngang du bshags :
lus gnas yi ge longs skur gnas pa la :
lam du ma shes bde ba ma bsgom pas :
gtum mo'i drod kyi 'bras bu ma thob ste :
'bras bu longs spyod rdzogs pa'i ngang du bshags :
gsang ba'i dbang gi gdams ngag shes gyur kyang :
rang gi bde ba lam du ma bslang pas :
gtum mo'i drod rtags lus la ma shar bas :
gsang dbang dam tshig nyams pa mthol lo bshags :
zhes nang gi gsang dbang gi bshags pa de skad gsungs so :
de nas shes rab ye shes kyi dbang gi bshags pa 'di gsungs so :
lus khams bdud rtsi rang la gnas pa la :
yum dag 'dod pa byin rlob nyams pa dang :
sbyor ba dngos gzhi rjes kyi bsdu rgyas rnams :
ma bsgom 'khor lo thabs kyi lam du bshags :
bde ba ye nas rang la gnas pa la :
go rim gnas dang spang bya ngo bo yi :
bden pa bzhi ni nyams su ma lon pa :
bden bzhir lta ba lhan skyes ngang du bshags :
bde ba rang la gnas par ma shes pas :
sdug bsngal rkyen gyis bde ba bsgoms byas kyang :
bde stong rgya chung grub mtha' ma rtogs te :
lhan cig skyes pa bde ba'i ngang du bshags :
bdag nyid rdo rje sems dpar ma shes pas :
'chi dus rang nyid de lta'i skur ma grub :
'khor lo bzhi yi bde ba ma 'byangs pa :
'da' ka rdo rje sems dpa'i ngang du bshags :
ye nas bdud rtsi thig le chen po ni :
chos sku dri ma med par gnas pa la :
ma rtogs ma shes bdud rtsi ma 'byong pa :
'bras bu chos kyi sku yi ngang du bshags :
dri chen dri chu mAM sa rak+ta zil :
'byung ba bzhi ste khams kyi bdud rtsi dgu :
bde ba mchog bde rnam rtog bral bde ba :
lhan skyes ye shes dbang gi ngang du bshags :
zhes gsang ba shes rab ye shes kyi bshags par gsungs so :
de nas bde ba chen po'i dbang gi bshags pa 'di gsungs so :
thabs dang shes rab gnyis ka rang gnas kyang :
thabs kyi rgyud dang shes rab rgyud dag dang :
gnyis ka'i rgyud la dag par ma sbyang pa :
rdo rje rba rlabs lam gsum ngang du bshags :
lus ngag sems dang lus sems gnyis ka la :
phan 'dogs rang la gnas par ma shes te :
rgyu mthun rnam smin skyes bu byed pa dang :
lta ba chos rnams rnam dag ngang du bshags :
lta ba rang gnas nyams su ma myong bas :
'jig rten 'das pa'i grub mtha'i rtags ma shar :
bde stong rgya che'i grub mtha' ma rtogs te :
'khor 'das chos rnams bde stong gcig tu bshags :
sbyang dang goms dang las la sbyar du med :
ma rtogs dbang gis sbyangs goms las ma sbyar :
srog rtsol rlung la goms par ma gyur pa :
'da' ka phyag rgya chen po'i ngang du bshags :
ye nas thams cad ngo bo nyid kyi sku :
ma sbyang gnas lugs don du ma rtogs pa :
lam gnas rdo rje rba rlabs lam ma bsgom :
'bras bu ngo bo nyid kyi ngang du bshags :
srog dang rtsol ba lnga yi dbang nyid la :
rtsa ba phung po yan lag rnam shes sogs :
rlung bcu srog shing tshul du ma rtogs pa :
bde ba chen po'i dbang gi klong du bshags :
zhes de kho na nyid bde ba chen po'i dbang gi bshags par gsungs so :
dri med rgyal po bshags pa'i rgyud las :
thabs lam dbang bzhi'i bshags pa'i le'u ste bcu bzhi pa'o :
sa ma ya :

de nas bcom ldan 'das yang dag par rdzogs pa'i sangs rgyas kyis 'bras bu rang bzhin yongs su rdzogs pa'i bshags pa 'di gsungs so :
A+o~M 
snang stong zung 'jug spros bral chos kyi sku :
sa thob yan chad snang ba longs spyod rdzogs :
mtshan dang dpe byad snang ba longs sku dang :
sbyor lam man chad kun la snang ba la :
mdzad pa tha dad snang ba sprul pa'i sku :
chos dang gzugs sku dbyer med rdo rje'i sku :
yon tan ma btsal lhun rdzogs mngon byang sku :
de ltar ma rtogs sku lnga'i ngang du bshags :
don gsung chos rnams skye med ngang du gnas :
skye med smra brjod thams cad gzhi ru gyur :
rdo rje grags stong dbyer med 'dus ma byas :
mngon byang sgra skad mtha' dag thams cad ni :
rang byung ye shes ngo bo nyid du gsal :
longs sku'i gsung ni rang gi yul rnams la :
brda yi sgo nas 'khor la go brda sprod :
sprul pa'i gsung ni yan lag drug cur snang :
gsung lnga ye nas snang tshul ma rtogs pa :
gsung lnga lhun grub ngang du mthol lo bshags :
stong nyid ye shes dngos su med par gsal :
me long ye shes rtog pa med par gsal :
mnyam nyid ye shes bzang ngan med par gsal :
sor rtog spyi dang rang mtshan ma 'dres gsal :
bya grub bdag gzhan don la rtsol med gsal :
gnas tshul ma rtogs thugs lnga'i ngang du bshags :
rang rig byang chub sems kyi zhing khams ni :
mnan na nems la btegs na spar la sogs :
rang rig gzhal yas khang la phyi nang med :
rang rig 'od snang de dag ba spu yi :
bu ga re nas 'od zer drug cur 'phro :
rig pa rang nyid gdan du snang ba ste :
'bras bu'i chos rnams yongs su rdzogs pa'i rtags :
rang rig nyid kyi rgyun du snang ba ste :
'khor 'das ma spang lhun gyis grub pa yis :
yon tan ma rtogs chos nyid ngang du bshags :
nyon mongs rnam par rtog pas sems khengs rnams :
sangs rgyas mdzad pas rgyud mnyan zhi bar mdzad :
rmongs shing dbul dang phongs pa'i gang zag rnams :
shes bya longs spyod mtha' yang rgyas par mdzad :
mi phan mi dul gyong pa'i gang zag rnams :
dbang gi las kyis dul zhing zhi bar mdzad :
thugs rje'i thabs kyis mi dul gdug pa rnams :
mngon spyod drag pos tshar yang gcod par mdzad :
de ltar ma rtogs rigs rnams bdag po'i ngang :
phyogs ris med cing lhun gyis grub par mdzad :
gcig dang du ma'i ngo bo las grol ba'i :
spang thob med par rang snang dag tu thob :
las kyi rang bzhin bdos byas nyes pa zad :
thugs rjes gzigs pa'i sku gsung thugs la bshags :
zhes sku gsung thugs yon tan phrin las lnga'i sgo nas yang dag par bshags pa'o :
de nas de bzhin gshegs pa longs spyod kyi bdag po rnams kyis bshags pa 'di gsungs so :
rtsa rnams 'gros thim dbyibs kyi lam dag pa :
lus kyi sgrib byang bskyed rim sprul pa'i sku :
yi ge'i 'gros thim sngags kyi lam dag pa :
ngag gi sgrib byang rdzogs rim longs spyod sku :
bdud rtsi khams kyi dwangs ma bcud kyi lam :
sems kyi sgrib dag dwangs ma chos kyi sku :
rlung gi 'gros thim mi shigs rdo rje'i rlung :
lus ngag yid dag ngo bo nyid kyi sku :
de ltar gnas pa rtogs pa'i klong du ni :
sku bzhi rang la lhun grub ngang du bshags :
zhes thabs lam 'bras bu'i bshags par gsungs so :
dri med rgyal po bshags pa'i rgyud las :
'bras bu'i don ma rtogs par bshags pa'i le'u ste bco lnga pa'o :
sa ma ya :

de nas gsang ba'i bdag pos yongs su gtad pa 'di gsungs so :
A+o~M 
sku gsung thugs kyi sprul pa rigs gsum mgon :
de la gtad pas khams gsum sgron me yin :
rigs lnga 'khor gyi mkha' 'gro sde bzhi rnams :
de la gtad pas gsang sngags srung ma yin :
sngon sbyangs gang zag chos kyi spyan can rnams :
de la gtad pas bstan pa dar ba yin :
gsungs pa'i rgyud chen lung dang mthun par gtad :
de ltar ma byas bka' srung rnams la bshags :
zhes gsungs so :
de nas 'khor rnams mnyes nas sku gsung thugs la bshags pa 'di gsungs so :
dus gsum bde gshegs rgyal ba 'khor dang bcas :
rdo rje dam tshig can rnams dgongs su gsol :
dang por byang chub mchog tu sems bskyed de :
bsgrub pa'i dam tshig byang chub go 'phang du :
sku gsung thugs kyi rdo rje bsgrub pa'i phyir :
yi dam lha dang rdo rje slob dpon dang :
gsang sngags dam tshig grangs su mnos pa las :
dam bcas bka' las 'da' bar mi bgyid de :
las dang skal pas dmyal ba skye bar 'gyur :
'dod chags zhe sdang gti mug nga rgyal dang :
phrag dog la sogs shor nas nongs bgyis pa :
rdo rje slob dpon bstan pa'i sgron me la :
snying nas smad cing dam tshig nyams pa dang :
dam tshig gcig pa'i rdo rje spun rnams la :
ngan sems log par lta ba la sogs pa'i :
sku yi dam tshig nyams pa mthol lo bshags :
yi dam lha yi phyag rgya ma gsal zhing :
sngags kyi bsnyen sgrub grangs las chad pa dang :
dus drug las kyi mchod pa med pa ru :
bsnyen sgrub skong ba'i cho ga ma bgyis te :
bka' ltar ma rtogs gzhung bzhin rngo ma thogs :
gsung gi dam tshig nyams pa mthol lo bshags :
rdo rje slob dpon byams pa'i bka' drin gyis :
snyan khungs brgyud nas sems kyi dkyil du bzhag :
thugs kyi man ngag ster bas dam tshig 'dres :
gsang tshig 'das nas 'chol bar smra la sogs :
thugs kyi dam tshig nyams pa mthol lo bshags :
chos rnams mnyam pa nyid du ma rtogs te :
yan lag dam tshig nyams pa mthol lo bshags :
le lo snyoms las gnyid kyi dbang gyur te :
bsnyen sgrub dam tshig nyams pa mthol lo bshags :
lus ngag yid kyi bsrung bya 'das pa yis :
sku gsung thugs kyi dam tshig nyams pa mthol lo bshags :
zhes gsungs nas yi rang ngo :
de nas 'khor phal pa rnams kyis 'di skad bshags so :
rje btsun bla ma rnams kyi spyan lam du :
yo byad 'byor tshogs chung ba mthol lo bshags :
yi dam lha tshogs rnams kyi spyan lam du :
sngar rtogs spangs len bgyis pa mthol lo bshags :
mkha' 'gro sde bzhi rnams kyi spyan lam du :
khas blangs dam bcas nyams pa mthol lo bshags :
chos skyong srung ma rnams kyi spyan lam du :
gtor ma lo zlar 'gyangs pa mthol lo bshags :
dus gsum pha ma rnams kyi spyan lam du :
drin lan lan gyis ma lon mthol lo bshags :
mched dang lcam dral rnams kyi spyan lam du :
dam tshig brtse gdung chung ba mthol lo bshags :
'gro drug sems can rnams kyi spyan lam du :
snying rje phan sems chung ba mthol lo bshags :
so sor thar pa
