@#//
kun bzang thugs gter las /
yang dag zhi khro phur gsum gyi dbang gi cho ga grub gnyis bdud rtsi'i rgyun 'beb ces bya ba bzhugs so //
na mo gu ru shrI he ru ka ma hA kro d+ha rA dzA ya /
gdod nas rang byung kun bzang he ru ka
/yang dag bde chen dgyes pa'i gzi byin gyis //
byang chub mchog gi nye lam snang mdzad pa //
bla ma yi dam dbyer med zhabs la 'dud //
rgyud lung man ngag kha tshang don 'dril zhing //
'gran bral rdo rje'i tshig rkang byin gzi can //
yang dag zhi khro phur gsum dkyil 'khor du //
'jug 'dod skal bzang rnams kyi dga' ston spel //
dpal kun bzang he ru ka yang phur sbrags ma'i dkyil 'khor du dbang bskur ba'i cho ga bklags pas grub pa dgod pa la don gsum /
sngon du 'gro ba'i las rim /
dngos gzhi sgrub mchod dang dbang bskur /
rjes mjug sdud pa'i bya ba'o //
dang po la'ang gsum /
sa chog
/sta gon /
dkyil 'khor dbang rdzas bkod pa'o //
dang po ni /
gter gzhung las sa chog dang thig tshon gyi bya ba sogs rgyas par gsungs kyang /
'dir sgrub gnas rnying pa dang dkyil 'khor rdul tshon mi 'grub pa'i phyogs la bya ba'i cho ga bsdus pa'i dbang du byas te /
stegs bur tshom bu gcig bkod pa'i mdun du dkar zlum dang phyi mchod dkar gtor bcas bsham /
bdag bskyed mdor bsdus pa ni /
thog mar rgyun bshags yan lag brgyad pa gtang /
tshad med bzhi spyi ltar gsal btab la /
'khor 'das rang rig dngos dang bral :
rnam dag stong chen goms par sbyangs :
de ltar ma rtogs sdug bsngal gyis :
rab gzir ma rnams drang ba'i phyir :
'od gsal snying rjes yongs khyab gyur :
stong nyid snying rje rab goms pas :
thog mar bdag nyid rtogs goms bsgral :
de nyid ngang las ye shes ni :
skye med rang gsal ye gnas ngang :
!
spros bsdus 'gro ba thugs rjes bsgral :
gsal 'grib bral bar brtan gyur nas :
snod ni chos dbyings gzhal yas khang :
sum cu rtsa bdun chos rdzogs bsgom :
bcud ni ye shes rang gsal du :
kun bzang rdo rje 'dzin par bsgom :
yid bzhin gter ldan rin chen khri :
mi 'jigs stobs dang rdzu 'phrul dang :
dbang bcu phrin las thogs med gdan :
ma chags skyon bral pad+ma dang :
nyi zla rang gsal 'od ldan bsgom :
de steng skye med yi ge las :
'gag med chos sku rgyal mchog ni :
chos nyid mi 'gyur sku mdog mthing :
g.yas dkar gcig shos dmar ba'i mdangs :
rnam thar sku gsum dbu gsum mo :
phyag drug ye shes drug ldan pa'i :
rdo rje 'khor lo rin po che :
dril bu pad+ma ral gri 'o :
dang po mnyam gzhag thabs shes ldan :
zhabs gnyis rdo rje skyil mo krung :
thabs shes zung 'jug dbyer med pa'o :
chos dbyings kun tu bzang mo yum :
zhal gcig phyag gnyis mthing ga'i mdog :
ye shes yab dang mnyam par sbyor :
dbyings rtags dril bu 'dzin pa 'o :
zhi ba'i tshul dgu rab ldan zhing :
dar dang rin chen rgyan gyis brgyan :
ye shes 'od zer 'bar ba bsgom :
nang rtags phyi ru brda bstan pas :
chos nyid rang rtsal go ba'i don :
thun mong thun mong ma yin pa'i :
mtshan dpes rab brgyan ma 'dres gsal :
ye shes lnga dang sku gsung thugs :
rang rtsal gdod nas dbang byin ldan :
bskur thob mtshan ma'i spyod yul bral :
gsal bar gyur tshe spyan drangs shing :
gshegs bzhugs mi mnga' mnyam nyid rtogs :
bzhugs gsol brtan par gnas shes bya :
dbyings rig rang grol phyag btsal zhing :
'dod yon ma spangs ye shes rgyan :
rgyun mi chad pa phyi mchod yin :
dag pa'i rdzas lnga dug gsum sogs :
rang snang mnyam nyid rig par grol :
gnas lugs gtsang sme 'dzin rtog med :
rgyu las byung ba nang mchod do :
yon tan rang rdzogs bstod pa yin :
rang lugs mnyam gzhag bcos med do :
brjod med sngags sgra chen por bshad :
thugs kar ye shes sngags bkod la :
skyon bcu spangs la bzlas pa bya :
oM AHhU~M sarba ta thA ga ta kA ya wA ka tsit+ta b+ho d+hi tsit+ta ma hA su kha hU~M A:
zhes bzlas pa brgya rtsa tsam dang 'od zer spro bsdu'i dmigs pa spyi mthun bya /
khro bor gnas bsgyur ba ni /
bde gshegs rgyal ba ma lus kun :
kun bzang ngang las ma g.yos kyang :
khro ba can la khro ba yis :
gdul phyir khro bo'i skur ston par :
he ni ye shes gsal ba'i sgra :
ru ni dbyings su sdud pa'i don :
ka ni byang chub sems chen po :
kun khyab rang snang dpal chen yab yum bsgom :
oM badzra ma hA shrI he ru ka hU~M:
ma hA kro d+hI shwa rI sa ma ya satwaM:
rang byung dur khrod gzhal yas su :
zhal gsum phyag drug khro rgyal he ru ka :
g.yas dkar g.yon dmar dbus mthing zhal :
rdo rje kha T+wAM rnge'u chung g.yas :
dril bu dung dmar rgyu zhags g.yon :
zhabs bzhi dregs pa pho mo mnan :
khro mo yum dang gnyis med rol :
dpal gyi chas brgyad sku la brgyan :
'bar ba'i gar dgus rab tu brjid :
khro bo'i tshul can khros pa yis :
'jig rten gsum dag sreg byed na :
sangs rgyas thugs rje khros pa yis :
khams gsum yongs sgrol smos ci dgos :
hU~M hU~M hU~M:
nga ni ye shes lnga yi bdag :
sku gsung thugs rdzogs byin dang ldan :
'khor 'das kun la rang dbang sgyur :
che ba'i che mchog ye shes sems :
dz+nyA na pany+tsa hU~M hU~M hU~M hU~M hU~M:
oM AHhU~M:
dz+nyA na satwa tsit+ta hU~M:
oM A+e h+ye hi :
badzra a ral li :
hrIM hrIM hrIM:
oM AHhU~M kA ya wA ka tsit+ta tiSh+Tha badzra :
sarba pU dza ho :
spros med rtog bral mkha' dbyings dag pa las :
skye med rdo rje'i sku gsung thugs mnga' ba :
'gro don rang byung bcom ldan thugs rje'i lha :
'du 'bral med pa'i ngang du phyag 'tshal bstod :
thugs kar sngags 'khor dang spro bsdu'i ting 'dzin gsal gdab la /
oM ru lu ru lu hU~M b+h+yo hU~M:
zhes sum brgya tsam bzlas la /
hU~M hU~M hU~M gis 'od gsal du bsdu /
phaT phaT phaT kyis thun mtshams kyi lhar ldang /
dkar gtor /
raM yaM khaM gis bsang /
stong pa'i ngang las b+h+rU~M las rin po che'i snod zab cing rgya che ba'i nang du gtor ma bdud rtsi'i rgya mtsho kha dog dri ro nus pa phun sum tshogs par gyur /
oM AHhU~M hoH
lan gsum gyis byin brlab /
b+hU mi pa ti sa pa ri bA ra badzra sa mA dzaHsa mgron bkug
/b+hU mi pa ti sa pa ri bA ra oM a kA ro sogs lan gsum gyis gtor ma phul /
sa bdag lha klu 'khor dang bcas :
gtor ma dam pa 'di bzhes la :
bdag gis bsgrub pa ma thon bar :
khyed la gnas 'di bdag 'tshal gyis :
ci bde bar ni gzhan du zur :
ces phrin las bcol la dkar gtor phyi rol du 'bul /
bsdu na sa chog de tsam gyis 'thus /
cung zad spro na /
sa lha'i gtor mchod rnams /
raM yaM khaM gis bsang sbyang /
thams cad stong nyid nam mkha'i ngang :
b+h+rU~M las rin chen snod yangs su :
oM las phyi nang mchod pa'i tshogs :
so so'i lha mo'i rol pa bcas :
rab 'byams nam mkha' gang bar gyur :
oM badzra ar g+haM sogs nas shab+da AHhU~M:
gsum gyis byin brlab /
bdag gi thugs ka nas raM yaM khaM 'phros pas ye shes kyi me rlung chur gyur te mtshan 'dzin gyi dngos po thams cad sbyangs nas chos nyid dag pa chen por gyur :
slar yang thugs ka'i 'od zer gyis sa'i lha mo gser mdog bum pa bsnams shing rin po che'i rgyan gyis spras pa mdun du spyan drangs :
skyob pa sangs rgyas thams cad kyi :
spyod pa'i tshul dang khyad par dang :
sa dang pha rol phyin pa la :
lha mo khyed ni dpang gyur gshegs :
zhes rdo rje dang bcas pa'i lag g.yas sa la brdab pas sa gas nas lha mo 'dzum mdangs bcas byon par bsams la /
a kA ro lan gsum gyis gtor ma phul /
oM pr-i thI bI de bI sa pa ri bA ra badzra ar+g+haM pra tIts+tsha swA hA:
sngags thog mtha' des 'gres te /
ar+g+haM gyi gnas su /
pAd+yaM nas shab+da'i bar sbyar ba dang /
oM:
ye shes rin chen sa yi lha :
gser mdog gser gyi bum pa bsnams :
rgyan rnams kun gyis rab brgyan pa'i :
lha mo khyod la phyag 'tshal bstod :
ces mchod cing bstod pas dgyes nas sgrub pa po ci bgyi'i bka' stsol cig ces brjod par bsam la /
ji ltar che mchog rdo rje yis :
dpung bzhi bdud kyi sde btul nas :
rgyal srid chos kyi dpung tshugs pa :
nges par bya phyir dkyil 'khor bri :
de phyir dpang gyur lha mos kyang :
sa yi dngos grub bstsal du gsol :
lan gsum brjod pas lha mos kyang /
khyod ni slob dpon dam pa yin :
sems can don phyir dkyil 'khor bris :
zhes gnang ba bstsal nas 'od du gyur te sa la thim pas sa gzhi bde legs dang ldan par gyur :
oM rat+na maN+Da la sid+d+hi ku ru sa ma ya satwaM:
zangs sam seng ldeng gi phur bu zla gam thogs la /
phur bu dbang chen rta mgrin sku smad phur pa'i dbal can du gyur :
hrIHhU~M ba shang ku ru ho :
zhes stegs bu'i dbus su gdab /
phur bu las 'phros pa'i 'od zer dmar pos sa gzhi khyab pas dbang du gyur :
ces mos /
lag pa rdo rje thogs pa hU~M gis mtshan par mos pa sa la bsnun te /
oM badzra ha na ha na kro ta hU~M phaT:
sngags lan gsum /
thugs ka nas 'od zer 'phros :
dngos 'dzin thams cad chos nyid stong pa'i ngang du sbyang bar gyur :
oM ma hA shUn+ya tA dz+nyA na badzra swa b+hA wa At+ma ko\u0f85 haM:
lan gsum brjod pas sbyang ngo //
gnyis pa sta gon la bzhi /
lha /
bum pa /
yo byad /
slob ma lhag par gnas pa'o //
dang po ni /
dkyil 'khor gyi gzhi la dri bzang dang bdud rtsi lnga sbyar bas dbus su thig le gru bzhi che ba gcig
/de mdun de las chung tsam gcig bkod pa'i steng du /
ru lu dang /
kI la ya brjod la me tog gi tshom bu che chung gnyis bkod /
phyi mchod g.yas skor dang /
rgyab mdun sman gtor rak+ta bsham /
las byang ltar mchod pa rnams byin brlab /
dkyil 'khor gyi sa gzhi dwangs shing thogs pa med pa'i dbus dang mdun du pad+ma nyi ma dregs pa pho mo'i gdan rnams grub par gyur /
he ni ye shes gsal ba'i sgra :
ru ni dbyings su sdud pa'i don :
ka ni byang chub sems chen po :
kun khyab rang snang dpal chen yab yum bsgom :
oM badzra ma hA shrI he ru ka hU~M:
ma hA kro d+hI shwa rI sa ma ya satwaM:
rang byung dur khrod gzhal yas su :
zhal gsum phyag drug khro rgyal he ru ka :
g.yas dkar g.yon dmar dbus mthing zhal :
rdo rje kha T+wAM rnge'u chung g.yas :
dril bu dung dmar rgyu zhags g.yon :
zhabs bzhi dregs pa pho mo mnan :
khro mo yum dang gnyis med rol :
dpal gyi chas brgyad sku la brgyan :
'bar ba'i gar dgus rab tu brjid :
mdun du rdo rje gzhon nu ni :
brjid gsal tsham rngam 'bar ba'i sku :
g.yas dkar g.yon dmar dbus mthing ga :
rtse dgu rdo rje rtse lnga dang :
me dpung 'bar ba kha T+wAM 'dzin :
phur bu rab tu dril zhing 'debs :
sku smad phur bu drag po'i dbal :
rab 'bar gnam lcags ngar ldan rno :
rked pa rgya mdud chu srin kha :
khams gsum zil gnon dbang du byed :
sku la dur khrod chas brgyad gsol :
dpal gyi chas brgyad gar dgus brjid :
ral pa me dpung rgya mdud 'khyil :
sprul pa yang sprul sum sprul dang :
pho nya mang po sku la 'phro :
dug gsum bsgral ba'i e dkyil du :
bzod par dka' ba'i sku mchog gsal :
thugs ka'i hU~M las 'od zer 'phros pas chos dbyings skye ba med pa'i ngang las gzugs sku ye shes kyi 'khor lor bzhengs te byon par gyur /
ces gsal btab la las byang ltar spyan 'dren /
bzhugs gsol /
brtan par bya ba /
phyag dang /
mchod pa rgyas bsdus gang rung /
bstod pa'i bar grub nas snyan gsan dbab pa ni /
spos dang rdor dril thogs la /
mgon po kun mkhyen bdag nyid can :
gcig dang du ma yongs bral phyir :
ma lus bdag la dgongs su gsol :
khyed rnams la ni mchod pa dang :
khams gsum yongs su bzung bya zhing :
rang bzhin mnyam par sbyar ba'i phyir :
rdo rje can bdag dkyil 'khor gyi :
las rnams yongs su rdzogs par bgyid :
thugs rjes nye bar dgongs mdzad de :
dkyil 'khor byin gyis brlabs nas ni :
sa gzhi yongs su bzung bar mdzod :
oM badzra sa ma ya satwam :
zhes gsol ba btab pas rjes su gnang bar mos /
gnyis pa bum pa ni /
rtsa gzhung du slob ma sta gon gyi rjes su bshad kyang don la khyad par med cing spyi ltar 'dir blang na stabs bde bas rnam rgyal mgul chings mthing ga
/las bum ljang gu bum mtshan rdor dril dang rgya gram ldan pa /
bum rdzas so lnga'i bcud ldan /
kha rgyan gzungs thag dang bcas pa /
mchod gtor rnams legs par bshams la mchod pa byin rlabs bya /
bum pa bsang sbyang /
chos rnams mi dmigs stong pa'i ngang //
b+h+rU~M las byung ba'i bum pa ni //
rang byung dur khrod gzhal yas su :
sogs lha bskyed gong gsal lha sta gon skabs ltar la /
bzod par dka' ba'i sku mchog gsal :
las bum nang du pad nyi'i steng :
las byed bdud rtsi 'khyil pa ni :
ljang nag rgya gram dril bu 'dzin :
khro bo'i cha lugs rdzogs par gsal :
thugs ka'i hU~M las 'od zer 'phros pas dpal chen yang dag he ru ka sras mchog rdo rje gzhon nu khro rgyal bdud rtsi 'khyil ba dang bcas pa spyan drangs /
hU~M:
ye shes spyan gyis sogs spyan 'dren /
bzhugs gsol /
brtan par bya ba /
phyag 'tshal /
mchod pa sprul pa rgyan /
sman gtor rak+ta sngags tsam /
bstod pa shwa lo ka gsum bcas las byang ltar /
hU~M:
'jigs pa'i hU~M sgra sogs byas la gzungs thag blangs te /
rang srog sngags kyi 'od zer sogs kyi ting 'dzin dang ldan pas /
oM AHhU~M sarba ta thA ga ta kA ya wA ka tsit+ta bo d+hi tsit+ta ma hA su kha hU~M A:
zhes pa ci 'grub dang /
las bum la dmigs te /
oM badzra kro d+ha a mr-ita kuN+Da lI ha na ha na hU~M phaT:
ces brgya rtsa tsam bzlas la sngags tsam gyis mchod /
bum lha 'od du zhu nas bum chu dang dbyer med du gyur /
gsum pa yo byad ni /
'og nas 'byung ba'i dbang rdzas tshang ba 'du byas la stegs bur bkod /
dbang rdzas mi dmigs stong pa'i ngang :
sku gzugs la sogs phan nus chas :
kun bzang rdor sems yab yum dang :
rang 'od zhi ba'i lha tshogs rnams :
mtshan rdzogs dar dang rin chen brgyan :
thod sku la sogs khro dbang chas //
dpal chen khrag 'thung yab yum dang //
rang mdangs gnas yul sgo skyong sogs //
phur bu badzra kI la ya //
kun kyang gar dgu'i nyams dang ldan //
dpal dang dur khrod chas kyis brjid //
gnas gsum 'bru gsum 'od zer gyis //
ye shes spyan drangs gnyis med thim //
zhes pa tsam gyis gsal gdab /
spyan 'dren nas bstod pa'i bar bum bskyed ltar byas la /
zhi ba spyi sngags /
ru lu /
kI la 'bru dgu rnams nyer gcig tsam re bzlas pa'i mthar /
lha rnams 'od du zhu nas dbang rdzas so so'i rnam par gyur /
ces mos la me tog 'thor te /
su pra tiSh+Thas rab gnas bya'o //
bzhi pa slob ma ni /
sta gon rdzas bzhi bzhi bsnol rnams 'du byas la dbang bskur bar 'os pa'i slob ma rnams bos /
las bum gyi chus sgo drung du khrus bya /
las byang ltar bka' bsgo zhing bgegs bskrad /
kun rdzob dang don dam gyi srung 'khor gyis bcings nas mdun du 'khod pa la maN+Dal bkye bsdu dang sems bskyed gsal gdab /
blo bcos pa'i chos bshad rgyas bsdus ji ltar 'os pa sngon du song nas /
de la 'dir gsan par bya ba skabs su babs pa ni /
bdag cag gi ston pa bla na med pa'i rgyal ba mchog des chos sku dgongs pa'i ngang /
longs sku brda'i tshul /
sprul sku sgra tshig tha snyad kyi sgo nas /
gdul bya 'phags pa dang so skye'i dbang po dang 'tsham par chos sgo rab 'byams rgya mtsho tshad med pa gsungs pa thams cad kyang gdul yul dbang po'i rim pa'i rigs su bsdu na /
kun 'byung 'dren pa'i theg pa gsum /
dka' thub rig byed kyi theg pa gsum /
dbang sgyur thabs kyi theg pa gsum ste theg rim dgur grags pa las /
'dir rnal 'byor chen po dbang sgyur thabs kyi theg pa la nang gses bskyed rdzogs rdzogs pa chen po ston pa'i rgyud lung man ngag gtso bor gyur pa gsum du bzhugs pa'i dang po bskyed pa ma hA yo gar grags pa yin /
de la'ang tan+t+ra chen po sde bco brgyad du bzhugs pa'i nang tshan sgrub pa lag len du ston pa rol pa'i rgyud sde lnga'i bye brag thugs kyi tan+t+ra he ru ka rol pa'i rgyud /
dpal khrag 'thung gal po che'i rgyud sogs las bstan pa dpal yang dag he ru ka dang phrin las phur pa rol pa'i rgyud las bstan pa badzra kI la ya sbrags te sgrub pa'i smin byed sgrub pa'i skabs su babs pa yin /
de'ang he ru ka'i gal po las slob ma mchog gi rigs can la ye shes /
'bring la ting nge 'dzin /
tha ma'i rigs can la gzugs brnyan gyi dkyil 'khor du skal ba dang 'tsham pa'i dbang bskur nas de dang de'i man ngag rnams ston par gsungs pa las /
deng sang khyab che ba phyi ma'i dbang du byas nas bsgrub pa la sbyor dngos rjes gsum las /
skabs 'dir sbyor ba slob ma lhag par gnas pa'i chos rnams sgrub par bgyi ba yin pas thog mar zhu ba'i yon du dmigs te zhing khams 'bul 'tshal /
ces maN+Dal 'bul du gzhug
/de la thog mar theg pa chen po'i blo ma skyes na rdo rje theg pa'i snod du mi rung bas 'di ltar rang rang gi pha ma drin can sha stag tu gyur pa'i mkha' khyab kyi sems can mtha' dag la byams pa dang snying rje tshad med pas khyab par byas la kun rdzob byang chub mchog tu sems bskyed pa 'di'i rjes zlos mdzod /
bdag dang mtha' yas sems can sogs las byang ltar lan gsum /
'khor 'das kyis bsdus pa'i chos thams cad gzod ma nyid nas skye 'gag gnas gsum dmigs bsam 'gro 'ong gi spros pa kun dang bral ba'i don la blo bzhag ste don dam byang chub mchog tu sems bskyed pa 'di'i rjes zlos /
e ma'o ngo mtshar rmad sogs lan gsum /
de ltar sangs rgyas kyi sa bon grung po thebs par gyur pa la gnang ba sbyin pa yin pas 'di la snyan gtod 'tshal /
e ma bde gshegs snying po las :
rang gis rnam rtog las kyis 'khrul :
sna tshogs lus dang longs spyod dang :
gnas dang sdug bsngal la sogs pa :
bdag dang bdag gir so sor 'dzin :
sus kyang ma bcings bcing med de :
bcing bar bya ba yod ma yin :
bcings med rnam par grol med pa'i :
ye nas lhun rdzogs sangs rgyas chos :
khyed la rab tu bstan par bya :
dus gsum sangs rgyas thams cad kyis :
'gro la phan phyir mdzad pa'i tshul :
bu yis blo gros 'di gyis shig :
ces gdams /
de nas rgyud rnam par dag pa'i slad du /
mdun gyi nam mkhar bcom ldan 'das dpal chen po zhi ba dang khro bo la rtsa gsum rgyal ba sras dang bcas pas bskor te bzhugs pa dang slob dpon lhan cig pa'i spyan sngar /
bdag gzhan sems can thams cad deng nas byang chub snying po la mchis kyi bar du skyabs su mchi zhing sdom pa mtha' dag yang dag par bzung ba dang /
thog ma med pa nas bsags pa'i sdig ltung gi tshogs rnams snying nas bshags shing rang gzhan gyi dge ba'i rtsa ba ci mchis pa la rjes su yi rang ba dang /
theg chen thun mong ma yin pa'i yul dang bsam pa la skyabs su 'gro zhing smon pa dang 'jug pa'i bdag nyid can gyi sems bskyed pa rnams gsal thob la 'di'i rjes zlos lan gsum mdzad par zhu /
sangs rgyas chos dang dge 'dun la :
rtag tu bdag ni skyabs su mchi :
rnal 'byor sngags bdag he ru ka :
'khor lor bzhugs pa'i bdag nyid can :
de rnams la yang skyabs su mchi :
dkyil 'khor bdag por gyur pa ni :
byang chub sems kyi dngos po mchog :
khyad par du yang slob dpon la :
rtag par bdag ni skyabs su mchi :
gtso bo 'khor dang bcas pa yi :
rnal 'byor 'khor bcas thams cad kyang :
byang chub sems dpa' thams cad ni :
bdag la yang dag dgongs su gsol :
bdag gis dus 'di nas bzung ste :
ji srid byang chub ma thob bar :
bdag gis sdom pa ma lus bzung :
bdag gis sdig pa ci bgyis pa :
bgyid du yang ni bstsal pa dang :
rjes su yi rang gang lags pa :
bde gshegs spyan sngar mchis nas gang :
dus gsum sdig pa bgyis pa rnams :
khyed la ma lus so sor bshags :
sangs rgyas byang sems 'phags pa'i tshogs :
so so skye bo la sogs pa'i :
dge ba bgyis dang bgyid stsal ba :
thams cad la yang rjes yi rang :
sangs rgyas rnams dang theg chen chos :
byang sems 'phags pa'i dge 'dun la :
dad pas bdag ni skyabs su mchi :
sems can ma lus srid par lhung :
'gro ba rnams la phan bya'i phyir :
bdag gis de ring nyid du ni :
byang chub mchog tu sems bskyed do :
lan gsum bya /
de nas khyed rang rnams kyi ma dag pa'i phung po sbyang zhing ye shes kyi phyag rgyar bsgrubs nas srung ba'i go cha bgo ba yin pas dmigs pa 'di ltar mdzod cig
/slob dpon nyid lhar gsal ba'i thugs ka nas ye shes me spros te khyed rang rnams kyi gdos bcas ma dag pa'i dngos po bsregs /
rlung byung ste gtor /
chu bo'i rgyun gyis bkrus te stong par gyur pa'i ngang las rnam par shes pa hU~M yig dkar gsal du gyur /
de las skad cig gis khyed rang dpal rdo rje sems dpa' sku mdog dkar po phyag gnyis rdo rje dril bu 'dzin cing dar dang rin po che'i rgyan gyis spras pa /
zhabs skyil mo krung gis pad zla'i gdan la bzhugs pa'i gnas gsum du sangs rgyas thams cad kyi rdo rje gsum gyi ngo bo 'bru gsum dkar dmar mthing gas mtshan pa dang lus la rdo rje'i go khrab kyis gtams pas tshe bsrung zhing bar chad gang gis kyang glags mi rnyed par mos shig
/oM AHhU~M badzra rak+ShA haM:
oM b+h+rU~M:
zhes brjod la gnas gsum dang spyi bor rdo rjes reg la me tog 'thor /
de ltar sgo gsum rdo rje gsum du byin gyis brlabs pa la phyi nang gi mchod pa rnams kyis mnga' gsol bar mos shig
/oM shrI badzra rA ga d+hU pe d+hU/
'go 'dren des 'gres te /
puSh+pe pu /
A lo ke hrIH
gan+d+he gan /
zhes bzhi bsnol gyis mchod /
dngos grub kyi mtshan ma brtag pa'i slad du so shing mtshan nyid dang ldan pa 'di nyid khyed rang rnams kyis so la 'drud pa'i tshul gyis la /
maN+Dal nyid gdod nas grub pa'i rigs lnga'i dkyil 'khor du mos pa la sngags 'di'i rjes zlos dang bcas dor cig
/oM AHhU~M swA hA:
zhes 'dor du gzhug
/de ltar dor ba'i so shing gi rtse mo steng du bstan na dngos grub rab /
phyogs bzhir bstan na 'bring /
'og tu bstan na sa 'og spyod /
mtshams bzhir dngos grub tha ma 'grub par gsungs so //
rmi lam gsal zhing phyi nang gi dri ma dag par byed pa'i chu 'dis kha lan gsum du bshal te lhag ma rgyab tu dor bas nyes pa'i skyon rnams sang gis dag par mos shig
/tsan dan gyi phye ma sbyar ba'i dung chu la /
oM hrIHswA hA:
zhes bzlas pa sbyin /
gsang ba zab mo'i gnas las phyir mi ldog cing spro ba skyed pa 'di la gsan 'tshal /
tshe rabs thog ma med pa ru :
bsags pa'i sdig sgrib mang po kun :
zab mo dkyil 'khor mthong tsam gyis :
dag par the tshom med par gsungs :
des na skal pa bzang po yin :
bzang ngan gyi ltas rmi lam gyi sgo nas ston par byed dgos pas de nyid mi 'khrugs par bya ba'i slad du dag byed rtswa mchog ku sha'i phon po che ba stan dang chung ba sngas kyi don du zungs shig
/hrIHhA~M:
zhes pas ku sha lag pa g.yon du sbyin /
skud pa sngon po sum bsgril mdud pa gsum btab pa la lha sngags rnams dang 'bru gsum gyis sngags la /
srung ba'i skud pa skyes pa rnams kyi dpung pa g.yon dang bud med rnams kyi g.yas su bcings pas khams nyams pa sogs sgo gsum gyi bar chad thams cad bsrung bar byas pa'i mos pa gyis shig
/lha sngags rnams kyi mthar /
oM AHhU~M rak+Sha :
zhes bzla zhing mchod /
bu kye ku sha'i stan dag la :
seng ge'i stabs kyis nyal bar byos :
rmi lam mtshan ma gang mthong ba :
bu khyod nangs par 'dri byed pas :
khyed kyis nga la gsal por shod :
de rnams kyis slob ma sta gon gyi rim pa rnams grub pa lags pas dge ba byang chub tu bsngo bar zhu /
bsod nams 'di yis sogs brjod la slob ma rnams grol /
slob dpon gyis sta gon lha la mchod bstod mdor bsdus bya /
yig brgya brjod /
rdor dril dang spos thogs la /
mgon po kun mkhyen brtse ldan dgongs :
khyed rnams la ni mchod pa dang :
'di zhes bya ba rjes bzung phyir :
dkyil 'khor nangs par 'bri bar 'tshal :
ye shes can gyis rjes bzung nas :
byin rlabs dam pa mdzad du gsol :
zhes gsol ba lan gsum btab /
maN+Da la ut+tiSh+Tha :
zhes pa'i sngags rgyas nam mkhar btegs /
bsngo smon rgyas pas grub bo //
nangs par slob ma rnams rmi lam gyi mtshan ma ngan na /
rdo rje gnod sbyin gyi rgya dang /
oM badzra yak+Sha kro d+ha sa ma ya d+hi satwam hU~M phaT:
ces pas bsrung bar bshad do //
gsum pa dkyil 'khor dang dbang rdzas bkod pa ni /
stegs bu'i steng du ras bris kyi dkyil 'khor bkram /
med na sta gon skabs ltar tshom bu gnyis bkod pa'i maN+Dal gyi steng rkang gsum khar rin po che'i snod 'brus bkang ba'i dbus su dpal chen po'i thod sku
/g.yas g.yon du sngags byang dang mar me /
de steng 'phrul stegs la rnam rgyal bum pa /
zhi ba'i phan dbang chas /
kun bzang yab yum /
zhi lha tshang ba'am rigs lnga yab yum gyi sku tsaka
/dpa' bo 'bru lnga /
dbu rgyan /
rin chen phreng ba /
cod pan /
rdo rje'i go khrab /
rgyal mtshan /
gdugs /
bza' bca' btung ba rnams dang /
nus dbang chas /
glegs bam /
phreng ba /
rgya gram /
dung phyag shing 'khor lo /
rigs lnga'i phyag mtshan phyogs bsdus rnams dngos sam tsaka li gang 'byor steng 'og gang bder bkod /
de bzhin du khro dbang gi chas /
thod skam dbu rgyan /
rdor dril /
kha T+wAM/
rnge'u chung /
thod khrag
/rgyu zhags /
khyung /
khrag zhag thal gsum /
thod pa tshar gsum /
sbrul chun /
glang zhing stag sham /
rdo rje'i gshog pa /
khro chung /
ral pa mthing nag
/me phung /
khrag 'thung rigs lnga'i sku tsaka
/thod pa bdud rtsi lngas bkang ba rnams dang /
mdun du sras mchog phur bu dar nag gi cod pan can /
nyungs gul rak+ta /
phreng ba dang 'dod yon lnga /
lcags kyu zhags pa ral gri mnan sreg 'phang gsum chas /
rigs lnga'i phyag mtshan dril bu bcas phyogs bsdus /
rgyab ngos su gsang dbang thod chang bdud rtsi lnga'i snod /
rig tsaka
/zangs lcags snod du mgon po'i gtor ma dpung rong mtheb kyus bskor ba dang /
ma mo'i gtor ma gru gsum gcig la 'khor rang 'dra gsum dang mtheb kyus bskor ba /
gnyis ka sha khrag gi rgyan dang dar gdugs mthing nag gis spras pa bcas go rim legs par bkod /
zhi drag gi mchod pa bskor bsham /
sman gtor rak+ta /
dkyil 'khor rgyan rdzas rnams kyang mdzes shing brjid par bsham /
mchod gtor tshogs kyi yo byad sogs nyer mkho'i chas rnams tshogs par bya'o //
rtsa ba'i gnyis pa dngos gzhi sgrub mchod dang dbang bskur la gnyis /
dbang don dkyil 'khor sgrub pa dang /
dbang bskur ba dngos so //
dang po ni /
gsol 'debs kyis thog drangs la /
las byang ltar kun rdzob don dam gyi sems bskyed /
bgegs gtor spyi 'gro btang la las byang ltar bgegs bskrad cing mtshams bcad /
de nas spos btul zhing rol mo dbyangs bcas te byin dbab pa ni /
hU~M:
chos sku dag pa'i ngo bo las :
sku gnyis rnam par sprul nas ni :
sems can kun gyi don gyi phyir :
da la 'di la byin gyis rlobs :
dus gsum bde bar gshegs pa rnams :
ngo bo nyid kyis rnam dag kyang :
bdag gi slob mar dbang bskur phyir :
dkyil 'khor 'di la byin gyis rlobs :
zhes brjod la sngar nam mkhar btegs pa'i sta gon gyi lha rnams dkyil 'khor dang dbang rdzas la bstim /
de nas las byang gi tshogs zhing spyan drang pa nas brtsam ste mchod pa byin rlabs bar btang la tshad med bzhi bsgom /
dngos gzhi bdag mdun dbyer med kyi dgongs pas thog mar zhi ba'i phrin las btang la zhi sngags ci 'grub bzla /
de nyid khro bor gnas bsgyur ba'i bskyed chog drang bstim mchod bstod smon lam bshags pa dang bcas pa song nas /
dzapa? khang phyes la chun dril du bzlas pa nyid ji tsam nus pa byas la mchod bstod mdor bsdus 'bul /
chos srung gtor 'bul spyi dang /
khyad par rak+sha ma hA kA la dang lha mo rang byung rgyal mo'i phrin las btang ste mchod bstod bzlas pas thugs rgyud bskul /
de nas las byang ltar tshogs byin rlabs nas bstab pa'i bar du gtang /
de nas rig pa'i me tog dor ba ni /
rdor dril 'dzin zhing 'bru 'thor bzhin pas /
oM badzra sa ma ya hU~M oM swA AMHhA:
ye shes rgyal po sku gsung thugs :
yon tan phrin las rmad po che :
de nyid du ni mnyam sbyor bas :
phyag rgya chen por bdag sbyor cig :
oM badzra sa ma ya satwaM hU~M ho :
bdag dang dkyil 'khor pa'i sku gsung thugs yon tan phrin las rnams gnyis su med par gyur :
gnang ba zhu ba ni thal mo sbyar la /
de bzhin gshegs pa thams cad kyi :
pho brang snying po dkyil 'khor 'dir :
bdag gi slob ma gzhug par bgyi :
bzod par mdzad de dgongs su gsol :
zhes gsol ba btab pas lha rnams dgyes shing 'dzum pa dang bcas pas /
kye ho 'gro ba'i dpal mgon gyis :
bde dga' rgya chen dkyil 'khor du :
'gro kun myur du drongs shig bu :
zhes gnang ba bstsal bar gyur :
ces mos la dkyil 'khor yol bas bsgrib bo //
gnyis pa slob ma la dbang bskur ba la gsum /
'jug pa'i cho ga
/dbang gi dngos gzhi /
rjes phan yon brjod pa la sogs pa'o //
dang po ni /
sngar sta gon byas pa'i slob ma rnams la phyi rol du khrus bya /
phyag bcas gral la 'khod de me tog bkye bsdu byas la /
sems bskyed gsal gdab /
chos bshad ji ltar rigs pa dang /
bye brag tu /
'dir skabs su babs pa snga 'gyur gsang sngags rnying ma zab mo gter gyi phyogs la yi dam sgrub sde chen po brgyad du grags pa'i nang tshan yang dag thugs kyi sgrub pa yin /
'di nyid yo ga rnam pa gsum las rgyud ma hA yo ga
/de la'ang bskyed rdzogs rdzogs pa chen po'i rnal 'byor shas che chung gi dbang las nang gses rnam pa gsum du dbye ba'i nang tshan /
bskyed rim spros pa shas chung zhing shes rab rdzogs pa'i rim pa khams thig le byang chub kyi sems gtsor byed cing bde stong rnam par mi rtog pa'i tshul du nyams su len pa ma hA'i a nu yin zhing /
sngags gsar ma la yongs su grags pa'i ma rgyud rigs drug gi nang tshan dpal he ru ka'i rigs bde mchog dgyes rdor sogs dang ngo bo gcig cing /
rgya bod mkhas grub kun gyis phyag rgya chen po'i mchog sgrub pa'i thugs dam gsang ba'i lha mchog nyi zla ltar grags pa 'di la /
zla gam drug cu rtsa brgyad pa /
lnga bcu nga brgyad pa /
bco brgyad pa /
dgu ma /
gcig ma sogs sgrub thabs rgyas bsdus kyi bka' srol mang du mchis shing /
bod kyi ljongs 'dir yang slob dpon chen po rdo rje hU~M mdzad las gnubs nam mkha'i snying pos zhus te mchog gi grub pa brnyes /
de nas brtsams te bka' ma'i ring srol bar ma chad du byon pa dang /
gter ma'i phyogs su'ang rnam grangs 'ga' zhig mchis pa las /
'di ni dpal chen yang dag he ru ka dang tha dad med pa o rgyan gyi gu ru rin po ches rje mnga' bdag khri srong /
grogs mkha' 'gro mtsho rgyal /
'bangs dge slong nam mkha'i snying po gsum la thun mong ma yin pa'i thugs dam lhag pa'i lhar bstsal /
mtsho rgyal dang nam snying gnyis kyis ma 'ongs pa'i gdul bya'i don du gu ru rin po che'i bka' bzhin /
la stod dpal mo dpal thang gi lha mtsho srin mtsho'i nub phyogs bya mang po'i phug par gu ru'i phyag mtshan mthong grol gnam lcags rdo rje dang lhan cig gsang ba'i gter du sbas pa /
phyis 'dul ba'i dus su son pa na gnubs nam mkha'i snying po'i rnam 'phrul mang po byang chub gling gi gter ston chen po dpal gyi rgyal mtshan gyis spyan drangs pa'i zab chos kun bzang thugs gter 'khor 'das rang grol du grags pa 'di la skor tsho chen po lngar bzhugs pa las /
'dir nang gter ra skor la dam chos sgron ma rnam drug tu mchis pa'i nang nas thugs dam yang gsang gsal ba'i sgron ma zhes yang phur sbrags ma'i dkyil 'khor du dbang bskur ba yin /
de'ang zab chos 'di nyid sngon dus yongs su grags shing dar rgyas su gyur mod /
deng sang dus kyi dbang gis gter rnying phal mo che'i rgyun chad cing dpe tsam yang shin tu dkon par gyur pa la /
rgyal sras mchog grub rgyal po nyid gter ston rkyang pa'i skye ba bcu gsum bzhes par lung bstan pa'i bcu gsum gyi rtse mor phebs pa /
bka' babs ngo mtshar bdun gyi mnga' bdag gter ston grub thob thams cad kyi rgyal po 7pad+ma 'od gsal mdo sngags gling pa la dag snang nye brgyud kyi bka' babs te skal ldan gyi gdul bya rnams la spel nas /
bstan pa'i me ro slar yang gso bar mdzad pa'i smin byed khyad par can bsgrub pa la bdag nyid kyis bgyi bar 'os pa rnams grub /
khyed rang slob ma rnams kyi ngo skal du gyur pa lha dang skal pa mnyam pa'i ched du 'jug pa dang /
zhugs nas mngon par dbang bskur ba gnyis su yod pa las /
thog mar 'jug pa'i chos rnams zhu ba'i yon du dmigs te maN+Dal 'bul ba zhu /
zhes maN+Dal 'bul du gzhug
/rigs dang skal pa brtag pa'i slad du /
bu khyod 'dir 'ong ci la dga':
zhes dris pa'i lan du 'di'i rjes zlos mdzod /
bdag ni skal bzang theg chen la'o :
de nas mtshams sbyor spyi mthun byas la /
dar ras dmar po'i mig dar /
oM AHhU~M gis 'ching /
A khaM bI ra hU~M:
gis me tog gtad /
las kyi rdo rjes phyag gi rdo rjes drangs te dkyil 'khor gnyan po'i sgo drung du khrid par mos shig
/sngon las ma rig mi dge bas :
'khor bar ltung gyur sems can dag :
las dang thugs rjes rjes bzung nas :
bla med gnas su drang bar bya :
sa ma ya dzaHdza :
bla ma dkyil 'khor gyi gtso bo tha mi dad pa chen pos khyed rang rnams gtso bo'i mdun du drangs nas 'khod par mos la phyag thal mo me tog dang bcas te gsol ba 'debs pa 'di'i rjes zlos /
rdo rje sems gtso khyod la 'dud :
thar pa chen po bdag 'dod de :
de nyid dbang dang dngos grub dang :
mgon po dpa' bor skyabs song zhing :
theg chen khang par gzhug pa dang :
mkhyen rab ye shes bdag la stsol :
lan gsum /
slob dpon gyis rdo rje'i phyed gtad la /
bu 'dir shog cig ci bde ba'i :
las spyod khyad par 'gro ba dang :
sku gsung thugs ni rdzogs bya'i phyir :
theg mchog bla med dbang bskur sbyin :
zhes rang gi mdun du drang /
lus 'bul ba ni /
sangs rgyas thams cad kyi sku gsung thugs yon tan phrin las kyi ye shes thob par bya ba'i phyir /
'das pa'i sangs rgyas rtogs pa mngon gyur /
da lta'i sangs rgyas dpal ldan bla ma /
ma 'ongs pa'i sangs rgyas 'phags skye'i dge 'dun rnams la lus 'bul ba'i mos pas thal mo spyi bo smin mtshams snying ga rnams su sbyor la sngags 'di'i rjes zlos mdzod /
oM sarba ta thA ga pU tsa s+d+yA nA ya :
gu ru pU tsa s+d+yA nA ya :
saM g+hA ya pU tsa s+d+yA nA ya :
At+ma naM nir+yA ta yA mi :
bar gcod kyi bgegs bskrad pa'i sngon 'gro tshe mi yar bar srung ba la dmigs pa 'di ltar mdzod /
slob dpon gyi thugs ka'i hU~M yig las yi ge b+h+rU~M 'phros /
khyed rang rnams kyi dpral bar zhugs pas dung khang zla gam dmar po'i gzhal yas khang gnam sgo gcig par gyur pa'i nang du hU~M yig la tshe'i dngos po thams cad 'dus te hU~M kar sngon po tshe'i bum pa bsnams par gyur /
gnam sgo la khro bo mi g.yo ba ljang nag ral gri dang sdig mdzub can gyis bsrung bar gyur /
b+h+rU~M badzra A yu She hU~M dza :
badzra kro ta hU~M kA ra hU~M:
hrIHbadzra rak+Sha :
badzra kro ta Ar+Ya a tsa la hU~M phaT:
ces pas tshe srung /
bgegs bskrad pa ni /
hU~M hU~M hU~M b+hi shwa badzra kro ta dz+wa la maN+Da la hU~M phaT phaT:
ha la ha la hU~M phaT:
ces pas sprul pa'i khro tshogs bsam gyis mi khyab pa 'phros /
bdud bgegs log par 'dren pa thams cad sdigs bskrad brlag par gyur /
na mo dkon mchog gsum la phyag 'tshal lo //
dkon mchog gsum gyi bka' bden pa dang /
chos nyid rnam par dag pa'i bden pa dang /
chos can rgyu 'bras bslu ba med pa'i bden pa dang /
zhi khro sgyu 'phrul rnam par rol pa'i lha tshogs rnams kyi bden pa dang /
sprul pa yang sprul phyag brnyan dang bcas pa rnams kyi bden pa dang /
bden pa chen po'i mthus /
'dir 'dus pa'i slob bu rnams la gnod cing 'tshe ba'i 'byung po thams cad 'dir ma gnas par dengs shig
/ces dang /
hU~M bzhi pa'i drag sngags rol mo gu gul yungs thun gyis bskrad /
sgrib pa dral ba ni /
slob dpon gyi lag pa g.yas kyi sor mo lnga la /
ma sur+Ya maN+Da la /
nyi ma'i dkyil 'khor re re'i steng du /
hU~M oM swA AM hA:
g.yon gyi sor mo lnga la /
a tsan+d+ra maN+Da la /
zla ba'i dkyil 'khor re re'i steng du /
mUM lAM mAM pAM tAM:rnams kyis mtshan pa rnams rigs lnga yab yum bcur gyur /
su ra ta satwaM:
zhes thal mo sbyar /
badzra any+dza li ho :
sor mo bsnol /
badzra b+han+d+ha baM:
phyag rgya bsdams pas /
rigs lnga yab yum mnyam par sbyor bar bsam /
gong bzhin bden stobs brjod pa'i mthar /
slob bu 'di rnams kyi rgyud la yod pa'i las dang nyon mongs pa shes bya'i sgrib pa dang /
lta ba dman pa dang /
chos kyis phongs pa dang /
bag chags ngan pa'i sgrib pa la sogs pa thams cad phyag rgya'i 'od zer 'dis dral bar gyur cig
/badzra ban+d+ha tra thA:
zhes pa'i sngags lan mang du brjod cing thal mo sprugs pas /
rigs lnga'i sbyor mtshams nas byang chub sems kyi 'od zer 'phros pas slob bu'i sgrib pa mtha' dag bsregs shing sbyangs /
dung khang gi khro bo gnyis kyang zhu lugs su thim pa'i rkyen gyis slob ma'i lus 'od du zhu nas gser zhun lta bu'i 'od phung du gyur /
de nas lhar bskyed cing brlab pa ni /
a zhes brjod pas 'od de a yig mthing gar gyur /
de las 'od zer 'phros 'dus don gnyis byas te 'dus pa las rdo rje sngon po rtse lnga par gyur /
slar yang 'od zer 'phros 'dus yongs su gyur pa las kun bzang rdo rje sems dpa' sku mdog mthing kha /
zhal gsum g.yas dkar g.yon dmar dbus mthing nag
/phyag drug dang po gnyis mnyam gzhag gi phyag rgyas rdo rje dang dril bu 'dzin pa /
g.yas 'og ma gnyis kyis 'khor lo dang rin po che /
g.yon 'og mas pad+ma dang ral gri bsnams pa /
yum kun tu bzang mo mthing sngon rdo rje dang dril bu 'dzin pas 'khyud pa /
zhi ba'i tshul dgu dang ldan cing dar dang rin po che'i rgyan gyis brgyan pa /
zhabs rdo rje dang pad+ma'i skyil mo krung gis pad+ma dang zla ba'i gdan la bzhugs shing ye shes kyi 'od zer 'phro ba'i dpral bar oM dkar po /
mgrin par AHdmar po /
thugs kar hU~M sngon po rdo rje gsum gyi rang bzhin du gsal bar gyur /
rdo rje go cha'i phyag rgya spyi bor bzhag la /
badzra ka ba tsi rak+ShA haM:
zhes go bgo
/mdzub mo g.yas su truM las khro bo rdo rje gnod sbyin nag po phyag gnyis kyis mche ba dang sdigs mdzub /
g.yon du oM las khro bo mi 'chi thab sbyor dmar po rgya gram dang sdigs mdzub can du gsal /
oM truM:
zhes lte ba /
snying kha /
ltag pa /
dpral ba /
spyi bo rnams su mdzub mo bsnol bas reg la /
gnas rnams su khro bo gnyis po zung re zhabs bsnol nas phyir gzigs te srung ba'i las mdzad pa'i thugs ka nas rdo rje lu gu rgyud byung bas bsrung zhing brtan par gyur /
ces lus bsrung /
de nas dam tshig sbyin par gsol ba 'debs pa 'di'i rjes zlos /
byang chub rdo rjes sangs rgyas la :
mchod chen ji ltar mdzad pa ltar :
bdag kyang rab tu bsgral slad du :
nam mkha'i rdo rje bdag la stsol :
gsum /
thod par bdud rtsi lnga chang dang sbyar ba la /
oM AHhU~M badzra a mr-ita hU~M hrIHThA:
sangs rgyas thams cad kyi rdo rje gsum gyi rang bzhin 'bru gsum gyi rnam par gsal bar gyur /
sangs rgyas dag ni thams cad kyi :
gsang ba rdo rje gsum las byung :
khams gsum kun gyi phyag byas pa :
dbang bskur gnang ba chen po sbyin :
phyag g.yas rdo rje dang bcas pa'i srin lag gis slob ma'i gnas gsum du thig le bkod la /
sa ma ya oM AHhU~M:
gnas gsum du oM AHhU~M dkar dmar mthing gsum gyis mtshan pa las 'od zer 'phros /
de bzhin gshegs pa thams cad kyi sku gsung thugs kyi byin rlabs bsdus nas thim pa las dpral bar rnam snang dkar po 'khor lo 'dzin pa /
mgrin par snang mtha' dmar po pad+ma 'dzin pa /
thugs kar mi bskyod pa sngon po rdo rje 'dzin pa rnams kyis rgyas btab pas rdo rje gsum gyi dam tshig thob par gyur /
dam tshig dbab pa ni /
rdo rje snying gar bzhag la /
sangs rgyas kun gyi gsang ba 'di :
dam nyams dam 'dres med pa la :
nam yang smra bar ma byed cig :
theg pa chen po ston byed pa :
nga la brnyas dang smad mi rung :
sku gsung thugs la rtag gnas shing :
ma lus sems can don gyis shig :
chu nan bya ba ni /
dung zhal du tsan dan dkar dmar sbyar ba'i chu las sngags kyis bsang /
swa b+hA bas sbyang /
stong pa'i ngang las dung chu khro bo rdo rje gnod sbyin du gyur /
e h+ye hi :
dzaHhU~M baM ho :
oM badzra yak+Sha hU~M:
zhes bzla /
lha 'od du zhu ba chu'i rdul phra rab tu gyur /
'di ni khyod kyi dmyal ba'i chu :
dam tshig 'das na sreg par byed :
rdo rje khro bo chen por 'gyur :
rdo rje'i chu 'di btung bar gyis :
oM badzra yak+Sha hU~M:
zhes rdo rjes lce la lan gsum bzhag
/thod pa'i bdud rtsi la dmigs te /
bdud rtsi dpal rdo rje sems dpa'i skur gyur /
oM badzra satwa A:
gsum /
lha 'od du zhu nas bdud rtsir gyur /
de lta bas na bu khyed kyis :
dam tshig 'di dag bsrung bar gyis :
dam tshig bsrung na dngos grub pas :
rdo rje bdud rtsi'i chu thungs shig :
oM badzra u da ka hU~M thA:
de ltar dam tshig gi chu nan snying gi dkyil du babs nas dam tshig ma bsrung na lcags sdig mgo dgu par gyur te /
snying khrag 'jibs nas dmyal bar skye la /
bsrungs na rdo rje sems dpar gyur nas byin gyis rlob cing dngos grub rnam gnyis bde blag tu 'grub par 'gyur ro //
dam tshig bsgrag pa ni /
rdo rje dang bcas pa'i phyag g.yas slob ma'i spyi bor bzhag la /
thabs dang shes rab sems nyid kyis :
rtag tu dog pa med gyis la :
'dod pa lnga yi yon tan spyod :
gzhan yang stong khams thams cad na :
shes rab dbyings dang 'dod yon gzhan :
rab 'bring tha ma thams cad spyod :
gzhan yang dam tshig nyams pa dang :
skye bo gang zhig dam la gnod :
brtul zhugs can gyis de drongs la :
snying gi khrag chen btung bar gyis :
'di la mi bya ci yang med :
sems nyid theg par rab nges na :
nyon mongs 'dod lnga kun spyod kyang :
pad+ma la ni 'dam bzhin te :
byas la mi sog tshogs gyur te :
tshul khrims sdom pa phun sum tshogs :
zhes bsgrag
/me tog dor ba ni /
maN+Dal rigs lnga'i phyag mtshan can bkod la /
rigs brtag pa'i slad du sngar byin pa'i me tog de nyid khyed rang rnams kyi tshe rabs sngon nas 'brel ba'i rigs kyi lha gang yin pa la /
phog par shog cig snyam pas 'di'i rjes zlos dang bcas te maN+Dal rigs lnga'i lha bzhugs pa la dmigs te 'bul bar zhu /
me tog dbyibs mdzes phreng ba 'di :
sngon tshe ye shes bsnyen pa'i lha :
thugs rjes bzung bar dgongs nas kyang :
'brel pa bzhin du 'bab par shog :
oM pra tIts+tsha badzra ho :
zhes dor bas /
dbus su babs na rdo rje /
shar bde gshegs /
lho rin chen /
nub pad+ma /
byang las kyi rigs su ngo sprad /
skabs 'dir ye shes pa dbab pa gzhung gi dgongs pa dngos ni /
me tog phog pa'i lha dpal chen po'i ye shes kyi sku spros te slob ma la bstim zhing 'beb sngags brjod la brtan par byas pa tsam gyis 'thus pas de ltar ram /
spros pa la dga' na bka' ma spyi lugs ltar byas kyang 'gal ba med cing rnam pa gsal bas de ltar na /
de nas lha dbab pa yin pas khyed rang rnams lus drang por bsrang /
rlung kha sbyor du 'ching /
sems gzhan du ma yengs par sngar chu nan gyi ye shes pa snying gi nang du rdo rje sems dpa' dkar po rgyan cha lugs phyag mtshan bcas gsal zhing 'od 'phro bar bzhugs pa la dmigs pa rtse gcig tu gtod cig
/slob dpon gyi thugs ka nas 'od zer 'phros pas dkyil 'khor pa dang 'og min gyi dbyings nas dpal chen yang dag zhi khro phur gsum gyi lha tshogs nam mkha' gang ba tsam du spyan drangs /
spro na bab drug 'das bzhi'i skul tshig sbyar /
gang ltar spos dang rol mo 'khrol la /
sarba ta thA ga ta badzra sa ma ya :
e h+ye hi b+ha ga wAn :
ma hA ka ru Ni kA dr-i sh+ya ho :
sa ma ya hU~M dzaHdza :
zhes drag tu brjod /
nam mkha' gang ba'i lha tshogs thams cad slob ma'i spyi bo nas zhugs snying ga'i rdo rje sems dpa' la sib sib thim par gyur /
A be sha ya a A:
zhes brjod /
sngar phul ba'i me tog mgor bzhag la /
tiSh+Tha badzras brtan par bya'o //
mig dbye ba ni /
slob dpon gyi thugs ka nas 'od zer gser gyi thur ma 'dra ba 'phros /
slob bu'i ma rig pa'i ling thog bsal nas dag pa ye shes kyi spyan dang ldan par mos shig
/gser thur thogs la /
de ring dad pa'i shugs kyis ni :
dkyil 'khor ting 'dzin ldan par bya :
sangs rgyas kun gyi rigs su 'khrungs :
sngags dang phyag rgyas byin gyis brlabs :
dngos grub thams cad phun sum tshogs :
dam tshig mchog tu gyur par byed :
oM badzra tsak+ShuHpra be sha ya phaT:
ces gdong g.yogs bsal /
dkyil 'khor bstan pa ni /
phyag shing gis mtshon te /
dkyil 'khor bzang po 'di la ltos :
shes rab rnam gsum rab tu skyed :
khyod kyi thugs ni rab tu skye :
bde bar gshegs pas byin gyis brlabs :
dngos grub thams cad mngon du gyur :
'gro ba rigs drug thams cad la :
bu bzhin snying rje kun la skyed :
gsang ba'i chos la dad par gyis :
zhes lta bar bskul /
rten dang brten par bcas pa'i dkyil 'khor gyi bzhugs tshul dang rnam par dag pa 'di lta ste /
gzhal yas gru bzhir byung ba ni :
tshad med bzhi dag rnam dag rtags :
sgo bzhi dran pa nyer bzhag bzhi :
rta babs yang dag spong ba bzhi :
drwa ba phyed 'phyang drwa bas spras :
nyon mongs che chung dag pa 'o :
ka ba 'phags lam rnam pa brgyad :
pha gu la sogs tshul khrims so :
'od lnga rnam dag lha mo dang :
rgyal mtshan phyogs mtshams brgyad ldan pa :
phyi nang bdud las rgyal ba 'o :
bum pa dpag bsam shing brgyad ldan :
byang sems thugs rje yongs khyab rtags :
dur khrod 'jigs su rung bas bskor :
bdag 'dzin dngos po 'joms phyir ro :
rdo rje ra bas yongs su bskor :
rdo rje theg pa'i 'khor lo bskor :
ye shes me 'od 'bar ba ni :
'khor ba'i nyes rgyu sreg pa'i rtags :
pho brang zla gam byung ba ni :
snang sems dbang du byed pa 'o :
gtso bo kun bzang yab yum ni :
dbyings dang ye shes la sogs pa'i :
tha snyad gnyis bsdus dag pa'i brda :
lha gcig par ni bstan pa yang :
chos rnams ngo bo gcig pa yin :
zhi khro sprul gar snang ba ni :
rtog 'dul gnyen po 'gag med 'char :
'gro don rgyun chad med pa 'o :
thams cad ma lus dkyil 'khor mchog :
mtshan nyid yongs su shes par gyis :
de ltar na zhi ba bcom ldan 'das dpal rdo rje sems dpa' dang khro bo yang dag he ru ka
/sras mchog badzra kI la ya'i dkyil 'khor pa thams cad mngon sum bzhin du mjal bar mos la dad spro rgya chen po skyed cig
/skabs 'dir sgyu 'phrul pa rnams kyis rigs gang la babs pa'i gsang mtshan gdags par snang bas /
dbus su babs na /
rdo rje snying po rtsal /
de bzhin du sbyar te /
yang dag
/thugs mchog
/'gyur med /
drag po sogs dang /
shar du sku mchog
/bde gshegs /
lhun grub /
bai ro tsa na /
lhor yon tan gter 'byung /
dpal mchog
/rin chen snying po /
nub tu gsung mchog
/myu gu
/dbang phyug
/ma chags pad+ma /
dri med /
byang du /
las rab /
khyung gshog
/thogs med /
bdud 'joms sogs dang /
mo rnams la dbus su rdo rje dbyings phyug rtsal /
zhes pas mtshon nas gdags te /
gsang ba'i mtshan 'di nyid ma brjed par gyis shig
/ma 'ongs par rigs de rnams su 'tshang rgya ba'i tshe srid pa gsum du mngon par grags shing gdul bya rigs can so so'i don byed par 'gyur ro //
de nas lha bsgom par nan tan du gdams pa 'di la gsan 'tshal /
rang gi lha ni 'bras bu yi :
gzhi yi mchog tu nan tan bya :
skal pa mnyam pa'i ye shes ni :
gnyer na nges par 'byung ba yi :
ya mtshan chen po 'byung bar nges :
dad med nyams na phung 'gyur bas :
dad pas bsgrims te lha mchog gnyer :
bdag nyid lha dang mnyam sbyor bas :
yon tan chung yang 'grub par 'gyur :
ces gsungs pa'i don bzhin nyams su len pa gal che /
yon 'bul ba'ang gzhung las /
de nas dad ldan slob bu yis :
dbang phyug mnyes par mchod pa bya :
dbang dang dngos grub 'dod pa yis :
'di la shin tu nan tan bya 'o :
zhes gsungs pas lus longs spyod thams cad ltos med du 'bul ba'i mos pas maN+Dal zhig 'bul bar zhu /
de ltar dkyil 'khor du zhugs pa'i yon tan kyang /
sgyu 'phrul drwa bar legs zhugs pas :
phyogs bcu dus bzhir gshegs pa yi :
dkyil 'khor kun tu zhugs pa yin :
ces dang /
de ltar gsang sngags dam thob pas :
tshogs kyi lam pa zhes kyang bya :
zhes gsungs te de dag ni dkyil 'khor du 'jug pa'i chos lags so //
gnyis pa zhugs pa la mngon par dbang bskur ba la bzhi /
phyi phan pa /
nang nus pa /
gsang ba zab mo'i dbang /
bka' srung gi srog chu bsre ba rnams su yod pa las /
thog mar phyi dbang la'ang gsum /
zhi ba'i phan dbang bcu /
khro bo rol pa'i dbang /
sras mchog phur bu'i dbang gsum rim par 'byung ba las /
dang po zhi ba'i dbang bskur zhu ba'i don du gsol ba 'debs pa 'di'i rjes zlos /
dpal ldan sangs rgyas kun bdag nyid /
brtse bar dgongs nas bdag la yang :
dbang bskur gnang ba chen po nyid :
de ring rab gnas mdzad du gsol :
lan gsum /
khyed rang rnams dkyil 'khor lho sgo'i nang ngos su dbang stegs pad+ma 'dab ma brgyad pa'i steng kun bzang rdo rje sems dpa'i rnam pas 'khod par gyur pa la /
dbang gi las la bar du gcod pa'i bgegs thams cad bskrad par mos shig
/rol mo yungs thun /
bi shwa badzra\u0f8e
sum b+ha ni'i sngags brjod /
dbang rdzas rnams bkur sti dang bcas rim par gdan drangs te /
de'ang bde gshegs zhi ba'i sgo nas phan nus kyi dbang bskur ba'i thog mar phyi phan pa'i dbang bcu las dang po sku phyag rgya'i dbang gi slad du 'dun pa 'di ltar du mdzod /
dkyil 'khor gyi lha tshogs rnams kyi sku las ye shes kyi sku mar me gcig las gnyis mched kyi tshul du byon nas khyed rang rnams kyi yid chos dang rtog tshogs rnams la thim pas /
de rnams rang gar 'dzin pa'i dri ma dag nas sku dang ye shes rang snang ba'i nus pa dngos su thob par mos shig
/gtso bo'i sku spyi bor bzhag la /
yid chos rang rig ma skyes pa :
kun bzang yab yum rang bzhin pas :
ting 'dzin phyag rgyas dbang bskur bas :
rigs rnams kun gyi byed por shog :
oM AHhU~M sarba ta thA ga ta kA ya wA ka tsit+ta :
bo d+hi tsit+ta ma hA su kha hU~M:
a A:
'khor lha gzhan rnams mgor bzhag la /
rtog tshogs sems phyir ma skyes pas :
thabs dang shes rab rang bzhin la :
ting 'dzin phyag rgyas dbang bskur bas :
las rnams byed par dbang bskur ro :
rdo rje phung po'i yan lag ni :
rdzogs pa'i sangs rgyas lnga ru grags :
skye mched khams ni mang po kun :
byang chub sems dpa'i dkyil 'khor dang :
khro bo khro mo sprul pa'i tshogs :
sa chu spyan dang mA ma kI:
me rlung gos dkar sgrol ma ste :
nam mkha' dbyings kyi dbang phyug ma :
thams cad ma lus rgyal ba'i zhing :
ye nas rang la gnas pa yis :
'gro don byed par dbang bskur ro :
hU~M badzra d+h+r-ika? mUM d+hA twI shwa rI a b+hi Shiny+tsa hU~M:
sngags snga ma'ang brjod /
gnyis pa snying po lnga gnas lngar bzhag pas khams bdud rtsi lnga'i dri ma dag nas mi zad rgyan 'khor lnga mngon du byed pa'i nus pa thob par mos shig
/oM AHhU~M swA hA:
oM:
bde gshegs ma lus rgyal ba yi :
sku gsung thugs dang yon tan mchog :
phrin las thugs rje ldan pa'i phyir :
snying po lnga ldan dbang thob shog :
oM sarba ta thA ga ta ma hA kA ya wA ka tsit+ta pU dza a nu rA ga Na badzra At+ma ko\u0f85 haM:
gsum pa dbu rgyan mgor bskon pas rin po che'i khang bu lnga ldan du gyur par mos shig
/tshogs brgyad rnam dag ye shes lnga :
dug lnga dbyings su sgrol ba'i phyir :
rigs mchog phyag rgya lngar ldan pas :
sku lnga lhun grub dbang thob shog :
rat+na mu ku ta oM hU~M trAM hrIHA:
trAM trAM trAM trAM trAM:
bzhi pa bum pa spyi bor bzhag cing bum chu mgo bo'i gnas lngar gtigs pas rtsa gnas thig les gang ba la thim ste nyon mongs pa lnga'i dri ma dag nas ye shes lnga'i dbang thob par mos shig
/che ba'i yon tan kun rdzogs shing :
byang chub sems chus rab gang ba'i :
chos dbyings dag pa'i bum pa 'dis :
gzung 'dzin dag par dbang bskur ro :
badzra ka la sha a b+hi Shiny+tsa hU~M:
des 'gres te /
bud+d+ha 
rat+na 
pad+ma 
karma rnams la sbyar /
thal mo bsnol te /
oM hU~M trAM hrIHA:
slob dpon gyi lag pa g.yas g.yon gyi sor mo rnams rigs lnga yab yum bcur gyur pa'i sbyor mtshams nas byang chub sems kyi rgyun mthing dkar ser dmar ljang gu'i rgyun rim par babs /
mgo bo'i gnas lngar thim pas rnam shes tshogs brgyad ma spangs gnas su dag ste ye shes lnga'i nus pa dngos su thob pa'i rtags su rigs lnga sprul sku'i cha byad can dbu rgyan rin po che'i khang bu'i snying po la bzhugs par mos shig
/lag pa'i phyag rgya mgo bo'i gnas lngar rim par bzhag la /
oM ma hA shUn+ya tA dz+nyA na badzra swA b+hA ba At+ma ko\u0f85 haM:
de 'gres te /
shUn+ya tA'i gnas su /
A dar+sha 
sa mA tA 
pra t+ya bek+She Na 
kr-i t+ya nuSh+Tha na rnams sbyar la dbang bskur /
lnga pa phreng ba drwa mig can mgor bcings pa thig le so gnyis la thim ste gzungs dang ting nge 'dzin sogs 'bras bu'i chos rnams la mnga' brnyes pa'i nus pa dngos su thob par mos /
trAM:
gzungs dang ting 'dzin rgyu 'bras chos :
byang chub phyogs rnams shes rab rgyan :
mi 'jigs stobs dang dbang phyug dang :
'bras bu rdzogs par dbang bskur ro :
oM rat+na mA le a b+hi Shiny+tsa trAM:
drug pa dar dmar mthing gi cod pan mgo bo'i g.yas g.yon du 'phur cing dpyang pa rtsa ro rkyang gnyis la thim ste gdug pa can zil gyis gnon cing chos kyi rgyal srid la dbang byed pa'i nus pa dngos su skyes par mos shig
/hrIHhU~M:
cod pan thabs dang shes rab mchog :
chos kyi rgyal srid mnga' brnyes shing :
khams gsum gdug pa 'dul ba dang :
don gnyis byed par dbang bskur ro :
oM sarba ta thA ga ta ma hA gu ya badzra sa ma ya a b+hi Shiny+tsa hU~M:
bdun pa go cha lus la bskon pas lus rtsa drwa bas khebs pa la thim ste bdud bzhi la sogs phas rgol gang gis kyang mi tshugs pa'i nus pa dngos su thob par mos shig :
hU~M:
mi shigs rdo rje ye shes ni :
sangs rgyas kun gyi ya lad de :
khyab pa'i tshul gyis dran pa nyid :
dbang mchog dam pa sbyin par bya :
oM badzra rak+Sha a b+hi Shiny+tsa hU~M:
brgyad pa rgyal mtshan lag tu gtad pa gsang ba'i dbang po la thim pas log par lta ba zil gyis gnon cing mtha' gnyis rgyal ba'i nus pa dngos su skyes par mos /
hU~M:
sku gsung thugs kyi bdag nyid che :
log par lta ba zil gnon mtshan :
thams cad tshar gcod ye shes rgyal :
yon tan mngon gyur dbang bskur ro :
oM badzra ke tu a b+hi Shiny+tsa hU~M:
dgu pa gdugs spyi bor phub pa klad pa bde chen gyi 'khor lo la thim ste nyon mongs pa'i gdung ba las skyob pa'i nus pa dngos su skyed par mos /
hU~M:
gnyis med ye shes rtog bral ba :
rmongs sogs sems phyir rang bzhin stong :
log shes rgyu 'bras mes gdungs la :
thugs rjes skyob pa'i dbang bskur ro :
oM rat+na tshA traM a b+hi Shiny+tsa hU~M:
bcu pa bza' btung khar byin pa lce la gnas pa'i ro 'babs pa la thim ste 'dod yon rnam lnga chos nyid kyi rgyan du rig nas ma spangs par spyod pa'i nus pa dngos su thob par mos /
oM:
bza' dang bca' dang btung la sogs :
rang sems rnam dag rgyan yin phyir :
gnyis med rol par dbang bskur ro :
bdud rtsi yid bzhin sku 'grub shog :
oM badzra ka ma la a b+hi Shiny+tsa hU~M:
de rnams kyis bde gshegs zhi ba'i dkyil 'khor du phan pa'i dbang bcu grub nas /
gnyis pa khro bo rol pa'i phan dbang rnams zhu ba'i yon du dmigs te maN+Dal phul 'tshal /
gsol ba 'debs pa 'di'i rjes zlos /
oM:
khro la khros pas zhi mdzad pa :
thugs rje khro dpal rngam pa'i tshogs :
'bar ba'i byin rlabs rmad po che :
de nyid du ni bdag la stsol :
oM badzra kro ta sa ma ya hU~M:
oM badzra kro d+ha sa ma ya satwaM:
oM badzra kro d+ha sa ma ya phaT:
ces gsol ba btab pa la /
slob dpon gyi thugs ka nas 'od zer gyi tshogs phaT yig gi rnam pa dpag tu med pa 'phros /
slob ma'i lus ngag gi sgrib pa rnams dag par byas /
slar yang dang ba'i dad pas thun mong ma yin pa'i gsol ba 'debs pa 'di'i rjes zlos /
oM:
sngon gyi thugs dam chen po ni :
'jig rten 'byams klas ma lus kun :
rgyal ba'i zhing du sbyor mdzad pas :
phyag rgya chen por bdag sbyor cig :
ces gsol ba btab pas slob dpon he ru ka'i thugs ka nas 'od zer 'phros slob ma la phog pas gdos bcas 'od phung du sbyangs /
de nyid hU~M yig mthing nag tu gyur /
hU~M:
nga ni snying rje'i bdag nyid de :
'gro kun thar pa'i zhing du drangs :
bde chen rgyal ba'i dkyil 'khor bstan :
saM ha ra Na hU~M:
slob ma hU~M du gyur pa de nyid slob dpon gyi sna bug g.yon nas drangs te nang du zhugs pas sku gsung thugs kyi dkyil 'khor mthong /
lhan skyes sogs kyi sgrib pa dag
/yum gyi mkhar babs /
yab yum snyoms par zhugs pa'i bde ba'i 'od zer gyis nam mkha' gang ba'i sangs rgyas rnams kyi thugs rgyud bskul /
de dag yab yum sbyor ba mdzad pa'i byang chub sems kyi chu rgyun gyis dbang bskur bar gyur /
hU~M:
gnyis med dbyings las b+ha gar gsal :
yum gyi mkha' la gnas pa la :
phyogs bcu'i sangs rgyas thams cad kyis :
byang chub sems kyis dbang bskur ro :
bo d+hi tsit+ta ma hA su kha hU~M A:
zhes dbang bskur ba tsam gyis ma rig pa'i sgrib g.yogs bral /
dag pa ye shes kyi rang gnas mthong /
mkha' gsang gi sbubs nas phyir thon par mos shig
/hU~M phaT dza :
hU~M yig de nyid skad cig gis dpal chen po'i skur gyur pa ni /
sku mdog mthing nag 'bar ba chen po /
g.yas dkar g.yon dmar dbus mthing ba'i zhal gsum phyag drug zhabs bzhi dregs pa pho mo dang pad nyi'i gdan la 'gying zhing rang 'od kyi yum dang mnyam par sbyor ba'i skur gyur /
oM badzra shrI he ru ka hU~M:
de ltar gsal ba'i spyi bor oM dkar po /
mgrin par AHdmar po /
thugs kar hU~M sngon po rdo rje gsum gyi rang bzhin du gsal bar gyur /
oM AHhU~M:
yi ge 'bru gsum byin rlabs las :
rigs nges rgyal ba'i sras zhes bya :
phyin chad 'gro ba'i don bya'i phyir :
bskul ba'i sa la bzhag par bya'o :
'bru gsum las 'od zer dkar dmar mthing gsum dpag tu med pa 'phros /
gdod nas bzhugs pa'i rgyal ba sras dang bcas pa rnams kyi thugs rgyud bskul /
sku gsung thugs kyi byin rlabs thams cad 'od zer gyi rnam par bsdus nas gnas gsum 'bru gsum la thim /
de las byung ba'i zer gyis lus kyi nang thams cad khyab /
sgo gsum gyi dri ma bag chags dang bcas pa byang /
sangs rgyas thams cad kyi sku gsung thugs kyi gsang ba mi zad pa rgyan gyi 'khor lo dang dbyer mi phyed pa'i dbang dang byin rlabs thams cad thob par gyur pa'i nga rgyal brtan po bskyed la sngags 'di'i rjes zlos /
oM sarba ta thA ga ta kA ya wA ka tsit+ta badzra swa b+hA wa At+ma ko\u0f85 haM:
zhes brjod du gzhug
/gnas gsum du rdo rje bzhag la /
yongs la dbang bskur dbang gi mchog :
gang la ma chags 'dod rgur sgyur :
gnyis su med pa'i pho brang du :
spang len med par dbang bskur ro :
oM AHhU~M:
tiSh+Tha badzra :
de ltar khyed rang dpal chen yang dag he ru ka rgyu 'bras gnyis su mi phyed pa rdo rje gsum gyi phyag rgyar grub pa la mtshan ma rdzas kyi dbang bskur rnams rim par sbyin pa'i thog mar /
ban+d+ha sku brnyan gyis spras pa 'di nyid dpal chen po yang dag grub pa gcig pu dngos su gsal ba spyi bor bzhag pa tsam gyis sku'i dbang thob /
lus snang stong chu zla lta bu ye shes kyi sku dngos su gyur par mos shig
/thod sku spyi bor bzhag la /
hU~M:
mtshan ma spros bral b+han+d+ha'i rdzas mchog 'di :
skyes mchog sgrub pa po yi rdzas yin te :
bcom ldan dpal chen sku ru bsgoms byas nas :
sku mchog rnam dag phyag rgya'i dbang bskur ro :
oM badzra ma hA shrI he ru ka :
ma hA kro tI shwa rI a b+hi Shiny+tsa hU~M:
tsit+ta rin chen zur brgyad la sa bon sngags phreng gis bskor ba rang byung rdo rje'i sngags su gsal ba mgrin par bzhag pas gsung gi dbang thob /
ngag grags stong gzhom med nA da'i rang sgrar gyur par mos /
sngags byang mgrin par bzhag la /
hU~M:
rgyal ba kun gyi gsang chen mchog :
de la rin chen zur brgyad gsal :
'bru brgyad 'od zer sngags sgrar ldan :
gsung mchog gsang sngags dbang bskur ro :
oM ru lu ru lu hU~M b+h+yo hU~M:
rat+na aSh+Ta dz+nyA na satwa a b+hi Shiny+tsa hU~M:
dwangs gsal mar me ye shes rnam lnga'i rang bzhin snying gar bzhag pas thugs kyi dbang thob :
yid rig stong rdo rje lta bu'i dgongs pa'i rtsal chen rdzogs par mos shig
/mar me sbar ba snying gar gtugs la /
hU~M:
dpal chen yab yum gsang ba'i ye shes dbyings :
ma 'gags rang gsal ye shes bde stong 'bar :
kun gzhi gnas 'gyur ye shes gsal ba'i spyan :
thugs mchog spros bral chos skur dbang bskur ro :
oM badzra A lo ke dz+nyA na a b+hi Shiny+tsa hU~M:
thod skam dbu rgyan gsol bas thod pa'i khang bur bzhugs pa'i khrag 'thung rigs lnga yab yum mnyam par sbyor ba'i byang chub sems kyi chu rgyun gyis lus kyi nang gang /
dug lnga dang phung po lnga'i dri ma sbyangs /
ye shes lnga mngon du byas /
chu zhabs yar 'khyil bas rigs lnga yab yum sngar las lhag pa'i gzi brjid 'bar bar mos shig
/thod skam dbu rgyan bkon la /
dbu rgyan mi 'gyur ye shes lnga :
dug lnga rnam dag sku lngar gsal :
rigs mchog phyag rgya lngar ldan pas :
'khor 'das bdag por dbang bskur ro :
badzra bud+d+ha rat+na pad+ma karma he ru ka a b+hi Shiny+tsa hU~M:
slob dpon gyi thugs ka'i hU~M gi 'od zer gyis bskul bas zla ba la gnas pa'i sangs rgyas rigs lnga yab yum rjes su chags pa'i mes zhu ba'i byang chub sems kyi bdud rtsis gang ba'i bum pa /
spyan ma la sogs pa'i lha mo rnams kyis thogs te khyed rang gi spyi bo nas dbang bskur bas byang chub sems kyi rdul phra rab kyis lus thams cad gang /
zag pa dang bcas pa'i phung po gnas gyur /
zag med ye shes kyi sku mngon du gyur par mos shig
/rnam bum spyi bor bzhag cing bum chu sbyin la /
bum pas dbang bskur ye shes lnga :
dug lnga'i bag chags sbyang bya zhing :
tshogs brgyad rang gnas thob bya'i phyir :
byang chub sems chus dbang bskur ro :
oM sarba ta thA ga ta ka la sha a b+hi She ka te sa ma ya a b+hi Shiny+tsa hU~M:
g.yas dang g.yon gyi phyag drug la ye shes sprul pa'i phyag mtshan rnams rim par gtad cing mnga' gsol bas don rtags zung du 'brel ba'i phrin las rmad po ches gdul bya phyogs med du 'dul ba'i dbang thob par mos shig
/rdo rje kha T+wAM rnge'u chung rnams lag g.yas dang /
dril bu sogs g.yon du rim par gtad la /
rdo rje dril bu rig pa 'dzin :
dbyings dang ye shes dbyer med las :
thugs mchog rtogs pa rig pa'i dbang :
'du 'bral med par dbang bskur ro :
oM pra dz+nyA sa ma yo ga badzra tiSh+Tha gan+d+he a b+hi Shiny+tsa hU~M:
kha T+wAM dug gsum 'joms pa'i rtags :
rtse gsum sku gsung thugs su gsal :
rnam thar gsum dang ldan pa'i phyir :
sku gsum 'gro don byed par shog :
oM badzra kha T+wAM ga a b+hi Shiny+tsa hU~M:
rnge'u chung thabs shes ldan pa'i rdzas :
stong nyid gsang ba'i sngags sgra yis :
stong khams skye med don la sbyor :
mkha' 'gro ma lus dbang sdud shog :
oM badzra gIrti mu ra tse a b+hi Shiny+tsa hU~M:
dung chen bdag 'dzin rtsad nas bcad :
rak+ta chags bral bde stong don :
ma tshogs dam la sdud pa'i rdzas :
'dod sred zhen pa rang dag shog :
b+han+d+ha a mr-ita rak+ta a b+hi Shiny+tsa hU~M:
rgyu phreng thugs rje thabs kyi rgyun :
rjes chags 'khor ba ma lus 'dren :
sna tshogs chos kun ro gcig 'ching :
rgyu 'bras chos la dbang sgyur shog :
oM badzra ba su ta mA la pA sha a b+hi Shiny+tsa hU~M:
khyung chen sprul pa'i khra thabs kyis :
nyon mongs 'khrul pa dbyings su sgrol :
chos nyid lta ba'i mkha' la lding :
thogs med sprul pas 'gro 'dul shog :
oM badzra ga ru Na a b+hi Shiny+tsa hU~M:
dur khrod kyi chas brgyad gnas so sor bgos pas dug lnga ma spangs gnas su dag
/khams gsum dbang du sdud cing srid gsum cham la 'beb pa'i mthu stobs rdzogs par mos shig
/thal raka zhag gsum gyi rtags gdab la /
zhag gi zo ris don dam bcud kyi rtags :
rak+ta'i thig le thugs rje chags pa'i rtags :
thal chen tshom bu don dam spros bral rtags :
ging dang ma mo dbang sdud don rtogs shog :
ma hA tig na rak+ta kiM ni ri ti :
thod pa tshar gsum phreng ba bskon la /
thod skam chos sku ra ri longs spyod rdzogs :
rlon pa sprul skus bcom ldan 'das :
dus gsum sangs rgyas kun gyis brgyan :
sku gsum ngo bor 'gyur bar shog :
ma hA ka pA la b+han+d+ha mA le a b+hi Shiny+tsa hU~M:
sbrul rigs bzhi'i chun po yan lag rnams su brgyan la /
sbrul chen rigs bzhi'i chun 'khor 'dis :
zhe sdang gdug pa 'dul phyir du :
mnyen lcugs 'khril pa sku yi rgyan :
klu rigs gdug pa 'dul byed shog :
ma hA nA ga hu lu hU~M:
zhing glang stod dang stag lpags smad du bgos la /
gti mug zil gnon glang chen ko ba dang :
'dod chags rnam dag zhing gi ya ba kor :
dpa' gtum tsham rngam stag gi sham thabs kyis :
dug gsum dbang sdud zil gnon shog :
oM AHhU~M:
rdo rje'i gshog pas dpung pa g.yas g.yon du brgyan pas thabs shes zung du 'brel bas 'khor 'das thams cad zil gyis gnon par mos shig
/'di phyin gyi dbang rdzas rnams tshig dang mthun par sbyin la /
hU~M:
khams gsum zil gnon rdo rje'i gshog pa 'di :
thabs shes zung 'brel lta ba'i gnam 'phang bcad :
srid gsum skyong byed rlung gi rang bzhin 'dis :
ma lus zil gyis gnon pa'i dbang ldan shog
/ye shes sems dpa' khro chung tshon gang ba thugs kar bkod pas stong srog rang rig chos sku'i dbyings su bcad de brjid pa'i bka' nan chen pos 'gro ba 'dul ba'i dbang chen thob par mos shig
/ye shes gcig gi ngang las ma g.yos kyang :
'dul thabs bye brag tha dad bstan pa'i phyir :
rtags kyi khro chung tshon gang rab 'bar bas :
bka' nan chen pos 'gro ba 'dul byed shog :
mthing nag ral pa'i chun 'phyang spyi bor bcings pas bdud bzhi'i dpung tshogs zil gyis gnon pa'i dbang thob par mos /
hU~M:
mthing nag ral pa'i chun 'phyang ldan :
khyung gi gshog pas klu rnams zil gnon ltar :
srid gsum yon tan rdzogs pa'i cod pan mchog :
che mchog bdud bzhi zil gnon dbang thob shog :
hrIHhU~M:
'bar ba me'i chas kyis brgyan pas ye shes kyi me phung chen pos gzung 'dzin gyi bag chags thams cad bsreg par mos /
hU~M:
rab 'bar 'od zer phyogs bcur 'phro :
'khyil zhing dug lnga'i rgya mtsho skem :
klong yangs ye shes bskal pa'i me :
rdo rje me yi dbang ldan shog :
dz+wa la raM:
dpal chen he ru ka'i gar gyi nyams dgu khyed rang la 'phos te /
dpal chen po'i sku gsung thugs kyi che ba'i yon tan mtha' dag lhun gyis rdzogs par mos shig
/'di la dmigs pa ma gtogs dbang rdzas mi dgos /
dpa' sgeg 'jigs su rung ba'i sku mnga' zhing :
dgod gshe 'jigs byed gsung dang ldan :
snying rje rngams dang zhi byed thugs kyi mchog :
gar dgu dpal gyi sku thob shog :
dpal chen po'i sku las gtso 'khor rnams kyi ye shes kyi phyag rgya skar mda' mched pa ltar 'phros te khyed rang rnams la thim pas lha tshogs rnams dang gnyis su med par gyur par mos shig
/sku tsaka rnams spyi bor bzhag la /
rigs lnga'i khrag 'thung yab yum dang :
sras dang sprul pa las byed ma mo'i tshogs :
kun kyang dpal chen he ru ka :
phyag rgya ma bkod rdzogs pa'i dbang thob shog :
hU~M ha he phaT b+h+yo :
e a ral+li dzaHa b+hi Shiny+tsa hU~M:
gzhung las gsang sngags rgyas 'bring gang mos brjod par gsungs pas spro na khrag 'thung lnga bcu rtsa brgyad kyi sngags dang /
bsdu na las byang gi snying po'i mthar /
e a ral+li sogs btags pa brjod /
bdud rtsi lnga lag tu gtad pa la longs spyad pas gnyis su 'dzin pa'i rnam par rtog pa sbyangs /
thun mong dang mchog gis bsdus pa'i dngos grub mtha' dag bde blag tu 'grub par mos shig
/gdod nas dbang ba'i dam rdzas rnam pa lnga :
byang sems tshad nad sel cing blo gsal byed :
dri chen dug nad sel cing tshe ring 'gyur :
mAM sa klu nad sel cing mthu stobs che :
rak+ta mdangs legs grang ba sel :
dri chus gnyan nad sel cing dbyangs snyan byed :
dug lnga 'joms phyir sku lnga lhun gyis grub :
ye shes lnga ldan rdzas kyi dbang bskur ro :
oM AHhU~M:
a mr-ita pany+tsa a b+hi Shiny+tsa hU~M:
de dag gis khro bo rol pa'i phan dbang grub nas /
gsum pa sras mchog phur bu'i dbang bskur ba la /
phur pa byin gyis rlabs shing lag tu gtad pa tsam gyis dkyil 'khor gyi bdud 'dul kI la ya chen po las ye shes kyi sku gnyis pa 'phros te khyed rang la thim pas dpal chen rdo rje gzhon nu'i sku gsung thugs yon tan phrin las dang bcas pa rtsol ba med par lhun gyis grub /
snang srid rdo rje phur bu'i rang bzhin du rtogs /
rdzas kyi phur pa ye shes khro bo chen por byin gyis rlobs pa'i mthu stobs rdzogs /
khams gsum dus gcig tu sgrol nus pa'i dbang mchog thob par mos shig
/sras phur mgor bzhag cing thal mo'i bar du gtad la /
hU~M:
dpal chen sku gsung thugs kyi dngos :
gdug pa 'dul phyir sku sprul pa :
bcom ldan rdo rje gzhon nu'i sku :
yum chen 'khor lo rgyas 'debs ma :
dbu gsum phyag drug mtshon cha 'dzin :
rked pa rgya mdud gzhal yas khang :
rtse mo zur gsum dbal dang ldan :
bdud 'dul phur bu'i dbang thob shog :
oM hrIHphaT:
oM badzra kI li kI la ya a b+hi Shiny+tsa hU~M:
dpal chen po'i sku las sprul pa'i khro bcu khra thabs las byed dang bcas pa spros te lus kyi gnas rnams su thim pas phrin las rnam bzhi ji ltar brtsams pa thogs med du 'grub pa'i dbang thob par mos shig
/sbam phur 'dzom na dang med na gtso phur nyid gtad la /
hU~M:
sku las bskyed pa'i khro rgyal bcu :
yum dang sprul pa yang sprul dang :
pho nya phyag brnyan las byed tshogs :
sprul pa'i dkyil 'khor dbang thob shog :
oM badzra kI li kI la ya dzaHhU~M baM hoHmo hA g+hA ta ya sarba big+h+nAn gardza gardza ha na ha na da ha da ha pa tsa pa tsa ban+d+ha ban+d+ha hu lu hu lu tiSh+Tha tiSh+Tha tshin+da tshin+da b+hin+da b+hin+da s+pho Ta s+pho Ta mA ra se na pra mAr+d+ha na hU~M phaT:
byug bdug brab gsum gyi rdzas rnams gtad pas mtshan ma rdzas kyi phur bu gzi byin bskyed pa la brten nas dgra bgegs gdug pa can 'dul ba'i dbang thob par mos /
yungs gul rak+ta rnams gtad la /
yungs dkar rgyal po gu gul sbyar ma dang :
rak+ta dam rdzas 'di dag gis :
thugs dam skul dang gzi byin bskyed pa dang :
dgra bgegs gdug pa 'dul ba'i dbang thob shog :
sarba big+h+nAn baM hU~M phaT:
a b+hi Shiny+tsa hU~M:
spyod yul la mnga' dbang bskur bas bsnyen sgrub sngags bzlas sogs thun mong ma yin pa'i brtul zhugs spyod pa la 'jigs pa med pa'i rtsal rdzogs par mos /
phreng ba dang bza' btung sogs mtshon byed gtad la /
bsnyen cing sgrub dang A li kA li dang :
bro gar bza' btung gos rgyan sogs :
'phags pa mchod dang 'gro kun bsgral ba'i phyir :
brtul zhugs spyod yul kun gyi dbang thob shog :
a b+hi tsar+ya a b+hi Shiny+tsa hU~M:
mngon spyod kyi rjes gnang byin pas drag shul gyi las rab 'byams kyis gdug pa can tshar gcod pa'i mthu thogs pa med pa thob par mos /
lcags kyu zhags pa ral gri dpal 'bar zor gtor rnams gtad la /
hU~M:
khyod ni drag po'i bu mchog ste :
mthu stobs phun sum tshogs pa yis :
dgug dang bcings gzir bskrad pa dang :
rmugs rengs rmongs dang mnan pa dang :
sreg bsad 'phang ba'i sbyor ba yis :
khyod kyis mngon spyod las gyis shig :
a mu ka mA ra ya :
de lta bu'i dbang bskur rdzogs pa la don gnyis sgrub par rjes su gnang ba dang mthar thug byang chub chen por lung bstan bstsal bar mos /
gzhan yang chos nyid gding ldan pas :
ting 'dzin las su rung gyis la :
mi bya ba ni gang yang med :
mtha' yas 'gro ba'i dpal mgon gyis :
rdzogs sangs rgyas su ngas lung bstan :
de ltar phyi phan pa'i dbang rnams rdzogs pas khyed rang sangs rgyas kyi gdung 'dzin par gyur pa la mchod pa'i bye brag rnams kyis mchod cing mnga' gsol bar mos shig
/bzhi bsnol dang sman raka gtor gsum sngags tsam gyis mchod /
ye d+har dang shis brjod sh+lo ka gcig tsam byas la me tog 'thor /
gnyis pa nang nus pa 'jug pa'i dbang lnga bskur ba la dmigs pa 'di ltar mdzod /
khyed rang skad cig gis kun bzang rdo rje sems dpa' yab yum du gsal ba'i rna ba gnyis su gzhal yas khang 'khor lo rtsibs bzhi pad zla'i gdan dang bcas pa'i steng du /
rin chen 'byung gnas yab yum la rin chen rigs kyi sems dpa' bzhi dang sgo ba bzhi rnams yum dang bcas pas bskor ba gsal thob /
de rnams snyoms par zhugs te 'od du zhu ba las khyed rang rin chen 'byung gnas kyi skur lam gyis gyur pa la rgyud kyi glegs bam gtad pas nyan cing thos pa'i skal ba can du gyur par mos shig
/glegs bam sbyin la /
trAM:
gsang ba gsang chen gsang mchog gang :
gsang ba kun la mnyan par bya :
gsang ba'i don nyid rtogs pa las :
gzhan du smra bar bya ba min :
rat+na saM b+ha wa trAM:
khyed rang gi snying gi nang du gzhal yas khang 'khor lo rtsibs bzhi pad zla'i gdan dang bcas pa'i steng du rdo rje sems dpa' yab yum rdo rje rigs kyi sems dpa' bzhi dang sgo ba bzhi rnams yum dang bcas pas bskor ba gsal thob /
de rnams snyoms par zhugs te 'od du zhu ba las khyed rang rdo rje sems dpa'i skur lam gyis gyur pa la phreng ba gtad pas yi dam gyi lha bsgrubs pas 'grub pa'i skal ba can du gyur par mos /
phreng ba sbyin la /
oM:
dus gsum rgyal ba'i sras chen po :
sku gsung thugs kyi rdo rje zungs :
rgyal ba thams cad mnyes mchod la :
rgyal ba kun dang mnyam par sbyor :
oM AHhU~M:
zhi khro gnyis dang spyi bsdus kyi sngags brjod /
khyed rang gi lag pa'i mthil du gzhal yas khang 'khor lo rtsibs bzhi pad zla'i gdan dang bcas pa'i steng du don yod grub pa yab yum la las kyi rigs kyi sems dpa' bzhi dang sgo ba bzhi rnams yum dang bcas pas bskor ba gsal thob /
de rnams snyoms par zhugs te 'od du zhu ba las khyed rang don yod grub pa yab yum gyi skur lam gyis gyur pa la rgya gram gtad pas sangs rgyas rnams kyi phrin las rnam bzhi sgrub pa'i skal ba can du gyur par mos /
sna tshogs rdo rje gtad la /
oM:
khyod ni rdo rje las yin gyis :
las rnams ma lus kun gyis shig :
pho nya mang po'i 'du 'phro kun :
khyod kyi dgos pa byed pa yin :
badzra karma a mo g+ha hA:
khyed rang gi lce'i steng du gzhal yas khang 'khor lo rtsibs bzhi pad zla'i gdan dang bcas pa'i steng du snang ba mtha' yas yab yum la pad+ma rigs kyi sems dpa' bzhi dang sgo ba bzhi rnams yum dang bcas pas bskor ba gsal thob /
de rnams snyoms par zhugs te 'od du zhu ba las khyed rang snang ba mtha' yas kyi skur lam gyis gyur pa la 'chad pa'i chas rnams byin pas theg pa mtha' dag 'chad cing spel ba'i skal ba can du gyur par mos /
dung /
phyag shing /
'khor lo rnams gtad la /
oM:
chos kyi bdud rtsi bla med kyis :
dad ldan skyes bu ngoms par byos :
rab 'bring tha ma'i blo can la :
mthun par gsang sgrogs gzhan du min :
badzra d+harma hrI:
khyed rang gi mgo bo la sogs pa'i yan lag lnga la gzhal yas khang 'khor lo rtsibs bzhi pad zla'i gdan dang bcas pa'i steng du rgyal ba rigs lnga yab yum la so so'i rigs kyi sems dpa' bzhi dang sgo ba bzhi rnams yum dang bcas pas bskor ba gsal thob /
de rnams snyoms par zhugs te 'od du zhu ba las khyed rang rigs kyi bdag po'i skur gyur pa nyid rin po che'i khri la bzhugs su gsol /
steng du gdugs phub g.yas g.yon du rgyal mtshan ba dan bsgreng /
me tog gi char 'bebs shing rol mo bsgrag
/shis pa brjod cing sku khrus gsol bar mos shig
/oM phun sum tshogs pa sogs kyis shis pa brjod /
a b+hi She ka ta'i sngags kyis rnam bum chu 'thor /
thabs shes zung 'jug gi rang bzhin rdo rje dang dril bu phyag tu gtad pas rdo rje rgyal po'i go 'phang mngon du gyur par mos shig
/badzra g+hAN+Ta d+ha ra a A:
zhes rdor dril lag tu sbyin /
khyed rang gi dpral bar oM dkar po /
mgrin par AHdmar po /
thugs kar hU~M mthing ga
/lte bar trAM ser po /
gsang bar hA ljang gu rnams 'od 'bar bas mtshan par gyur /
oM:
phyogs bcu dus bzhi thams cad kyi :
sku gsung thugs kyi rdo rje che :
dkyil 'khor kun gyi byed pa po :
dkyil 'khor kun gyi sbyin pa spyod :
oM sarba ta thA ga ta kA ya wA ka tsit+ta badzra tiSh+Tha a b+hi Shiny+tsa hU~M:
dkyil 'khor rab 'byams spro zhing sdud pa'i khyab bdag chen por gyur pa'i skal pa dang ldan par mos shig
/de nas zhi ba'i rtsa sngags brjod de /
oM AHhU~M sarba ta thA ga ta kA ya wA ka tsit+ta bo d+hi tsit+ta ma hA su kha hU~M A:
zhes brjod pa tsam gyis khyed rang rigs thams cad kyi khyab bdag kun bzang rdo rje sems dpa' mthing mdog zhal gsum phyag drug pa zhi ba'i tshul dgu dang ldan cing dar dang rin po ches brgyan pa /
zhabs rdo rje skyil krung gis 'od phung 'bar ba'i klong na bzhugs shing rang snang gi yum dang bcas pa'i skur gyur pa la ye shes drug gi phyag mtshan rnams gtad cing mnga' gsol bar mos shig
/zhi ba'i phyag mtshan drug g.yas g.yon du gtad la /
hU~M:
mi 'gyur rdo rje mi gnas dril bu dang :
yid bzhin rin chen ma gos pad+ma dang :
dbang sgyur 'khor lo thogs med ral gri yis :
sku lnga mngon gyur dbyings su rang grol shog :
badzra g+hAN+Ta tsakra rat+na pad+ma khaD+ga d+ha ra a b+hi Shiny+tsa hU~M:
bzhi bsnol dang sman raka gtor sngags kyis mchod /
de ltar dad pa can la phan pa'i dbang dang /
brtson 'grus can la nus pa'i dbang rnams rim bzhin bskur pa'i phan yon kyang gzhung nyid las /
de ltar phan pa'i dbang bskur bas :
dus 'di phyin chad rgyal ba'i sras :
ngan song thams cad med pa dang :
tshe ring bde ba phun sum tshogs :
mtho ris thar pa'i bdag por 'gyur :
nus pa lnga dang rol pa yi :
dbang mchog thob pa'i bu de nyid :
thams cad las kun thogs med cing :
dngos grub kun la dbang byed pa'i :
dbang phyug chen po nyid du nges :
lha mig la sogs mngon byas nas :
lus dang longs spyod bcas pa yi :
rig 'dzin sa la rab gnas nas :
'jigs med kun tu bzang por sbyor :
zhes gsungs pa yin la /
dbang gi rtogs pa brjod pa'ang 'di la gsan pas khyab ste /
lhag pa gzugs brnyan dkyil 'khor der :
phan pa'i dbang bcus las sgrib sbyangs :
phung khams lha yi dal du byas :
rtsa khams las byed dkyil 'khor du :
nus pa'i dbang thob 'jug pa'i las :
thogs med don gnyis nus par byas :
sbyor ba'i lam la mthar phyin nas :
bskyed rim bya ba kun la dbang :
sprul sku thob pa'i rgyu yin no :
gsum pa spyod rig mnyam pa'i brtul zhugs can rjes su bzung ba zab mo'i dbang la'ang gsum du yod pa'i dang po gsang ba'i dbang bskur zhu ba'i yon du mtshan ldan gyi rig ma dang zhing khams 'bul bar mos la maN+Dal 'bul bar zhu /
gsol ba 'debs pa 'di'i rjes zlos /
slob dpon dam pa he ru ka :
rgyal ba 'khor dang bcas pa la :
lus ngag yid kyis phyag 'tshal lo :
gsang gsum dam pa'i dbang mchog dag :
de ring bdag la bstsal bar mdzod :
khyod zhabs pad+mo'i bka' drin gyis :
sangs rgyas kun gyi byang chub sems :
don chen zab mo nyon mongs 'joms :
de ring bdag la dbab par zhu :
lan gsum /
lus kyi dkyil 'khor ma mthong brdar gdong g.yogs bcing mdzod /
oM AHhU~M:
slob dpon dpal he ru ka dang gzungs ma yum kro d+hI shwa rI ma'i skur gyur /
yab kyi gsang gnas hU~M las rdo rje rtse lnga pa'i bum par nyi ma la oM dkar po yum gyi mkha' zla gam dmar po'i dbus su pad+ma 'dab ma brgyad pa'i ze'u 'brur zla ba la AMHdmar pos mtshan par gyur /
hU~M badzra oM phaT:
e pad+ma maN+Da la AM:
sbyor ba'i brdas phan tshun bsnol mar bskul /
sa ma ya ho :
sa ma ya satwaM:
a nu rA ga yA mi :
a nu rA ga ya a haM:
phyag rgya bzhis drang 'khyud sprad nas snyoms par zhugs /
dzaHhU~M baM ho :
bskyod cing bskyod pas bde ba chen po'i ye shes nyams su myong bar byas /
hU~M hU~M hU~M bo d+hi tsit+ta pU dza badzra :
oM sarba ta thA ga ta a nu rA ga Na badzra swa b+hA wa At+ma ko\u0f85 haM:
byang sems AMHgis bsdus shing hU~M gis bskul nas phaT kyis yum gyi gsang bar phab /
mkha' nang sangs rgyas thams cad 'dus pa'i bde chen thugs kyi dkyil 'khor pa la mnyes pa'i mchod pa phul bas tshims par gyur /
hU~M:
bsnyen pa dang ni nye bsnyen dang :
sgrub pa dang ni sgrub chen pos :
yum gyi pad+ma'i da la ru :
bde ba thugs kyi dkyil 'khor spro :
sangs rgyas da la ma lus la :
dgyes mnyam mchog gi sbyin pas bstim :
DA ki pU tsa ho :
byang chub sems kyi 'od zer gyis de bzhin gshegs pa rnams kyi dbang dang byin rlabs thams cad bsdus te mkha' nang gi byang sems la thim pas rdo rje'i 'od zer 'bar bar gyur pa de nyid thod pa'i bdud rtsi dang sbyar te mtheb srin gyis khyed rang gi lce thog tu byin par mos shig
/bde chen byang chub sems kyi chu :
rdo rje'i lam nas pad+mor 'khyil :
khyod kyi lce la bzhag par bya :
snying gi dkyil du bzung bar gyis :
bo d+hi tsit+ta badzra satwa a b+hi Shiny+tsa A:
zhes thod pa'i bdud rtsi mtheb srin gyis byin la myang du gzhug
/de la dmigs pa 'di ltar du mdzod /
byang sems rdo rje'i 'od zer can :
slob bu'i lce la byin pa yis :
ngag gi nyes pa thams cad dag :
snying gar babs pas 'dab bzhi la :
gnas pa'i 'gro drug snying po sbyangs :
ye shes sems dpa'i sku ru gyur :
thugs ka'i 'od zer lte bar 'phros :
srid rtsa'i ma rig bag chags sbyangs :
dbu ma'i lam zhugs gyen du 'phros :
klad pa'i haM la phog pas zhu :
des sbyangs lus kyang zhu gyur te :
zla 'od lta bur gnas pa de :
hU~M zhes brjod pas he ru kar gyur par mos la nga rgyal brtan po bskyed de sngags 'di'i rjes zlos /
oM shrI he ru ka ma hA su kha swa b+hA wa At+ma ko\u0f85 haM:
spro na don de tshig lhug pas bkrol la brda sprad /
lus dkyil mthong ba'i brdar gdong g.yogs sol /
badzra tsak+ShuHpra be sha ya phaT:
slar yang bdud rtsi lnga chang dang sbyar ba byin la /
rdo rje bdud rtsi'i dam rdzas mchog :
ye shes lnga yi rang bzhin phyir :
de nas spang dang blang med par :
rigs lnga'i dngos grub bsgrub phyir rol :
oM bo d+hi tsit+ta a yuHdz+nyA na mAM sa rak+ta ku ku sid+d+hi ku ru a b+hi Shiny+tsa hU~M:
deng nas bzung ste blang dor med pa mnyam pa chen po'i brtul zhugs kyis bdud rtsi lnga la rtag tu brten par byos shig
/gsang dbang gi rtogs pa brjod pa'ang 'di lta ste /
steng sgo'i gdams ngag spyod par dbang :
byang sems bde ba'i da la mthong :
shes bya'i sgrib pa srab par byas :
mthong ba'i lam zhes bya ba 'o :
dang po'i sa la mthar phyin to :
slob dpon nyid mchog gi sprul pa'i skur gnas gyur pa dang sangs rgyas thams cad mgrin gcig pas lung bstan stsol bar mos shig
/chos gos phyag rgya sogs spyi mtshungs byas la /
'di ltar ngas lung bstan pa ste :
bcom ldan kun tu bzang po dang :
dus gsum sangs rgyas thams cad kyis :
srid pa'i ngan 'gro rnams las bton :
oM sarba ta thA ga ta b+hur b+hu wa swa :
rnam gsum sangs rgyas rnams kyis gsungs :
des ni lung bstan thob pa 'o :
de nas mi 'jigs pa'i rgya bcas dbugs dbyung ba ni /
dus gsum sangs rgyas thams cad kyi :
ngo bo nyid du khyod gyur to :
khams gsum bdag por khyod gyur to :
byang chub sems dpar khyod gyur to :
bdud dang mu stegs thams cad las :
rgyal bar gyur pa khyod yin no :
grong khyer las kyang grong khyer te :
mya ngan 'das pa'i grong khyer du :
rnal 'byor snod ldan khyod zhugs so :
sangs rgyas 'grub pa'i rgyu 'di yin :
'di la the tshom ma byed cig :
des gsang ba'i dbang bskur lung bstan dbugs dbyung bcas 'grub pa lags /
gnyis pa shes rab ye shes kyi dbang bskur zhu ba'i yon du maN+Dal phul /
gsol ba 'debs pa 'di'i rjes zlos /
sngon gyi sangs rgyas thams cad kyis :
ji ltar mkhyen cing thugs chud pa :
de yi rjes su bdag dad na :
shes rab ye shes bdag la stsol :
gsum /
de ltar gsol ba btab pas snod ldan du rigs nas mtshan nyid ldan pa'i rig ma sbyin cing gnang ba stsol bar mos /
kye ho :
sngon gyi rgyal ba rnams kyis kyang :
shes rab ma ni bsten pas grub :
rigs kyi bu mchog khyod kyis kyang :
shes rab spang du mi rung ste :
ye shes skye ba'i rgyu yin pas :
khyod kyis 'dod chags ma spongs shig :
rig mas dri ba 'di ltar byas par mos shig
/bu khyod tshur shog rdo rje can :
dri chen dri chu za nus sam :
rak+ta ga pur mAM sa dang :
bud med dad pas bsten nus sam :
pad+mar 'o byed mi gom mam :
smros shig snod ldan ngang tshul can :
zhes dris pa na /
spro ba chen pos lan btab par mos la 'di'i rjes zlos /
shes rab dad pas bdag bsten no :
dri chen la sogs bdud rtsi lnga :
rtag par dad pas bdag bsten bgyid :
ces lan btab pa la dgyes nas lus gcer bur phyungs te gsang ba'i chu skyes ngom bzhin du 'di ltar rjes su gdams par mos shig
/rmad byung nga yi pad+ma 'di :
bde ba thams cad yang dag ldan :
rtag tu rim bzhin 'di la spyod :
'di dang nam yang mi 'bral lo :
pad+ma 'di ni chos dbyings yin :
sangs rgyas thams cad 'di las byung :
sems can khams ni rnam par grol :
nang gi rtsa yi 'khor lo la :
pad+ma zhes ni rab tu gsungs :
pad+ma nang gi nam mkha' zhes :
'byung ba lnga po rang bzhin gnas :
lte ba dang ni ge sar byas :
pad+ma brgyad kyis rnam par brgyan :
ze'u 'bru dbus nas 'byung ba yin :
de nyid bdud rtsi dam pa ste :
sangs rgyas kun gyi snying po 'o :
zhes gsungs pa la bltas pa'i bde ba skyes /
de nas khyed rang dang shes rab ma'i lag g.yas g.yon gnyis bsnol mar 'jus shing bcangs par mos shig
/gzugs brnyan sogs lag tu gtad la /
shes rab dam pa 'di yis ni :
khyod kyi ye shes skyed byed pas :
dad pas rtag tu bsten par gyis :
'di dang rtag tu rol mo gyis :
de ni sher dbang bskur ba 'o :
sgom pa'i lam zhes bya ba yin :
sa bcu pa la gnas pa 'o :
de nas yas bab kyi dga' ba skyed cing dpe'i ye shes ngos bzung ba'i slad du dmigs pa 'di ltar mdzod /
khyed rang dpal he ru ka dang gzungs ma yum kro d+hI shwa rI ma'i skur gyur sogs gong gsang dbang skabs ltar la /
dzaHhU~M baM ho :
'du shes gsum ldan dal bu yis :
rol pas byang sems spyi bo nas :
g.yo ba dga' ba zhes bya nas :
gsang bar phyin pa mchog dga' 'o :
de nas rdo rjer phyin gyur dus :
dgug dang bsdam pa'i sbyor ba yis :
ye shes gsal bar bskyed pa de :
rang bzhin dag pa'i ye shes so :
ji tsam gnas par bsgoms byas pas :
dngos por gnas pa 'di dag kun :
nor bu kun da ltar dkar zhing :
yul la dngos por mi 'dzin pa'o :
gal te mkha' ru lhung gyur na :
bral ba'i dga' ba zhes bya 'o :
bdud rtsi thig le rab mchog de :
rdo rje lce yis blang bar bya :
de zos dbang mchog thob gyur pa :
rgyu yi mthar phyin lam yin cing :
bcu gcig sa la phyin zhes bya :
yid kyi nyes pa dag byas te :
zung 'jug ye shes rtogs par 'gyur :
ji skad gsungs pa'i dbang don rnams nyams su bstar te yum la ci 'byor gyi gtang rag phul te phyag byas zhabs la gtugs par mos la 'di'i rjes zlos /
e ma shes rab yum mchog ma :
bde mchog ye shes skyed byed ma :
g.yo ba lnga la ye shes lnga :
'dzin bzhi bcu drug rtogs pa'i thabs :
yum mchog ma yis gnang bar mdzod :
rang rig gsal ba'i ye shes ni :
skad cig rtogs pa'i thabs mchog dag :
skyed bzhi yum dang rgyal po yab :
bdag la sman pa 'od gsal ba :
rgyal ba'i sku dang bka' drin gcig :
ho :
dbang gi rtogs pa brjod pa'ang 'di lta ste /
b+ha ga yum gyi dkyil 'khor mthong :
dbyings dang ye shes gnyis med rtogs :
'og sgo'i dbang dang gdams ngag dbang :
shes rab dang ni ye shes kyi :
shes sgrib gtan nas dag pa'i rgyu :
brtul zhugs shes rab ldan la bskur :
zhes gsungs pa lags so //
gsum pa mthar phyin bde ba chen po'i dbang bskur zhu ba'i yon du maN+Dal phul /
gsol ba 'debs pa 'di'i rjes zlos mdzod /
sngon gyi sangs rgyas thams cad kyis :
ji ltar mkhyen cing thugs chud pa :
de yi rjes su bdag dad na :
bde chen mthar thug dbang bskur stsol :
gsum /
zhes gsol ba btab pas sogs gong sher dbang gi skabs ltar gnang ba sbyin nas /
'di dang rtag tu rol mo gyis :
zhes pa'i bar bskyar nas btang /
sngon chad bde ba chen po'i ye shes ma mthong ba'i brdar gdong g.yogs chings /
'bru gsum /
de nas mas brtan gyi dga' ba bzhi'i mthar don gyi lhan skyes ye shes ngo sprad pa yin pas dmigs pa 'di rnams rtse gcig tu sgoms shig
/khyed rang dpal he ru ka sogs byin rlabs gsang dbang skabs ltar la /
dzaHhU~M baM ho :
'du shes gsum ldan dal bu yis :
dbang po gnyis sbyar bde ba skyed :
de nyid ro la ma chags par :
sgo gsum 'khrul 'khor bltems byas te :
byang sems rang gi gnas su zlog :
gling bzhi ri rab bzhi la bsdu :
rgya mtsho brag chen ngos la sbyar :
dar chen nam mkha'i dkyil du phyar :
nyi zla 'gyur med gtod la mnan :
gyi ling mgyogs pa btson du bzung :
hika ces rtse nas sprul par drangs :
nam langs nyams dag 'byung ba yin :
hU~M zhes chos kyi 'khor lor drangs :
nyi shar bde gsal 'od zer 'byung :
hika gis longs spyod 'khor lor drangs :
ro brgya'i zas kyis tshims pa 'dra :
sib ces bde chen haM la dbul :
ri bo rtser phyin zhes pa 'o :
yum dang phral la rnam grol gyis :
rtsa rnams yongs su khyab par bya :
bum pa'i 'khor los brtan par bya :
zhes gsungs pa ltar mnyam sbyor las skyes pa'i thig le'i bde ba ma nyams par rlung dang 'khrul 'khor gyi stobs kyis gyen du ldog pas mas brtan gyi dga' bzhi nyams su myong /
dgram pa'i 'khrul 'khor gyis rtsa gnas kun la khyab pas mthar thug lhan cig skyes pa'i ye shes mi 'gyur ba'i bde ba chen po mngon du gyur pa la rdo rje'i tshig gis ngo sprod stsol bar mos shig
/e ma ho ngo mtshar rmad kyi chos :
bde ba'i ye shes thig le'i dbyings :
bu yis smros shig ji lta ba :
bde ba'i ngo bo ji lta bu :
rdzogs pa'i sangs rgyas kun gyi gsang :
bsam mi khyab pa'i ye shes 'di :
bsam rgyu bral phyir rtogs par dka':
shes rab thabs la brten pas 'grub :
bde ba med las yongs su bde :
bde chen nyid nas smra bsam bral :
stong nyid ye shes snying po can :
bde la ma zhen bde ma bral :
blo 'das bsam brjod bral ba de :
mthar phyin chos sku zhes su brjod :
de yi ngang las ma yengs par :
'dzin pas ma bcing gsal bar bsgom :
gang spyod de las ma 'das par :
blo bral skyongs shig skal ba can :
don dam ye shes kyi dkyil 'khor mthong ba'i brdar gdong g.yogs sol /
gong ltar sngags badzra tsak+Shu pra we sha ya phaT:
ces brjod /
de'i rtogs pa brjod pa'ang 'di lta ste /
sku dang ye shes dkyil 'khor mchog :
mthar phyin lam zhes de la brjod :
sgrib pa kun bral bde chen lam :
a ti yo ga'i lta sgom dbang :
rdo rje 'dzin pa'i sa zhes bya :
rigs can blo rab mchog la bskur :
bde chen sku yi dbang zhes bya :
shes rab thugs la gsang dbang gsung :
phan dbang yon tan nus dbang phrin las so :
zhes gsungs pa ltar lags so //
'di lta bu'i zab mo'i dbang bskur thob pa'i bla ma dang phyag rgya la ji ltar bkur ba'i tshul yang gzhung nyid las /
de lta'i dbang mchog bla ma las :
byung phyir rgyal sras mdzes pa des :
lus kyis phun sum tshogs par bkur :
ngag gis skyon sba yon tan bsgrag :
sems ni rtag tu dul byas la :
yum dang rgyal po thun mong bskur :
srog lus man chad rdzas rnams kyis :
rgyal po mchod pas sangs rgyas mnyes :
zhes gsungs pa ltar cis kyang bsgrub dgos so //
de ring phan chad bu khyod kyi :
he ru ka dpal nga yin pas :
nga yis ji skad bsgo ba bzhin :
khyod kyis nges par bya dgos so :
de ltar bsgos pa'i bka' tshul bzhin bsgrub par bgyi'o snyam pas 'di'i rjes zlos /
gtso bos ji ltar sogs gsum /
dbang 'di dag legs par thob pa'i phan yon kyang rdo rje'i gsung las /
phyogs bcu dus bzhir rdzogs pa yi :
sku gsung yon tan phrin las thugs :
ma lus bdag nyid zhal mthong ba :
dbang bskur mchog nyid dam pa yi :
sems nyid sangs rgyas ngo bo'i phyir :
lam dag gzhan na yod ma yin :
rmongs pas gzhan nas rnyed mi 'gyur :
'di ltar nges pa'i bu dag gis :
yum dang sgeg mo la sogs pa :
de nyid byin gyis rlobs par 'gyur :
thams cad mkhyen pa'i rang rig gis :
sangs rgyas nyid dang spyod yul gcig :
de la sogs pa bsam mi khyab :
yon tan dpag gis lang mi 'gyur :
zhes gsungs pa ltar lags pas thugs la gcag par zhu /
de ltar rtsa ba'i dbang bskur legs par grub nas /
bzhi pa zab chos 'di nyid kyi srung ma khyad par can rak+sha ma hA kA la lcam dral gyi srog chu bsre ba la thog mar zhu ba'i yon du dmigs te maN+Dal 'bul mdzod /
gsol ba 'debs pa 'di'i rjes zlos /
sangs rgyas bstan pa srung ba dang :
gdug pa'i dgra bgegs bsgral ba'i phyir :
dpal ldan mgon po lcam dral gyi :
srog gi dbang mchog bstsal du gsol //
lan gsum /
de nas rgyud dag par bya ba'i slad du rgyun bshags yan lag brgyad pa'i ting nge 'dzin re re bzhin gsal thob la 'di'i rjes zlos /
rdo rje slob dpon sangs rgyas dpal //
sogs spyi ltar gyis rgyud sbyang /
de nas gnyen po stobs kyi lha 'di ltar gsal thob /
slob dpon dang khyed rang gnyis ka skad cig gis dpal chen he ru ka mthing nag 'bar ba chen po'i gzi brjid can zhal gsum g.yas dkar g.yon dmar dbus mthing ba /
phyag drug gi g.yas gsum rdo rje kha T+wAM rnge'u chung /
g.yon gsum dril bu b+han dmar rgyu zhags bsnams pa /
phyag dang po gnyis kyis yum kro d+hI shwa rI ma kha T+wAM thod khrag 'dzin pa la 'khyud pa /
gar dgu'i nyams dang ldan cing dpal dang dur khrod chas kyis brgyan pa /
zhabs bzhi 'dor thabs kyis dregs pa pho mo dang pad nyi'i gdan la 'gying pa /
ye shes me 'bar ba'i dbus na gsal bar gyur pa'i nga rgyal brtan po skyed cig
/mdun gyi gtor ma sngar bsgrubs zin pa nyid slar gsal 'debs bskyar nas bya ba lags pas 'dun pa 'di ltar du mdzod /
gtor ma ma hA kA la ni :
nag po chen po gzi brjid can :
sogs gtor chog ltar gsal 'debs /
drang bstim rgyas gdab rgyud bskul bar bya /
slob dpon gyi thugs ka nas 'od zer 'phros /
mdun bskyed mgon po'i thugs rgyud bskul /
de las ye shes kyi sku gnyis pa 'phros /
khyed rang gi snying ga'i hU~M la thim pas lus kyi gzi brjid bzod par dka' ba nyi ma 'bum gyi 'od ltar 'bar bar mos /
gtor ma lag tu gtad la /
sangs rgyas bstan pa srung ba dang //
gdug pa'i dgra bgegs bsgral ba'i phyir //
rak+sha ma hA kA la yi //
sku yi dbang mchog thob par shog
/sngags gu Na hr-i da'i mthar /
kA ya a b+hi Shiny+tsa oM btags pa brjod /
yang slob dpon gyi thugs ka nas 'od zer 'phros /
mdun bskyed mgon po'i thugs rgyud bskul /
thugs srog sngags phreng dang bcas pa las bdud rtsi'i rgyun babs /
slob ma'i khar zhugs nas snying ga'i hU~M la thim pas ngag la nus pa dang mthu stobs bskal pa'i me ltar 'bar bar mos /
gtor mar bdud rtsi blugs pa'i zham chu sbyin /
bskur tshig snga ma ltar las /
sku yi zhes pa gsung gi dang /
kA ya la wA ka\u0f8eAHzhes bsgyur /
slar mos gus byas pas thugs ka'i sngags phreng las sngags phreng gnyis pa 'phros /
zhal nas thon /
khyed rang rnams kyi zhal du zhugs te thugs srog hU~M yig gi zhabs kyu la thim par mos la sngags 'di'i rjes zlos lan gsum mdzod /
ces mgon po'i snying po rjes zlos gsum byar gzhug
/yang slob dpon gyi thugs ka nas 'od zer 'phros /
mdun bskyed mgon po'i thugs rgyud bskul /
de'i thugs ka nas ye shes kyi rang bzhin phyag mtshan gyi rnam pa kha T+wAM ga dang thod khrag gi tshogs dpag tu med pa 'phros /
khyed rang gi thugs srog la thim pas bde stong zung du 'jug pa'i rtogs pa khyad par can rgyud la skyes par mos shig
/gtor ma lag tu gtad /
bskur tshig dang sngags sngar ltar las /
thugs kyi zhes pa dang tsit+ta\u0f8ehU~M zhes bsgyur /
des dpal nag po chen po'i sku gsung thugs kyi srog gtad pa grub nas /
dpal lha mo nag mo'i srog chu bsre ba la dmigs pa 'di ltar du mdzod /
slob dpon dang khyed rang rnams dpal chen he ru ka'i gsal snang dang nga rgyal brtan pos 'khod pa'i mdun du gtor snod ra las khrag gi rgya mtsho sogs nas /
bkram pa'i steng du gtor ma nyid /
ma las lha mo nag mo sogs nas bskyed bstim dam bzhag gi bar bya /
slob dpon gyi thugs ka nas 'od zer 'phros /
mdun bskyed lha mo'i thugs rgyud bskul /
ces sogs dang /
rak+sha ma hA kA la zhes par /
dpal ldan rang byung rgyal mo yi //
sku yi dbang mchog sogs dang /
sngags kyang lha mo'i sngags su bsgyur cing /
phyag mtshan gri gug dang ne'u le'i rkyal pa'i tshogs zhes bsgyur ba ma gtogs sku gsung thugs dbang rnams gong mgon po'i skabs ltar byas grub nas /
gtor ma gnyis kha gsos la /
de nas gtor 'bul mchod bstod phrin las gsol ba rnams dpon slob lhan cig tu gnang bar zhu /
zhes brda sbyar la /
gtor ma byin brlab /
sngags bsngos lan gsum re mchod sngags phyi nang sman raka spyi 'gro dang /
bstod pa sho lo ka gcig tsam gyis bstod /
dpal rak+sha ma hA kA la /
lha mo rang byung rgyal mo /
'khor g.yog sprul pa'i tshogs dang bcas pa rnams kyis mchod sbyin gyi gtor ma dam pa 'di bzhes la /
sangs rgyas kyi bstan pa srungs sogs phrin bcol spyi 'gro bya /
gtor ma la dpal 'bar btsugs pa thogs nas bka' bsgo ba ni /
dpal mgon po legs ldan tshogs kyi bdag po rak+sha ma hA kA la /
lha mo 'dod pa khams kyi dbang phyug ma lcam dral sprul pa bka' sdod bran g.yog 'khor dang bcas pa khyed rnams kyis /
chos sku kun tu bzang po /
longs sku rdo rje sems dpa'/
dpal chen rdo rje gzhon nu /
mkha' 'gro bde ba'i 'khor lo /
sprul sku dga' rab rdo rje /
slob dpon 'jam dpal bshes gnyen /
ro langs bde ba'i blo gros /
slob dpon sangs rgyas gsang ba /
rdo rje hU~M chen kA ra /
rig 'dzin pra b+ha hasti /
o rgyan pad+ma thod phreng /
dge slong nam mkha'i snying po /
gter ston byang chub gling pa dpal rgyal mtshan /
pad+ma 'od gsal mdo sngags gling pa la sogs pa rtsa ba dang brgyud par bcas pa'i dpal ldan bla ma dam pa rnams kyis ji ltar bka' bsgos pa'i tha tshig dran par mdzod la /
rdo rje'i slob ma rig pa 'dzin pa 'di la lus dang grib ma bzhin du 'grogs shing thar pa dang byang chub sgrub pa'i gegs dang bar chad thams cad las srung zhing skyob pa dang /
ji ltar 'dod pa'i dngos grub rnam pa gnyis bde blag tu 'grub pa'i sdongs grogs g.yel ba med par mdzad du gsol /
zhes brjod cing gtor ma lag tu gtad /
de nas mtshams sbyor spyi ltar byas la zhal nas gsungs pa'i tshigs su bcad pas thog drang /
las byang las 'byung ba sogs shis brjod rgyas pa byas la me tog 'thor ro //
gsum pa rjes kyi bya ba la dbang dang cho ga'i mjug don gnyis las /
dang po ni /
de ltar na de dag rnams kyi sgo nas mnga' ri la stod kyi gter ston chen po dpal rgyal mtshan gyi zab gter las byon pa'i /
kun bzang thugs gter 'khor 'das rang grol gyi nang gter rwa skor sgron ma rnam pa drug gi gnyis pa thugs dam yang gsang gsal ba'i sgron me las /
yang dag zhi khro phur gsum gcig tu sbrags pa'i dbang bskur ngo mtshar byin rlabs kyi gzi byin chen po dang ldan pa nyid legs par grub pa yin pas sogs kyis mtshams sbyar la /
gtso bos ji ltar sogs dam tshig khas blang /
de nas gzhung nyid las /
ji skad du /
de nas rigs kyi bu mchog des :
rgyal srid dang ni rang gi lus :
bu dang chung ma nor gyi dbyig :
rab tu gces dang yid 'thad dbul :
dbang phyug longs spyod lngas mchod na :
dkyil 'khor thams cad mchod pa yin :
nye ba'i da la smos ci dgos :
nyes pa thams cad dag par 'gyur :
des na slob dpon mchod pa brtsam :
slob dpon mnyes par ma byas shing :
dbang rnams thob par ma byas na :
nyan pa la sogs rtsom pa rnams :
'bras bu med cing brlag par 'gyur :
des na dbang mchog thob par bya :
zhes gsungs pa'i don thugs la nges pas dbang bskur thob pa'i gtang rag ji skad bshad pa'i yon rnams 'bul ba'i 'dun pas maN+Dal 'bul bar zhu /
zhes 'bul du gzhug
/slar lus longs spyod 'bul zhing dge bsngo byas la slob ma rang gnas su gtang ngo //
gnyis pa ni /
slob dpon gyis tshogs la rol cing lhag chog btang /
chos skyong gtor 'bul dang gtang raka mchod bstod /
nongs bshags /
mdun bskyed kyi ye shes pa gshegs bstim gang 'os /
dkyil 'khor bsdu /
bdag bskyed bsdu ldang go bsgo /
lus srung /
bsngo smon thun mong ma yin pa dang /
shis brjod rnams las byang ltar byas pas 'grub bo //
phan nus rol pa zab mo'i dbang gis smin //
rgyu lam 'bras bu'i rnal 'byor mtha' ru phyin //
sangs rgyas bde chen kun 'dus rang rig pa //
yang dag grub pa gcig pu mngon gyur cig
/mchog sgrub gtsor bton bdud 'dul kI la ya'i //
phrin las zhar byung grub pa'i ngo mtshar can //
lam srol mchog 'di rnam 'dren lnga pa yis //
chos rnga sgrog pa de srid dar rgyas shog
/ces pa'ang khyab bdag kun mkhyen bla ma dpal chen po dang dbyer ma mchis pa 7rdo rje gzi brjid rtsal gyi zhal snga nas nye brgyud byin rlabs ngad ldan gyis rjes su bzung zhing bka'i gnang ba bstsal pa ltar /
dus zhabs kyi rig pa 'dzin pa'i gzugs brnyan pad+ma gar gyi dbang phyug blo gros mtha' yas pa'i sdes badzra tsit+ta ko Ti'i sgrub gnas dpal chen rnam par rol pa'i pho brang du gter gzhung rdo rje'i gsung bcos bslad med pa la rnam gsal mtshams sbyor gyis legs par brgyan pa dge legs 'phel //

//
