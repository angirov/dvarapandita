\u0f01\u0f83:
:rtsa gsum dgongs pa 'dus pa las :
rig 'dzin mchog gi sgrub pa bzhugs :
rtsa gsum yongs rdzogs lha la 'dud :
'od gsal snying po dgongs pa'i rgyud :
rig 'dzin brda yi sku ru shar :
skal ldan rnams la mtshon pa'i slad :
snyan brgyud gdams shing gtad pa yis :
ma 'ongs phyi ma phyi ma'i bar :
byin rlabs rtsal 'chang mtha' yas pa :
'dzam gling kun tu khyab par 'byung :
de dag rnams kyi nyams rtogs dang :
ye shes yon tan skyed pa ni :
byin rlabs kho nar nges pas na :
gsang ba mchog gi sgrub pa 'di :
gdams pa kun gyi snying por zungs :
sa ma ya :
'di la spyi don rnam bzhi ste :
dang po yo byad sta gon bya :
gnyis pa sngon 'gros rgyud sbyong zhing :
gsum pa dngos gzhis nyams su blang :
bzhi pa rjes kyis mthar dbyung ngo :
sa ma ya :
dang po sta gon bya ba ni :
gdod nas grub pa'i dur khrod dam :
rig 'dzin bla mas byin brlabs gnas :
yid dang mthun pa'i sgrub khang du :
bkra shis sa la stegs bu bya :
bla ma yab yum byang sems dang :
bdud rtsi lnga yis chag chag gdab :
dkyil 'khor mtshan nyid rdzogs par bzhengs :
dbus su bla ma'i sku 'bag dang :
rtsa gsum yongs rdzogs gsung gi rten :
byang sems gsang ba'i ril bu sogs :
sku gsung thugs kyi rten rnams dgod :
phyi nang gsang ba'i mchod tshogs rnams :
bag dro brjid dang ldan par bsham :
lta nyan 'byung po tshar bcad cing :
srung ba'i 'khor los phyogs mtshams bcing :
spos rol dbyangs kyi brdas mtshon te :
byin chen dbab cing brtul zhugs bskyed :
bde stong ngang du mnyam bzhag pas :
byung tshor rtog pa rang grol nas :
mos gus rdzogs pa chen po yi :
nyams myong rgyud la 'char ba na :
sgrub pa lam du longs par nges :
sa ma ya :
gnyis pa sngon 'gro'i rim pa la :
rgyud sbyong mtshams bcad dam bca' bzung :
byin chen dbab cing gnas khang dang :
mchod pa'i longs spyod byin gyis brlab :
de la dang por rgyud sbyang phyir :
tshogs rten dkyil 'khor bskyed pa ni :
hU~M:
chos rnams ye nas brdal ba chen po'i klong :
snod bcud rnam dag pad+mo bkod pa'i zhing :
yid 'phrog ngo mtshar mtshan nyid yongs rdzogs pa :
'ja' zer thig le 'od phung 'khyil pa'i dbus :
rang gi mdun du dpag bsam ljon pa'i shing :
yal ga lnga ldan lo ma me tog mdzes :
'dod 'byung 'bras bu rab tu rgyas pa yi :
dbus kyi yal gar seng khri pad zla'i steng :
rtsa ba'i bla ma o rgyan rdo rje 'chang :
mthing gsal rdo rje dril 'dzin yum dang 'khril :
rin chen rus rgyan dar gyi na bzas bklubs :
rdo rje'i skyil krung gdod nas rdzogs sangs rgyas :
rtsa gsum kun 'dus chen por bzhugs pa yi :
mtha' skor brgyud ldan bla ma'i tshogs kyis bskor :
mdun du yi dam zhi khro'i lha tshogs dang :
g.yas su dus gsum sangs rgyas sprul pa'i sku :
rgyab tu mdo rgyud man ngag glegs bam tshogs :
g.yon du theg pa che chung dge 'dun dang :
bar mtshams mkha' 'gro chos skyong nor lha bcas :
stong gsal ma 'gag ye shes sgyu ma'i sku :
mkhyen brtse nus pa'i bdag nyid chen por gyur :
de ltar gsal ba'i skyabs kyi 'og :
bdag gzhan mkha' mnyam sems can 'khod :
sgo gsum mos shing gdung ba'i blos :
rtse gcig gus pas skyabs 'gror dmigs :
na mo :
mtha' yas byin rlabs ma lus 'byung ba'i gzhi :
brgyud gsum bla ma rnams la skyabs su mchi :
mkha' khyab 'gro ba'i 'dren pa bla na med :
bslu med dkon mchog gsum la skyabs su mchi :
dngos grub mchog stsol bde ba chen po'i sku :
yi dam zhi khro'i lha la skyabs su mchi :
phrin las thogs med sa lam bar chad sel :
mkha' 'gro chos skyong rnams la skyabs su mchi :
bdag dang rigs drug sems can ma lus kun :
ji srid byang chub snying por mchis kyi bar :
skyabs mgon re ltos gcig gyur khyed shes pas :
byin rlabs smin grol dngos grub bstsal du gsol :
de ltar rtse gcig gsol btab pas :
tshogs zhing rnams las 'od zer 'phros :
bdag gzhan sgrib gnyis bag chags sbyangs :
thar pa'i sa bon thebs par bsam :
smon 'jug sems bskyed dam bca' bzung :
ho :
ji ltar rgyal ba sras dang bcas rnams kyis :
bla med byang chub snying por thugs bskyed ltar :
bdag kyang mtha' yas 'gro ba'i don slad du :
smon pa byang chub mchog tu sems bskyed cing :
rang rgyud nyes par spyod pa yongs su sdom :
thun mong khyad par mchog gi dge chos sdud :
gsang sngags bla na med pa'i spyod pa yis :
'gro kun sku bzhi'i go 'phang 'god par bgyi :
sdig ltung sbyang phyir smre bshags bya :
na mo :
skyabs gnas thugs rje'i bdag nyid dgongs su gsol :
bdag gis thog med dus nas da lta'i bar :
'od gsal 'dus ma byas pa'i don ma rtogs :
gzung 'dzin dbang gis rnam rtog sna tshogs skyes :
chags sdang dbang gis sdig pa'i las mang spyad :
nyon mongs shugs drag gnyen po stobs chung bas :
spyi dang khyad par lhag pas bsdus pa yi :
dam tshig nyams chag nyes ltung ci mchis pa :
snying nas 'gyod pa chen pos so sor bshags :
mi 'chab mi sbed slan chad bsdam bgyid na :
tshangs pa mchog gi dngos grub bstsal du gsol :
yi ge brgya pa ci nus bzla :
'gyod pa chen pos bshags pa las :
nam mkhar bzhugs pa'i tshogs zhing dang :
khyad par bla ma'i gsang gsum las :
dkar dmar mthing gsum bdud rtsi'i rgyun :
char bzhin babs nas sgo gsum zhugs :
nyes ltung nyams chag kun sbyangs bsam :
tshogs gnyis rdzogs phyir maN+Dal phul :
oM AHhU~M:
ri rab gling bzhi lha mi'i dpal 'byor sogs :
mi mjed bye ba phrag brgya'i maN+Da la :
skyabs gnas dkon mchog rgya mtsho'i tshogs la 'bul :
'gro kun sprul sku'i zhing la spyod par shog :
bdag lus phung po khams dang skye mched bcas :
yid bzhin 'dod dgu 'byung ba'i maN+Da la :
skyabs gnas rtsa ba gsum gyi tshogs la 'bul :
'gro kun longs sku'i zhing la spyod par shog :
ye stong gdod nas dag pa'i mkha' dbyings su :
gsal mdangs ma 'gag ye shes maN+Da la :
skyabs gnas sku gsum rgya mtsho'i tshogs la 'bul :
'gro kun chos sku'i zhing la spyod par shog :
oM AHhU~M gu ru de ba d+hA ki nI sa pa ri bA ra rat+na maN+Da la pU dza AHhU~M:
gsag sbyong kun gyi snying po ni :
yan lag bdun pa 'bul bar bya :
phyogs bcu dus bzhi'i skyabs gnas rab 'byams la :
sgo gsum rtse gcig gus pas phyag 'tshal lo :
dngos bsham yid sprul rmad du byung ba yi :
kun bzang mchod sprin rgya mtshos mchod par bgyi :
tshe rabs 'khor bar bsags pa'i sdig ltung kun :
gnong zhing 'gyod pa'i sems kyis snying nas bshags :
'phags dang so skye'i rnam dkar dge tshogs la :
dga' zhing spro bas rjes su yi rang ngo :
bla ma rgyal ba sras dang bcas rnams kun :
mya ngan mi 'da' rdo rje'i skur bzhugs nas :
ji srid 'khor ba stongs par ma gyur bar :
zab cing rgya che'i chos 'khor bskor bar gsol :
dge ba 'di dang dus gsum dge ba kun :
byang chub snying por yongs su bsngos pa'i mthus :
'gro kun bla med theg pa'i snod gyur nas :
rig 'dzin rnam bzhi'i go 'phang myur thob shog :
rang rgyud dag phyir sdom bzung ni :
ho :
dkon mchog rtsa gsum rgya mtsho'i tshogs rnams dgongs :
bdag gis byang chub snying por mchis kyi bar :
mtha' yas 'gro ba kun gyi don bgyid phyir :
tshul khrims rnam gsum mi gtang gzung bar bgyi :
bde bar gshegs pa rdo rje rin po che :
pad+ma las kyi rigs su bzhugs pa yi :
dam tshig sdom pa'i tshogs rnams yongs bzung bzhin :
rang gzhan don du rlabs chen spyod pa spyad :
rtsa ba sku gsung thugs kyi dam tshig dang :
yan lag rigs lnga'i dam tshig nyi shu lnga :
rang bzhin lta ba'i ngang du mi 'da' ba'i :
rdo rje mchog gsum dbyer med bsgrub par bgyi :
khyad par byin rlabs 'jug pa'i phyir :
mi phyed gus pas gsol ba gdab :
e ma ho :
'od gsal snying po spros pa kun dang bral :
gzhon nu bum pa'i ye shes mkha' khyab 'phro :
'das dang ma byon da lta dus gsum gyi :
dgongs brgyud bla ma rnams la gsol ba 'debs :
gnas lugs mngon sum rtogs par byin gyis rlobs :
bde stong zung 'jug sgyu 'phrul drwa ba'i klong :
rig 'dzin rtsal 'chang byin rlabs sprin phung 'phro :
'das dang ma byon da lta dus gsum gyi :
brda brgyud bla ma rnams la gsol ba 'debs :
bskyed rdzogs dgongs pa rtogs par byin gyis rlobs :
rgyud lung man ngag zab mo'i smin grol gyis :
skal ldan 'gro rnams rjes su 'dzin mdzad pa :
'das dang ma byon da lta dus gsum gyi :
snyan brgyud bla ma'i tshogs la gsol ba 'debs :
gzhan don lhun grub 'byung bar byin gyis rlobs
mchog gsum rtsa gsum sku gsum rgya mtsho'i bdag :
yon tan mnyam med thugs rje'i gter chen po :
dus gsum skyabs gnas thams cad 'dus pa'i dngos :
rtsa ba'i bla ma mchog la gsol ba 'debs :
thugs yid gcig tu 'dres par byin gyis rlobs :
gsol ba 'debs so o rgyan rin po che :
thugs rjes gzigs shig brgyud ldan bla ma'i tshogs :
byin gyis rlobs shig rje btsun gu ru mkhyen :
byang chub bar du dgongs pas bzung du gsol :
sgrib bzhi'i bag chags dag par byin gyis rlobs :
dbang bzhi'i ye shes smin par byin gyis rlobs :
lam bzhi'i rtsal chen rdzogs par byin gyis rlobs :
sku bzhi'i 'bras bu thob par byin gyis rlobs :
oM AHhU~M badzra gu ru pad+ma sid+d+hi hU~M:
rtse gcig bsnyen pas thugs dam bskul :
mthar thug dbang bzhi blang ba ni :
spyi bo'i lha tshogs 'od zhu bla mar thim :
bla ma dgyes pa chen pos gnas gsum nas :
'od zer byung ba rang gi gnas gsum thim :
sgrib dag dbang dang byin rlabs dngos grub thob :
mthar ni dpal ldan bla ma rdo rje 'chang :
snyoms zhugs bde stong chen po'i ngo bor zhu :
rang la thim pas ye shes rgyud la smin :
gnas lugs gnyug ma'i de nyid mngon du gyur :
rang rig ngo bo bla ma chos kyi sku :
rang bzhin ma 'gag ye shes longs spyod rdzogs :
thugs rje mos gus rdzogs pa chen po'i ngang :
sku gsum bla ma'i phrin las mthar phyin shog :
ces brjod dus gsum spros bral ngang :
gnas lugs bla ma'i rang zhal blta :
snang lugs mos gus lam du khyer :
sgyu ma lta bu'i spyod pa bskyang :
'di ltar brtson pa'i rnal 'byor pa :
bar gcod gegs zhi ye shes rgyas :
gsang ba mchog gi rten 'brel kun :
rtsol med 'byung ba'i nye lam mo :
gnyis pa bgegs la bka' bsgo zhing :
rdo rje srung mtshams bcad pa ni :
rang nyid gtum chen he ru ka'i :
'bar ba chen po'i brtul zhugs kyis :
hU~M:
sa gsum gnas pa'i log 'dren 'byung po'i tshogs :
gsang sngags sgrub la blta bar mi dbang kun :
rdo rje'i gnas 'dir 'dug pa'i skabs med pas :
rang rang so so'i gnas su bde bar dengs :
gal te mi nyan gnod cing 'tshe byed na :
rang bzhin ngang gis khro bo'i ye shes rtsal :
thugs rje khros pa'i cho 'phrul mtha' yas pas :
lus ngag rdul phran bzhin du brlag par 'gyur :
drag sngags brjod cing thun gyis gzir :
hU~M:
bdag nyid 'bar ba chen po'i ye shes sprin :
rdo rje srung ba'i 'khor los phyogs mtshams khyab :
phyag mtshan me phung gur khang gcig tu 'khyil :
pho nya du mas mtshams kyi phrin las mdzad :
bar gcod bdud tshogs 'jug pa'i skabs med cing :
cir snang lha sngags chos sku'i rol pa ches :
gnyis 'dzin 'khrul pa'i bgegs tshogs mtshams bcad do :
badzra pany+tsa dz+nyA na dz+wa la kro d+ha rak+Sha hU~M b+h+rU~M hU~M:
gsum pa dam bca' bzung ba ni :
hU~M:
bla ma rig 'dzin rgyal ba zhi khro'i tshogs :
dag mnyam chos sku'i dbyings su ro gcig kyang :
gzung 'dzin rtog pas bcad pa'i ma rig sgo :
rang rig ye shes thabs kyi phyag rgyas dbye :
b+h+rU~M dz+nyA na pra be sha ya phaT:hU~M:
gdod nas rnam dag byang chub sems kyi dbyings :
ye shes sgyu ma rig 'dzin bla ma lha :
rig pa 'od gsal ngang du ro gcig pas :
ngo mtshar chen po'i brda yis phyag bgyi 'o :
a ti pU ho :
pra ti tsa ho :
hU~M:
bder gshegs snying po gdod nas dag pa la :
ma rig dbang gis sgro dang skur btab ste :
nyon mongs 'khrul pa'i las sgrib ci bsags pa :
lha dang rtog pa dbyer med klong du bshags :
dz+nyA na sa ma ya shud+d+he a :
ho :
kun tu bzang po'i spyod yul rmad po che :
rdo rje'i dam tshig mchog tu lhun rdzogs pa'i :
byang chub sems mchog mi 'da' phyag rgya che :
sku dang ye shes dbyer med ngang du bzung :
dz+nyA na sa ma ya a :
oM:
'di ltar snang ba'i chos rnams ma lus kun :
snang stong dbyer med phyag rgya'i dam tshig gis :
rig 'dzin bla ma'i go 'phang bsgrub par bgyi :
rdo rje sku yi gzi byin lus la phob :
kA ya sa ma ya oM:
A:
srid pa gsum gyi sgra skad ji snyed kun :
grags stong dbyer med sngags kyi dam tshig gis :
rig 'dzin bla ma'i go 'phang bsgrub par bgyi :
snying po sngags kyi nus pa ngag la stsol :
wA ka sa ma ya A:
hU~M:
gzung 'dzin 'khrul pa'i rtog tshogs ji snyed kun :
rig stong dbyer med ye shes dam tshig gis :
rig 'dzin bla ma'i go 'phang bsgrub par bgyi :
'od gsal thugs kyi dgongs pa yid la sbor :
tsit+ta sa ma ya hU~M:
ho :
rtsa rlung thig le rtog tshogs rnam dag dbyings :
ye shes rmad byung rdo rje'i sku gsung thugs :
rig 'dzin bla ma'i ngo bor dbyer med pa :
'du 'bral med pa'i dam tshig bzung bar bgyi :
dz+nyA na sa ma ya ho :
bzhi pa byin chen dbab pa ni :
zhwa gos rgyan gyis gzi byin bskyed :
spos dang rol mo'i brdas mtshon te :
gdung ba'i dbyangs kyis thugs dam bskul :
hU~M hrI:
ma bcos spros bral chos sku'i pho brang nas :
sku dang ye shes 'du 'bral med pa'i lha :
dgongs brgyud bla ma'i tshogs rnams dbyings nas bzhengs :
byin chen byin phob dbang dang dngos grub stsol :
ma 'gag bde ba chen po'i pho brang nas :
rig rtsal sgyu 'phrul drwa ba'i skur snang ba :
brda brgyud bla ma'i tshogs rnams dbyings nas bzhengs :
byin chen byin phob dbang dang dngos grub stsol :
gang 'dul 'gro ba sgrol ba'i pho brang nas :
smin grol byin rlabs dngos grub sprin phung 'phro :
snyan brgyud bla ma'i tshogs rnams dbyings nas bzhengs :
byin chen byin phob dbang dang dngos grub stsol :
hU~M hrI:
rig 'dzin bla ma'i byin rlabs lams se lam :
yi dam lha tshogs dngos grub sha ra ra :
mkha' 'gro chos skyong phrin las 'u ru ru :
rdo rje'i glu dang gar thabs mkha' la sgyur :
ma 'gag gsung gi rang sgra snang srid khyab :
'od gsal thugs kyi dgongs pa kun la brdal :
byin chen byin phob rig 'dzin bla ma'i tshogs :
dbang chen dbang skur yi dam zhi khro'i lha :
dngos grub mchog stsol dpa' bo d+hA ki nI:
rab 'byams rtsa gsum rgya mtsho'i tshogs rnams kyis :
sgrub pa'i gzhal yas 'di la byin chen phob :
dkyil 'khor sgrub rdzas rnams la gzi byin skyed :
sgrub mchog rnal 'byor rgyud la rtogs pa spor :
snang srid lha yi phyag rgyar byin phob cig :
sgra grags sngags kyi dbyangs su byin phob cig :
dran rtog ye shes chen por byin phob cig :
bde stong dbyer med sgyu 'phrul drwa ba'i klong :
sku gsung thugs kyi ye shes bstsal du gsol :
oM AHhU~M badzra gu ru d+he ba d+hA ki nI dz+nyA na A be sha ya a A:
sa ma ya ho :
sa ma ya satwaM:
e A ral+li hriM hriM pheM pheM:
hU~M hU~M hU~M:
bla ma rtsa gsum lha tshogs rnams :
sku gsung thugs kyi phyag rgyar sad :
bdag gnas yo byad rdzas la thim :
bde chen gzi byin 'bar bar bsam :
lnga pa gnas dang yo byad rnams :
byin gyis brlab pa'i rim pa ni :
raM yaM khaM:
bdag nyid rig 'dzin bla ma'i thugs ka nas :
raM las lhag mthong me yis dngos 'dzin bsregs :
yaM las rig rtsal rlung gis bag chags gtor :
khaM las zhi gnas chu yis nyes skyon sbyangs :
snod bcud 'od gsal thig le chen po'i ngang :
oM yig 'od kyi 'phro 'du'i rol pa las :
chos dbyings ye shes zhing dang gzhal med khang :
ngo mtshar sgyu ma'i bkod pa 'byams klas dbus :
hU~M las nyer spyod 'dod yon mchod pa'i sprin :
me long ye shes nam mkha'i mdzod du shar :
trAM yig las byung dar dang rin chen rgyan :
mnyam nyid ye shes lhun grub drwa bar rdzogs :
hrIHyig yongs gyur rdo rje'i rig ma yis :
so sor rtog pa'i rol mos zhing kun g.yo :
AHlas gzhan yang dpag med mchod pa'i tshogs :
bya ba grub pa'i ye shes sgyu ma'i tshogs :
kun tu bzang po'i rnam thar rgya mtshor gyur :
oM badzra ar+g+haM pA d+yaM puSh+pe d+hU pe A lo ke gan+d+he nai bi d+yA shab+da rU pa shab+da gan+d+he ra sa spar+she sarba pU dza me g+ha AHhU~M:
oM badzra s+pha ra Na khaM:
hU~M hrI:
'od gsal dbyings las ye shes me rlung dang :
rnam thar gsum ldan thod pa'i sgyed pu'i steng :
bde stong dbyer med 'dod 'byung ka pA lar :
ye shes lnga ldan bdud rtsi'i bcud du 'khyil :
oM AHhU~M sarba pany+tsa a mr-ita hU~M hrIHTha :
hU~M hrI:
dung chen snod du khams gsum khrag mtsho bskyil :
gIrti'i mkha' nas bde ba'i rgyun chen 'beb :
chags bral so sor rtog pa'i rig mdangs rtsal :
dbyer med bde mchog bde ba'i rol par gyur :
oM AHhU~M ma hA rak+ta dz+wa la maN+Da la hU~M hrIHTha :
hU~M hrI:
gtor snod srid zhi brdal ba'i dbyings chen por :
dam tshig rdzas mchog rig lnga ye shes lnga :
dbyer med 'dod yon rgya mtsho'i gter chen po :
rtsa gsum lha tshogs dgyes skong chen por gyur :
oM AHhU~M ma hA ba liM ta te dzo ba liM ta ba la ba ti gu h+ya sa ma ye hU~M hrIHTha :
des ni sngon 'gro'i las rim rdzogs :
sa ma ya :
gsum pa dngos gzhi'i las rim la :
dam tshig 'khor lo bskyed cing gsal :
ye shes 'khor lo dgug cing bstim :
mchod bstod bzlas pas thugs dam bskul :
de la dang po bskyed pa niH
oM:
chos kun snying po ma bcos de bzhin nyid :
gdod nas rnam dag rig stong ye shes sems :
gzung 'dzin spros pa'i mtshan ma las 'das pa :
nam mkha' bzhin du brdal khyab chen por bsgom :
oM ma hA shUn+ya tA dz+nyA na badzra d+harma d+hA tu At+ma ko\u0f85 haM:
A:
de ltar ma rtogs mtha' yas 'gro ba la :
dmigs med snying rjes kun tu snang ba'i sems :
rten cing 'brel 'byung sgyu ma lta bu'i tshul :
mkha' las nyi ltar yongs la khyab par bsgom :
oM badzra ma hA kA ru Ni kA dz+nyA na swa b+hA ba At+ma ko\u0f85 haM:
hU~M:
stong pa nyid dang snying rje zung 'jug pa'i :
'khor 'das kun 'byung rgyu yi yi ge hU~M:
nam mkha'i klong nas 'ja' tshon shar ba ltar :
bzung bas mi zin chu zla'i tshul du bsgom :
oM badzra dz+nyA na tsit+ta sa ma ya At+ma ko\u0f85 haM:
hrI:
snang stong dbyer med hU~M gi rol rtsal las :
ye shes lnga ldan cho 'phrul bsam mi khyab :
'bar ba chen po'i 'od zer phyogs kun snang :
gzung 'dzin dngos po 'od gsal dbyings su sbyangs :
hU~M hU~M hU~M:
hU~M:
rgyu las e spros kun bzang nam mkha'i klong :
yaM las rlung gi dkyil 'khor rgya gram steng :
raM las bskal pa sreg pa'i me chen 'bar :
baM las yan lag brgyad ldan rgya mtsho 'khyil :
laM las rin chen gser gyi sa gzhi brdal :
de dbus suM las rin chen rang bzhin gyi :
ri rab lhun po brtan cing brjid par gyur :
e yaM raM baM laM suM maN+Da la AHhU~M:
ri rab steng du rdo rje'i srung 'khor dbus :
b+h+rU~M las ye shes lnga ldan gzhal yas khang :
gru bzhi sgo bzhi rta babs bzhi dang ldan :
rin chen rnam lnga'i rang bzhin rtsig pa dang :
pha gu drwa ba drwa phyed shar bus brgyan :
rdo rje nor bu'i phyur bur tog gis mdzes :
'dod pa'i snam bur mchod pa'i lha mos bskor :
sangs rgyas ye shes byang chub phyogs kyi chos :
brda don rtags kyi rnam par yongs shar ba'i :
rang rig pad+mo bkod pa'i gzhal med khang :
ye shes yon tan rang snang rgyan du rdzogs :
b+h+rU~M bi shwa bi mA na maN+Da la AHhU~M:
hU~M:
gzhal yas dbus su rnam thar brgyad ldan pa'i :
rin chen zur brgyad snang stong 'od 'bar ba'i :
lte bar paM las chags bral pad+ma dang :
ma dang a las bde stong nyi zla'i gdan :
ye shes rol pa'i 'od zer drwa ba'i sprin :
phyi nang dngos kun yongs su khyab par brdal :
rat+na pad+ma sUr+Ya tsan+d+ra maN+Da la AHhU~M:
hU~M:
snying rje chen po'i thugs dam lcags kyu yis :
rgyu yi yi ge hU~M yig bskul ba las :
skar chen thang la babs pa'i tshul ltar du :
nam mkha'i sa bon gdan gyi steng du bzhugs :
dkar dmar mdangs ldan 'od zer 'phro 'du las :
rdo rje rtse lnga'i lte bar hU~M gis mtshan :
yongs gyur bdag nyid rig 'dzin pad+ma 'byung :
dgongs brda snyan brgyud bla ma kun gyi dngos :
rtsa gsum rgya mtsho'i khyab bdag che ba'i mchog :
bde stong zung 'jug dkar la dmar ba'i mdangs :
dga' bzhi'i ye shes bcu drug lang tsho can :
zhal gcig phyag gnyis snang stong 'od du 'bar :
bde ba chen po'i rdo rje'i gsang gos steng :
sngags kyi chas rdzogs mthing nag phod chen dang :
rab byung cha lugs chos gos rnam gsum gsol :
byang chub sems dpa' 'khor los sgyur ba'i tshul :
dbang gi mdog can zab ber brjid par bklubs :
zhabs gnyis g.yo med rdo rje'i skyil krung bcings :
phyag g.yas rdo rje snang stong zung 'jug pa :
bum pa'i dbang rdzogs thugs ka'i stod du 'dzin :
g.yon pas mnyam gzhag ban+d+ha tshe bum bcas :
gsang ba'i dbang rdzogs byang sems bdud rtsis gtams :
gru mor shes rab ye shes kha T+wAM tshul :
lhan skyes nye rgyu'i spyod pa'i phyag rgya 'khril :
dbu la 'dab ldan pad+ma'i snyan zhu gsol :
ye shes dbang rdzogs sgro dar me long brgyan :
snang srid zil gnon 'ja' zer thig le'i klong :
sku bzhi dbyer med bde ba chen por bzhugs :
hU~M:
de yi spyi gtsug pad sdong nyi zla'i steng :
gsang ba kun 'dzin phyag na rdo rje mthing :
thabs shes dbyer med rdo rje dril bu bsnams :
g.yas su mkhyen rab mnga' bdag 'jam pa'i dbyangs :
gser mdog ye shes ral gri glegs bam 'dzin :
g.yon du thugs rje'i gter chen spyan ras gzigs :
dkar gsal mchog sbyin phyag rgya pad+ma 'chang :
gsum ka dar dang rin chen rgyan gyis spras :
snang stong zung 'jug mtshan dpe'i phung por 'bar :
phyogs bzhir pad+ma 'dab bzhi'i snying po ru :
shar du yi dam lha yi dbang thob pa :
dga' rab rdo rje dkar gsal sprul sku'i tshul :
sa gnon mnyam gzhag mtshan dang dpe byad ldan :
chos gos gsum gsol rdo rje'i skyil krung bzhugs :
lho ru glegs bam dbang thob rgyal po dzaH
dkar gsal brjid ldan rgyud lung glegs bam bsnams :
'khor los sgyur ba chen po'i cha byad 'chang :
nub tu rig rtsal dbang thob shrI siM ha :
dmar smug sdigs mdzub thod pa bcud bkang bsnams :
rnal 'byor brtul zhugs spyod pa'i tshul gyis rol :
byang du bshes gnyen dbang thob sangs rgyas gsang :
dkar mdzes phyag gnyis chos 'chad phyag rgya mdzad :
sde snod 'dzin pa chen po'i tshul du bzhugs :
bar mtshams rigs can drwa ma rnam lnga sogs :
lha klu mi yi rig 'dzin bsam mi khyab :
ma 'gag rang shar rol pa'i tshul du gsal :
hU~M:
gsang bdag dbu gtsug pad sdong nyi zla'i dbus :
gdod ma'i mgon po chos sku kun tu bzang :
gcer bu mthing gsal mnyam gzhag skyil krung bzhugs :
rang 'od kun tu bzang mo yum dang 'khril :
mdun du chos dbyings ye shes rnam snang mdzad :
de bzhin gshegs pa'i rigs kyi tshom bus bskor :
shar du me long ye shes rdo rje sems :
rdo rje rigs mchog bye ba bsam yas 'phro :
lho ru mnyam nyid ye shes rin chen 'byung :
rin chen rigs mchog mtha' yas spro zhing bsdu :
nub tu sor rtog ye shes snang mtha' yas :
pad+ma'i rigs mchog nyi dang 'od zer bzhin :
byang du bya grub ye shes don yod grub :
las kyi rigs mchog gtso 'khor bsam mi khyab :
kun kyang longs spyod yongs rdzogs rgyan gyis mdzes :
kha sbyor bdun gyi bdag nyid chen por bzhugs :
zhi las ye shes rnam khros 'bar ba'i tshul :
che mchog la sogs sgrub sde brgyad kyi lha :
sku mdog phyag mtshan ma nges cir yang ston :
rang snang longs sku'i zhing khams chen por brdal :
hU~M:
gsang mchog bde chen pad+ma thod phreng gi :
g.yas su bde ba'i yum mchog man+dA ra :
'chi med mchog stsol mda' dar tshe bum bsnams :
g.yon du stong pa'i yum mchog mtsho rgyal lcam :
dga' bzhi'i bde ster bdud rtsi'i ban+d+ha 'dzin :
gnyis ka dar dang rat+na ut+pal brgyan :
dkar dmar mdangs ldan zhi 'dzum dgyes chags nyams :
sems ma'i skyil krung 'ja' zer thig le'i dbus :
bde chen ye shes skyed pa'i tshul du bzhugs :
hU~M:
phyi rim rin chen zur brgyad 'od lnga'i klong :
sna tshogs pad+ma nyi zla'i gdan gyi steng :
shar du dpal chen yang dag hU~M kA ra :
rdo rje sems dpa'i gsang gos dkar po gsol :
phyag gnyis rdo rje dril bu thugs kar bsnol :
lho ru 'jam dpal khrag 'thung bshes gnyen rtsal :
gshin rje'i gsang gos mthing nag brjid par bklubs :
phyag gnyis rdo rje'i be con sdigs mdzub sgreng :
nub tu rta mchog rol pa nA gArdzu :
dbang gi gsang gos dmar po lhab lhub g.yo :
phyag gnyis 'khar gsil bdud rtsi'i par bu bsnams :
byang du rdo rje gzhon nu pra b+ha ha :
phur pa'i gsang gos margad mdangs 'od 'tsher :
phyag gnyis rgya gram 'dzin cing phur pa 'dril :
shar lhor mngon rdzogs d+ha na saMskr-ita :
srid pa ma mo'i gsang gos smug nag brjid :
phyag gnyis gsang ba'i rnge'u chung thod khrag bsnams :
lho nub dpal chen che mchog bi ma la :
bdud rtsi'i gsang gos ljang ser 'jam mnyen 'khril :
phyag gnyis mnyam gzhag thod pa bcud bkang bsnams :
nub byang gsang bdag gu h+ya tsan+d+ra ni :
'jig rten zil gnon gsang gos mthing nag 'bar :
phyag gnyis lcags kyu gdengs shing zhags pa 'phen :
byang shar stobs ldan shAn+tiM gar+b+ha che :
mngon spyod dmod pa'i gsang gos smug nag brjid :
phyag gnyis gnam lcags 'beb cing gri gug gdengs :
kun kyang dkar dmar mdangs ldan gzi brjid 'bar :
pad+ma'i zhwa mnabs dar gyi chos gos gsol :
khro zhing 'dzum la sgeg pa'i nyams 'gyur can :
zhabs gnyis 'dor thabs sprul pa cir yang spro :
rig 'dzin rtsal 'chang bye ba 'bum sde'i dbus :
ngo bo lha la rnam pa slob dpon tshul :
mdangs gsal ma 'gag 'od skur lam mer bzhugs :
hU~M:
de yi phyi rim khor yug mu khyud du :
sna tshogs pad+ma mdangs ldan 'od lnga'i klong :
rigs 'dus bka' babs mnga' bdag chos kyi rgyal :
ting 'dzin g.yo med mnyam gzhag 'khor lo bsnams :
yang dag bka' babs gnubs chen nam mkha'i snying :
nyi zer la 'chib rnam 'phrul cir yang ston :
gshin rje'i bka' babs sangs rgyas ye shes che :
nyi zla gdan bting drag sngags phur bu gdengs :
rta mgrin bka' babs rgyal ba mchog dbyangs ni :
spyi gtsug rta zhal grags stong dbyangs su 'tsher :
bdud rtsi'i bka' babs dz+nyA na ku mA ra :
sra mkhregs brag las byang sems chu rgyun 'beb :
phur pa'i bka' babs rdo rje bdud 'joms rtsal :
rlung sems dbang sdud brag rir thogs med 'phyo :
ma mo'i bka' babs 'brog mi dpal ye shes :
srid pa'i ma mo las la bkol zhing 'gyed :
dregs pa'i bka' babs rlangs chen shrI si ha :
lha srin sde brgyad bran du khol zhing 'du :
drag sngags bka' babs pa gor bai ro che :
ye shes spyan ldan kun mkhyen dgongs pa brnyes :
rtogs pa'i bka' babs rgyal mo g.yu sgra snying :
mnyam gzhag mi g.yo 'od gsal ngang du bzhugs :
grub pa'i bka' babs a tsar ye shes dbyangs :
mkha' spyod gnas su rdo rje'i gar gyis rol :
khrag 'thung bka' babs sog po dz+nyA na shrI:
brtul zhugs gcan gzan gdug pa'i gnya' nas 'dzin :
spyod pa'i bka' babs sna nam ye shes sde :
rdzu 'phrul nam mkha'i klong na bya ltar gshegs :
bsad gso'i bka' babs mkhar chen dpal gyi dbang :
phur pa gdengs pas tshar gcod rjes su 'dzin :
mkhyen rab bka' babs ldan ma rtse mang zhabs :
mi brjed gzungs thob chos sgo mtha' yas spro :
ye shes bka' babs lo chen dpal brtsegs zhabs :
gzhan sems kun mkhyen sde snod rgya mtsho 'dzin :
zab mo'i bka' babs shud pu dpal gyi seng :
thig le 'dzag med chu bo gyen du zlog :
zhi khro'i bka' babs rgyal ba'i blo gros che :
ro langs gser sgyur ngan song dong nas sprugs :
bla ma'i bka' babs khye'u chung lo tsA ba :
rang snang dbang 'dus nam mkha'i bya rnams 'dzin :
rtogs pa'i bka' babs dran pa nam mkha' che :
ye shes mngon gyur sems can gdug pa 'gugs :
drag po'i bka' babs 'o bran dpal gyi dbang :
byin rlabs nus ldan chu la nya ltar 'phyo :
rgyud lung bka' babs rma thog rin po che :
snang sems ro gcig pha waM zan du gsol :
mngon spyod bka' babs dpal gyi rdo rje'i zhabs :
ye shes gzi ldan brag rir thogs med bgrod :
dmod pa'i bka' babs lang gro dkon mchog 'byung :
ting 'dzin rtsal ldan gnam lcags thog ltar 'phen :
dgongs pa'i bka' babs rgyal ba byang chub che :
rig pa'i dbang thob nam mkhar skyil krung bzhugs :
kun kyang grub pa chen po'i brtul zhugs kyis :
rnam 'gyur ma nges sgyu 'phrul rdo rje'i tshul :
dus gsum snyan brgyud rig 'dzin bla ma'i tshogs :
spro zhing sdud pa'i bdag nyid chen por gsal :
hU~M:
dkyil 'khor chen po'i phyogs bzhi'i sgo bzhi ru :
pad nyi bdud bzhi pho mo bsnol ba'i steng :
shar du rdo rje dpa' bo sku mdog dkar :
zhi ba'i nyams ldan rdo rje thod khrag bsnams :
lcags kyu thod 'dzin rdo rje'i yum dang 'khril :
lho ru rin chen dpa' bo gser gyi mdog :
sgeg pa'i nyams ldan rin chen thod khrag bsnams :
zhags pa thod 'dzin rin chen yum dang 'khril :
nub tu pad+ma dpa' bo sku mdog dmar :
chags pa'i nyams ldan pad+ma thod khrag bsnams :
lcags sgrog thod 'dzin pad+ma'i yum dang 'khril :
byang du karma dpa' bo ma rgad mdangs :
drag po'i nyams ldan ral gri thod khrag 'dzin :
dril bu thod 'dzin las kyi yum dang 'khril :
kun kyang dar dang rin chen rus pas brgyan :
thod skam dbu brgyan thod rlon do shal 'phyang :
stag sham gsol zhing zhabs gnyis dor stabs kyis :
ye shes me 'od 'bar zhing 'khrugs pa'i klong :
las bzhi lhun gyis grub pa'i tshul du gsal :
hU~M:
gzhan yang steng 'og bar mtshams thams cad du :
rlung sems dbang thob rnam par smin pa dang :
ye shes mngon gyur 'chi med tshe'i rig 'dzin :
rdo rje'i gdung 'tshob zung 'jug phyag rgya che :
sa bcu rgyun mtha'i sems dpa' lhun gyis grub :
dam tshig dbang gi bdud rtsi'i chu rgyun 'beb :
shes rab rgyud 'grol bshad pa'i mdzod sgo dbye :
man ngag lung brnyes rtogs pa'i rtsal chen rdzogs :
nyams chag skong bas dbugs chen 'byin pa yi :
rig 'dzin slob dpon dus gsum 'byon pa dang :
sangs rgyas byang sems yi dam dkyil 'khor lha :
dpa' bo mkha' 'gro chos srung nor lha'i tshogs :
nyi ma dang ni 'od zer ji bzhin du :
snang srid gzhir bzhengs dag pa rab 'byams klong :
bsam yas sgyu 'phrul drwa ba'i 'khor lor gsal :
oM AHhU~M badzra ma hA gu ru de ba d+hA ki nI sarba maN+Da la dz+nyA na kA ya At+ma ko\u0f85 haM:
de ltar dam tshig gsal btab nas :
sku gsung thugs su byin brlab bya :
oM:
dpal ldan sangs rgyas kun gyi ye shes sku :
spyi bor zla steng oM yig dkar por gsal :
snang stong zung 'jug phyag rgya'i dam tshig gis :
mi phyed rdo rje'i sku ru byin gyis brlab :
oM sarba ta thA ga ta ma hA kA ya badzra swa b+hA ba At+ma ko\u0f85 haM:
A:
dpal ldan sangs rgyas kun gyi ye shes gsung :
mgrin par pad+ma'i steng du AHdmar gsal :
grags stong zung 'jug sngags kyi dam tshig gis :
mi phyed rdo rje'i gsung du byin gyis brlab :
oM sarba ta thA ga ta ma hA wA ka badzra swa b+hA ba At+ma ko\u0f85 haM:
hU~M:
dpal ldan sangs rgyas kun gyi ye shes thugs :
thugs kar nyi ma'i steng du hU~M sngon gsal :
rig stong zung 'jug ye shes dam tshig gis :
mi phyed rdo rje'i thugs su byin gyis brlab :
oM sarba ta thA ga ta ma hA tsit+ta badzra swa b+hA ba At+ma ko\u0f85 haM:
ye shes rigs lnga'i dbang mchog bskur :
hU~M:
dkyil 'khor lha tshogs snyoms zhugs 'od zer dang :
bde ba'i sgra yis phyogs bcu'i rgyal ba kun :
rdo rje nam mkha'i dbyings su spyan drangs te :
dgyes pa chen po'i rol pas bzhugs par gyur :
oM:
dpal ldan sangs rgyas kun gyi sku gsung thugs :
yon tan phrin las rmad byung dbang chen pos :
phung khams skye mched lha sngags ye shes dbyig :
rigs mchog rnam lnga'i ngo bor dbang skur gsol :
hU~M oM trAM hrIHAHa b+hi Shiny+tsa ku ru ho :
hU~M:
rnam shes gnas 'gyur zhe sdang dag pa'i dbyings :
chos dbyings ye shes chen por lhun grub pa :
dpal ldan sangs rgyas kun gyi thugs rdo rjes :
'gyur med rdo rje'i rigs su dbang bskur ro :
oM ma hA shun+ya tA dz+nyA na badzra swa b+hA ba At+ma ko\u0f85 haM:
oM:
gzugs phung gnas 'gyur gti mug dag pa'i dbyings :
me long ye shes chen por lhun grub pa :
dpal ldan sangs rgyas kun gyi sku rdo rjes :
'pho med bde gshegs rigs su dbang bskur ro :
oM ma hA A dar+sha dz+nyA na badzra swa b+hA ba At+ma ko\u0f85 haM:
trAM:
tshor ba gnas 'gyur nga rgyal dag pa'i dbyings :
mnyam nyid ye shes chen por lhun grub pa :
dpal ldan sangs rgyas kun gyi yon tan gyis :
rtsol med rin chen rigs su dbang bskur ro :
oM ma hA sA ma tA dz+nyA na badzra swa b+hA ba At+ma ko\u0f85 haM:
hrI:
'du shes gnas 'gyur 'dod chags dag pa'i dbyings :
sor rtog ye shes chen por lhun grub pa :
dpal ldan sangs rgyas kun gyi gsung rdo rjes :
chags med pad+ma'i rigs su dbang bskur ro :
oM ma hA pra t+ya bek+Sha Na dz+nyA na badzra swa b+hA ba At+ma ko\u0f85 haM:
A:
'du byed gnas 'gyur phrag dog dag pa'i dbyings :
bya grub ye shes chen por lhun grub pa :
dpal ldan sangs rgyas kun gyi phrin las kyis :
thogs med las kyi rigs su dbang bskur ro :
oM ma hA kr-i t+yA nuSh+ThA Na dz+nyA na badzra swa b+hA ba At+ma ko\u0f85 haM:
hU~M hrI:
bde chen thig le byang chub sems kyi sprin :
ye shes bdud rtsi'i dbang skur chu rgyun gyis :
lha tshogs spyi bo nas zhugs lus kun gang :
phung po gnas 'gyur nyon mongs rnam par dag :
bde ba'i rlabs g.yos dbang bzhi'i nus pa smin :
lhag ma tshangs pa'i gnas su brtan pa las :
zhi khro rigs lnga rigs kyi yum dang bcas :
kha sbyor bde ba'i rol pas lham mer bzhugs :
oM sarba ta thA ga ta a b+hi Shiny+tsa At+ma ko\u0f85 haM:
gnyis pa ye shes dgug cing bstim :
brtan par bzhugs su gsol ba la :
dbyings nas ye shes snyan gsan dbab :
hU~M:
stong pa shin tu rnal 'byor 'od gsal dbyings :
gzung 'dzin spros pa'i mtshan ma las 'das kyang :
ye shes snying rje sgyu ma'i rol pa ni :
rtsa gsum lha tshogs bde chen skur bzhengs shig :
oM gu ru sarba ta thA ga ta badzra sa mA dza :
de nas spyan 'dren spos rol dang :
gdung ba'i dbyangs kyi brdas bskul te :
hU~M hrI:
bzhengs shig brgyud gsum rig 'dzin bla ma'i tshogs :
dgongs shig zhi khro rab 'byams dkyil 'khor lha :
gshegs shig gnas gsum mkha' 'gro chos srung tshogs :
thugs rje chen po'i gzi byin bskyed du gsol :
hU~M hrI:
'og min chos dbyings khyab brdal zhing khams nas :
kun bzang rigs lnga sems dpa' yab yum sogs :
rgyal ba dgongs brgyud bla ma'i tshogs rnams bzhengs :
byin rlabs dngos grub stsol phyir gnas 'dir gshegs :
lha klu mi yi zhing khams rgya mtsho nas :
rigs gsum rigs can tshom bu 'bum sde sogs :
bde chen brda brgyud bla ma'i tshogs rnams bzhengs :
byin rlabs dngos grub stsol phyir gnas 'dir gshegs :
yul gyi ming ni o rgyan mkha' 'gro'i gling :
rdo rje sems dpa'i shel gyi khang bu nas :
yi dam lha yi dbang thob dga' rab rje :
byin rlabs dngos grub stsol phyir gnas 'dir gshegs :
yul gyi ming ni za hor rgyal po'i khab :
gsang sngags 'byung gnas chos kyi pho brang nas :
glegs bam dbang thob skal ldan rgyal po dza :
byin rlabs dngos grub stsol phyir gnas 'dir gshegs :
yul gyi ming ni rang byung rdo rje'i gdan :
pho brang theg pa dgu rim gzhal yas nas :
rig pa rtsal gyi dbang thob shrI siM ha :
byin rlabs dngos grub stsol phyir gnas 'dir gshegs :
yul gyi ming ni rab snang kha che'i yul :
sde snod rgyud sde'i 'byung gnas chen po nas :
dge ba'i bshes kyi dbang thob sangs rgyas gsang :
byin rlabs dngos grub stsol phyir gnas 'dir gshegs :
hU~M hrI:
yul gyi ming ni lho nub rnga yab gling :
pad+ma 'od kyi gzhal yas khang chen nas :
bde gshegs kun 'dus rig 'dzin pad+ma 'byung :
byin rlabs dngos grub stsol phyir gnas 'dir gshegs :
yul gyi ming ni ngo mtshar rgya gar yul :
rang byung bsil ba tshal gyi dur khrod du :
yang dag grub pa'i slob dpon hU~M kA ra :
byin rlabs dngos grub stsol phyir gnas 'dir gshegs :
yul gyi ming ni khyad 'phags sing nga'i yul :
drag shul sku la rdzogs pa'i dur khrod du :
'jam dpal grub pa'i slob dpon many+dzu shrI:
byin rlabs dngos grub stsol phyir gnas 'dir gshegs :
yul gyi ming ni rang byung bal po'i yul :
rab 'jigs lhun grub brtsegs pa'i dur khrod du :
rta mchog sprul pa'i slob dpon nA gArdzu :
byin rlabs dngos grub stsol phyir gnas 'dir gshegs :
yul gyi ming ni yid 'phrog za hor yul :
gtum chen lang+ka brtsegs pa'i dur khrod du :
phur pa grub pa'i slob dpon pra hasti :
byin rlabs dngos grub stsol phyir gnas 'dir gshegs :
yul gyi ming ni 'dod 'byung sa la'i yul :
brtul zhugs gsang chen rol pa'i dur khrod du :
ma mo grub pa d+ha na saMskr-ita :
byin rlabs dngos grub stsol phyir gnas 'dir gshegs :
yul gyi ming ni o rgyan mkha' 'gro'i yul :
'chi med pad+ma brtsegs pa'i dur khrod du :
bdud rtsi grub pa'i slob dpon bi ma la :
byin rlabs dngos grub stsol phyir gnas 'dir gshegs :
yul gyi ming ni 'dod 'byung kha che'i yul :
rngam bzhad he chen brdal ba'i dur khrod du :
dregs pa grub pa'i slob dpon gu h+ya pa :
byin rlabs dngos grub stsol phyir gnas 'dir gshegs :
yul gyi ming ni byin chen li yi yul :
rtsub 'gyur lo ka brtsegs pa'i dur khrod du :
drag sngags grub pa'i slob dpon shAn+tiM gar :
byin rlabs dngos grub stsol phyir gnas 'dir gshegs :
yul gyi ming ni rgya bod grub pa'i zhing :
he ru ka yi gnas yul dur khrod du :
dngos grub mchog brnyes brda brgyud rig 'dzin tshogs :
byin rlabs dngos grub stsol phyir gnas 'dir gshegs :
hU~M hrI:
yul gyi ming ni ri bo ta la'i zhing :
bkra shis brag phug mA ra ti ka ru :
'chi med grub pa'i rgyal mo man+dA ra :
byin rlabs dngos grub stsol phyir gnas 'dir gshegs :
yul gyi ming ni bod khams dbu ru'i stod :
ti sgro brag dkar mkha' 'gro'i tshogs khang du :
bde chen grub pa'i dbang mo mtsho rgyal yum :
byin rlabs dngos grub stsol phyir gnas 'dir gshegs :
yul gyi ming ni dpal gyi chos 'khor che :
bsam yas bar khang g.yu zhal 'bar ba ru :
bde gshegs yongs 'dus bka' babs chos kyi rgyal :
byin rlabs dngos grub stsol phyir gnas 'dir gshegs :
yul gyi ming ni lho brag gnyan gyi gnas :
mkhar chu gsang ba phug ring gzhal med du :
yang dag bka' babs rdo rje nam mkha'i snying :
byin rlabs dngos grub stsol phyir gnas 'dir gshegs :
yul gyi ming ni ngam shod sbrags kyi lung :
yang rdzong drag sngags shel gyi phug pa ru :
gshin rje'i bka' babs sangs rgyas ye shes zhabs :
byin rlabs dngos grub stsol phyir gnas 'dir gshegs :
yul gyi ming ni mchims phu nags kyi khrod :
dbang chen dgyes pa dben rtsa'i phug pa ru :
rta mgrin bka' babs rgyal ba mchog dbyangs rtsal :
byin rlabs dngos grub stsol phyir gnas 'dir gshegs :
yul gyi ming ni bkra shis yar mo'i ljongs :
khrag 'thung pho brang shel gyi phug pa ru :
bdud rtsi'i bka' babs dz+nyA na ku mA ra :
byin rlabs dngos grub stsol phyir gnas 'dir gshegs :
yul gyi ming ni gtsang rong bde ba'i tshal :
rdzu 'phrul tshogs khang brag dmar ke'u tshang du :
phur pa'i bka' babs sna nam bdud 'joms rtsal :
byin rlabs dngos grub stsol phyir gnas 'dir gshegs :
yul gyi ming ni yar mo stod kyi cha :
sham po dpal brtsegs gangs kyi ra ba ru :
ma mo'i bka' babs dpal gyi ye shes rtsal :
byin rlabs dngos grub stsol phyir gnas 'dir gshegs :
yul gyi ming ni lho mon spa gro'i nags :
lha srin 'du gnas stag tshang seng phug tu :
dregs pa'i bka' babs rlangs chen dpal gyi seng :
byin rlabs dngos grub stsol phyir gnas 'dir gshegs :
yul gyi ming ni brag dmar dpal gyi stod :
rang byung g.ya' ma lung gi phug pa ru :
drag sngags bka' babs bai ro tsa na'i zhabs :
byin rlabs dngos grub stsol phyir gnas 'dir gshegs :
yul gyi ming ni bod khams gling dgu'i ljongs :
gu rus byin brlabs gnas mchog thams cad nas :
zab don bka' babs rje 'bangs 'dus pa'i tshogs :
byin rlabs dngos grub stsol phyir gnas 'dir gshegs :
gzhan yang dpa' bo mkha' 'gro'i 'du gnas dang :
ri brag ljongs gsum chos 'khor rab 'byams nas :
dus gsum snyan brgyud rig 'dzin bla ma'i tshogs :
byin rlabs dngos grub stsol phyir gnas 'dir gshegs :
hU~M hrI:
gsang mchog rdo rje theg pa'i pho brang nas :
rnam smin tshe dbang phyag chen lhun grub kyi :
rig 'dzin sku brnyes rgyal ba'i gdung 'tshob kun :
byin rlabs dngos grub stsol phyir gnas 'dir gshegs :
mtha' yas gdul bya 'dren pa'i gnas mchog nas :
dbang bskur rgyud bshad zab mo'i man ngag ston :
nyams chag skong mdzad grub pa'i slob dpon rnams :
byin rlabs dngos grub stsol phyir gnas 'dir gshegs :
sku gsum dag pa'i zhing khams rgya mtsho nas :
dngos grub char 'beb yi dam zhi khro'i lha :
bsam yas sgyu 'phrul drwa ba'i dkyil 'khor rnams :
byin rlabs dngos grub stsol phyir gnas 'dir gshegs :
gdod nas grub pa'i gnas yul dur khrod nas :
phrin las mchog stsol dpa' bo DA ki nI:
dam can chos srung gter bdag tshogs rnams kun :
byin rlabs dngos grub stsol phyir gnas 'dir gshegs :
tshad med bzhi ldan dkyil 'khor sgo skyong ba :
rdo rje rin chen pad+ma las kyi rigs :
dpa' bo mkha' 'gro 'bum phrag yangs pa'i tshogs :
byin rlabs dngos grub stsol phyir gnas 'dir gshegs :
hU~M hrI:
rje btsun o rgyan pad+ma thod phreng rtsal :
rdo rje'i sku yis brtan g.yo kun la khyab :
rtsa gsum rgya mtsho ba spu'i khung bur rdzogs :
thugs rje rdzu 'phrul phrin las bsam mi khyab :
khyad par bod khams gdul bya'i mgon gcig pu :
mos shing gdung bas rtse gcig thugs dam bskul :
dam tshig sngags dang phyag rgya ting nge 'dzin :
brda dang rol mo'i sgra yis rgyud bskul na :
glog ltar myur ba'i thugs rjes 'dir gshegs shig :
brgyud gsum rig 'dzin bla ma'i sprin phung 'phro :
dgongs pas byin rlabs ye shes lams se lam :
rab 'byams yi dam zhi khro'i tshom bur brdal :
dngos grub mchog stsol dzapa? dbyangs di ri ri :
'bum phrag dpa' bo mkha' 'gro'i gzi byin 'bar :
phrin las thogs med gar thabs khyugs se khyug :
ye shes las dang chos srung rgya mtsho'i tshogs :
tshar gcod rjes 'dzin rnam rol sha ra ra :
rtsa gsum dam can srung ma thams cad kun :
myur ba nyid du gnas 'dir gshegs su gsol :
sgrub pa'i gnas mchog 'di la byin chen phob :
sgrub rdzas dam tshig bdud rtsir byin gyis rlobs :
sgrub mchog lus ngag yid la dbang bzhi skur :
grub pa'i rtags dang mtshan ma myur du phyungs :
rab 'byams theg pa'i bka' yi sgo dbye 'tshal :
zab don gter gyi dngos grub ma lus stsol :
man ngag snying po'i nyams rtogs rgyud la skyed :
thun mong phrin las thogs med 'dod rgur sgyur :
khyad par ye shes chen po'i byin gyis rlobs :
phyi nang gsang ba'i bar chad dbyings su sol :
mchog dang thun mong dngos grub bstsal du gsol :
oM AHhU~M badzra gu ru d+he ba d+hA ki nI sarba maN+Da la sa pa ri bA ra e h+ye hi :
sa ma ya ho :
sa ma ya satwaM:
badzra sa ma ya dzaHsid+d+hi pha la hU~M A:
rtse gcig gdung bas rgyud bskul na :
rtsa gsum lha tshogs nges par byon :
de rtags lus bde ba spu gzings :
ting 'dzin dgongs brgyud nyams myong 'char :
spyan drangs ye shes dam tshig par :
phyag rgya rnam bzhis 'gugs gzhug brtan :
oM:
snying rje'i lcags kyus thugs dam dbyings nas bskul :
byams pa'i zhags pas dam tshig rten dang bsre :
dga' ba'i sgrog gis rdo rje gsum du bcings :
btang snyoms dril bus 'bral med dgyes pa bskyed :
oM AHhU~M gu ru d+he ba d+hA ki nI sarba maN+Da la sa pa ri bA ra dzaHhU~M baM ho :
dz+nyA na sa ma yaswA b+hA ba At+ma ko\u0f85 haM:
gnyis med dgyes par bzhugs su gsol :
hU~M hrI:
dam tshig dkyil 'khor rang snang phyag rgya'i dbyings :
ye shes sgyu ma'i lha tshogs dbyer med par :
dgyes pa chen pos dgongs shing bzhugs nas kyang :
mchod bzhes dam skongs byin rlobs dngos grub stsol :
sarba dz+nyA na sa ma ya tiSh+Tha lhan :
gsum pa mchod pa'i las rim la :
thog mar phyag gis 'dud pa ni :
na mo :
skye 'gag 'gyur med phrin las thams cad rdzogs :
brgyud gsum bla ma'i tshogs la phyag 'tshal lo :
rang byung thugs rjes 'gro ba ma lus sgrol :
yi dam zhi khro'i lha la phyag 'tshal lo :
yid bzhin las dang dngos grub char chen 'beb :
dpa' bo mkha' 'gro'i tshogs la phyag 'tshal lo :
rang snang dag pa rig pa'i lha tshogs la :
gdod nas 'du 'bral med par phyag 'tshal lo :
a ti pU ho :
pra ti tsa ho :
kun bzang phyi nang gsang ba dang :
de nyid rmad byung mchod sprin 'bul :
oM:
nam mkha' mdzod kyi ting nge 'dzin chen po :
kun 'byung mi zad 'dod rgu'i 'byung gnas che :
kun tu bzang po'i mchod sprin rgya mtsho yis :
dkyil 'khor lha tshogs rtag tu mnyes gyur cig :
oM pa na peM:
pe nu su ra to :
ti pu pa ra mu :
sarba ta thA ga ta sid+d+hi hu :
sa ma yo ta mu :
sarba ma hA su kha sid+d+hi hu :
oM AHhU~M gu ru d+he ba d+hA ki nI sarba maN+Da la sa pa ri bA ra na maHsarba ta thA ga te b+h+yo bi shwa mu khe b+h+yaHsarba thA khaM ud+ga te s+pha ra Na i maM ga ga na khaM swA hA:
oM:
phyogs bcu rab 'byams zhing khams rgya mtsho na :
dngos 'byor yid sprul bdud rtsi'i mchod yon tshogs :
bla ma rtsa gsum dkyil 'khor lha la 'bul :
dbang bzhi'i chu bos smin grol dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra badzra ar+g+haM pra tIts+tsha swA hA:
phyogs bcu rab 'byams zhing khams rgya mtsho na :
dngos 'byor yid sprul dag byed zhabs bsil tshogs :
bla ma rtsa gsum dkyil 'khor lha la 'bul :
dbang bzhi'i chu bos smin grol dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra badzra pA d+yaM pra tIts+tsha swA hA:
phyogs bcu rab 'byams zhing khams rgya mtsho na :
dngos 'byor yid sprul mtshar sdug me tog tshogs :
bla ma rtsa gsum dkyil 'khor lha la 'bul :
dbang bzhi'i chu bos smin grol dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra badzra puSh+pe pra tIts+tsha swA hA:
phyogs bcu rab 'byams zhing khams rgya mtsho na :
dngos 'byor yid sprul dri zhim bdug spos tshogs :
bla ma rtsa gsum dkyil 'khor lha la 'bul :
dbang bzhi'i chu bos smin grol dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra badzra d+hU pe pra tIts+tsha swA hA:
phyogs bcu rab 'byams zhing khams rgya mtsho na :
dngos 'byor yid sprul snang gsal mar me'i tshogs :
bla ma rtsa gsum dkyil 'khor lha la 'bul :
dbang bzhi'i chu bos smin grol dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra badzra A lo ke pra tIts+tsha swA hA:
phyogs bcu rab 'byams zhing khams rgya mtsho na :
dngos 'byor yid sprul bsil ldan dri chab tshogs :
bla ma rtsa gsum dkyil 'khor lha la 'bul :
dbang bzhi'i chu bos smin grol dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra badzra gan+d+he pra tIts+tsha swA hA:
phyogs bcu rab 'byams zhing khams rgya mtsho na :
dngos 'byor yid sprul bcud ldan zhal zas tshogs :
bla ma rtsa gsum dkyil 'khor lha la 'bul :
dbang bzhi'i chu bos smin grol dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra badzra nai bid+ya pra tIts+tsha swA hA:
phyogs bcu rab 'byams zhing khams rgya mtsho na :
dngos 'byor yid sprul snyan 'gyur rol mo'i tshogs :
bla ma rtsa gsum dkyil 'khor lha la 'bul :
dbang bzhi'i chu bos smin grol dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra badzra shab+da pra tIts+tsha swA hA:
oM:
srid dang zhi ba'i zhing khams rab 'byams kyi :
snang stong rdo rje gzugs kyi mchod pa'i sprin :
bla ma rtsa gsum dkyil 'khor lha la 'bul :
snang srid gzhir bzhengs phyag rgya'i dngos grub stsol :
oM shrI badzra rA ga rU pa pra tIts+tsha oM:
A:
srid dang zhi ba'i zhing khams rab 'byams kyi :
grags stong rdo rje sgra yi mchod pa'i sprin :
bla ma rtsa gsum dkyil 'khor lha la 'bul :
snang srid gzhir bzhengs phyag rgya'i dngos grub stsol :
oM shrI badzra rA ga shab+da pra tIts+tsha A:
hU~M:
srid dang zhi ba'i zhing khams rab 'byams kyi :
tshor stong rdo rje dri yi mchod pa'i sprin :
bla ma rtsa gsum dkyil 'khor lha la 'bul :
snang srid gzhir bzhengs phyag rgya'i dngos grub stsol :
oM shrI badzra rA ga gan+d+he pra tIts+tsha hU~M:
trAM:
srid dang zhi ba'i zhing khams rab 'byams kyi :
myang stong rdo rje ro yi mchod pa'i sprin :
bla ma rtsa gsum dkyil 'khor lha la 'bul :
snang srid gzhir bzhengs phyag rgya'i dngos grub stsol :
oM shrI badzra rA ga ra sa pra tIts+tsha trAM:
hA:
srid dang zhi ba'i zhing khams rab 'byams kyi :
gsal stong rdo rje reg bya'i mchod pa'i sprin :
bla ma rtsa gsum dkyil 'khor lha la 'bul :
snang srid gzhir bzhengs phyag rgya'i dngos grub stsol :
oM shrI badzra rA ga spar+she pra tIts+tsha hA:
ho :
srid dang zhi ba'i zhing khams rab 'byams kyi :
bde stong rdo rje chos kyi mchod pa'i sprin :
bla ma rtsa gsum dkyil 'khor lha la 'bul :
snang srid gzhir bzhengs phyag rgya'i dngos grub stsol :
oM shrI badzra rA ga d+harma d+hA tu pra tIts+tsha ho :
hrI:
gsal brtan ting 'dzin rol pa las byung ba'i :
pad+ma can sogs lang tsho'i 'jo sgeg can :
glu gar rol mo 'dod pa'i sgyu rtsal gyis :
mthong thos dran pas bde chen skyed nus pa'i :
rdo rje'i rig ma nam mkha'i khams gang ba :
bla ma rtsa gsum dkyil 'khor lha la 'bul :
gnyis su med pa'i tshul gyis bzhes nas kyang :
dga' bzhi'i lhan skyes mchog gi dngos grub stsol :
oM shrI badzra rA ga ma hA su kha karma mu dra pU dza ho :
hU~M:
e dbyings rdo rje srin po'i brub khung du :
khams gsum gzung 'dzin ru dra ma lus bkug :
wa~M yig bde chen rdo rjes bsgral nas kyang :
rnam shes 'od gsal thig le'i dbyings su thim :
sha khrag zag med tshogs kyi mchod pa'i sprin :
he ru ka dpal dgyes pa'i longs spyod mchog :
bla ma rtsa gsum dkyil 'khor lha la 'bul :
bzhes nas 'od gsal snying po'i dngos grub stsol :
oM shrI badzra rA ga ma traM ru dra mA ra ya khA hi :
ha ha hi hi he he hU~M phaT:
A:
'khor 'das chos kun gdod nas byang chub sems :
gnyis med blo 'das chen po'i mchod pa'i sprin :
bla ma rtsa gsum dkyil 'khor lha la 'bul :
rig stong zung 'jug don gyi dngos grub stsol :
a dz+nyA na d+hA tu a a :
oM:
rtsa ba brgyad la yan lag stong sbyar ba'i :
dam tshig rdzas mchog pany+tsa a mr-ita :
snang srid gdod nas dag pa'i mchod sprin mchog :
bla ma rtsa gsum dkyil 'khor rab 'byams dang :
khams gsum ka dag rgyal ba'i dkyil 'khor cher :
ma bcos lhun grub ngang du 'bul lags na :
dgyes par bzhes nas phyi nang bar gcod sol :
mthu dbang nus pa'i dngos grub bstsal du gsol :
oM AHhU~M gu ru d+he ba d+hA ki nI sarba maN+Da la sa pa ri bA ra ma hA pany+tsa a mr-ita khA hi :
!
gdod ma'i mgon po chos sku 'od dpag med //
longs spyod yongs rdzogs pad+ma gar gyi dbang //
sprul pa'i skur bzhengs mtsho skyes rdo rje la //
sman mchod 'bul lo tshe dbang mchog dngos stsol //
sarba pany+tsa a mr-ita khA hi /
'chi med grub pa'i dbang mo man+dA ra //
gsang chen kun gyi mdzod 'dzin mtsho rgyal lcam //
ye shes spyan ldan lo chen bai ro la //
sman mchod 'bul lo tshe dbang mchog dngos stsol //
sarba pany+tsa a mr-ita khA hi /
gangs can bstan 'gro'i nyin byed khri srong rje //
bka' babs bdun ldan pad+ma mdo sngags gling //
zab gter mnga' bdag rtsa brgyud bla ma la //
sman mchod 'bul lo tshe dbang mchog dngos stsol //
sarba pany+tsa a mr-ita khA hi /
rgyal ba dgongs brgyud rig 'dzin brda' yi brgyud //
gang zag snyan brgyud mkha' 'gro gtad rgya'i brgyud //
rig 'dzin bla ma dgongs 'dus dkyil 'khor la //
sman mchod 'bul lo tshe dbang mchog dngos stsol //
sarba pany+tsa a mr-ita khA hi /
gnas gsum mkha' 'gro chos srung gter gyi bdag
/gtsang ris dkar phyogs skyong ba'i dge bsnyen sogs //
snang srid gzhir bzhengs dag pa rab 'byams la //
sman mchod 'bul lo tshe dbang mchog dngos stsol //
sarba pany+tsa a mr-ita khA hi /
!
oM AHhU~M:
bcud ldan bdud rtsi snying po can gyi dbus :
gsang gsum byin rlabs rdo rje'i yi ge gsum :
thabs shes gu h+ya'i phyag rgyas blangs shing myang :
bde chen sku gsung thugs kyi dngos grub stsol :
kA ya sid+d+hi oM:
wA ka sid+d+hi A:
tsit+ta sid+d+hi hU~M:
A:
dung chen snod mchog lcang lor bcas pa ru :
khams gsum bkug nas khrag gi rgya mtshor bskyil :
gIrti'i mkha' nas gsang ba'i chu rgyun phab :
chags med rak+ta'i lbu phreng dmar 'od 'phro :
dpal gyi dam tshig gzi byin chen po'i rdzas :
nyon mongs 'khor ba stongs pa'i mchod sprin che :
bla ma rtsa gsum dkyil 'khor lha la 'bul :
bde mchog bde ba'i dngos grub bstsal du gsol :
oM AHhU~M gu ru d+he ba d+hA ki nI sarba maN+Da la sa pa ri bA ra ma hA rak+ta khA hi :
hU~M:
snod kyi 'jig rten yangs pa'i gtor gzhong du :
bcud kyi sems can 'gro drug gtor mar sbyar :
'dod yon rgya mtsho'i sprin phung mkha' la 'phro :
bkod pa chen po'i longs spyod bsam mi khyab :
ri rab gtos dang rgya mtsho'i gting ltar zab :
ye shes lnga ldan rmad byung mchod sprin 'di :
bla ma rtsa gsum dkyil 'khor lha la 'bul :
bzhes nas dbang bcu'i ye shes dngos grub stsol :
oM AHhU~M gu ru d+he ba d+hA ki nI sarba maN+Da la sa pa ri bA ra ma hA ba liM ta khA hi :
bzhi pa che ba'i yon tan rnams :
rjes su dran pa'i bstod pa ni :
oM:
gdod nas rnam dag nang gsal bum sku'i klong :
sku dang ye shes rgya mtsho'i sprin phung 'phro :
rigs brgya rigs lnga rigs gcig kun tu bzang :
dgongs brgyud bla ma'i tshogs la phyag 'tshal bstod :
A:
lha gnas gsum sogs sprul pa'i zhing khams su :
ye shes sku yi sgyu 'phrul cir yang shar :
rigs gsum sems dpa' lha klu mi'i rig 'dzin :
brda brgyud bla ma'i tshogs la phyag 'tshal bstod :
hU~M:
ma 'khrul ka dag sngon gyi bskal pa la :
lhun grub rig rtsal sin+d+hu rgya mtsho'i gling :
rgyu rkyen las 'das mtsho skyes rdo rje 'chang :
sor rtog ye shes 'od kyi sku ru shar :
bde stong dkar dmar mtshan dpe'i phung por 'bar :
bcu drug na tshod dga' ba'i rnam 'gyur rdzogs :
thig le nyag gcig 'dzum khro'i zhal dang ldan :
thabs dang shes rab zung 'jug phyag rgya yis :
snang stong dbyer med rdo rje thugs kar gtod :
gsal stong zung 'jug mnyam gzhag thod bum bsnams :
bde chen nye rgyu'i kha T+wAM g.yon du 'khril :
ye shes rig rtsal pad+ma'i snyan zhu gsol :
sku la gsang gos bde chen 'du 'bral med :
mthing nag phod chen sngags kyi brtul zhugs rdzogs :
rnam gsum chos gos shAkya'i rgyal tshab tshul :
byang chub spyod pas 'gro ba 'dul ba'i phyir :
srid zhi dbang sdud zab ber dmar smug bklubs :
rdo rje'i skyil krung dus gsum bder gshegs dang :
dbyer med mngon par sangs rgyas byang chub 'chang :
che ba'i yon tan dar dang rin chen sogs :
'dod yon ma spangs ye shes rgyan du mdzes :
bden gnyis dbyer med pad nyi zla ba'i steng :
snang srid gzhir bzhengs 'od phung klong na bzhugs :
dkon mchog kun 'dus rtsa gsum rgya mtsho'i dngos :
sku gsum dbyer med pad+ma thod phreng rtsal :
zhing khams rab 'byams spro dang bsdu ba'i gzhi :
dran pas gdung sel byang chub lam sna 'dren :
rig 'dzin 'dus pa'i gtso la phyag 'tshal bstod :
hU~M hrI:
rdo rje sems dpa' bde chen lhums su zhugs :
sprul pa'i skur snang theg mchog ston pa che :
yi dam lha dang gnyis med dbang mchog thob :
dga' rab rdo rje'i zhabs la phyag 'tshal bstod :
smon lam las sad chos kyi char chen babs :
gsang bdag byin brlabs dgongs pa'i rtsal chen rdzogs :
rgyud lung man ngag yongs kyi shing rta che :
skal ldan rgyal po dzaHla phyag 'tshal bstod :
dur khrod rnams su brtul zhugs spyod pa mdzad :
rdo rje gdan du kun bzang gdung 'tshob cing :
rig rtsal dbang thob snang srid 'dod rgur sgyur :
shrI siM ha'i sku la phyag 'tshal bstod :
'jam dpal byin brlabs rig pa'i gnas la mkhas :
sde snod rgyud sde rgya mtsho'i de nyid rtogs :
rmad byung rdo rje theg pa'i dge ba'i bshes :
sangs rgyas gsang ba'i zhabs la phyag 'tshal bstod :
hU~M hrI:
shes rab dbyings kyi lha mo tsan+d+ha lI:
pad+ma can gyi phyag rgya'i gzugs su sprul :
'chi med tshe la dbang thob ye shes brnyes :
man+dA ra ba'i zhabs la phyag 'tshal bstod :
bde mchog bde ba'i gar gyis srid pa sbyangs :
zhi la mi gnas sgyu 'phrul drwa ba'i lcam :
mi brjed gzungs thob bka' yi bsdu ba mdzad :
ye shes mtsho rgyal zhabs la phyag 'tshal bstod :
hU~M hrI:
dpal chen khrag 'thung chen po'i thugs kyi sras :
rig 'dzin skur snang ye shes chen po brnyes :
'od gsal dgongs pas 'gro ba'i mun pa sel :
slob dpon hU~M kA ra la phyag 'tshal bstod :
'jam dpal khrag 'thung chen po'i thugs kyi sras :
'khor lo rnam bzhi'i dgongs pa mngon du gyur :
brtul zhugs chen pos bdud dang mu stegs 'dul :
slob dpon many+dzu shrI la phyag 'tshal bstod :
dbang chen pad+ma gsung gi thugs kyi sras :
rta skad thengs gsum 'khor 'das mnyam par brdal :
chos sgo mtha' yas kun mkhyen rgyal tshab che :
slob dpon nA gArdzu nar phyag 'tshal bstod :
dpal chen che mchog dgyes pa'i thugs kyi sras :
snang srid bdud rtsi rnam dag dgongs par shar :
paN chen lnga brgya'i gtsug rgyan mkhas pa'i mchog :
slob dpon bi ma la la phyag 'tshal bstod :
phrin las rdo rje gzhon nu'i thugs kyi sras :
thal 'byin rnam bzhis srid pa phur bur rdzogs :
mthu stobs nus pa byin rlabs gter chen 'chang :
slob dpon pra hastir phyag 'tshal bstod :
he ru ka dpal mngon rdzogs rgyal po'i sras :
rtsa rlung thig le byang sems gding ldan pas :
srid pa'i ma mo thams cad las la bkol :
slob dpon saMskr-ita la phyag 'tshal bstod :
gsang ba kun 'dus phyag na rdo rje'i sras :
brten sgrub mchod pa'i las la rang dbang 'byor :
dregs pa zil gnon ye shes gzi byin 'bar :
slob dpon gu h+ya ba la phyag 'tshal bstod :
gdug pa tshar gcod stobs ldan nag po'i sras :
rdzong 'phrang srog gsum dgongs pa'i gding dang ldan :
sa gsum log 'dren bsgral ba'i brtul zhugs can :
slob dpon shAn+tiM gar+b+har phyag 'tshal bstod :
hU~M hrI:
dgongs pa mngon gyur mnga' bdag chos kyi rgyal :
yang dag grub pa'i slob dpon nam mkha'i snying :
'jam dpal khrag 'thung sangs rgyas ye shes che :
dbang chen bzhad pa rgyal ba mchog gi dbyangs :
bdud rtsi'i bcud 'byin dz+nyA na ku mA ra :
phrin las thogs med rdo rje bdud 'joms rtsal :
rtsa rlung dbang thob 'brog mi dpal ye shes :
dregs tshogs zil gnon rlangs chen dpal gyi seng :
drag sngags thog 'beb kun mkhyen bai ro'i zhabs :
dkyil 'khor gtso mchog rnams dang dbyer med pa'i :
mchog gi rig 'dzin rdo rje slob dpon tshul :
bka' babs grub chen dgu la phyag 'tshal bstod :
rdzogs pa'i sangs rgyas pad+ma'i thugs kyi sras :
snyan brgyud mdzod 'dzin sgyu 'phrul cir yang ston :
'od gsal mngon gyur g.yu sgra snying po sogs :
rje 'bangs grub thob yongs la phyag 'tshal bstod :
hU~M hrI:
gzhan yang phyogs bcu dus gsum byon pa yi :
rig 'dzin rnam bzhi'i sar bzhugs byang chub sems :
slob dpon bzhi yi tshul gyis skal ldan 'dren :
rtsa brgyud bla ma rnams la phyag 'tshal bstod :
'od gsal dbyings nas ye shes sgyu ma'i tshul :
bde stong zung 'jug kha sbyor longs spyod rdzogs :
zhi dang khro bo'i rnam rol cir yang ston :
yi dam lha tshogs rnams la phyag 'tshal bstod :
rtsa rlung thig le'i gnas yul dur khrod du :
lhan skyes ye shes phyag rgya'i gzugs su snang :
bar gcod kun sel phyi nang phrin las mdzad :
dpa' bo mkha' 'gro'i tshogs la phyag 'tshal bstod :
dkyil 'khor sgo bzhi skyong mdzad he ru ka :
rigs bzhi'i dpa' bo mkha' 'gro'i rnam rol gyis :
phyi nang mtshams srung las kun thogs med sgrub :
sgo srung chos skyong tshogs la phyag 'tshal bstod :
hU~M hrI:
snang stong zung 'jug ye shes phyag rgya'i sku :
grags stong dbyer med A li kA li'i gsung :
rig stong khyab brdal 'od gsal gnyug ma'i thugs :
rtsol med yon tan rang snang rgyan du thogs :
gang 'dul phrin las gdul bya'i dpal du 'phro :
byin rlabs sprin phung dngos grub char chen 'beb :
las dang ye shes grub pa rgya mtsho'i mdzod :
rtsa gsum rab 'byams lha la phyag 'tshal bstod :
ces bstod che ba'i nga rgyal bskyed :
lnga pa dzapa? kyi dgongs pa ni :
bsnyen sgrub yan lag bzhi ldan gyis :
mchog dang thun mong dngos grub dbyig :
thugs kyi thig ler ro gcig bsgrub :




de la thog mar rten brten pa'i :
dkyil 'khor yongs rdzogs gsal snang la :
rtse gcig sems bzung ting 'dzin bsgrub :
che ba'i ye shes nga rgyal brtan :
oM AHhU~M ma hA gu ru d+he ba d+hA ki nI sarba maN+Da la kA ya wa ka tsit+ta dz+nyA na badzra swa b+hA ba At+ma ko\u0f85 haM:
gsal brtan gyad du gyur pa na :
dgongs brgyud bla ma bsnyen pa ni :
hU~M hrI:
rig 'dzin 'dus pa bla ma'i dkyil 'khor lha :
snang stong gzugs sku mtshan dper lams se lam :
grags stong sngags kyi dzapa? sgra 'u ru ru :
rig stong zang thal ye shes sha ra ra :
snang srid gzhir bzhengs dgongs pa gsal brtan cing :
bzlas brjod rdo rje'i tshig gis rgyud bskul te :
ma grub bar du rtse gcig bsgrub lags na :
rig 'dzin mchog gi dngos grub bstsal du gsol :
zhes bskul dmigs pa'i sems 'dzin bya :
kun tu bzang po rdo rje dbyings kyi lha :
zhi khro yongs rdzogs dgongs brgyud bla ma yi :
thugs kar rdo rje rtse lnga'i lte bar hU~M:
sngags kyi phreng bas bskor ba'i 'od zer tshogs :
bdag la thim pas sgrib gnyis bag chags sbyangs :
ye shes mchog gi gzi byin 'bar bar gyur :
ces gsal sngags 'di sel med bzla :
oM AHhU~M badzra gu ru bo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
'bum phrag bzhi yis byin brlabs smin :
brda brgyud bla ma'i bsnyen pa ni :
gsang bdag thugs kar nyi steng hU~M mthing mthar :
sngags kyi phreng bas bskor las 'od zer 'phros :
bdag la thim pas mthu stobs nus pa bskyed :
gsang ba thams cad 'dzin pa'i skal ldan gyur :
oM badzra pA Ni hU~M hU~M:
'jam dpal thugs kar zla steng d+hIHser po :
sngags kyi phreng bas bskor las 'od zer 'phros :
bdag la thim pas ma rig rmongs pa bsal :
gzungs dran spobs pa'i gter mdzod grol bar gyur :
oM a ra pa tsa na d+hIHhU~M swA hA:
'phags mchog thugs kar zla steng hrIHdkar po :
sngags kyi phreng bas bskor las 'od zer 'phros :
bdag la thim pas rang don rtog sgrib spyangs :
'gro 'dul snying rje'i ye shes rgyas par 'gyur :
oM ma Ni pad+me hU~M hrI:
dga' rab rdo rje'i gnas gsum 'bru gsum las :
'od zer byung ba bdag gi gnas gsum thim :
sgo gsum snang zhen bag chags thams cad sbyangs :
yi dam lha dang dbyer med dbang thob gyur :
oM AHhU~M badzra ma hA gu ru pra he badzra sarba sid+d+hi hU~M:
rgyal po dzaHyi phyag gi glegs bam las :
rgyud lung man ngag chos kyi char chen babs :
dbyangs gsal 'od kyi rnam pas bdag la thim :
chos sgo mtha' yas dngos grub thob par gyur :
oM AHhU~M badzra ma hA gu ru rA dza dzaHsarba sid+d+hi hU~M:
shrI siM ha'i thugs ka'i a yig las :
rig rtsal ye shes lnga ldan 'od zer sprin :
snying dbus mi shigs thig ler ro gcig thim :
rig pa rtsal gyi dbang chen thob par gyur :
oM AHhU~M badzra ma hA gu ru shrI siM ha sarba sid+d+hi hU~M:
sangs rgyas gsang ba'i thugs ka'i d+hIHyig las :
sde snod rgya mtsho'i ngo bo a dkar po :
char ltar babs te rang la thim pa yis :
bslab gsum ye shes yon tan yongs rdzogs gyur :
oM AHhU~M badzra ma hA gu ru bud+d+ha gup+ta sarba sid+d+hi hU~M:
gzhan yang brda brgyud rig 'dzin rgya mtsho yi :
ye shes gzi byin thugs rje'i 'od zer gyis :
phung khams rtsa rlung thig le byin gyis brlabs :
grol ba bzhi ldan dgongs pa mngon du gyur :
oM AHhU~M badzra ma hA gu ru sarba sid+d+hi hU~M:
'di rnams 'bum phrag bzlas pa yis :
khyad par ye shes smin par 'gyur :
rig 'dzin yongs rdzogs sgrub pa ni :
hU~M hrI:
bdag nyid gtso mchog pad+ma thod phreng gi :
thugs kar pad nyi zla ba'i dkyil 'khor dbus :
rdo rje rtse lnga'i lte bar hrIHyig mthar :
bden don bcu gnyis rdo rje'i sngags kyis bskor :
bzlas pas rgyud bskul 'od zer mkha' khyab 'phros :
rtsa gsum rgyal ba rab 'byams mchod pas brnyes :
bde chen 'od zer bdud rtsis rang dbang bskur :
nyams chag rtog sgrib thams cad dbyings su zhi :
dbang bcu'i ye shes yon tan rig rtsal rgyas :
snang ba dbang bsdus gzung 'dzin dgra bgegs bcom :
bla ma yi dam mkha' 'gro 'dus pa'i dpal :
mtsho skyes rdo rje 'chang dang dbyer med pa'i :
dgongs pa mi g.yo 'od gsal thig ler 'khyil :
oM AHhU~M badzra gu ru pad+ma sid+d+hi hU~M:
'bum phrag bcu gnyis dngos grub thob :
slar yang gsang mtshan thugs kyi yi ge las :
sku dang yig 'bru phyag mtshan phyogs bcur 'phros :
'gro kun sgrib sbyangs rtsa gsum go 'phang bkod :
snod bcud rgud pa zhi zhing gzi byin bskyed :
dregs pa sde brgyad tshogs rnams zil gyis mnan :
gdug cing gtum pa'i 'byung po tshar thag bcad :
zhi rgyas dbang drag phrin las lhun gyis grub :
tshur 'dus 'khor 'das dwangs bcud bdag la thim :
thun mong mchog gi dngos grub thob par gyur :
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
'bum phrag bzhi bzlas las kun byed :
'chi med man+dA ra ba'i thugs ka ru :
nyi zla kha sbyor hrIHsa mtshan sngags kyis bskor :
bzlas pas rgyud bskul 'od zer bdag la thim :
'chi med gnyug ma rdo rje'i srog 'grub gyur :
oM AHhU~M pad+ma man+dA ra sarba sid+d+hi hU~M:
mtsho rgyal thugs kar nyi zla kha sbyor dbus :
baM yig sngags kyis bskor ba'i 'od zer gyis :
bdag rgyud byin rlabs thig le'i sgrib pa sbyangs :
bde chen lhan skyes ye shes brtan par gyur :
oM AHhU~M DA ki nI ma hA su kha sid+d+hi hU~M:
'bum phrag bzlas pas ye shes skye :
thugs kyi rig 'dzin rdo rje hU~M kA ra'i :
thugs kar hU~M mthar sngags kyi phreng bas bskor :
bzlas pas rgyud bskul 'od zer bdag la thim :
ru lu 'bru brgyad ye shes mngon du gyur :
oM AHhU~M badzra ma hA gu ru hU~M kA ra ru lu ru lu sarba sid+d+hi hU~M b+h+yo hU~M:
sku yi rig 'dzin 'jam dpal bshes gnyen gyi :
thugs kar yaHmthar sngags kyi phreng bas bskor :
bzlas pas rgyud bskul 'od zer bdag la thim :
'khor lo rnam bzhi'i ye shes srog 'grub gyur :
oM AHhU~M badzra ma hA gu ru many+dzu shrI ya mAn+ta ka sarba sid+d+hi hU~M:
gsung gi rig 'dzin nA gArdzu na yi :
thugs kar hrIHmthar sngags kyi phreng bas bskor :
bzlas pas rgyud bskul 'od zer bdag la thim :
rta skad thengs gsum snang srid ka dag gyur :
oM AHhU~M badzra ma hA gu ru nA gArdzu na ha ya grI ba sarba sid+d+hi hU~M:
phrin las rig 'dzin pra b+ha hasti yi :
thugs kar hU~M mthar sngags kyi phreng bas bskor :
bzlas pas rgyud bskul 'od zer bdag la thim :
thal 'byin rnam bzhis srid pa phur bur rdzogs :
oM AHhU~M badzra ma hA gu ru pra b+ha hasti kI li kI la ya sarba sid+d+hi hU~M:
mngon rdzogs rig 'dzin d+ha na saMskr-ita'i :
thugs kar b+h+yo mthar sngags kyi phreng bas bskor :
bzlas pas rgyud bskul 'od zer bdag la thim :
rtsa rlung thig le dbu ma'i dbyings su thim :
oM AHhU~M badzra ma hA gu ru d+ha na saMskr-ita gu h+ya dz+nyA na sarba sid+d+hi b+h+yo hU~M:
yon tan rig 'dzin bi ma mi tra yi :
thugs kar hrIHmthar sngags kyi phreng bas bskor :
bzlas pas rgyud bskul 'od zer bdag la thim :
snang srid ye shes bdud rtsi'i thig ler 'khyil :
oM AHhU~M badzra ma hA gu ru bi ma la mi tra pany+tsa a mr-ita sarba sid+d+hi hU~M hrIHTha :
mchod bstod rig 'dzin gu h+ya tsan+d+ra yi :
thugs kar hU~M mthar sngags kyi phreng bas bskor :
bzlas pas rgyud bskul 'od zer bdag la thim :
'jig rten dregs pa dbang 'dus bka' nyan gyur :
oM AHhU~M badzra ma hA gu ru gu h+ya tsan+d+ra badzra pA Ni sarba sid+d+hi hU~M hU~M:
dmod pa'i rig 'dzin shAn+tiM gar+b+ha yi :
thugs kar b+h+yo mthar sngags kyi phreng bas bskor :
bzlas pas rgyud bskul 'od zer bdag la thim :
rdzong 'phrang srog gsum ye shes gzi byin 'bar :
oM AHhU~M badzra ma hA gu ru shAn+tiM gar+b+ha sarba duSh+TAn sid+d+hi pha la hU~M e dza b+h+yo :
'bum phrag bzlas pas dgongs pa'i gding :
brgyad ldan ye shes rgyud la 'char :
snyan brgyud bla ma'i sgrub chen ni :
bdag nyid gtso mchog pad+ma thod phreng gi :
bde chen ye shes dkyil 'khor kun tu khyab :
rnal 'byor dbang phyug rje 'bangs thams cad kyi :
thugs dam rgyud bskul rdo rje'i gar stabs bsgyur :
bde ba'i 'od zer khams gsum kun tu 'phros :
tha mal snang zhen bag chags bcas pa sbyangs :
snod kyi 'jig rten pad+ma drwa ba'i zhing :
gzugs snang rig 'dzin bla ma'i phyag rgya'i sku :
sgrar grags gzhom med mi shigs sngags kyi dbyangs :
dran rtog dbyings rig dbyer med byang chub sems :
yon tan rang byung phrin las lhun gyis grub :
snang srid gzhir bzhengs dag pa rab 'byams dang :
rig 'dzin rnam bzhi'i dgongs pa mngon du gyur :
oM AHhU~M badzra ma hA gu ru yo gI shwa ra badzra sa ma ya dzaHsid+d+hi pha la hU~M A:
zhes dang yang gsang hU~M yig bzla :
'bum phrag bzhi yis snang zhen 'byongs :
lha sngags ye shes srog 'grub 'gyur :
mtha' rgyas phrin las kha bsgyur ni :
rtsa gsum rgyal ba rab 'byams thams cad kyi :
thugs dam zab mo sngags kyis rgyud bskul bas :
ye shes yon tan gzi byin bdag la thim :
mchog tu mi 'gyur rtogs pa'i ye shes 'bar :
oM AHhU~M badzra gu ru d+he ba d+hA ki nI sarba sid+d+hi pha la hU~M:
'bum phrag bzhi yis rtsa gsum gyi :
thugs dam rgyud bskul byin brlabs 'gyur :
rdo rje dpa' bo yab yum thugs ka ru :
thugs srog sngags kyis bskor ba'i 'od zer dkar :
bdud rtsi'i rang bzhin snod bcud kun la khyab :
nad gdon 'jigs brgyad mi mthun kun zhi gyur :
oM ra badzra d+hA ka ha badzra d+hA ki nI oM shAn+tiM ku ru oM:
rin chen dpa' bo yab yum thugs ka ru :
thugs srog sngags kyis bskor ba'i 'od zer ser :
nyi ma'i mdangs ldan snod bcud kun la khyab :
tshe bsod dpal 'byor legs tshogs rgyas par gyur :
oM tsa rat+na d+hA ka ri rat+na d+hA ki nI b+h+rU~M puSh+TiM ku ru swA hA:
pad+ma dpa' bo yab yum thugs ka ru :
thugs srog sngags kyis bskor ba'i 'od zer dmar :
rjes chags rang bzhin snod bcud kun la khyab :
khams gsum snang srid dbang du 'dus par gyur :
oM hri pad+ma d+hA ka ni pad+ma d+hA ki nI hrIHwa shaM ku ru ho :
karma dpa' bo yab yum thugs ka ru :
thugs srog sngags kyis bskor ba'i 'od zer mthing :
tsha zhing rtsub pas snod bcud kun la khyab :
log 'dren dgra bgegs 'byung po tshar bcad gyur :
oM ya karma d+hA ka sa karma d+hA ki nI hU~M mA ra ya phaT:
tho rangs zhi ba nyi shar rgyas :
dgong mo dbang ste srod kyi dus :
drag po'i las kyi dmigs bzlas bya :
bdun phrag gcig gis las kun byed :
sa ma ya :




thun mtshams dbang gi chu bo yis :
ye shes rig rtsal spar ba'i phyir :
mchod cing bstod la nyams chag bshags :
rtse gcig mos pas gsol gdab bya :
hU~M hrI:
yid bzhin kun 'byung mchod pa'i ting 'dzin gyis :
rtsa gsum rgyal ba rgya mtsho'i thugs dam bskang :
sku gsung thugs yon phrin las ye shes bstod :
nyams chag kun bshags dgongs pas byin gyis rlobs :
oM AHhU~M gu ru d+he ba d+hA ki nI sarba maN+Da la sa pa ri bA ra ma hA pU dza a mr-ita rak+ta ba liM ta khA hi :
oM:
dkon mchog kun 'dus rtsa gsum rgya mtsho'i tshogs :
mos shing gdung bas rtse gcig gsol 'debs na :
byin rlabs dbang gi ye shes chu bo ches :
bdag rgyud smin grol dngos grub bstsal du gsol :
oM AHhU~M badzra ma hA gu ru a b+hi Shiny+tsa sarba sid+d+hi hU~M:
rtse gcig bsnyen pas thugs dam bskul ba'i mthus :
dkyil 'khor lha tshogs thugs ka'i 'od zer gyis :
brgyud gsum bla ma yi dam mkha' 'gro'i tshogs :
nam mkha' gang bar badzra sa mA dza :
oM:
nam mkha'i rdo rjes rigs lnga'i rgyal ba lngar :
dgongs shing dbang mchog ji ltar bstsal pa bzhin :
mchod pa chen po ye shes brda yi dbang :
rig 'dzin gdung 'tshob bdag la deng 'dir stsol :
zhes pas gsol btab mkha' khyab rgyal ba las :
grub pa'i slob dpon bud+d+ha gup+ta dang :
rig 'dzin tshom bu 'bum phrag du ma yis :
mchod pa dang bcas phyi yi dbang bskur bsam :
oM:
byang chub bdud rtsi'i rgyun gyis dbang bskur bas :
phung khams gnas gyur rigs lnga'i ye shes brnyes :
yongs su 'dzin pa dge ba'i bshes gnyen che :
rgyal sras rdo rje 'dzin par mnga' gsol lo :
oM sarba ta thA ga ta a b+hi She ka ta sa ma ye shrI hU~M:
oM hU~M trAM hrIHAH
d+harma bsatra a lang+kA ra a b+hi Shiny+tsa mi :
nam mkha'i lha las dga' rab rdo rje dang :
rig 'dzin tshom bu 'bum phrag du ma yis :
mchod pa dang bcas nang gi dbang bskur bsam :
hU~M:
rdo rje mi phyed gsum gyis dbang bskur bas :
sgo gsum gnas 'gyur lha sngags ye shes brnyes :
yi dam lha dang dbyer med gsang ba'i mdzod :
rig pa 'dzin pa chen por mnga' gsol lo :
oM sarba ta thA ga ta kA ya wA ka tsit+ta a b+hi She ka ta oM AHhU~M:
ma hA bid+yA d+hA ra bsatra a lang+kA ra a b+hi Shiny+tsa mi :
nam mkha'i lha las skal ldan rgyal po dza :
rig 'dzin tshom bu 'bum phrag du ma yis :
mchod pa dang bcas sgrub pa'i dbang bskur bsam :
ho :
rgyud lung man ngag glegs bam dbang bskur bas :
dam pa'i mdzod gsum 'chad nyan sgrub la dbang :
brtul zhugs spyod pas 'gro 'dul rig pa 'dzin :
kun tu 'od kyi sa ru mnga' gsol lo :
oM sarba ta thA ga ta sarba d+harma pustaka a b+hi She ka ta hrI:
shrI he ru ka a lang+kA ra a b+hi Shiny+tsa mi :
nam mkha'i lha las kun bzang shrI siM ha :
rig 'dzin tshom bu 'bum phrag du ma yis :
mchod pa dang bcas gsang ba'i dbang bskur phyir :
snyoms 'jug bdud rtsi'i sprin chen spros par bsam :
A:
ji ltar kun bzang rdo rje 'chang chen pos :
byang chub sras la bdud rtsi'i dbang bskur ltar :
dkar dmar lhag pa'i ye shes chen po yis :
ma chags pad+ma'i sa ru dbang bskur ro :
oM sarba ta thA ga ta gu h+ya bo d+hi tsit+ta a b+hi Shiny+tsa A:
phyag rgya'i sgyu mas lhan skyes ye shes bskyed :
hU~M:
lhan skyes ye shes 'byung ba'i pad+ma can :
sangs rgyas kun gyi dam tshig bla na med :
rdo rje rig ma'i brtul zhugs la bsten nas :
'khor lo tshogs chen sa ru dbang bskur ro :
oM sarba ta thA ga ta pra dz+nyA dz+nyA na mu dra a b+hi Shiny+tsa hU~M:
dpe yi thabs kyis don dam mngon gyur bsam :
hrI:
sems kyi chos nyid 'od gsal rdzogs pa che :
bde chen thabs kyis mtshon pa'i de kho na :
byin rlabs don gyi 'pho ba la brten nas :
ye shes bla ma'i sa la lhun rdzogs shog :
oM sarba ta thA ga ta ma hA su kha dz+nyA na d+hA tu a b+hi Shiny+tsa hrIH
hU~M:
rgyal ba'i sras mchog pad+ma thod phreng rtsal :
sa lam yongs rdzogs dkyil 'khor kun gyi bdag :
dgongs pa thabs kyis 'gro ba 'dul ba'i phyir :
rig 'dzin slob dpon chen por mnga' gsol lo :
ma hA a tsar+Ya a lang+kA ra a b+hi Shiny+tsA mi :
phyi nang sgrub pa gsang ba'i dbang thob pas :
sgrib pa bzhi sbyangs dbang bzhi'i ye shes smin :
lam bzhis rgyud grol dngos grub rnam bzhi thob :
sku bzhi dbyer med chen po mngon du gyur :
mkhar bzhugs dbang gi lha rnams rang la bstim :
oM sarba ta thA ga ta a b+hi She ka ta dz+nyA na swa b+hA ba At+ma ko\u0f85 haM:
nga rgyal bzung zhing ye shes bskyed :
ting nge 'dzin gyis lam gyi dbang :
thun mtshams kun tu blangs pa yis :
rig 'dzin rnams kyi gdung 'tshob cing :
smin grol ye shes mthar phyin 'gyur :
sa ma ya :
bzhi pa rjes kyi las rim la :
tshogs mchod bya zhing thugs dam bskul :
dngos grub gsol zhing mtha' gnyis bsal :
bsngo smon bya zhing shis pa brjod :
dang po tshogs kyi mchod pa la :
ma da na dang ba la sogs :
rig 'dzin mkha' 'gro dgyes skyed pa'i :
dam tshig rdzas rnams 'du byas la :
phyi yi dkyil 'khor mchod pa'i phyir :
bsang chus bran cing bdud rtsi 'thor :
raM yaM khaM:
ye shes tshogs la nyes skyon ma mchis kyang :
dam tshig rdzas kyi gnyis 'dzin sbyang ba'i phyir :
gtum mo'i me yis dngos snang mtshan ma bsregs :
srog rtsol rlung gis nyes pa'i dri ma gtor :
byang sems chu yis rtog sgrib bag chags bkrus :
snod bcud stong gsal rang byung gnyug ma'i ngang :
b+h+rU~M las dbyings kyi ban+d+ha yangs pa ru :
oM las ye shes lnga ldan tshogs mchod che :
hU~M gis zag pa med pa'i bdud rtsir bsgyur :
trAM las 'dod pa'i yon tan rnam mang po :
hrIHyis ngo mtshar kun tu bzang po'i sprin :
AHyis lha tshogs dgyes skong mchod par gyur :
oM hU~M trAM hrIHA:
tshogs la byin chen dbab pa ni :
hU~M hrI:
dbyings nas sku bskyod rig 'dzin bla ma'i tshogs :
ye shes sgyu 'phrul zhi khro rab 'byams lha :
zung 'jug rig rtsal mkha' 'gro ging lang+ka :
chos skyong srung ma 'bum phrag yangs pa'i tshogs :
dam tshig rdzas kyi 'du bar spyan 'dren na :
thugs dam dbang gis gnas 'dir gshegs su gsol :
bde chen sku yi gar stabs shigs se shig :
snying po dzapa? kyi sgra dbyangs 'u ru ru :
'od gsal thugs kyi dgongs pa lams se lam :
rin chen rus rgyan dar dpyang pu ru ru :
rkang gling gsang ba'i rnge'u chung sangs se sang :
rnam mang dga' bzhi'i sgyu rtsal khyugs se khyug :
myur ba nyid du gnas 'dir gshegs nas kyang :
gnas khang 'og min bde chen zhing du sgyur :
rnal 'byor rig 'dzin gral du dbang mchog skur :
dgongs rgyud ting 'dzin dag par byin chen phob :
dam rdzas ye shes bdud rtsi'i rgya mtshor skyil :
thams cad bde mchog bde ba'i rol mo yis :
he ru ka dpal dgyes pa'i gzi byin skyed :
oM AHhU~M gu ru d+he ba d+hA ki nI sarba maN+Da la e A ral+li ma hA su kha dz+nyA na dz+wa la A be sha ya sa ma ya satwaM:
dang po mchod pas dgyes pa bskyed :
hU~M hrI:
tshogs kyi ngo bo sku lnga ye shes lnga :
tshogs kyi rang bzhin dam tshig bdud rtsi'i rdzas :
tshogs kyi rang rtsal 'dod yon rgya mtshor 'khyil :
tshogs kyi byed las zag med bde chen skyed :
bla na med pa'i dgongs spyod chen po 'di :
rig 'dzin bla ma'i tshogs la mchod pa 'bul :
yi dam zhi khro'i lha tshogs thugs dam bskang :
mkha' 'gro chos skyong srung ma las la skul :
snang srid gzhir bzhengs dag pa rab 'byams mgron :
dgyes mnyam mchog gi mchod pa chen po bzhes :
dgongs brgyud ting 'dzin dag pas byin gyis rlobs :
las dang ye shes dngos grub ma lus stsol :
oM AHhU~M gu ru d+he ba d+hA ki nI sarba maN+Da la sa pa ri bA ra ma hA ga Na tsakra kA ma gu Na pU dza ho :
bar pa skong bas nyams chag bshags :




phyi mchod nyer spyod phreng ba bsham :
nang mchod 'dod yon sna tshogs bstar :
khyad par sman gtor rak+ta dang :
mar me tshogs kyi longs spyod sogs :
rmad byung rdo rje theg pa yi :
mchod pa thams cad dpung bskyed la :
zhwa gos brjid ldan dbyangs rol bcas :
skong rdzas nam mkha'i mdzod du brlab :
oM AHhU~M:
bla med gsang ba mchog gi dkyil 'khor du :
rig 'dzin rtsa gsum lha tshogs dgyes pa'i rdzas :
bde ba'i ye shes rnam pa thams cad pa :
skong rdzas nam mkha'i mdzod kyi gter du gyur :
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM swA hA:
badzra s+pha ra Na khaM:
hU~M hrI:
rang byung gsang mchog rdo rje'i dkyil 'khor 'dir :
dam tshig sgrub pa'i rdzas ni skar ltar bkram :
ye shes rig rtsal dgongs pa nyi ltar brdal :
dbyer med 'dod yon rol mo bsam mi khyab :
'og min gsang ba chen po'i maN+Da lar :
'od gsal rang snang bkod pa'i rgyan stug po :
lhag pa ting nge 'dzin gyi rnam 'phrul las :
yul dang dbang po gnyis med dgyes bskyed pa :
chos kyi dbyings dang nam mkha'i mtha' mnyam pas :
dkyil 'khor lha tshogs thugs dam dbyings su bskang :
gnyis med bde ba mchog gi gzi byin skyed :
byin rlabs nus pa'i mthu dbang bstsal du gsol :
hU~M hrI:
'og min brdal khyab chen po'i zhing khams nas :
kun bzang rigs lnga bsam yas zhi khro'i lha :
rgyal ba dgongs brgyud bla ma'i thugs dam bskang :
dgongs klong 'du 'bral med pa'i dngos grub stsol :
lha klu mi yi zhing khams rab 'byams nas :
rigs gsum sems dpa' lha klu mi'i rig 'dzin :
brda brgyud tshom bu 'bum sde'i thugs dam bskang :
bde stong thig le chen po'i dngos grub stsol :
rgya bod zhing khams gnas yul chos 'khor nas :
dbang skur rgyud bshad man ngag chu rgyun spel :
snyan brgyud grub pa rgya mtsho'i thugs dam bskang :
smin grol 'gro don mthar phyin dngos grub stsol :
hU~M hrI:
gsang ba mtha' dag 'dzin pa'i pho brang nas :
sangs rgyas kun gyi thugs kyi rig pa 'dzin :
bcom ldan phyag na rdo rje'i thugs dam bskang :
mthu stobs nus byin 'bar ba'i dngos grub stsol :
mkhyen rab ye shes rgyas pa'i dkyil 'khor nas :
sangs rgyas kun gyi sku yi rig pa 'dzin :
bcom ldan 'jam dpal dpa' bo'i thugs dam bskang :
gzungs dran spobs pa mtha' yas dngos grub stsol :
byams chen snying rje'i rang bzhin dkyil 'khor nas :
sangs rgyas kun gyi gsung gi rig pa 'dzin :
bcom ldan spyan ras gzigs dbang thugs dam bskang :
'gro 'dul thugs rje chen po'i dngos grub stsol :
rdo rje sems dpa'i shel gyi khang bu nas :
dus gsum bde gshegs ye shes sprul pa'i sku :
rig 'dzin dga' rab rdo rje'i thugs dam bskang :
lha dang rtog pa dbyer med dngos grub stsol :
bde chen rdo rje brtsegs pa'i pho brang du :
glegs bam dbang thob zung 'jug ye shes sku :
skal ldan rgyal po dzaHyi thugs dam bskang :
rgyud lung man ngag chos kyi dngos grub stsol :
theg dgu yongs rdzogs snying po'i ke'u tshang du :
rig rtsal dbang thob thig le chen po'i sku :
grub mchog shrI siM ha'i thugs dam bskang :
gnas lugs rtogs pa mthar phyin dngos grub stsol :
paN chen grub pa lnga brgya'i 'du gnas su :
bshes gnyen dbang thob rdo rje 'dzin pa'i sku :
slob dpon bud+d+ha gup+ta'i thugs dam bskang :
sde snod rgyud sde rgya mtsho'i dngos grub stsol :
hU~M hrI:
bde gshegs yongs 'dus zhi khro'i dkyil 'khor nas :
sku gsum dbyer med rtsa gsum rgya mtsho'i dngos :
'chi med pad+ma thod phreng thugs dam bskang :
smin grol ye shes mthar phyin dngos grub stsol :
dbus 'gyur bsil tshal gyi dur khrod du :
dpal chen yang dag dbyer med ye shes brnyes :
slob dpon hU~M kA ra yi thugs\u0f8e
'bru brgyad thig ler rdzogs pa'i dngos grub stsol :
sing nga sku la rdzogs pa'i dur khrod du :
'jam dpal khrag 'thung dbyer med ye shes brnyes :
slob dpon many+dzu shrI'i thugs\u0f8e
srid zhi 'khor lo bzhir rdzogs dngos grub stsol :
bal yul lhun grub brtsegs pa'i dur khrod du :
dbang chen lha dang dbyer med ye shes brnyes :
slob dpon nA gArdzu na'i thugs\u0f8e
rdo rje'i rta skad grub pa'i dngos grub stsol :
za hor lang+ka brtsegs pa'i dur khrod du :
rdo rje gzhon nu dbyer med ye shes brnyes :
slob dpon pra b+ha hasti'i thugs\u0f8e
srid pa thal 'byin chen po'i dngos grub stsol :
sA la'i gsang chen rol pa'i dur khrod du :
mngon rdzogs lha dang dbyer med ye shes brnyes :
slob dpon d+ha na saMskr-i'i thugs\u0f8e
rtsa rlung thig le smin pa'i dngos grub stsol :
o rgyan pad+ma brtsegs pa'i dur khrod du :
che mchog dpal dang dbyer med ye shes brnyes :
slob dpon bi ma mi tra'i thugs\u0f8e
snang srid bdud rtsir dag pa'i dngos grub stsol :
kha che he chen brdal ba'i dur khrod du :
gsang bdag lha dang dbyer med ye shes brnyes :
slob dpon gu h+ya tsan+d+ra'i thugs\u0f8e
dregs pa bran du 'khol ba'i dngos grub stsol :
li yul lang+ka brtsegs pa'i dur khrod du :
stobs ldan dpal dang dbyer med ye shes brnyes :
slob dpon shIn+taM gar+b+ha'i thugs dam bskang :
drag sngags mthu dbang rdzogs pa'i dngos grub stsol :
hU~M hrI:
brag phug mA ra ti ka'i gnas mchog tu :
'chi med rdo rje'i sa brnyes zung 'jug sku :
lha lcam man+dA ra ba'i thugs dam bskang :
tshe dang ye shes rgyas pa'i dngos grub stsol :
ti sgro brag dkar mkha' 'gro'i tshogs khang du :
snang bzhi mthar phyin 'pho med dwangs ma'i sku :
bde chen ye shes mtsho rgyal thugs\u0f8e
gzungs dran ting 'dzin rgya mtsho'i dngos grub stsol :
dpal gyi bsam yas dbu rtse'i gnas mchog tu :
bde 'dus bka' babs rgyun mtha'i ting 'dzin brnyes :
chos rgyal khri srong lde'u btsan thugs\u0f8e
rtsa gsum dgongs 'dus lung gi dngos grub stsol :
lho brag mkhar chu dpal gyi phug ring du :
yang dag bka' babs nyi ma'i zer la gshegs :
gnubs chen nam mkha'i snying po'i thugs\u0f8e
'od gsal snying po thugs kyi dngos grub stsol :
sbrags kyi yang rdzong gsang ba'i phug pa ru :
gshin rje'i bka' babs nyi zla gdan tu bting :
mthu chen sangs rgyas ye shes thugs\u0f8e
khrag 'thung rol pa sku yi dngos grub stsol :
bsam yas mchims phu dpal gyi nags 'dabs su :
rta mgrin bka' babs rta skad 'dzam gling khyab :
slob dpon rgyal ba mchog dbyangs thugs\u0f8e
dbang chen bzhad pa gsung gi dngos grub stsol :
bsam 'grub bde chen shel gyi phug pa ru :
che mchog bka' babs brag las bdud rtsi 'beb :
gnyags chen ye shes gzhon nu'i thugs\u0f8e
sku dang ye shes yon tan dngos grub stsol :
ma mo'i 'du gnas brag dmar ke'u tshang du :
phur pa'i bka' babs mkha' la thogs med 'phyo :
sna nam rdo rje bdud 'joms thugs\u0f8e
bdud bzhi zil gnon phrin las dngos grub stsol :
yar stod sham po gangs kyi phug pa ru :
ma mo'i bka' babs srid pa las la bkol :
'brog mi dpal gyi ye shes thugs dam\u0f8e
rbod gtong grub pa sngags kyi dngos grub stsol :
stag tshang bsam 'grub seng ge'i phug pa ru :
dregs pa'i bka' babs sde brgyad bran du bkol :
rlangs chen dpal gyi seng ge'i thugs\u0f8e
gsang ba 'dzin pa stobs kyi dngos grub stsol :
'chi med g.ya' ma lung gi brag phug tu :
drag sngags bka' babs kun mkhyen ye shes brnyes :
lo chen rnam par snang mdzad thugs\u0f8e
gzung 'dzin tshar gcod mthu yi dngos grub stsol :
bod yul sgrub pa'i gnas mchog rab 'byams su :
rtsa gsum bka' babs rdzu 'phrul brtul zhugs grub :
dus gsum rtsa brgyud bla ma'i thugs dam bskang :
las dang ye shes mthar phyin dngos grub stsol :
hU~M hrI:
lha dang rtog pa dbyer med dkyil 'khor du :
bsnyen sgrub mthar phyin skal ldan rjes su 'dzin :
rig 'dzin slob dpon yongs kyi thugs dam bskang :
lam lnga sa bcu yongs rdzogs dngos grub stsol :
gsang mchog rol pa rgyan gyi dkyil 'khor du :
bde chen skur bzhengs rnam 'phrul cir yang ston :
yi dam zhi khro rab 'byams thugs\u0f8e
las bzhi grub brgyad mchog gi dngos grub stsol :
gnas yul dur khrod gsang ba'i dkyil 'khor du :
zhi chags 'bar ba'i gar sgyur 'phrul po che :
dpa' bo mkha' 'gro yongs kyi thugs\u0f8e
tshar gcod rjes 'dzin las kyi dngos grub stsol :
phyi nang mtshams 'dzin srung ba'i dkyil 'khor du :
tshad med bzhi ldan rnam bzhi'i phrin las mdzad :
sgo skyong ging chen yab yum thugs\u0f8e
zhi rgyas dbang drag las bzhi'i dngos grub stsol :
bka' dang bstan pa skyong ba'i dkyil 'khor du :
dpal gyi dam bzhes phrin las thogs med sgrub :
chos srung dam can rgya mtsho'i thugs\u0f8e
bstan dang der 'dzin rgyas pa'i dngos grub stsol :
hU~M hrI:
thugs dam skong ba'i rmad byung mchod sprin ni :
dngos su 'byor bshams yid kyis rnam 'phrul pa'i :
gling bzhi'i nyer spyod 'dod 'byung yid bzhin gter :
phyi mchod nam mkha' gang bas thugs dam bskang :
rdo rje'i gzugs mdzes snyan 'gyur brjid pa'i sgra :
bdud rtsi'i dri bsung ro brgya'i zhal zas dang :
reg bya 'jam 'khril bde chen ye shes skyed :
nang mchod srid gsum khyab pas thugs\u0f8e
'dod chags khrag mtsho zhe sdang rus pa'i ri :
gti mug sha chen nga rgyal myos byed rgyun :
phrag dog don snod tshom bur brdal ba sogs :
dur khrod drag po'i mchod pas thugs\u0f8e
sku gsung thugs kyi bde chen ye shes skyed :
yon tan rgyan ldan phrin las glu dbyangs len :
gsang mchog pad+mo bzhad pa'i rnam 'gyur can :
rdo rje'i rig ma'i tshogs kyis thugs\u0f8e
lhan skyes ye shes byang chub sems su sbyor :
gzung 'dzin rtog pa 'od gsal dbyings su bsgral :
zung 'jug 'khor gsum las 'das 'od gsal klong :
bla med gsang ba'i mchod pas thugs\u0f8e
snang srid rnam dag bdud rtsi'i rgya mtsho bskyil :
khams gsum stongs byed khrag mtsho lbu phreng 'khrigs :
'dod 'byung dpal gtor lhun po brjid dang ldan :
rmad byung dam tshig mchod pas thugs\u0f8e
'od gsal ye shes mar me'i snang bas khyab :
bde mchog sgyu ma'i gdugs 'phan bla bre 'phyang :
byang chub khang bzang nor bu'i rgyan ldan sogs :
rnam mang bkod pa rgya mtshos thugs\u0f8e
gzhan yang sgrub rdzas gnyan pos gzhi bzung ste :
mchod rdzas skong rdzas longs spyod chen por spungs :
rten gyi rdzas 'chang bskyed rdzogs ting 'dzin gsal :
dam tshig longs spyod yongs kyis thugs dam bskang :
sku gsung thugs gyur nyams chag rtog sgrib dag :
zhi rgyas dbang drag las kun lhun gyis grub :
rig 'dzin bzhi dang dbang bcu'i ye shes 'phel :
stobs bcu'i rtsal chen rdzogs pa'i dngos grub stsol :
hU~M hrI:
bskang du med de skye med ngang du bskang :
mchod du med de gnyis med rol pas mchod :
sbyor du med de zung 'jug chen por sbyor :
sgrol du med de mnyam nyid dbyings su bsgral :
ye sbyor ye sgrol chen pos thugs dam bskang :
ho :
rig 'dzin rtsal 'chang dus gsum bla ma dang :
yi dam lha dang mkha' 'gro dam can sogs :
dpang gyur spyan ldan skyabs mchog ma lus kun :
dmigs med thugs rjes bdag la dgongs su gsol :
bdag cag thog med dus kyi sngon rol nas :
rang ngo ma mthong gzung 'dzin rtog pas bsgribs :
'gro ba drug tu skye ba'i kha brgyud de :
las kyi dbang gis bag chags sna tshogs shar :
nyon mongs dbang gyur lus ngag yid gsum gyis :
sdig pa mi dge'i las rnams ci bsags pa :
snying nas 'gyod pas bshags shing bsdam bgyid na :
tshangs pa mchog gi dngos grub bstsal du gsol :
nyes spyod spong ba so thar sdom pa dang :
dge ba'i chos sdud byang chub bslab pa mchog :
thun mong rgyud sde'i rtsa ba yan lag sogs :
spyi yi dam tshig nyams pa mthol zhing bshags :
bla med gsang mchog rdo rje'i dkyil 'khor du :
'da' dka' khas blangs rtsa ltung bcu bzhi dang :
sbom po'i ltung ba phra mo ji snyed sogs :
khyad par dam tshig nyams pa mthol zhing bshags :
he ru ka dpal sgrub pa'i spyod pa mchog :
dgongs te gsungs pa'i brtul zhugs nyi shu dang :
gsang bar 'os dang gnyer gtad la sogs pa :
lhag pa'i dam tshig nyams pa mthol zhing bshags :
dbang thob yi dam zhi khro'i dkyil 'khor gyi :
phyag rgya ma gsal bying rgod dbang du gyur :
bkod pa'i lha dang phyag mtshan ston pa sogs :
sku yi dam tshig nyams pa mthol zhing bshags :
rdo rje'i gsang sngags bsnyen cing sgrub pa g.yel :
bzlas pa'i skyon gyis byin rlabs nus pa yal :
sngags kyi snyems pas phra mo'i las la bkol :
gsung gi dam tshig nyams pa mthol zhing bshags :
rtog pa'i dbang gis gnas lugs don ma mthong :
le lo'i dbang gyur mnyam gzhag sgom pa g.yel :
gzung 'dzin mtshan mas spyod pa dngos por gol :
thugs kyi dam tshig nyams pa mthol zhing bshags :
sku gsung thugs dang rtsa ba yan lag sogs :
sdom dang dam tshig nyams chag 'gal 'khrul kun :
mi 'chab mi sbed bshags shing bsdam bgyid na :
dag cing tshangs pa mchog gi dngos grub stsol :
don dam bshags dang bshags bya las 'das kyang :
kun rdzob sgyu ma'i nyams sgrib byang zhing dag :
rdo rje gsang ba mchog gi ye shes dang :
dbyer med sku gsung thugs su lhun grub shog :
brkyang phyag 'tshal zhing yig brgya bzla :
rig stong gnyug mar mnyam bzhag pas :
bskal par bsags pa'i sdig ltung yang :
skad cig nyid la byang bar nges :
de ltar skong bshags rim pa 'di :
dus drug rtse gcig brtson pa yis :
sngags 'chang dam tshig rnam dag pas :
rig 'dzin bla mas byin gyis rlob :
yi dam lha yis dngos grub ster :
dpa' bo mkha' 'gros grogs mdzad nas :
nang gi sa lam myur bgrod 'gyur :
tha ma bsgral zhing bstab pa ni :
hU~M:
'bar ba chen po'i phyag rgya rnam bzhi yis :
'jig rten kun gyi log 'dren dgra bgegs tshogs :
dgug bstim bcing zhing chos nyid ngang du myos :
ma rungs bsgral ba'i zhing du mngon gyur cig :
e nr-i tri sarba sha trUn big+h+nAn dzaHhU~M baM ho :
hU~M:
dpal chen khros pa'i las mdzad he ru ka'i :
gzi brjid stobs kyis tshe bsod sgrub la bstim :
byang sems stobs kyis gnas kyi dri ma sbyang :
ye shes stobs kyis rnam shes dbyings su sbyor :
drag shul stobs kyis gzugs phung tshogs su bsgral :
sha khrag rus gsum dgyes pa'i longs spyod rdzas :
rtsa gsum dkyil 'khor rab 'byams zhal du stob :
khams gsum yongs sgrol brtul zhugs mthar phyin nas :
bde chen ye shes rgyas pa'i dngos grub stsol :
shrI he ru ka badzra kI li kI la ya sarba sha trUn big+h+nAn hU~M a mA ra ya phaT:
hU~M hU~M hU~M:
oM AHhU~M gu ru d+he ba d+hA ki nI sarba maN+Da la sa pa ri bA ra sarba sha trUn big+h+nAn ma hA mAM sa rak+ta kiM ni ri ti kha kha khA hi khA hi :
ha ha hi hi he he hU~M hU~M:
nang gi dkyil 'khor dgyes pa'i phyir :
dam tshig    rdzas kyi longs spyod 'bul :
ho :
rdo rje'i dam tshig chen po ni :
spang len mnyam pa'i brtul zhugs rdzas :
rig 'dzin mkha' 'gro'i longs spyod mchog :
dgyes pa mchog gis bzhes su gsol :
ho :
rdo rje bza' ba'i dam tshig rdzas :
bde chen ye shes bdud rtsi'i bcud :
phung khams lha dang mnyam sbyor ba'i :
mchod pa'i phyag rgya chen por blang :
ma hA pU dza sa ma ya At+ma ko\u0f85 haM:
ho :
bdag nyid dkyil 'khor gtso mchog thod phreng rtsal :
gsal brtan ting 'dzin ye shes dkyil 'khor dbus :
rtsa gsum 'khor lo lnga ldan gzhal med khang :
bde chen ye shes sgyu ma'i bkod pa rdzogs :
spyi bor dgongs brgyud bde gshegs mkha' khyab bzhugs :
mgrin par brda brgyud rig 'dzin dgongs nyams bskyang :
snying khar rigs kun khyab bdag rdo rje chos :
dpal chen grub pa'i slob dpon tshogs kyis bskor :
lte bar snyan brgyud rnal 'byor dbang phyug dang :
gsang gnas dpa' bo mkha' 'gro'i sprin phung 'phro :
gzhan yang phung khams skye mched thams cad kun :
rtsa gsum yongs rdzogs til gyi gong bu ltar :
snang stong chu zla lta bur gsal ba yi :
lag gnyis thabs shes rdo rje'i dgang blugs kyis :
bza' bca' btung ba bla med dam tshig rdzas :
lha dang dbyer med dgyes bzhad zhal du 'bul :
gtum mo'i me yis bzhu btul byang chub sems :
yul dang dbang po gnyis med bde ba che :
chos nyid khyab brdal chen po'i mchod sprin gyis :
dgyes mnyam mchog gi ye shes mngon gyur shog :
oM sarba ta thA ga ta badzra su kha saM b+ho ga dz+nyA na At+ma ko\u0f85 haM:
de ltar ting 'dzin gsal btab nas :
zhen med ngang nas tshims par rol :
phyi nang skye mched lha yi tshogs :
mnyes phyir rdo rje'i glu gar bya :
oM hU~M:
gsang ba mchog gi dgyes pa na :
rtsa gsum lha tshogs rtag tu bzhugs :
snang srid gzhir bzhengs ye shes kyis :
snod bcud dam tshig phyag rgyar bzhengs :
kA ya dz+nyA na a la la ho :
te na hU~M te na hU~M:
ti pu ma hA su kha a haM:
skye zhing gnas dang sdud pa'i rlung :
sngags kyi sgra dbyangs 'du 'bral med :
rnal 'byor drod dang bde ba yis :
kha sbyor dbu ma'i srog tu bzhengs :
wA ka dz+nyA na a la la ho :
te na hU~M te na hU~M:
ti pu ma hA su kha a haM:
rab dgyes chos kyi 'byung gnas ma :
bde chen mchog gis lhag par brgyan :
rmad byung 'dod pa'i sgyu rtsal gyis :
zag med lhan skyes thig ler bzhengs :
tsit+ta dz+nyA na a la la ho :
te na hU~M te na hU~M:
ti pu ma hA su kha a haM:
'khor ba dang ni mya ngan 'das :
thams cad ka dag gnyug ma'i dbyings :
rig rtsal 'gag med ye shes kyis :
lhun rdzogs 'od gsal rgyan du bzhengasaH
badzra dz+nyA na a la la ho :
te na hU~M te na hU~M:
ti pu ma hA su kha a haM:
rdo rje rtag pa rgyun gyi glu :
ye shes nyi ma'i sgra dbyangs can :
pad+ma gar gyi las byas pas :
thams cad phyag rgya'i 'khor lor rdzogs :
ma hA dz+nyA na gIrti a la la ho :
te na hU~M te na hU~M:
ti pu ma hA su kha a haM:
rta mchog dpal gyi bde ba'i dbyangs :
rdo rje sems dpa'i ye shes can :
he ru ka dpal dgyes pa'i gar :
'khor 'das kun gyi srog tu grub :
badzra satwa dz+nyA na gIrti a la la ho :
te na hU~M te na hU~M:
ti pu ma hA su kha a haM:
skye ba med la 'gag pa med :
gnas med len med rten dang bral :
thams cad ye shes phyag rgya'i rgyan :
lhun grub chen po'i thig ler 'khyil :
d+hA tu dz+nyA na a la la ho :
oM sarba ta thA ga ta kA ya wA ka tsit+ta dz+nyA na gu Na karma ma hA shUn+ya tA ma hA su kha ma hA dz+nyA na d+hA tu At+ma ko\u0f85 haM:
'a bud+d+ha dz+nyA na sa ma ya ho :
a badzra dz+nyA na sa ma ya satwaM:
sa rat+na dz+nyA na a nu rA ga ya ho :
sha pad+ma dz+nyA na a nu rA ga yA mi :
ma karma dz+nyA na dzaHhU~M baM ho :
ha he ru ka dz+nyA na ma hA su kha a ti bi shud+d+ha dz+nyA na a haM:
bkra shis gang zhig rtag pa'i ye shes rdo rje sems :
nyi ma'i stobs rdzogs pad+ma dgyes pa'i zhal mnga' bas :
a haM rdo rje rta yi mgrin glus he ru ka :
dga' ba chen pos khams gsum rtag tu rol gyur cig :
gsang ba'i glu 'di sus blangs pa :
he ru ka yang thugs 'phrog na :
dpa' bo mkha' 'gro lta ci smos :
mthong thos dran reg thams cad kun :
rdo rje sems dpas dbugs dbyung nas :
bde chen mchog gi byin phebs te :
tshe 'di nyid la grol bar nges :
gsang ba snyoms 'jug tshogs 'khor gyis :
lhan skyes ye shes 'phel ba'i phyir :
drod thob spyod pa dngos su brtsam :
rjes mthun ting 'dzin cho gas bsgrub :
ho :
sangs rgyas kun gyi dam tshig bla na med :
bde mchog sgyu ma'i 'byung gnas lha mo che :
dgyes shing 'dzum pa'i mdangs ldan pad+ma la :
byang chub sems sprin dbab phyir dang du blang :
pra dz+nyA mu dra sa ma ya At+ma ko\u0f85 haM:
ho :
bdag nyid thabs kyi ye shes thod phreng rtsal :
phyag rgya shes rab sgyu ma man+dA ra :
mkha' gsang bde chen rdo rje pad+ma'i 'dzum :
hU~M dang AHyis mtshan pa'i 'od zer gyis :
zhi khro rab 'byams spyan drangs dbyer med thim :
bde ba mchog gi ye shes byin chen phebs :
gang shar bde ba'i sgyu rtsal rmad byung bas :
sangs rgyas byang chub mngon du bya ba'i phyir :
brda dang lan gyis bskul ba'i dam tshig gis :
phyag rgya bzhi ldan rol pas snyoms par zhugs :
gsor dang bskyod pa'i rjes chags chen po'i mes :
byang chub sems kyi chu rgyun gnas lngar babs :
phung khams skye mched rtsa gsum lha tshogs kun :
dgyes pa chen po'i gzi byin mchog tu 'bar :
'dzag med bzung zhing gyen du ldog pa dang :
gnas su bkram pa'i lhan skyes dga' ba bzhi :
thams cad shin tu rnam dag 'od gsal ngang :
zung 'jug kha sbyor longs spyod chen por rol :
oM pad+ma badzra man+dA ra a haM:
badzra pad+ma hU~M A:
ma hA su kha kA ma gu Na ho :
sa ma ya ho :
sa ma ya satwaM:
a nu rA ga ho :
a nu rA ga yA mi :
badzra spar+she dza :
badzra kle Sha hU~M:
badzra ban+d+ha baM:
badzra A be sha ho :
oM sarba ta thA ga ta ma hA a nu rA ga Na dz+nyA na badzra swa b+hA ba At+ma ko\u0f85 haM:
bdud rtsi lnga ni snying gar byugs :
sha chen bza' zhing brtul zhugs bskyed :
mthar thug de kho na nyid kyi :
ye shes ngang du mnyam par bzhag :
a :
gdod nas rnam dag rig stong rdzogs pa che :
gnas lugs don gyi bla ma rtsa gsum lha :
rang bzhin yongs shes ngang du mnyam gzhag pa'i :
mchod pa chen pos rtag tu mnyes gyur cig :
oM sarba ta thA ga ta ma hA dz+nyA na pU dza At+ma ko\u0f85 haM:
d+harma d+hA tu a a :
de ltar bsod nams ye shes kyi :
tshogs kyi mchod pa'i 'bras bu che :
myur du 'grub pa'i smon lam ni :
rtse gcig gdung bas 'di ltar gdab :
ho :
snang srid dag pa rab 'byams dkyil 'khor du :
longs spyod tshogs kyi mchod pa phul ba yis :
bum dbang dam tshig nyams chag byang zhing dag :
snang stong phyag rgya'i ye shes myur 'grub shog :
rdo rje lus kyi phung po'i dkyil 'khor du :
dam rdzas tshogs kyi mchod pa phul ba yis :
gsang dbang dam tshig nyams chag byang zhing dag :
gsal stong bde ba'i ye shes myur 'grub shog :
shes rab phyag rgya'i pad+ma'i dkyil 'khor du :
byang sems tshogs kyi mchod pa phul ba yis :
sher dbang dam tshig nyams chag byang zhing dag :
bde stong lhan skyes ye shes myur 'grub shog :
chos dbyings mtha' dang bral ba'i dkyil 'khor du :
rig rtsal tshogs kyi mchod pa phul ba yis :
tshig dbang dam tshig nyams chag byang zhing dag :
dbyings rig zung 'jug ye shes myur 'grub shog :
snang srid thams cad pad+ma drwa ba'i zhing :
snod bcud ma lus bde chen tshogs kyi rgyan :
shes dang shes bya ro gcig 'khor lo'i ngang :
'chi med rtsa gsum go 'phang 'grub gyur cig :
phyi yi tshogs kyis nyams chag skong :
dngos grub 'dod rgu myur du 'grub :
nang gi tshogs kyis rtsa rlung 'byongs :
thig le las su rung bar 'phel :
gsang ba'i tshogs kyis 'pho chags dag :
zag med bde ba'i ye shes rgyas :
de kho na nyid tshogs chen pos :
don gyi lhan skyes mngon du 'gyur :
de phyir rdo rje theg pa yi :
gsang ba'i kun spyod rmad byung ba :
rig 'dzin yongs kyi khyad par dang :
rgyun gyi nyams len snying po yin :
de ltar dngos sam rjes mthun pa'i :
tshogs kyi spyod pa mthar phyin nas :
gtsang sme'i lhag gtor so sor bsham :
bdud rtsis 'thor zhing kha phru dbab :
hU~M hrI:
dam tshig lhag ma 'dod yon rgya mtsho'i sprin :
he ru ka dpal kha chu'i 'od zer 'phro :
kun tu bzang po'i ye shes bdud rtsi mchog :
rmad du byung ba'i dam rdzas chen por gyur :
oM AHhU~M ha hoHhrI:
hU~M hrI:
dpal chen khrag 'thung rol pa'i gnas bcu dang :
dur khrod brgyad sogs dbang drag zhing rnams nas :
ye shes 'jig rten las kyi tshul bzung ba'i :
lhag mgron dam tshig can rnams 'dir gshegs shig :
ma ma d+hA ka d+hA ki nI dz+nyA na lo ka karma sarba sa ma ya e A ral+li hrIM hrIM pheM pheM:
hU~M hrI:
shar nas rdo rje mkha' 'gro sngon mo 'bum :
zhal zas tshogs kyi longs spyod 'di bzhes la :
mi 'gyur rigs kyi mkha' 'gro'i bsun ma zlog :
nad gdon bar chad zhi ba'i phrin las mdzod :
lho nas rin chen mkha' 'gro ser mo 'bum :
zhal zas tshogs kyi longs spyod 'di bzhes la :
rngam brjid rigs kyi mkha' 'gro'i bsun ma zlog :
tshe bsod dpal 'byor rgyas pa'i phrin las mdzod :
nub nas pad+ma mkha' 'gro dmar mo 'bum :
zhal zas tshogs kyi longs spyod 'di bzhes la :
rjes chags rigs kyi mkha' 'gro'i bsun ma zlog :
khams gsum dbang du sdud pa'i phrin las mdzod :
byang phyogs las kyi mkha' 'gro ljang mo 'bum :
zhal zas tshogs kyi longs spyod 'di bzhes la :
drag gtum rigs kyi mkha' 'gro'i bsun ma zlog :
mi mthun dgra bgegs tshar gcod phrin las mdzod :
dbus nas bde gshegs mkha' 'gro dkar mo 'bum :
zhal zas tshogs kyi longs spyod 'di bzhes la :
'phrul bzhad rigs kyi mkha' 'gro'i bsun ma zlog :
mchog gi spyod pa grub pa'i phrin las mdzod :
pany+tsa dz+nyA na d+hA ki nI pra tIts+tsha i maM ba liM ta khA hi :
phud lhag gcig tu bsres byas la :
oM AHhU~M dz+nyA na karma u ts+tshiSh+Ta ba liM ta hU~M ha hoHhrI:
hU~M b+h+yo :
dang po phud kyis rtsa gsum dgyes pa bskangs :
bar du longs spyod rnal 'byor rgyan du rol :
tha ma lhag la dbang ba'i tshogs rnams kun :
dpal gyi pham phab zhal zas 'di bzhes shig :
mkha' 'gro so gnyis rigs lnga'i king+ka ra :
sum brgya drug cu rigs kyi pho nya mo :
ma bdun sring bzhi mgyogs ma spor ma'i tshogs :
snang srid gnas yul kun tu khyab pa yi :
dpa' bo rngams brjid gad rgyangs ya la la :
dpa' mo rjes chags bshug glu kyu ru ru :
pho nya las mkhan skar ltar khyugs se khyug :
thams cad rdo rje'i dam tshig la gnas pas :
sha khrag bdud rtsi lhag ma'i longs spyod rol :
sgrub mchog rnal 'byor rnams kyi bar chad zlog :
bsgrub pa'i gnas srungs bgegs tshogs tshar thag chod :
bsgrub rdzas srid zhi'i 'dod yon bcud du phob :
bsgrub pa'i ting 'dzin 'phel ba'i phrin las mdzod :
ma ma lo ka pany+tsa d+hA ki nI pra tIts+tsha i maM ba liM ta khA hi :
bshal chu bdud rtsi'i rgyun du spel :
oM AHhU~M hoHb+h+yo :
gzhan yang mi srun las kyi pho nya mo :
'jig rten kun nyul ging 'gong rlung shugs 'chang :
'jigs pa'i skur ston rngam pa'i mgo brnyan can :
nam mkha' sa gzhi bar snang khyab pa kun :
rtsa gsum zhal zas bdud rtsi'i bshal chu bzhes :
dpal gyi dam tshig gnyan po rjes dgongs la :
'khor srungs rkyen zlog 'dod rgu'i bsam pa sgrubs :
'jig rten khams kun bde ba'i phrin las mdzod :
sarba karma d+hA ki nI pra tIts+tsha i maM ba liM ta khA hi :
mkha' 'gro ma yi lhag chog tshul :
gzhan du ma bstan gdams pa 'dis :
rnal 'byor sgrub pa'i bar chad zhi :
phrin las thogs med myur 'grub 'gyur :
gnyis pa bskul gyi las rim la :
dang po ye shes thugs dam bskul :
hU~M hrI:
sku gsum zhing khams rab 'byams thams cad nas :
bla ma yi dam dpa' bo mkha' 'gro'i tshogs :
sngon gyi dus nas g.yar dam bzhes pa ltar :
thugs rje chen po'i phrin las dus la bab :
rdo rje gsum gyi byin gyis brlab tu gsol :
lus ngag yid la dbang bzhi bskur du gsol :
mchog dang thun mong dngos grub bstsal du gsol :
tshe gcig sangs rgyas 'grub pa'i phrin las mdzod :
hU~M hrI:
'og min gsang ba chen po'i gzhal yas nas :
kun bzang rigs lnga zhi khro rab 'byams lha :
rgyal ba dgongs brgyud bla ma dbyings nas bzhengs :
skye med chos skur smin pa'i phrin las mdzod :
lha gnas gsum sogs sprul pa'i zhing khams nas :
rigs gsum sems dpa' skal ldan 'dus pa'i tshogs :
rig 'dzin brda brgyud bla ma dbyings nas bzhengs :
'gag med longs skur rdzogs pa'i phrin las mdzod :
gnas yul dur khrod grub pa'i pho brang nas :
gang 'dul thabs kyis 'gro rnams drang mdzad pa :
dus gsum snyan brgyud bla ma dbyings nas bzhengs :
gnas med sprul skur grol ba'i phrin las mdzod :
hU~M hrI:
sangs rgyas kun gyi thugs kyi dkyil 'khor nas :
stobs bcu'i nus pas bdud sde'i dpung tshogs btul :
rig 'dzin gsang ba'i bdag po dbyings nas bzhengs :
byin rlabs nus rtsal 'bar ba'i phrin las mdzod :
sangs rgyas kun gyi sku yi dkyil 'khor nas :
ye shes snang bas 'gro ba'i mun pa sel :
rig 'dzin 'jam dpal gzhon nu dbyings nas bzhengs :
mkhyen gnyis gter chen brdol ba'i phrin las mdzod :
sangs rgyas kun gyi gsung gi dkyil 'khor nas :
thugs rje chen pos khams gsum dbugs chen 'byin :
rig 'dzin spyan ras gzigs dbang dbyings nas bzhengs :
snying rje'i dkyil 'khor rgyas pa'i phrin las mdzod :
hU~M hrI:
yi dam lha dang dbyer med dkyil 'khor nas :
bde chen rdo rje sems dpa'i gdung 'tshob che :
rig 'dzin dga' rab dpa' bo dbyings nas bzhengs :
rtog tshogs lha skur smin pa'i phrin las mdzod :
rgyud lung glegs bam 'dus pa'i dkyil 'khor nas :
gsang chen bla na med pa'i shing rta che :
rig 'dzin in+d+ra b+hU ti dbyings nas bzhengs :
rgyal kun gsung la dbang thob phrin las mdzod :
rig rtsal 'gag med 'od kyi dkyil 'khor nas :
'od gsal rdo rje snying po'i shing rta che :
rig 'dzin shrI siM ha dbyings nas bzhengs :
thugs kyi dgongs don rtogs pa'i phrin las mdzod :
bshes gnyen 'khor los sgyur ba'i dkyil 'khor nas :
sde snod rgyud sde rgya mtsho'i slob dpon che :
rig 'dzin sangs rgyas gsang ba dbyings nas bzhengs :
bslab gsum rtsal chen rdzogs pa'i phrin las mdzod :
hU~M hrI:
sku gsum zhing khams rgya mtsho'i ngo bo nyid :
dpal ri pad+ma 'od kyi gzhal med khang :
ye shes 'od zer bkod pa bkrag tu 'tsher :
rtsa gsum rab 'byams 'du gnas byin re che :
dpa' bo pho tshogs mchod sprin bag re dro :
dpa' mo rig ma'i glu gar nyams re dga':
chos skyong dregs pa'i gtum rngam brjid re che :
dpe med bsam brjod las 'das dkyil 'khor nas :
dus gsum sangs rgyas kun gyi sku gsung thugs :
yon tan phrin las lhun grub 'dus pa'i dpal :
rigs rnams kun gyi khyab bdag che ba'i mchog :
o rgyan ma hA gu ru dbyings nas bzhengs :
bod khams sdug bsngal drag pos nyam thag tshe :
rje btsun khyed las skyabs gzhan ma mchis pas :
thugs rje nus pa'i rtsal shugs sprug tu gsol :
sgrub pa'i gnas mchog 'di la byin chen phob :
ngo mtshar rtags dang mtshan ma myur du ston :
sgrub mchog rnal 'byor bdag la dbang bzhi skur :
bde gsal mi rtog ye shes mngon sum skyed :
byang chub sgrub pa'i bgegs tshogs rdul du rlog :
log 'dren 'byung po'i bar chad zil gyis non :
thun mong phrin las rnam bzhi'i rten 'brel sgrigs :
rig 'dzin grub pa'i gseng lam la brten nas :
mchog gi dngos grub sku lnga ye shes dbyings :
khams gsum 'gro kun grol ba'i phrin las mdzod :
hU~M hrI:
yang dag khrag 'thung rol pa'i dkyil 'khor nas :
rig 'dzin hU~M chen kA ra sku bzhengs shig :
'bru brgyad gser phreng 'od 'bar klong yangs su :
gzhi 'bras rtsal chen rdzogs pa'i phrin las mdzod :
zil gnon gshin rje rol pa'i dkyil 'khor nas :
rig 'dzin many+dzu mi tra sku bzhengs shig :
rang byung 'khor lo rnam bzhi'i cho 'phrul gyis :
'khor 'das dbyer med rtogs pa'i phrin las mdzod :
dbang chen pad+ma rol pa'i dkyil 'khor nas :
rig 'dzin nA gArdzu na sku bzhengs shig :
rta skad thengs gsum rdo rje'i sgra dbyangs kyis :
srid gsum ka nas dag pa'i phrin las mdzod :
bde chen che mchog rol pa'i dkyil 'khor nas :
rig 'dzin bi ma mi tra sku bzhengs shig :
snang srid bdud rtsir 'khyil pa'i bcud chen pos :
'gro 'dul grol ba bzhi ldan phrin las mdzod :
mngon spyod phur pa rol pa'i dkyil 'khor nas :
rig 'dzin pra b+ha hasti sku bzhengs shig :
thal 'byin bzhi ldan badzra kI la ya'i :
rnam bzhi'i grub mtha' snyogs pa'i phrin las mdzod :
bde mchog mngon rdzogs rol pa'i dkyil 'khor nas :
rig 'dzin d+ha na saMskr-i sku bzhengs shig :
las dang 'jig rten ye shes ma mo'i tshogs :
rtsa rlung thig ler dag pa'i phrin las mdzod :
gtum chen dregs 'dul rol pa'i dkyil 'khor nas :
rig 'dzin gu h+ya tsan+d+ra sku bzhengs shig :
stong srog rang rig chos skur lhun rdzogs pas :
khams gsum dregs pa zil gnon phrin las mdzod :
drag sngags stobs ldan rol pa'i dkyil 'khor nas :
rig 'dzin shAn+tiM gar+b+ha sku bzhengs shig :
rdzong 'phrang srog gsum dmod pa'i rtsal chen pos :
gzung 'dzin log 'dren tshar gcod phrin las mdzod :
hU~M hrI:
bde mchog bde spyod nye rgyu'i dkyil 'khor du :
zag pa gsum zad mi shigs rdo rje'i sku :
'chi med man+dA ra ba dbyings nas bzhengs :
tshe dang ye shes rgyas pa'i phrin las mdzod :
bde stong zung 'jug thig le'i dkyil 'khor du :
gzungs dran mngon shes ting 'dzin rgya mtsho brnyes :
bde chen ye shes mtsho rgyal dbyings nas bzhengs :
lhan skyes rang rtsal rdzogs pa'i phrin las mdzod :
tshom bu dgu ldan rol pa'i dkyil 'khor du :
yi dam lha dang dbyer med dngos grub brnyes :
bka' babs rje 'bangs rnam dgu dbyings nas bzhengs :
ye shes klong dgur grol ba'i phrin las mdzod :
rtsa gsum dgongs 'dus snying po'i dkyil 'khor du :
dbang bskur lung bstan byin rlabs nus rtsal 'byongs :
rnal 'byor dbang phyug tshogs rnams dbyings nas bzhengs :
mchog thun grub pa rgya mtsho'i phrin las mdzod :
hU~M hrI:
bsnyen sgrub yan lag bzhi ldan dkyil 'khor du :
rnam smin tshe dbang phyag rgyar lhun grub pa'i :
rig 'dzin slob dpon tshogs rnams dbyings nas bzhengs :
dgongs pas byin gyis brlab pa'i phrin las mdzod :
zhi khro 'bar ba chen po'i dkyil 'khor du :
dgyes pa'i gar mdzad bde chen gzi byin 'bar :
rab 'byams yi dam lha tshogs dbyings nas bzhengs :
dngos grub char bzhin 'beb pa'i phrin las mdzod :
phyi dang nang gi gnas yul dur khrod du :
rnal 'byor grogs mdzad bde stong ye shes spel :
dpa' bo mkha' 'gro'i tshogs rnams dbyings nas bzhengs :
nye rgyu'i spyod pa grub pa'i phrin las mdzod :
dkyil 'khor chen po'i phyogs kyi sgo bzhi nas :
rdo rje rin chen pad+ma las kyi rigs :
sgo srung pho nya rnam bzhi dbyings nas bzhengs :
zhi rgyas dbang drag las kyi phrin las mdzod :
bka' dang dam tshig gnyan po'i dkyil 'khor du :
legs nyes stangs 'dzin bstan pa'i bya ra mdzad :
brgyud gsum chos srung tshogs rnams dbyings nas bzhengs :
bshad sgrub bstan pa dar ba'i phrin las mdzod :
o rgyan chen po'i bka' yi gnyer 'dzin cing :
zab mo'i chos dang sbas gnas gnyan po skyong :
gter bdag srung ma rgya mtsho dbyings nas bzhengs :
zab gter bstan pa rgyas pa'i phrin las mdzod :
hU~M hrI:
rje btsun gu ru pad+ma thod phreng rtsal :
brgyud gsum rig 'dzin rgya mtsho'i sprin phung 'phro :
thugs kyi dgongs pa mkha' ltar rnam par dag :
ye shes rol pa'i cho 'phrul bsam mi khyab :
yi dam lha tshogs zhi khro'i nyams 'gyur ston :
dpa' bo mkha' 'gros bde ba'i gar thabs sgyur :
chos srung pho nya'i tshogs rnams las la myur :
thugs dam dus la bab bo gzi byin skyed :
bdag cag sgrub mchog rnal 'byor 'khor bcas kyi :
sdang ba'i dgra thul gnod pa'i bgegs tshogs choms :
sa dang lam gyi bar chad dbyings su sol :
mchog thun grub pa rgya mtsho'i phrin las mdzod :
oM AHhU~M gu ru d+he ba d+hA ki nI sarba maN+Da la sa pa ri bA ra dz+nyA na a d+hiSh+ThA na sid+d+hi karma sarba sa ma ya hU~M hU~M:
zhes bskul dgongs pa'i gding bskyed pas :
rtsa gsum rab 'byams lha tshogs kyi :
sku sngags phyag rgya'i cho 'phrul gyis :
mchog thun las kun lhun grub bsam :




de nas 'jig rten skyong ba rnams :
mchod cing tha tshig bsgrag pa'i phyir :
bdag nyid he ru ka dpal dang :
dbyer med ting 'dzin rtsal bskyed la :
raM yaM khaM:
stong pa'i ngang las dur khrod drag po'i zhing :
phyi nang gsang mchod 'dod yon char bzhin 'beb :
skong rdzas rten rdzas mthun pa'i rdzas la sogs :
bkod pa rab rdzogs nam mkha'i mdzod du shar :
oM sarba bit+pU ra pU ra su ra su ra A brta A brta ho :
badzra s+pha ra Na khaM:
oM ma hA shUn+ya tA dz+nyA na badzra swa b+hA ba At+ma ko\u0f85 haM:
'od gsal snying rje'i ye shes 'bar ba'i 'phrul :
dur khrod rol pa'i gzhal med khang chen dbus :
rtsibs brgyad 'khor lo'i lte bar pad nyi dang :
dgra bgegs bsnol cing me rlung 'khrugs pa'i klong :
rdo rje srin po ma ning stobs kyi bdag :
mthing nag ru mtshon gdengs shing snying phreng 'chang :
dar nag ber gsol beng chen sked par btsug :
khro bo'i chas rdzogs zhabs gnyis 'dor thabs 'gying :
g.yas su pho rgyud gtso bo legs ldan nag :
g.yon du mo rgyud tshogs rje ral gcig ma :
mdun du sku yi mgon po stag la zhon :
rgyab tu gsung gi mgon po phyag drug pa :
shar lhor thugs kyi mgon po gri gug can :
lho nub yon tan mgon po rnam thos sras :
nub byang ye shes mgon po phyag bzhi pa :
byang shar phrin las mgon po stobs 'phrog dbang :
de yi phyi rol khrag mtsho 'khrugs pa'i klong :
shar lhor lha yi mgon po dbang phyug che :
lho nub gza' yi mgon po rA hu la :
nub byang bdud kyi mgon po trak+shad nag :
byang shar gnod sbyin mgon po bdud 'dul dbang :
sgo bzhir rdo rje legs pa btsan 'gong tshogs :
zhing skyong seng gdong gnas yul skyong ba'i 'khor :
klu yi srin po klu gnyan sa bdag dpung :
dur khrod ma mo brtan ma skyong mar bcas :
kun kyang stong nyid ngang las 'bar ba'i tshul :
rigs kyi cho 'phrul sprul pa bsam yas 'gyed :
he ru ka dpal pho nya chen por gsal :
phyi 'khor dur khrod chen po'i gnas brgyad du :
dbang phyug nyer brgyad ging bdud rtsis bshan dang :
dmus long khyi 'brug ce spyang 'bar ma brgyad :
dam can bcu gnyis ming po mang po'i tshogs :
gtum zhing drag shul lha srin sde brgyad dpung :
bar mtshams sde dpon dregs chen ging lang+ka :
ma mo mkha' 'gro sha za 'bum sde'i tshogs :
gtso dang 'khor bcas mngon sum gsal ba la :
bdag nyid dpal chen thugs ka'i sa bon las :
'od zer lcags kyus dbyings nas spyan drangs thim :
hU~M b+h+yo :
he ru ka dpal chen po'i gdung 'tshob phyir :
dad pa dam tshig dbang gis rgyud bskul na :
dpal ldan mgon po bstan srung rgya mtsho'i tshogs :
glog ltar myur ba'i shugs kyis da tshur byon :
oM shrI ma hA kA la ng+harma pA la sa pa ri bA ra badzra sa ma ya dzaHdza :
hU~M b+h+yo :
dur khrod drag po me rlung 'khrugs pa'i dbus :
rngam brjid stobs ldan rdo rje srin po che :
rgyud gsum dregs pa rgya mtsho'i dpung dang bcas :
bstan pa bsrung phyir dgyes bzhin bzhugs su gsol :
dzaHhU~M baM hoHtiSh+Tha lhan :
badzra sa ma ya satwaM:
a ti pU ho :
pra tIts+tsha ho :
hU~M b+h+yo :
dngos su bshams dang yid las byung ba yi :
dgra bgegs bsgral pa'i drag po'i mchod sprin dang :
sman gtor rak+ta byang chub sems chen pos :
dpal mgon lcam dral 'khor bcas mnyes gyur cig :
oM shrI badzra ma hA kA la ng+harma pA la sa pa ri bA ra ma hA ru dra ar+g+haM pAd+yaM puSh+pe d+hU pe A lo ke gan+d+he nai bi d+yA shab+da pU dza ho :
pany+tsa a mr-ita ma hA rak+ta ma hA ba liM ta ga Na gu h+ya pU dza ho :
khyad par gtor ma'i mchod pa ni :
sha lnga bdud rtsi ye shes lnga :
bdud rtsi dgra bgegs sha rus khrag :
dgyes mchod chen por bzhes par bsam :
oM shrI ma hA kA la ga Na gu h+ya sa pa ri bA ra i daM ba liM ta kha kha khA hi khA hi :
oM b+hu ru ku ru u tsuSh+ma sa pa ri bA ra\u0f8e
ma ma e ka dzA Ti sa pa ri\u0f8e
oM ma hA kA la rU pa\u0f8e
oM ma hA kA la k+ShiM k+She tra pA la\u0f8e
oM shrI ma hA kA la\u0f8e
oM bai trag rak+sha b+h+yo\u0f8e
oM ma hA kA la gu Na hr-i da\u0f8e
oM ma hA kA la bi kA la\u0f8e
oM ma hA de ba dza hriM\u0f8e
oM rak+sha rA hu la\u0f8e
oM ma hA kA la trak+shad b+h+yo\u0f8e
oM ma hA kA la rat+na tsit+ta\u0f8e
tri badzra sA d+hu\u0f8e
b+h+yo siM ha mu kha\u0f8e
ya nA ga rak+sha\u0f8e
b+h+yo ma ma ra li\u0f8e
oM shrI badzra d+harma pA la sa ma ya b+h+yo hrIHdzaHdz+wa la d+hA ti rak+Sha hrI aHyaHmaHduHruHtsaHshaHnaHsa pa ri bA ra i daM ba liM ta kha kha khA hi khA hi :
ji ltar rigs pas phul ba'i mthar :
thugs dam bskang zhing bstod pa ni :
hU~M b+h+yo :
khrag 'thung gsang chen rol pa'i dur khrod che :
rngam brjid stobs ldan drag po'i pho brang 'dir :
'jigs rung rjes chags bkod pa bsam yas pas :
dam can 'khor bcas dgyes pa skyed gyur cig :
dgra bgegs bsgral pa'i dbang po'i me tog dang :
gsur chen bdug pa zhun chen mar gyi me :
mkhris pa'i dri chab sha khrag rus pa'i zas :
rkang gling drag po'i rol mos thugs dam bskang :
zhing gi bla bre rgyu rlon lda ldi 'phyar :
ro skra'i rnga yab don snying 'phan tshar bkram :
rkang lag shar bu mgo bo'i tshom bus spras :
brjid ldan dpal gyi 'byor pas thugs dam bskang :
ri rab gling bzhi rol mtsho lcags rir bcas :
lha dang mi yi 'dod yon rgya mtshos gang :
rin chen nor bu'i lhun po rgyan phreng sogs :
rmad du byung ba'i bkod pas thugs dam bskang :
bdud rtsi sman gyi rgya mtsho 'khyil li li :
dmar chen rak+ta'i rba rlabs phyu ru ru :
dam rdzas dpal gyi gtor chen spungs se spung :
mchog gi longs spyod rdzas kyis thugs dam bskang :
sku gsung thugs dang yon tan phrin las kyi :
rten pa'i rdzas bsham sgrub pa'i phyag rgya bkram :
dgyes pa'i mthun rdzas ma tshang med pa yis :
bsnyen sgrub dam tshig chen pos thugs dam bskang :
dam can 'khor bcas thugs dam gnyan po bskang :
rnal 'byor dam tshig nyams chag mthol lo bshags :
rtse gcig mos pas dpal gyi gdung 'tshob phyir :
he ru ka yi phrin las myur 'grub mdzod :
hU~M b+h+yo :
gnyis med ye shes ma ning gsang ba'i bdag :
thabs kyi phyag rgya legs ldan tshogs kyi bdag :
shes rab dbyings yum sngags srung ral gcig ma :
rgyud gsum dregs pa'i gtso la phyag 'tshal bstod :
he ru ka dpal rdo rje'i sku gsung thugs :
yon tan ye shes phrin las rtsal shar ba :
lha dang dbyer med bstan srung mthu bo che :
dpal ldan mgon po'i tshogs la phyag 'tshal bstod :
'dod khams lha dang gza' gdong sde brgyad tshogs :
bdud dang gtum po gnod sbyin gter gyi bdag :
kun kyang dbang phyug mthu stobs bsam mi khyab :
dregs pa'i ded dpon bzhi la phyag 'tshal bstod :
gsang ba'i gnyer 'dzin rdo rje legs pa che :
zhing rnams skyong mdzad mthu ldan zab gter srung :
drag shul klu srin dur khrod gnas kyi bdag :
ma mo brtan ma'i tshogs la phyag 'tshal bstod :
dpal gyi bka' sdod mthu stobs glog ltar myur :
rig 'dzin bka' nyan bcol pa'i las kun sgrub :
rdo rje'i tha tshig mi g.yel thugs dam can :
phyi nang dregs pa'i tshogs la phyag 'tshal bstod :
mnga' dbang gsol zhing las bcol phyir :
sbyar ba'i spos bdug ru mtshon phyar :
brjid ldan dbyangs dang rol mo'i sgra :
lta sgom dgongs pa'i gding bskyed la :

hU~M b+h+yo :
kun tu bzang po che mchog he ru ka :
gdul bya'i snang ngor dregs pa'i gtso bor bzhengs :
ma 'gag rol rtsal rnam 'phrul bsam mi khyab :
'od gsal chos kyi sku ru mnga' gsol lo :
zhi ba'i dbyings las 'bar ba chen po'i 'phrul :
kha sbyor bde ba'i thig ler 'du 'bral med :
ye shes yon tan stobs bcu'i shugs 'chang ba :
zung 'jug longs spyod rdzogs skur mnga' gsol lo :
rgyal ba'i bstan srung mi mthun zhi bar mdzad :
dbang bcu'i dpal skyed khams gsum g.yo zhing 'gugs :
khyad par 'dul thabs drag shul mi bzad ston :
gang 'dul sprul pa'i sku ru mnga' gsol lo :
dam can 'khor bcas che ba'i yon tan la :
bstod cing mnga' gsol chen pos gzi byin skyed :
thogs med las kyi brtul zhugs gnyer gtad na :
phyogs las rnam par rgyal ba'i phrin las mdzod :
hU~M b+h+yo :
sngon tshe dgongs brgyud zhi khro rab 'byams dang :
bar du brda brgyud rig 'dzin slob dpon che :
tha mar dus gsum snyan brgyud bla ma yis :
ji ltar bka' bsgos g.yar dam bzhes pa bzhin :
chos skyong bstan srung rgya mtsho las la bzhengs :
pho rgyud mgon pos rngam pa'i gzi byin skyed :
mo rgyud ma mos dbang drag sgyu 'phrul ston :
gnyis med rdo rje srin po'i dgongs pa yis :
khams gsum dregs pa thams cad zil gyis non :
dam rdzas rgyan gyi mchod gtor 'di bzhes la :
nad gdon 'jigs brgyad bar chad zhi ba dang :
tshe bsod dpal 'byor rigs rgyud 'khor slob spel :
snod bcud legs pa'i yon tan dbang du sdus :
nyes pa'i rkyen dang glo bur bar chad zlog :
bstan la 'tshe ba'i ma rungs dgra bgegs dang :
byang chub sgrub la bar chad bdud sde'i dpung :
drag shul chen po'i rol pas tshar bcad nas :
sangs rgyas bstan pa spyi dang khyad par du :
rig 'dzin slob dpon rnams kyi dgongs pa'i gding :
rgyud lung man ngag bshad sgrub 'phel ba dang :
grub brnyes bye bas 'jig rten khams kun khyab :
nad mug dug mtshon dus kyi rgud pa zhi :
bde skyid dpal gyis 'tsho ba'i phrin las mdzod :
ces brjod gtor ma gnas su stob :
de ltar srung ma spyir bskul nas :
bye brag tha tshig bsgrag pa ni :
sha khrag gtor ma bsham zhing bsngo :
bka' nan rdo rje'i g.yar dam bsgrag :
oM AHhU~M ho :
shrI badzra d+harma pA la e dzaHb+h+yo :
i daM ba liM ta b+huny+dza ho :
hU~M hrI:
nga ni dus gsum rig 'dzin thams cad kyi :
dgongs pa'i gdung 'tshob gsang ba'i brtul zhugs 'chang :
pad+ma thod phreng rtsal dang dbyer med phyir :
'jig rten dregs pa thams cad las la 'dus :
hU~M b+h+yo :
sngon tshe 'og min khyab brdal pho brang du :
kun bzang che mchog zhi khro rab 'byams kyis :
dgongs pa dbyings kyi chos 'khor bskor ba'i tshe :
dam la gnas pa'i rang snang srung ma kun :
dam rdzas sha khrag gtor ma 'di bzhes la :
gzung 'dzin 'khrul pa zhi ba'i phrin las mdzod :
hU~M b+h+yo :
bar du lha klu mi yi 'du gnas su :
rigs gsum sems dpa' tshom bu 'bum phrag gis :
brda thabs du mas chos sgo dbye ba'i tshe :
dam la gnas pa'i rdo rje'i srung ma kun :
dam rdzas sha khrag gtor ma 'di bzhes la :
bde chen ye shes rgyas pa'i phrin las mdzod :
hU~M b+h+yo :
tha ma rgya bod grub pa'i gnas rnams su :
snyan brgyud mdzod 'chang slob dpon tshogs rnams kyis :
gsang sngags bshad sgrub bstan pa skyong ba'i tshe :
dam la gnas pa'i dregs pa thams cad kun :
dam rdzas sha khrag gtor ma 'di bzhes la :
snod bcud dbang du bsdu ba'i phrin las mdzod :
hU~M b+h+yo :
da lta bkra shis byin chags sgrub gnas 'dir :
ma hA gu ru'i phrin las gdung 'tshob phyir :
rtsa gsum dkyil 'khor gnyan po'i zhal phyes tshe :
dam la gnas pa'i srung ma rgya mtsho'i tshogs :
sha khrag dmar gyi gtor ma 'di bzhes la :
mi mthun dgra bgegs tshar gcod phrin las mdzod :
de ltar phrin las spyir gsol nas :
bye brag slob dpon che rnams kyi :
tha tshig gnyan po bskul ba ni :
so so'i dgongs pa'i gding bskyed la :
hU~M hU~M:
rdo rje sems dpa'i shel gyi khang bu ru :
slob dpon chen po dga' rab rdo rje yis :
rig pa ye shes 'od kyi skur bzhengs tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
a ti'i sgrub brgyud 'phel ba'i phrin las mdzod :
hU~M hrI:
bde chen rdo rje brtsegs pa'i pho brang du :
skal ldan rgyal po in+d+ra b+hU ti yis :
tan+t+ra bco brgyad chos kyi mdzod brnyes tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
rgyud lung bshad sgrub rgyas pa'i phrin las mdzod :
hU~M hrI:
rdo rje gdan gnas theg pa'i pho brang du :
rig 'dzin chen po shrI siM ha yis :
rig rtsal dbang thob snang srid dbang bsdus tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
snying po'i rgyud 'dzin 'phel ba'i phrin las mdzod :
hU~M hrI:
kha che'i yul gyi rab snang gnas mchog tu :
paN grub chen po sangs rgyas gsang ba ches :
sde snod rgyud sde gtan la phab pa'i tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
thub bstan phyogs bcur rgyas pa'i phrin las mdzod :
hU~M hrI:
dur khrod bsil ba tshal gyi gnas mchog tu :
slob dpon chen po rdo rje hU~M kA ras :
'bru brgyad dgongs pa'i gding chen mngon gyur tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
mchog gi ye shes 'phel ba'i phrin las mdzod :
hU~M hrI:
dur khrod sku la rdzogs pa'i gnas mchog tu :
slob dpon chen po many+dzu mi tra yis :
'khor lo rnam bzhi'i brtul zhugs grub pa'i tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
zil gnon mngon spyod rol pa'i phrin las mdzod :
hU~M hrI:
dur khrod lhun grub brtsegs pa'i gnas mchog tu :
slob dpon chen po nA gArdzu na yis :
rta skad thengs gsum 'dzam gling bsgrags pa'i tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
dbang chen dgyes pa gar gyi phrin las mdzod :
hU~M hrI:
dur khrod lang+ka brtsegs pa'i gnas mchog tu :
slob dpon chen po pra b+ha hasti yis :
thal 'byin rnam bzhis mchog thun grub pa'i tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
srid pa phur bur grub pa'i phrin las mdzod :
hU~M hrI:
dur khrod gsang chen rol pa'i gnas mchog tu :
slob dpon chen po d+ha na saMskr-itas :
rtsa rlung thig le dbu mar bstims pa'i tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
phyir zlog rbod gtong grub pa'i phrin las mdzod :
hU~M hrI:
dur khrod pad+ma brtsegs pa'i gnas mchog tu :
slob dpon chen po bi ma mi tra yis :
ye shes bdud rtsi bcud du len pa'i tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
spong len rtog pa dag pa'i phrin las mdzod :
hU~M hrI:
dur khrod he chen brdal ba'i gnas mchog tu :
slob dpon chen po gu h+ya tsan+d+ra yis :
srid gsum dregs tshogs zil gyis mnan pa'i tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
bka' gnyan byin che myur ba'i phrin las mdzod :
hU~M hrI:
dur khrod lo ka brtsegs pa'i gnas mchog tu :
slob dpon chen po shAn+tiM gar+b+ha yis :
rdzong 'phrang srog gi ye shes brnyes pa'i tshe :
dam la gnas pa'i srung ma thams cad kun :
mthun rdzas 'dod yon gtor ma 'di bzhes la :
drag po'i mthu dbang rdzogs pa'i phrin las mdzod :
hU~M hU~M:
yul gyi ming ni o rgyan mkha' 'gro'i yul :
d+ha na ko Sha bde chen mtsho gling du :
snang ba mtha' yas ye shes sgyu ma'i sku :
pad+ma thod phreng rdo rje drag po rtsal :
sku gsum dbyer med 'od kyi skur bzhengs tshe :
d+hA ki'i sngags kyis gnas gsum mkha' 'gro 'dus :
dbang drag skad kyis sa gsum 'byung po bkug :
ye shes dgongs pa'i phyag rgyas zil gyis mnan :
ci bgyi'i bka' nyan 'bangs su g.yar dam bcas :
bod khams gling dgu'i dbus su byon pa'i tshe :
gnyug mar gnas pa'i mgur lha dge bsnyen dang :
sa bdag brtan ma gnod sbyin gtum pa'i sde :
glo bur lhags pa'i bdud btsan pe har sogs :
thams cad srog snying drangs shing bka' bsgos tshe :
'da' dka'i tha tshig dang du blangs pa ltar :
bdag ni rig 'dzin slob dpon de yi gdung :
khyed cag sngon gyi lha 'dre'i rigs yin pas :
chos nyid bden tshig rgyal ba'i bka' la nyon :
dpal gyi pha 'bab gtor ma 'di longs la :
gangs can mtha' dbus kun tu bde ba dang :
bshad sgrub bstan pa rgyas pa'i phrin las mdzod :
hU~M:
sgrub pa'i rig 'dzin tshogs rnams dbyings nas bzhengs :
yi dam lha tshogs gar dgu'i rol rtsed sgyur :
dpa' bo mkha' 'gro'i pho nya skar ltar 'khrugs :
dam la gnas pa'i srung ma las la 'dus :
'da' dka'i g.yar dam gnyan po rjes dgongs la :
dgra bgegs sha khrag gtor ma brngan du bzhes :
bdag gis bcol pa'i las rnams thams cad kun :
ma g.yel myur du 'grub pa'i phrin las mdzod :
dmigs bsal phyir zlog las bcol phyir :
nyams pa'i gzugs brnyan sbyar pa la :
dgra bgegs dgug bstim tshogs su bsgral :
zas su bsngo zhing phrin las gsol :
hU~M hU~M:
rig 'dzin bla ma rol pa'i byin rlabs dang :
yi dam mkha' 'gro chos skyong mthu rtsal gyis :
bstan dang sgrub la 'tshe ba'i dgra bgegs kun :
mtshan ma rten tu bcas pa 'dir khug cig :
dpal gyi thugs nas pho nya skar ltar spros :
lcags kyus zungs shig zhags pas dam du chings :
lcags sgrog drwa bar dril bus myos su chug :
lha dang phral nas gzugs la dbyer med bstim :
oM badzra ma hA gu ru shrI he ru ka sarba sha trUn bib+h+nAn badzra ang+ku sha dza :
badzra pA sha hU~M:
badzra s+pho Ta baM:
badzra g+hAN+De ho :
badzra pra be sha ya phaT:
badzra A be sha ya a a :
hU~M:
khro rgyal 'dus pa'i sras mchog kI la yas :
rgyud drug 'khor ba'i bag chags gzhom pa'i phyir :
tshe bsod ye shes zer gyis bdag la thim :
byang sems bde chen chu yis dri ma bkrus :
rnam shes dbyings rig dbyer med phyag rgyar drongs :
phung po sha khrag rdul phran bzhin du rlog :
he ru ka dpal 'bar ba'i brtul zhugs kyis :
mngon spyod stobs kyi phrin las yongs rdzogs mdzod :
oM badzra kI li kI la ya sarba sha trUn big+h+nAn hU~M phaT mA ra ya rbad :
hU~M:
bstan la gnod byed dgra bgegs ru dra kun :
thugs rje khros pas bsgral pa'i sha khrag rus :
brgyud gsum dregs tshogs rgya mtsho'i zhal du bstab :
dgyes par bzhes la bcol pa'i phrin las mdzod :
aHyaHmaHduHruHtsaHshaHnaHsa pa ri bA ra sarba sha trUM big+h+nAn ma hA mAM sa rak+ta kiM ni ri ti kha kha khA hi khA hi :
hU~M b+h+yo :
ye shes chos skyong tshogs rnams dbyings nas bzhengs :
'jig rten dregs pa'i dpung tshogs las la chos :
pho nya las mkhan myur ba'i shugs skyed la :
phyir zlog drag po'i phrin las dus la bab :
rig 'dzin sgrub mchog bdag cag 'khor bcas la :
byang chub sgrub la bar du gcod pa yi :
sngon las 'phral rkyen dus min 'chi ba zlog :
'jigs pa chen po brgyad dang bcu drug zlog :
'byung ba dgra gshed 'khrugs pa'i las sbyor zlog :
byad phur rbod gtong than dang ltas ngan zlog :
bzhi brgya rtsa bzhi'i nad dang 'tshe ba zlog :
stong phrag brgyad cu'i bgegs dang bar gcod zlog :
glo bur ye 'drog byur dang sri keg zlog :
sde brgyad gtum po'i khengs log cho 'phrul zlog :
mtha' dmag kla klo gdug pa'i 'tshubs 'gyur zlog :
ban bon skye bo'i dmod ngan ya ga zlog :
'jigs pa'i bdud bzhi chos nyid klong du zlog :
gsang ba'i dgra gsum 'od gsal dbyings su zlog :
bar gcod 'phrang gsum ka dag chen por zlog :
gzung 'dzin rnam rtog rdzogs pa chen por zlog :
bzlog go mi mthun thams cad dgra la zlog :
bsgyur ro ltas ngan bar gcod bgegs la sgyur :
thams cad lhun mnyam gnyug ma khyab brdal klong :
bzlog bsgyur bcol pa'i phrin las 'grub par mdzod :
sarba sa ma ya e dzaHb+h+yo aHyaHmaHduHruHtsaHshaHnaHb+h+yo b+h+yo zlog zlog :
ces bcol gtor ma zor du 'phang :
hU~M hU~M:
sgrub gnas gsang ba'i pho brang chen po yi :
rnam thar bzhi ldan 'od    gsal dbyings kyi sgo :
tshad med bzhi ldan ye shes phyag rgyas dbye :
dpal gyi dam tshig can rnams da gshegs shig :
hU~M hrI:
rtsa gsum rgyal ba rab 'byams thams cad kun :
chos sku zhi ba'i ngang las ma g.yos kyang :
gzugs sku 'jigs pa'i cha lugs skur ston la :
drag po zor gyi gzu dang dpang mdzod cig :
hU~M hU~M:
phyogs bzhi mtshams brgyad steng 'og dbang sgyur ba'i :
dkar phyogs dpal mgon lha klu 'khor bcas kyang :
gtor ma'i zor lam dbye phyir sku bzur la :
bzlog bsgyur las kyi dpung dang grogs la chos :
dus gsum rig 'dzin zhi khro'i tshogs rnams kyis :
bdud dang ru dra'i bar chad 'dul ba'i tshe :
ji ltar rtags bstan mthu rtsal phyungs pa bzhin :
zor chen rdzas kyi mthu stobs nus pa skyed :
chad mdo'i tha tshig gnyan po la gnas pa'i :
ye shes 'jig rten las kyi pho nya'i tshogs :
glog ltar myur ba'i shugs kyis dmag la chos :
srin po khros pa'i rngam brjid ya la la :
dpal gyi ru mtshon gnyan po lhabs se lhab :
b+h+yo zlog dmod pa'i gad rgyangs 'u ru ru :
thun rdzas gtor ma'i thog 'beb sha ra ra :
zor 'phen bstan la gnod pa'i dgra la 'phen :
bar gcod rtsom pa'i 'dre dang bgegs la 'phen :
bod khams phung byed kla klo'i steng du 'phen :
phyi nang g.yo 'khrugs 'gong po'i steng du 'phen :
dgra dpung thams cad thal ba'i rdul bzhin rlogs :
bgegs dpung ma lus phye ma dum bur thong :
bzlog bsgyur zor gyi phrin las grub par mdzod :
oM badzra ma hA gu ru shrI he ru ka e dzaHb+h+yo aHyaHmaHduHruHtsaHshaHnaHsa ma ya ma hA sha rI raM b+h+yo b+h+yo zlog zlog :
ces 'phang thal mo dul mo brdab :
rten dang lam gyi bar gcod kun :
rjes shul lhag med brlag par bsam :
stong nyid ka dag ngang du bzhag :
rig 'dzin byin rlabs mthu btsan zhing :
dam can srung ma rtsal ldan pas :
byang chub sgrub pa'i bar gcod kun :
nges par bzlog 'gyur the tshom med :
rjes su bshal chu'i bdud rtsi dang :
gtor mas phyi rol skyong ba'i ma :
che zhe 'khor bcas mchod pa ni :
mthun rdzas 'dod yon sprin du brlab :
b+h+rU~M rat+na ba liM ta trAM:
oM AHhU~M ho :
hU~M b+h+yo :
bran dang bka' yi tshogs kyi 'du ba'i bdag :
khrag 'thung de bzhin nyid brnyes nam mkha'i sku :
pad+ma thod phreng sbyan sngar dam mnos pa'i :
bod skyong brtan ma 'khor bcas 'dir gshegs shig :
ma ma b+h+yo e A ral+li hrIM hrIM dzaHdza :
b+h+yo :
he ru ka dpal sku yi rigs kyi yum :
bdag nyid chen mo rdo rje kun grags ma :
dpal ldan ha ri rdo rje g.ya' ma skyong :
gangs kyi g.yu bun rdo rje kun tu bzang :
'brog chen 'khor 'dul rdo rje bgegs kyi gtso :
drag shul bdud kyi bu mo mched sde bzhi :
skyong ma ya ma 'bum phrag 'khor dang bcas :
dam tshig rjes dgongs bshal chu'i gtor ma bzhes :
'khor srungs rkyen zlog tshe bsod dpal 'byor skyed :
gangs can mtha' dbus nad mug 'khrugs rtsod sol :
lo legs 'bru dang rkang 'gros nor phyugs spel :
bshad sgrub bstan pa rgyas pa'i phrin las mdzod :
b+h+yo :
he ru ka dpal gsung gi rigs kyi yum :
gangs dkar sha med rdo rje spyan gcig ma :
kha rag khyung btsun rdo rje dpal gyi yum :
gser chen mkha' lding rdo rje klu mo dang :
rma ri rab 'byams rdo rje drag mo rgyal :
gtum chen gnod sbyin bu mo mched sde bzhi :
skyong ma ya ma 'bum phrag 'khor dang bcas :
dam tshig rjes dgongs bshal chu'i gtor ma bzhes :
'khor srungs rkyen zlog tshe bsod dpal 'byor skyed :
gangs can mtha' dbus nad mug 'khrugs rtsod sol :
lo legs 'bru dang rkang 'gros nor phyugs spel :
bshad sgrub bstan pa rgyas pa'i phrin las mdzod :
b+h+yo :
he ru ka dpal thugs kyi rigs kyi yum :
kong btsun de mo rdo rje bod khams skyong :
btsan la rol pa'i rdo rje sman gcig ma :
g.yu yi dril bu rdo rje zu le sman :
sman btsun ug chos rdo rje g.yar mo bsil :
yid 'phrog sman gyi bu mo mched sde bzhi :
skyong ma ya ma 'bum phrag 'khor dang bcas :
dam tshig rjes dgongs bshal chu'i gtor ma bzhes :
'khor srungs rkyen zlog tshe bsod dpal 'byor skyed :
gangs can mtha' dbus nad mug 'khrugs rtsod sol :
lo legs 'bru dang rkang 'gros nor phyugs spel :
bshad sgrub bstan pa rgyas pa'i phrin las mdzod :
ma mA ta tA te tai taM tAM la lA li lI kha rak+mA ma ma sring 'gro ma pra tIts+tsha i maM ba liM ta kha kha khA hi khA hi :
yA hi gats+tsha :
las la myur ba'i tshul dang bcas :
dgyes bzhin rang gnas gshegs par bsam :
las mjug mthar phyin bya ba'i phyir :
rdo rje bro yi cho ga ni :
gtor gzhong ri rab lhun po'i 'og :
dam sri dpung bcas rgyas gdab bsam :
hU~M:
e nr-i tri sarba sha trUn big+h+nAn dzaHhU~M baM ho :
hU~M hrI:
rtsa gsum lha tshogs dgyes pa'i dkyil 'khor du :
bar chad byed pa'i bdud dang dam sri'i dpung :
rdo rje ri rab lhun po'i 'og tu bkug :
mi 'gyur ye shes lta bas rgyas gdab bo :
sarba sha trUn big+h+nAn satwam+b+ha ya nan :
oM:
dkar zlum yA yi tshogs kyi dkyil 'khor du :
rtsa gsum rdo rje rigs kyi bro brdungs pas :
zhe sdang chos dbyings ye shes phyag rgyar rdzogs :
mi mthun gtum po thams cad zhi gyur cig :
hU~M badzra ma hA gu ru kro d+ha shAn+tiM ku ru swA hA:
trAM:
ser mnyam mA yi tshogs kyi dkyil 'khor du :
rtsa gsum rin chen rigs kyi bro brdungs pas :
nga rgyal mnyam nyid ye shes klong du thim :
rdo rje'i gzi brjid ye shes rgyas gyur cig :
trAM rat+na ma hA gu ru kro d+ha puSh+TiM ku ru oM:
hrIH
dmar 'khyil waM gi tshogs kyi dkyil 'khor du :
rtsa gsum pad+ma rigs kyi bro brdungs pas :
'dod chags sor rtog ye shes thig ler 'khyil :
yid 'phrog 'dod rgu dbang du 'dus gyur cig :
hrIHpad+ma ma hA gu ru kro d+ha wa shaM ku ru ho :
hU~M:
mthing nag e yi tshogs kyi dkyil 'khor du :
rtsa gsum las kyi rigs kyi bro brdungs pas :
phrag dog bya grub ye shes klong du thim :
mi mthun dgra bgegs thams cad brlag gyur cig :
hU~M karma ma hA gu ru kro d+ha mA ra ya phaT:
hU~M hU~M:
tshig ni brjod bral skye med gnyug ma'i dbyangs :
glu ni rol pa 'gag med ye shes glu :
bro ni gnyis med zung 'jug bde chen gar :
rtsa gsum zhi khro sgyu ma'i cho 'phrul gyis :
'jigs pa'i bdud bzhi ri rab 'og tu mnan :
gsang ba'i dgra gsum rdo rje'i phyag rgyas btab :
bar chad 'phrang gsum ye shes me yis bsreg :
thams cad lhun rdzogs ye shes dbyings su thim :
sarba big+h+nAn sha trUn satwaM b+ha ya mo ha ya dz+wa la raM hU~M hU~M a :
slar yang gtor snod kha phye la :
rin chen sman 'bru bdud rtsis bkang :
tshe bsod dpal 'byor yon tan dang :
bde chen ye shes rgyas par bsam :
gsum pa dngos grub blang ba ni :
mda' dar g.yab cing gdung shugs bskyed :
srid dang zhi ba'i dwangs bcud kun :
dngos grub rdzas la bkug cing bstim :
hrI:
rje btsun o rgyan pad+ma tshe dpag med :
rtsa gsum rgyal ba rab 'byams dbyings nas bzhengs :
dpa' bo mkha' 'gro'i tshogs rnams las la bskul :
rnal 'byor bdag cag 'khor dang bcas pa yi :
bla tshe chad nyams yar ba rang sor tshud :
'jig rten snod bcud 'byung ba'i dwangs ma sdus :
ye shes gzi byin 'od kyi thig ler skyil :
sgrub rten rdzas la 'khor 'das dwangs bcud stims :
sgrub pa'i rig 'dzin rnal 'byor bdag cag la :
tshe khug g.yang skyobs mchog thun dngos grub dang :
'chi med rdo rje'i dngos grub bstsal du gsol :
oM AHhU~M badzra ma hA gu ru sarba sid+d+hi A yu She swA hA:
tshe b+h+rU~M:
g.yu b+h+rU~M:
g.yu tshe b+h+rU~M:
A yur+dz+nyA na g.yu tshe b+h+rU~M:
zhes bzlas dwangs bcud gzi byin sbar :
de nas rten dang sgrub pa'i rdzas :
spyi bor blang zhing gnas gsum gtugs :
tshe dang gal sogs longs spyod bya :
hU~M hrI:
ma bcos spros bral dbyings kyi dkyil 'khor nas :
rig pa rang snang dgongs klong 'du 'bral med :
rgyal ba zhi khro rab 'byams tshogs rnams kyis :
skye med chos sku'i dngos grub bstsal du gsol :
bde chen lhun grub 'od gsal dkyil 'khor nas :
gang 'dul skur snang brda thabs du mar ston :
rigs gsum rig 'dzin tshom bu 'bum sde yis :
'gag med longs sku'i dngos grub bstsal du gsol :
rig rtsal rol pa'i rdo rje'i dkyil 'khor nas :
rgyud lung man ngag snyan brgyud chos 'khor bskor :
rgya bod rig 'dzin grub thob rgya mtsho yis :
'gro 'dul sprul sku'i dngos grub bstsal du gsol :
hU~M hrI:
bde chen pad+ma drwa ba'i dkyil 'khor nas :
rtsa gsum rgya mtsho'i khyab bdag thod phreng rtsal :
bka' babs chu bo bzhi 'dus slob dpon dang :
yi dam dpal chen brgyad kyi rig pa 'dzin :
dpa' bo mkha' 'gro 'bum phrag yangs pa'i tshogs :
dang po bsnyen cing bar du dbyer med bsgrubs :
deng 'dir dngos grub gsol ba'i dus lags na :
thugs rje chen po'i gzi byin bskyed du gsol :
nam mkha'i gzugs can 'gran tu med pa yi :
mtshan dpe sku yi dngos grub bstsal du gsol :
rdo rje mi shigs nA da'i sgra chen po :
tshangs dbyangs gsung gi dngos grub bstsal du gsol :
gdod nas rnam dag sku gsum thig ler 'khyil :
'od gsal thugs kyi dngos grub bstsal du gsol :
stobs dang rdzu 'phrul dbang bcu'i gter chen po :
'dod 'byung yon tan dngos grub bstsal du gsol :
gang 'dul thabs kyis gdul bya'i re ba skong :
thogs med phrin las dngos grub bstsal du gsol :
rab 'byams mdo rgyud bka' yi dngos grub stsol :
rdo rje'i lung mchog gter gyi dngos grub stsol :
man ngag snying po gdams pa'i dngos grub stsol :
thun mong yid bzhin 'phrul gyi dngos grub stsol :
khyad par mchog gsang don gyi dngos grub stsol :
'chi med rdo rje tshe yi dngos grub stsol :
bde chen ye shes rtogs pa'i dngos grub stsol :
bla med mchog gi dngos grub bstsal du gsol :
oM AHhU~M gu ru d+he ba d+hA ki nI sarba maN+Da la kA ya wA ka tsit+ta gu Na karma dz+nyA na badzra sarba sid+d+hi pha la oM AHhU~M hrI:
oM sarba ta thA ga ta ma hA sid+d+hi At+ma ko\u0f85 haM:
slar yang gtang rag mchod bstod bya :
nongs pa'i tshogs rnams bzod par gsol :
ho :
chos kyi dbyings la nyes pa'i skyon med kyang :
bdag cag ma rig glo bur 'khrul pa yis :
nongs pa gang mchis snying nas bzod par gsol :
dag cing tshangs pa'i dngos grub bstsal du gsol :
yi ge brgya pa ci nus brjod :
bzhi pa rtag chad mtha' bsal phyir :
snang cha lha yi 'khor lo kun :
'od gsal stong pa'i dbyings su bsdu :
rjes thob zung 'jug lha skur ldang :
a :
snod bcud gzhal yas khang dang lha yi sku :
rtag mtha' gzung 'dzin mtshan ma sbyang ba'i phyir :
mkha' la 'ja' bzhin 'od gsal dbyings su thim :
ma bcos skye med gnyug ma'i ngang du bzhag :
ma hA shUn+ya tA dz+nyA na badzra swa b+hA ba At+ma ko\u0f85 haM:
hU~M:
slar yang bden gnyis dbyer med chen po'i ngang :
chad pa'i mtha' dang stong pa las grol phyir :
snang cha 'chi med pad+ma thod phreng rtsal :
mi phyed rdo rje gsum gyi phyag rgyar bzhengs :
badzra ma hA gu ru kA ya wA ka tsit+ta At+ma ko\u0f85 haM:
lnga pa bsngo smon shis brjod ni :
ho :
khyab brdal chos dbyings chen po'i dkyil 'khor du :
rig 'dzin mchog gi bsnyen cing sgrub la sogs :
dus gsum bsags pa'i dge ba gang mchis pa :
bla med byang chub snying por bsngo bar bgyi :
bsod nams 'di yis bdag gzhan sems can kun :
tshe ring nad med 'dod rgu'i 'byor pa rgyas :
theg mchog chos kyi longs spyod chen po yis :
rtag tu bde ba'i dpal la rol par shog :
rnam par smin pas rlung sems lha skur bzhengs :
tshe la dbang thob phyag rgya'i rigs su shar :
lhun gyis grub pa'i zung 'jug sgyu ma yis :
sku dang ye shes go 'phang myur 'grub shog :
oM:
chos sku'i dbyings las bde chen longs spyod rdzogs :
sprul pa'i rnam rol pad+ma thod phreng rtsal :
brgyud gsum rig 'dzin bla ma'i tshogs rnams kyi :
byin rlabs sprin phung 'khrigs pa'i bkra shis shog :
'od gsal ngang las bden gnyis dbyer med sku :
bsam yas sgyu 'phrul drwa ba'i rol par shar :
rab 'byams yi dam zhi khro'i lha tshogs kyi :
dngos grub char du bsnyil ba'i bkra shis shog :
phyi dang nang gi gnas yul dur khrod du :
bde stong gar mdzad zhi chags khros pa'i nyams :
gnas gsum dpa' bo mkha' 'gro'i tshogs rnams kyi :
'dod rgu'i 'bras bu smin pa'i bkra shis shog :
rgyal ba'i bstan srung bka' yi bya ra mdzad :
log 'dren tshar gcod skal ldan rjes su 'dzin :
rdo rje'i chos srung nor lha gter bdag gi :
phrin las glog ltar myur ba'i bkra shis shog :
sangs rgyas bstan pa'i snying po dar zhing rgyas :
bstan 'dzin thugs mthun sku tshe mdzad phrin 'phel :
'jig rten kun tu nad mug mtshon 'khrug zhi :
rtag tu bde skyid dpal gnas bkra shis shog :
ces brjod me tog phyogs bcur 'thor :
snyan 'gyur rol mo yun du bya :
dga' zhing spro ba'i nyams bskyangs la :
chos spyod bcu la brtson par bya :
sa ma ya :[ \u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bsgrub gzhi 'od gsal bde gshegs snying :
'chi med rtsa gsum don gyi lha :
gdod nas 'du 'bral med pa'i phyir :
bden gnyis dbyer med chen por blta :
sgrub byed smin dang grol ba'i lam :
rdo rje theg pa'i gsang ba che :
snang stong bde stong rig cing stong :
bskyed rdzogs zung 'jug chen por bsgom :
sgrub pa mthar phyin 'bras bu ni :
sku dang ye shes phrin las bdag :
mkha' khyab rtag pa lhun grub mchog :
shin tu rnam grol chen por 'char :
de lta bu yi lam gyi rim :
zab cing rgya che mkha' 'dra ba'i :
snying po mthar thug rig 'dzin bzhi'i :
go 'phang mchog tu sgrub pa'i phyir :
lus brgya'i mgo dang dpral ba'i mig :
khog pa'i snying dang zungs khrag ltar :
ma byung 'byung bar dka' ba'i chos :
rtsa gsum dgongs 'dus chos kyi mdzod :
da lta rang byung he ru ka :
'chi med pad+ma bdag nyid kyis :
thugs kyi dwangs ma mngon phyungs nas :
sngon gyi smon lam 'brel pa yi :
mnga' bdag yab sras rnams la gtad :
dad dang mos pas rtse gcig chongs :
bai ro tsa na nyid la gdams :
bshad dang sgrub pas gsal bar phyes :
ye shes mtsho rgyal thugs la bstims :
mkha' 'gro brda yi yi ger bris :
ma 'ongs rig 'dzin rje 'bangs rnams :
bsam bzhin sprul pa bzung ba'i ched :
bka' shog sa yi gter du sbos :
las can rnams dang 'phrad nas kyang :
yid bzhin nor bu'i mdzod chen dbye :
las kyi rim pa 'di nyid kyang :
klog dang 'dzin pa lta ci smos :
dpe rgyud tsam zhig 'chang bas kyang :
rtsa gsum lha tshogs sprin bzhin 'du :
yul khams kun tu dge legs 'byung :
'brel tshad byang chub lam la 'god :
khyad par o rgyan bdag nyid kyi :
dbus gtsang sgrub gnas nyer gcig dang :
mdo khams gnas chen nyer lnga la :
'di nyid tshogs su bsgrub pa na :
bod khams bstan pa yun du 'phel :
mchog tu yar mar tshes bcu'i dus :
'byor tshogs thams cad rdzas su bsham :
mos shing gdung bas rgyud bskul tshe :
o rgyan rig 'dzin thams cad dang :
mkha' 'gro'i 'du ba dngos su 'ong :
chu bo bzhi yi ye shes 'phel :
sgrub sde dgu yi dngos grub thob :
rtsa khams rlung la byin brlabs pas :
rig 'dzin rnam bzhi myur du 'grub :
de phyir snying la gces par zungs :
yar bar ma dor sgrub la 'bungs :
'gro 'dul bstan pa mtha' rgyas 'gyur :











sa ma yaH
rgya rgya rgya :
gter rgya :
sbas rgya :
gtad rgya :
zab rgya :
gnyer rgya :
gsang rgya :
gdams rgya :
sa ma ya :
kha tham :
gu h+ya :
'chi med bstan gnyis g.yung drung gling pas lha mdo 'bur mo bde chen pad+ma bkod nas dngos grub tu thob pa'o //

//
