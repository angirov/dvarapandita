\u0f01\u0f83:
rdo rje phag mo'i zab khrid las :
them yig gsal ba'i sgron me bzhugs so :
\u0f88\u0f88\u0f88
mi 'gyur dbyings la phyag 'tshal lo :
rdo rje phag mo'i zab khrid las :
ye shes gsal khrid don gyi gnad :
gdams pa'i lde mig ces bya ste :
mtsho rgyal 'di ltar sems la zhog :
sa ma ya :
rgya rgya rgya :
ka)kha byang 'phyug med gsal byed kyis :
gdams pa'i sgro 'dogs chod par byed :
kha)lo rgyus yid ches khungs btsun gyis :
gang zag the tshom chod par byed :
ga)dbang chog pad+ma'i phreng ba yis :
skal ldan smin cing grol bar byed :
nga)gtum mo nyi ma'i rang 'od kyis :
lus kyi nad gdon zhi bar byed :
ca)bde chen yang gsang sgrub pa yis :
bdag lus rtsa gnad grol bar byed :
cha)rta phag yab yum sgrub pa yis :
lus kyi dngos zhen zlog par byed :
ja)yab yum gnyis med gsang sgrub kyis :
gnad gsum gzer gyis thebs par byed :
nya)rang lus bde chen nyams myong gis :
zla ba gtan la phebs par byed :
ta)gzhan lus bde chen phrin las kyis :
bdag gzhan byin gyis rlob par byed :
tha)gtong thun ye shes gsal sgron gyis :
khrid kyi rim pa gsal bar byed :
da)zab lam gtong thun sgron ma yis :
gegs rnams ma lus bsal bar byed :
na)rdo rje chu 'thung gdams pa yis :
nyi ma dbang du sdud par byed :
pa)las kyi phyag rgya'i rnam 'byed kyis :
zla ba dbang du sdud par byed :
pha)o rgyan zhal gdams chen po yis :
the tshom gol sa chod par byed :
ba)gzhan don rigs rgyud bzhag thabs kyis :
sprul sku'i sa bon thebs par byed :
ma)lta ba ye shes klong grol gyis :
khregs chod brdar sha chod par byed :
tsa)lung bstan don gsal sgron me yis :
dkar nag phu thag chod par byed :
sa ma ya :
rgya rgya rgya :
rdo rje phag mo'i zab khrid mchog :
yang gsang kun gyi snying po 'di :
ma 'ongs skal ldan don ched du :
'chal gyis dogs nas yi ger btab :
zab lam chos tshan bcu bdun der :
mang nyung med par nyams su longs :
sa ma ya :
rgya rgya rgya :
e ma ho :
bdag 'dra bud med blo dman yang :
pad+ma'i gsung bzhin yi ger btab :
las 'phro can dang 'phrad par shog :
rig 'dzin rgod kyi ldem 'phru can gyis zang zang lha brag nas bton pa /
slar yang mang yul gyi ri bo dpal 'bar du sbas pa las /
bdag pad+ma tshe dbang rgyal pos bla ma mkha' 'gro'i lung bstan la brten nas gdan drangs pa'o //
mnga' bdag gung thang rgyal po'i bkas bskul nas shog ser las phab pa'o ///
/
!
rdo rje phag mo'i zab khrid las :
lo rgyus gsal bar bkod pa bzhugs so :[ \u0f88\u0f88\u0f88\u0f88 ]dpal bsam yas mchims phu bre gu'i brag phug tu :
gu ru sgrub pa la bzhugs pa'i dus su :
bdag mtsho rgyal gyis zhus pa :
ma hA gu ru lags :
bdag la ye shes mkha' 'gro'i chos skor thams cad gcig tu bsdus pa'i ngo bo smin byed dbang dang :
grol byed kyi gdams pa zab mo nyams su len tshul :
rdo rje phag mo'i zab rgya'i gdams pa yang dag pa gcig thugs brtse bas bdag la gnang du gsol :
zhes zhus pas :
gu rus bka' bstsal pa :
mtsho rgyal nyon cig :
bdag la rdo rje phag mos gnang ba'i chos 'di la :
phyi rtsis kyi skor dang :
nang rtsa gnas la brtsi ba :
gsang ba rtsa thig rlung gsum gyi rnam gzhag :
thun mong du dbang gi rnam gzhag gis smin par byed pa :
bskyed rim rta phag yab yum gsang sgrub kyi sgo nas lus lha skur sgrub :
ngag 'byung 'jug rlung gi nyams len gyis rtsa khams dwangs ma'i DA ki yab yum rtsal sbyangs pas :
bdag gzhan rta mgrin yab yum du gsal btab ste :
dbab zlog dga' bzhi'i nyams len gyis dwangs ma bde stong ye shes su lam du khyer bas rig pa ye shes su 'char ba :
lhan skyes ye shes kyi ngo sprod kyis cir snang chos skur rtogs pa :
lta ba'i thag bcad nas lhun grub 'od gsal gyi nyams len gyis zag bcas zag med du bsgrubs nas kun bzang nang dbyings su 'jug pa'i gdams pa 'di gsungs so :
de nas mtsho rgyal gyis shog ser la bkod nas zang zang lha brag gi zangs mdzod dmar po'i nang du gter du sbas so :
sa ma ya :
rgya rgya rgya :[ \u0f88\u0f88\u0f88\u0f88\u0f88 ]de nas rig 'dzin rgod kyi ldem 'phru can gyis bton nas /
slar yang mang yul gyi ri bo dpal 'bar du gter du sbas pa /
kho bo pad+ma tshe dbang rgyal pos gdan drangs pa las /
mnga' bdag gung thang rgyal pos bka' yis bskul ba la brten nas /
rgyal po'i pho brang lcags kyi khang par shog ser zheng mkhyid gang /
dkyus mtho do pa gnyis las srog yig brtsegs ma las rdo rje phag mo'i zab khrid yongs su rdzogs par phab pa'o //
yi ge pa ni sngags 'chang gsang sngags rdo rje'o ///
/
!
rdo rje phag mo'i zab khrid las :
dbang chog pad+ma'i phreng ba bzhugs so :[ \u0f88\u0f88\u0f88\u0f88\u0f88\u0f88\u0f88 ]dbang chen pad+ma he ru ka la phyag 'tshal lo :
bde chen mchog gi sku 'di sgrub pa'i thabs :
dbang gi ti ka zlas pa'i ti ka dang :
bskyed rdzogs ti ka zab lam ti ka rnams :
shin tu zab phyir gsang ba'i dbang mchog bstan :
skal ldan rnams kyis tsit+ta'i dkyil du sbos :
sa ma ya :
rgya rgya rgya :
rdo rje phag mo'i zab khrid dbang gi gdams pa 'di la gsum ste :
sngon 'gro dngos gzhi rjes gsum mo :
sngon 'gro sta gon gyi rim pa :
gnas khang gtsang mar dkyil 'khor lte ba zlum po :
zla gam kha sbyor du yod pa :
de'i phyi rol du pad+ma 'dab bzhi :
de'i phyi rol du pad+ma 'dab ma brgyad :
phyi rim ye shes 'od lnga'i rwa bas bskor ba :
de phan chad dkyil 'khor spyi dang mthun par bya :
de la yang thog mar sin+d+hu ra dang chang sbyar nas chag chag gdab :
many+dzi'am khri'u'i steng du dpal gtor khrag dang chang gis sbrus la :
rta mgo dang phag mgos brgyan pa :
'og tu b+han+d+ha bdud rtsis bkang ba la :
a mr-ita dang byang sems dkar dmar btab ste dar dmar gyi gur phub :
gzhan yang dpa' bo mkha' 'gro'i gtor tshogs mang du bsham :
de nas bla mas bsnyen pa byas te rang nyid dbang chen yab yum sgrub pa ltar bskyed pa'i thugs kar nyi ma'i dkyil 'khor gyi lte bar hrIHdang ma'i mtha' la snying pos bskor ba bsgoms la :
yig 'bru 'khor ba la dmigs pa gtad de :
brgya stong khri la sogs pa ci 'grub bzlas so :
de nas dbang sgrub pas bdag bskyed gong ltar gsal bas :
dal bskyed pa ni :
gtor ma de dbang chen yab yum du gzhung ltar bskyed pas :
bdag dang dkyil 'khor lha tshogs kyi :
spyi bor rdo rje mkha' 'gro yab yum :
mgrin par rin chen DA ki yab yum :
snying gar sangs rgyas DA ki yab yum :
lte bar pad+ma DA ki yab yum :
gsang gnas su las kyi DA ki yab yum bskyed do :
sku mdog phyag mtshan rigs dang mthun par bskyed pa'i thugs kar rang rang gi sa bon la sngags kyis bskor ba bskyed de :
bzlas pa byas pas bdag dang dkyil 'khor lha tshogs las 'od zer 'phros :
ye shes pa spyan drangs 'gugs bstims la sogs pa bya :
yang bdag gi gnas gsum las sngags phreng gi 'od zer 'phros :
dal gyi lha tshogs la phog :
thugs dam gyi rgyud bskul :
phyogs bcu'i rgyal ba thams cad kyi sku gsung thugs kyi byin rlabs thams cad bsdus te gtor ma dang b+han+d+ha'i bdud rtsi la thim par bsam :
de nas dbang chen yab yum sbyor ba mdzad pas :
'khor lo lnga'i mkha' 'gro yab yum rnams kyang sbyor ba byas te :
de rnams kyi thugs rje byin rlabs byang sems dkar dmar du babs pas b+han+d+har chil gyis 'khyil bar bsam mo :
de yang slob dpon gyis gong du sgrub cing :
dbang gi mched lcam rnams kyis kyang dzapa? kyi 'phro 'du gsal bar bzlas pas byin rlabs chen po thob par nges so :
sa ma ya :
rgya rgya rgya :
dngos gzhi la dbang ji ltar bskur ba'i rim pa ni :
sngon du skyabs 'gro sems bskyed :
lha bskyed pa la sogs pa thams cad sngon du song nas :
dngos gzhi la las bum bdud rtsi 'khyil bar bskyed :
sngags bzlas la de'i chus mched lcam rnams khrus nas phyung ste :
spyan dar bkab la :
dkyil 'khor la bskor ba lan gsum bskor la shar sgo nas phyag 'tshal te :
'di skad thal mo sbyar la zhu :
kye :
bla ma gsang sngags kun gyi gtso :
dbang gi bdag nyid che ba'i mchog :
bdag cag dbang gi dkyil 'khor du :
'jug cing smin par mdzad du gsol :
zhes lan gsum zhu'o :
bla mas :
khyed cag su yin bla med dkyil 'khor du :
'jug 'dod dam tshig gtsang ma tshul bzhin du :
bla ma lha mched lha tshogs thams cad la :
srung na tshur shog mi srung phyir dengs shig :
ces pa'i lan du slob ma rnams kyis 'di skad zhu :
bdag ni lus dang srog la sogs :
bya dka' chen por gyur na yang :
dam tshig tshul las mi 'da' zhing :
bka' bzhin bsgrub par bdag spro 'o :
zhes lan gsum zhu'o :
bla mas de'i lan du 'di skad do :
de ltar yin na khyed rnams kyang :
skal bar ldan pa yin nges pas :
dbang chen yab yum dkyil 'khor du :
spro dga' bcas te gral la 'dug :
ces gsung ngo :
de nas slob ma rnams gral la 'khod par bya :
rdo rje spyi bor bzhag ste :
hU~M:
mi 'gyur gsang ba mchog gi ni :
rdo rje'i sku ni khyod thob 'gyur :
'di ni khyod kyi dam tshig ste :
bu khyod tshul bzhin gnas par mdzod :
badzra sa ma ya :
i dan sid+d+hi rA gA hU~M:
yang snying gar gtugs te :
de ring dbang chen gsang ba'i rgyal :
khyod kyi snying la yang dag zhugs :
'di ni gzhan la smras pa na :
khyod nyid nyams te ltung bar 'gyur :
de phyir khyod kyis shin tu gsang :
sa ma ya :
na ra kan :
ces brjod du gzhug go :
de nas mna' chu sbyin pa ni :
chu la a mr-ita btab la sbyin nas 'di skad do :
ho :
'di ni dam tshig rdo rje'i chu :
dam tshig nyams na dmyal bar ltung :
dam tshig bsrungs na dngos grub mchog :
gsang ba rdo rje'i chu 'dis 'grub :
oM a mr-ita u da ka tha hU~M:
de nas rdo rje slob dpon gyis dam la bzhag :
rdo rje spyi bor bzhag ste 'di skad do :
de ring phyin chad bu khyod kyi :
he ru ka dpal dbang gi sku :
nga nyid yin gyis nga'i bka' las :
khyod kyis 'da' bar mi bya ste :
nga yis bsgo ba'i bka' ji bzhin :
khyod kyis gcog par mi rung ngo :
sa ma ya :
i dan na ra kan :
zhes brjod do :
de nas byin dbab pa ni :
rang re rnams yi dam gyi lhar gsal bar byas te :
de'i thugs kar g.yung drung yan lag bzhi la ha ri ni sa zhes chos 'khor du 'khor ba la dmigs pa gtad de :
de las 'od zer 'phros :
ye shes kyi lha tshogs rnams char ltar du babs par bsam ste :
bdag lus dang gnyis su med par gyur :
slob dpon gyis 'di skad do :
hU~M:
byin rlabs thugs rje'i gzhal yas nas :
rtsa brgyud bla ma spyan 'dren gshegs :
byin chen 'beb pa'i dus la bab :
dngos grub dam pa bstsal du gsol :
ye shes dbyings kyi gzhal yas nas :
yi dam lha tshogs spyan 'dren gshegs :
byin chen 'beb pa'i dus la bab :
dngos grub dam pa bstsal du gsol :
rtsa khams dwangs ma'i gzhal yas nas :
dpa' bo mkha' 'gro spyan 'dren gshegs :
byin chen 'beb pa'i dus la bab :
dngos grub dam pa bstsal du gsol :
gu ru hrIHma ha ri ni sa ra tsa hri ya :
tsit+ta hrIng hrIng pheM pheM dzaHhU~M baM ho :
zhes rol mo drag tu sbir :
ye shes phebs pa'i rtags ni :
lus 'khrab pa dang :
gar byed pa dang :
saMskr-ita'i skad 'don pa la sogs pa byed :
de ltar byung na ye shes phebs pa'i rtags yin no :
ma pheb na bskyar la bya :
de nas spyan dbye bar zhu ste :
kyai :
dbang gi bdag nyid he ru ka :
bdag cag 'khor ba ma rig gis :
long bas chu bur ling thog mig :
de ring mgon pos bsal du gsol :
ces lan gsum zhu ste :
de'i rjes su rdo rje slob dpon gyis lag tu rdo rje thogs la 'di skad do :
kyai :
sngon gyi ston pa mig mkhan rgyal :
ji ltar ma rig bsal pa ltar :
bdag gis thabs shes gser thur 'dis :
khyed cag ma rig bsal bar bya :
badzra tsak+Shu pra be sha ya phaT:
ces mig dar bshu'o :
de nas dkyil 'khor lha tshogs dang zhal mjal bar bsgom la :
rjes su bla mas 'di skad brjod :
khyed rnams legs 'ong skal ba bzang :
de ring dbang gi dkyil 'khor du :
smin nas dkyil 'khor nyid du 'grub :
dga' spro bcas te 'di la ltos :
zhes spro ba bskyed do :
de nas dbang gi maN+Dal phul rjes su :
lus tsog pur thal mo sbyar te 'di skad zhu :
bla ma gsang sngags che ba'i mchog :
bdag cag dbang gi da la ru :
dbang bzhi yongs su rdzogs pa dang :
smin cing grol bar mdzad du gsol :
ces lan gsum zhu'o :
rjes su bzung ste :
'di skad brjod :
khyed cag dbang chen he ru ka'i :
lha dang gnyis med gcig tu gyur :
'di la the tshom mi rung ste :
slob dpon la yang gus par gyis :
zhes brjod :
de nas slob bu dbang chen yab yum du bskyed du gzhug la :
gtor ma dam tshig ye shes dbyer med pa de nyid spyi bor bzhag ste :
dbang chen yab yum sbyor ba mdzad pa'i spyi bo nas gu ru yab yum sbyor ba mdzad pas :
byang sems dkar dmar du babs nas dbang chen yab yum gyi 'khor lo rnams rim par gang :
dbang chen yab yum rnams kyang sbyor ba mdzad pas :
gong gi byang sems dang dbang chen yab yum gyi dwangs ma 'dres te :
sbyor mtshams nas dkar dmar du babs pas :
rang gi spyi bo nas mgrin pa snying ga la sogs rtsa gnas kyi 'khor lo rnams gang bar bsam la :
rjes su gu ru yab yum dbang chen la thim :
dbang chen yab yum rang gi spyi bo nas mar thim :
snying gar byon :
'od du yal ba la :
rang dang dbyer med du bsgom mo :
de nyid rnam grangs kyi bum dbang yin la :
don gyi ngo bo ni dbang bzhi yongs rdzogs su 'gyur te :
tshig 'di yis bskur ro :
hrI:
gsang ba'i dkyil 'khor dbang gi sku :
thabs dang shes rab gnyis su med :
thams cad yongs rdzogs bum pa'i dbang :
skal ldan bu la bskur thob shog :
oM hrIHbadzra kro ta ha ya grI wa hu lu hu lu hU~M phaT:
hrIHma ha ri ni sa ra tsa hri ya DA ki nI badzra rat+na pad+ma karma a b+hi Shiny+tsa oM:
de nas b+han+d+ha mgrin par bzhag cing :
ngag tu bdud rtsi sbyin la :
rtsa khams dpa' bo dang mkha' 'gro thams cad kyis gang bar bsam la :
bde chen gsang sgrub dang cha bstun te bsgoms la :
ngag tu 'di skad brjod :
hU~M:
bde chen gnyis med sbyor ba las :
byang chub sems kyi 'phro 'du gsal :
khyod kyi rtsa khams bde bas gang :
dbang mchog khyod kyis thob gyur cig :
a ho su kha sid+d+hi ho :
zhes bskur ro :
de nas shes rab ye shes kyi dbang bskur ba ni :
shes rab mtshan dang ldan pa bcu drug ma'am :
bco lnga nas bco brgyad kyi bar gtad la :
dbang chen yab yum du bskyed :
mkha' gsang rdo rje pad+mar byin brlab :
dngos su sbyor ba'am dmigs pas sbyor bar bsgom ste :
bla mas dang po rig ma gtad pa ni 'di skad do :
kyai ho :
ye shes mkha' 'gro bde ba'i gzugs :
kun tu bde ba'i skad 'byin ma :
'di khyer dpa' bo bde bar spyod :
dbab gzung zlog pa'i chos la sbyongs :
zhes sbyor ba byas par bsam zhing :
thig le spyi bo nas babs :
rtsa gnas 'khor lo bzhi'i lha tshogs la rim bzhin mchod pa 'bul :
slar yang mi gtang zhing bzlog pa rnams ni bde chen gsang sgrub ltar nyams su blang :
rjes su yab yum sgyu ma 'ja' ltar yal bar bsam zhing bde stong gi nyams bskyang :
bzhi pa tshig dbang rin po che ni :
bla mas 'di skad do :
kye ho :
skal ldan dam pa'i rigs can rnams :
sngon 'gro nas brtsam bum dbang dang :
yongs rdzogs dkyil 'khor dbang gi bar :
skur ba'i brjod tshig dam pa rnams :
blo 'das spros bral brjod tshig bral :
thams cad rig pa'i cho 'phrul che :
sems rig bsam brjod bral ba'i ngang :
de don khyod kyis ngang la zhog :
'di ni mnyam rdzogs chen po'i dbang :
rjes su skyongs shig skal ldan rnams :
bskyang bya skyong byed bzo bcos bral :
blo bral rig pa'i ye shes 'di :
khyod kyis da lta rtogs gyur cig :
rang rig rjen pa 'di la ltos :
blta bya lta byed bral bas na :
yengs med rjen pa'i ngang la zhog :
ces gsung zhing slob ma rnams kyis shes pa dus gsum gyi spros pa bcad de mnyam par gzhag go :
de ni rta phag yab yum gyi dbang bzhi yongs su rdzogs pa'o :
de nas bgrang ba sngags kyi gnang ba sbyin pa ni :
bla mas phreng ba lag tu gtad la :
hU~M:
rta mgrin yab yum khyod kyi lha :
'bral med deng nas rtse gcig sgoms :
snying po sngags kyi 'khor lo skor :
'od zer phreng ba 'di la brgyud :
khyod kyi ngag la rdzogs gyur cig :
hrIHma ha ri ni sa :
ra tsa hri ya tsit+ta hrIM hrIM dza dza :
zhes snying po rgyun du bgrang ngo :
de ni 'dren pa sngags kyi gnang ba sbyin pa'o :
gsum pa rjes kyi rim pa ni :
bla ma la yon phul :
tshogs kyi 'khor lo dang dga' ston bya :
gtor ma btang :
lha gshegs :
dkyil 'khor bsdu :
smon lam btab :
bkra shis brjod :
gsang sngags kyi don thams cad gsang ba'i phyir rjes mi mngon par bya'o :
'di'i dam tshig tu sgrub thabs las 'byung bzhin thod pa :
bris sku :
dbang gos dmar po dang :
a mr-ita dang :
sin+d+hu ra dang :
sba lcag bla rdo rnams gsang zhing bcangs na yid bzhin gyi nor bu dang 'dra bas shin tu gces so :
bu mo lo bcu drug ma gsang nas rgyun du brten pa gal che :
'di ltar mkha' 'gro'i zab khrid zab mo nyams su len par byed pa la :
thog mar dbang gis smin par byas te :
rjes su lam bskyed pa'i rim pa lha la brten nas mthar phyin par sgrub pa byed pa dang :
rjes la rdo rje phag mo'i zab khrid zab mo rnams nyams su blangs te :
bde chen gyi nyams myong rgyun chad med par bskyang :
rjes 'od gsal chen po'i nyams myong gis la bzla bar bya'o :
'on kyang gnas skabs su rten 'brel zab mo'i sgrig thabs la ci mkhas byed :
gdams pa 'di rnams ni snod ldan re re la spel zhing :
snod min la shin tu dam pa khag che ste :
ci'i phyir na gsang sngags kyi spyi srog mkha' 'gro'i zab thig ma lus pa yin pas shin tu gnyan pa'i phyir na :
snying gi bu 'ga' re la min par mi spel lo :
rta phag gi dbang chog zab mo 'di ni :
rdo rje phag mo'i zab khrid pad+ma'i phreng ba zhes bya ba bdag 'dra pad+ma thod phreng rtsal gyis bkod pa'o :
slar yang ye shes mtsho rgyal gyis yi ger bkod nas zang zang lha brag gi zangs mdzod dmar por sbas pa'o :[ \u0f88\u0f88\u0f88 ]sku yi rgya :
gsung gi rgya :
thugs kyi rgya yod do :
e ma yang gsang gnad kyi gdams pa 'di :
ma 'ongs las can rgod kyi ldem 'phru can :
de dang 'phrad nas las can lung mthun gyi :
bu slob gsum la spel lo gzhan la sdoms :[ \u0f88\u0f88\u0f88\u0f88 ]'di ni rig 'dzin rgod kyi ldem 'phru can gyis byang zang zang lha brag gi nub zangs mdzod dmar po nas spyan drangs te /
mnga' bdag yab sras kyis ri bo dpal 'bar gyi brag rdo rje rgya gram lta bu'i phug par sbas pa las chu pho rta'i lo hor zla lnga pa'i tshes lnga'i nyin /
bdag 'dra pad+ma tshe dbang rgyal pos gter nas spyan drangs pa'o //
shog ser las mang yul gung thang rgyal po'i pho brang lcags kyi khang par dag par phab pa'o //
yi ge pa ni sngags 'chang rdo rje rgyal mtshan gyis bgyis pa'o //
sarba mang+ga laM///
/
!
rdo rje phag mo'i zab khrid las :
zab lam gtum mo nyi ma'i dkyil 'khor bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]dpal pad+ma he ru ka la phyag 'tshal lo :
rdo rje phag mo'i zab khrid las :
bde chen gtum mo'i gdams pa bshad :
rdo rje phag mo'i gsung bzhin du :
pad+ma bdag gis yi ger bkod :
mtsho rgyal snying la yang dag chongs :
sa ma ya :
rgya rgya rgya :
bde chen he ru ka la phyag 'tshal lo :
rdo rje phag mo'i zab khrid las :
'byung 'jug rlung gi gdams pa ni :
nyams len rnal 'byor brtson 'grus can :
skal ldan rnal 'byor bu la bshad :
phyi dang nang dang gsang ba dang :
de la phyi yi gtum mo ni :
chos kun ye nas cir ma grub :
ye stong spros bral gdod ma'i ngang :
ye shes chen po'i da la nas :
ma 'gags rtsal snang ngang nyid du :
dkon mchog gsum la skyabs 'gro dang :
tshogs gsag bla ma'i rnal 'byor 'bad :
de nas dngos gzhi'i chos la 'jug :
swA b+hA bas sbyang stong pa'i ngang las :
paM las pad+ma dang :
raM las nyi ma'i dkyil 'khor gyi steng du :
yi ge maHdmar mo tsheg drag dang ldan pa :
de las 'od 'phros 'phags pa mchod :
slar yang 'od zer tshur 'dus maHla thim :
bkrag mdangs rgyas :
maHlas 'od 'phros 'gro ba sems can thams cad la phog :
sdig sgrib sbyangs :
rdo rje phag mo'i sa la bkod :
tshur 'dus pa las :
paM las pad+ma dmar po :
raM las nyi ma'i dkyil 'khor gyi steng du :
maHlas bdag nyid rdo rje phag mo sku mdog dmar mo zhal gcig zhi ma khro'i rnam pa la :
phyag gnyis g.yas na gri gug nam mkha' la 'phyar ba :
g.yon thod khrag bsnams pa :
zhabs g.yas cung zad bskum pa'i rting pa b+ha ga la gtad pa :
g.yon cung zad brkyang pas nyi ma'i dal gyi steng du phyed skyil gyis bzhugs pa :
mi mgo skam po lngas dbu brgyan cing rlon pa lnga bcu'i do shal byas pa :
rus pa'i rgyan drug gis brgyan pa :
sku snang la rang bzhin med pa :
de'i spyi bor phag zhal nag mo ngur sgra sgrog pas bgegs dpung las rgyal bar byed pa :
me dpung 'bar ba'i klong na bzhugs par gsal btab :
de yang phyi gsal nang gsal du yod pa'i ngang la mnyam par bzhag go :
bdag lus rdo rje phag mor gsal ba'i lus nang du :
rtsa dbu ma yar sna spyi bo la zug pa :
mar sna lte 'og gnyer po cher zug pa :
mtshan nyid bzhi dang ldan pa :
de yang til gyi mar me 'bar ba ltar gsal ba :
rgya skyegs kyi khu ba ltar dmar ba :
pad+ma'i 'dab ma ltar srab pa :
chu shing gi sdong po ltar drang ba :
de yang rta rnga tsam nas :
mda' smyug tsam :
sba lcag tsam :
lus ril po dbu ma :
de rgya chen por song :
nam mkhas gar khyab dbu mas khyab par bsam :
slar yang je phra la song :
sba lcag tsam du gsal :
de'i g.yas su ro ma dmar mo yar sna sna bug g.yas su zug pa :
g.yon du rkyang ma dkar mo yar sna sna bug g.yon la zug pa :
mar sna gnyis dbu ma'i mar snar zug pa :
de yang rtsa gnyis kyi mar sna yi ge cha'i 'phongs lta bu'o :
rtsa gsum po lus kyi ka ba'i tshul du gnas pa'o :
de ltar gnas pa'i snying gar rtsa dbu ma la mkhar bcas te :
snying ga chos kyi 'khor lo'i rtsa 'dab sum cu rtsa gnyis :
mgrin par brgyad gnyis bcu drug :
spyi bor sum brgya drug cu :
lte bar drug cu rtsa bzhi :
gsang gnas su nyi shu rtsa brgyad :
rtsa 'khor rnams kyang gdugs kyi rtsibs ma ltar gsal gdab bo :
de dag thams cad kyang dbu ma'i mtshan nyid ltar gsal bar bya'o :
dbu ma de'i nang gi mar snar nyi ma'i dkyil 'khor gyi steng du raM las rdo rje phag mo tshon gang pa dmar la 'tsher ba gcig bsam :
de'i spyi bor pad+ma nyi zla'i dkyil 'khor gyi steng du /
rtsa ba'i bla ma sku mdog dkar la dmar ba'i mdangs chags pa /
grub thob cha lugs can /
de'i spyi bor pad+ma nyi zla'i steng du rig 'dzin 'chi med dbang po rnal 'byor pa'i cha lugs can /
de'i spyi bor pad nyi'i steng du nam mkha' rgya mtsho sngags 'chang gi cha lugs can /
de'i spyi bor pad nyi'i steng du rig 'dzin stobs ldan shugs 'chang rtsal he ru ka'i cha lugs can /
de'i spyi bor pad nyi'i steng du rgyal sras shAkya rgyal mtshan rab byung gi cha lugs can /
de'i spyi bor mkhas grub byams pa bzang po rab byung gi cha lugs can /
de'i spyi bor rig 'dzin chos kyi dpal bzang rnal 'byor gyi cha lugs can /
de'i spyi bor rig 'dzin bstan gnyis gling pa rdo rje dang dril bu bsnams pa ma hA gu ru'i cha lugs can /
de'i spyi bor rig 'dzin dngos grub rgyal mtshan dbu skra ral pa'i thor tshugs rgod kyi ldem 'phrus mtshan pa /
de'i spyi bor yum rdo rje phag mo phyag g.yas gri gug dang g.yon thod khrag thugs kar 'dzin pa /
zhabs g.yas bskum pa'i rting pa b+ha gar gtad pa /
g.yon brkyang pas pad nyi'i steng du ro'i snying gar brdzis pa /
ye shes kyi me dpung 'bar ba'i dbus na bzhugs pa'o //
de'i spyi bor ye shes mtsho rgyal dkar la dmar ba'i mdangs can :
dbu skra snum 'bol sil bu sku rgyab la 'phyang ba :
ye shes mkha' 'gro'i cha lugs can du gsal ba'o :
de'i spyi bor pad+ma nyi ma'i dal gyi steng du ma hA gu ru pad+ma 'byung gnas lo brgyad byis pa'i ngang tshul can :
dkar la dmar ba'i bkrag mdangs rgyas pa :
sku la za 'og gi ber gsol ba :
pad+ma mkha' 'gros sku la 'khril zhing :
phyag gnyis rdo rje dang dril bu bsnams pa :
yab yum gnyis su med pa'i spyi bor pad nyi'i steng du pad+ma he ru ka yab yum yab sku mdog dmar po zhal gcig phyag gnyis rdo rje dang dril bu bsnol thabs su 'dzin pa :
longs spyod rdzogs pa'i sku he ru ka'i chas kyis brgyan pa :
yum pad+ma mkha' 'gro sku mdog dmar mo gri gug dang thod khrag 'dzin pas yab dang gnyis med du 'khril ba :
zhabs dpa' bo'i dor stabs su bzhugs pa :
sku la dur khrod kyi chas kyis brgyan pa :
de'i spyi bor pad nyi'i steng du dang po'i sangs rgyas kun bzang yab yum sku mdog mthing ga :
rgyan med gcer bu skyil krung mnyam gzhag gi phyag rgya can :
ye shes 'od lnga'i klong na bzhugs pa'o :
snang la rang bzhin med par gsal ba'i ngang nas gsol ba 'debs pa 'di bzhin bya'o :
oM AHhU~M:
ye shes rang gsal da la chen po na :
dang po'i sangs rgyas bde chen rang gsal la :
gsol ba 'debs so thugs rje'i spyan gyis gzigs :
lus la bde drod 'bar bar byin gyis rlobs :
rang snang lhun grub rtsa khams da la ru :
bde chen longs sku dbang chen yab yum la :
gsol ba 'debs so thugs rje'i spyan gyis gzigs :
lus la bde drod 'bar bar byin gyis rlobs :
rang gsal dag pa dbyings kyi dkyil 'khor du :
u rgyan gu ru pad+ma 'byung gnas la :
gsol ba 'debs so thugs rje'i spyan gyis gzigs :
bde gsal dbyer med rtogs par byin gyis rlobs :
dwangs ma ye shes lnga ldan pho brang du :
bde chen mkha' 'gro ye shes mtsho rgyal la :
gsol ba 'debs so thugs rje'i spyan gyis gzigs :
phung po 'od lus 'grub par byin gyis rlobs :
bde chen gsang ba phug gi dben gnas su :
gdod ma'i mkha' 'gro rdo rje phag mo la :
gsol ba 'debs so thugs rje'i spyan gyis gzigs :
snang srid sgyu mar rtogs par byin gyis rlobs :
byang phyogs ri rgyal bkra bzang shar 'dabs su //
rig 'dzin chen po dngos grub rgyal mtshan la //
gsol ba 'debs so thugs rje'i spyan gyis gzigs //
sku gsum rang ngo shes par byin gyis rlobs //
mang yul ri bo dpal 'bar dben gnas su //
bka' drin mnyam med tshe dbang rgyal po la //
gsol ba 'debs so thugs rje'i spyan gyis gzigs //
lhun grub 'od gsal rtogs par byin gyis rlobs //
sbas yul rol pa'i gling gi dben gnas su //
rig 'dzin chen po chos kyi dpal bzang la //
gsol ba 'debs so thugs rje'i spyan gyis gzigs //
dag snang phyogs med 'byongs par byin gyis rlobs //
phyogs med rgyal khams yangs pa'i ri khrod du //
mkhas shing grub pa byams pa bzang po la //
gsol ba 'debs so thugs rje'i spyan gyis gzigs //
lam mchog pho nya 'grub par byin gyis rlobs //
gar bzhugs dag pa chos sku'i pho brang du //
sprul pa'i sku mchog shAkya rgyal mtshan la //
gsol ba 'debs so thugs rje'i spyan gyis gzigs //
stong nyid snying rje 'byongs par byin gyis rlobs //
mkha' 'gro sprin ltar 'khrigs pa'i dben gnas su //
rig 'dzin chen po stobs ldan shugs 'chang la //
gsol ba 'debs so thugs rje'i spyan gyis gzigs //
snang bzhi mtha' ru phyin par byin gyis rlobs //
sbas yul lhun grub brtsegs pa'i dur khrod du //
rig 'dzin chen po nam mkha' rgya mtsho la //
gsol ba 'debs so thugs rje'i spyan gyis gzigs //
bde stong rgyun chad med par byin gyis rlobs //
snang srid chos sku'i lha yi pho brang du //
rim gnyis sgom pa'i 'chi med dbang po la //
gsol ba 'debs so thugs rje'i spyan gyis gzigs //
'gro don mtha' ru phyin par byin gyis rlobs //
spyi gtsug nyi zla pad+ma'i gdan stengs su //
sangs rgyas kun 'dus rtsa ba'i bla ma la //
gsol ba 'debs so thugs rje'i spyan gyis gzigs //
gang shar chos skur rtogs par byin gyis rlobs //
mang yul ri bo dpal 'bar gter gnas su :
mkha' 'gro'i srog snying phag mo'i zab khrid la :
gsol ba 'debs so thugs rje'i spyan gyis gzigs :
tshig don ma lus rtogs par byin gyis rlobs :
bka' dang dam tshig gnyan po'i gzhal yas su :
sangs rgyas bstan srung chos skyong gter bdag la :
gsol ba 'debs so thugs rje'i spyan gyis gzigs :
bar chad mtha' dag zhi bar byin gyis rlobs :
bde stong rgyun chad med par byin gyis rlobs :
ye shes rang sar gsal bar byin gyis rlobs :
lus la bde drod 'bar bar byin gyis rlobs :
sems nyid chos skur rtogs par byin gyis rlobs :
zhes snying khong rus pa'i gting nas gsol ba btab ste :
bla ma rnams 'od du zhu :
gong ma gong ma rnams 'og ma rnams la thim :
mthar ye shes mkha' 'gro la thim :
de 'od du zhu ba las raM yig nyi ma'i dal dang bcas pa la thim :
de 'od du zhu zhing 'bar :
me 'od phrom phrom 'bar ba la shes pa gtad :
de'i ngang la rlung ro lan dgu phrugs su bus :
de nas nang du rngubs te :
lte 'og tu kha sbyar te gzung ngo :
dmigs pa raM yig me 'od 'phro bar gtad :
'og rlung bskum :
rlung mi thub pa dang sangs gtang :
de la goms pa dang me lte 'og tu 'bar ba la dmigs pa gtad :
de nas snying ga mgrin pa rnams re re la dmigs pa re re bya :
de dang bstun nas rlung rngub chung re mnan te bsgom :
lag gnyis mdzub mo bsnol te pus mo la 'khyud la :
stod sprug par bya'o :
pho ba bskor ba brgya rtsa re yang bya :
mgo bo g.yas g.yon du gdugs ltar bskor :
g.yas g.yon phyogs bzhi dag la 'phang :
lag pa g.yas g.yon re mos 'phang :
ro stod g.yas g.yon re mos gcu :
sa la smad gdab rkang pa re mos bshad :
de ltar brtson 'grus drag pos 'bad :
yang rlung rngubs te lus kyi nang thams cad mes gang bas ba spu'i bu ga thams cad nas me stag phrom phrom la shes pa gtad nas rlung bsgom :
de nas gang mthong gi sa dang nam mkha' kun mes gang bar gsal te :
rlung drag por bsgom :
rngubs chung lnga la gdab chung re re gnyis gnyis gsum gsum bya :
mthar drag po bus :
rjes la 'jam rlung gis kha brgyan no :
de nas 'phrul 'khor rnams la 'bad :
des lus kyi rtsa mdud 'grol :
lus la drod skye :
de nas bde ba skyed pa la 'bar 'dzag bsgom pa ni :
thun mong dang :
thun mong ma yin pa gnyis las :
dang po ni :
gtum mo'i me de spyi bo bde chen gyi 'khor lo'i dbus su yi ge haM yig mgo thur du bstan pa la phog pas haM bde ba'i rnam par zhu :
spyi bo'i rtsa 'dab gang :
dbu ma'i lam la zhugs :
mgrin pa :
snying ga :
lte ba :
gsang gnas kyi 'khor lo'i rtsa 'dab thams cad gang :
mthar ba spu'i bu ga rnams kyang gang :
lus dkar dmar 'dres pas bde ba'i rang bzhin du shig shig pa la sems gzung :
'dzag pa 'dra na hU~M ring hu~M thung dud 'gro'i 'gyur bzhis drang :
g.yang mo'i sprug gis so sor dgram mo :
thun mong ma yin pa'i 'bar 'dzag ni :
phag mo gsang sgrub tu gsal bar bshad do :
rdzas ni :
na le sham :
g.yag rgod kyi mkhris pa :
chu rtsa rnams sbyar nas lus kyi dri ma rnams bkrus te :
lus la rdzas byugs :
ras dkar dri ma med pa la yang byugs nas lus la gon na lus 'od du 'bar :
ngang ser gyi tshil bu dang bsres te rkang mthil du byugs pas ser ka mi 'byung :
sa ma ya :
rgya rgya rgya :
zang zang lha brag gi sked nas rig 'dzin rgod kyi ldem 'phru can gyis gdan drangs nas mang yul ri bo dpal 'bar du sbas pa /
rig 'dzin bstan gnyis gling pas gdan drangs pa'o //
sa ma ya /
rgya rgya rgya ///
/
!
rdo rje phag mo'i zab khrid las :
bde chen gsang sgrub bzhugs so :[ \u0f88\u0f88\u0f88\u0f88\u0f88\u0f88\u0f88\u0f88 ]bde chen he ru ka la phyag 'tshal lo :
gsang ba bas kyang ches gsang ba lus rtsa khams la brten nas rta mgrin yab yum gsang bar sgrub pa ni :
chos thams cad mi dmigs pa stong pa'i ngang las :
paM las pad+ma :
raM las nyi ma'i dkyil 'khor dang mi ro'i steng du yi ge hrIHdmar po tsheg drag dang ldan pa las 'od 'phros :
dgra bgegs gdug pa can thams cad tshar bcad :
tshur 'dus pa las bdag nyid rta mgrin dmar po zhal gcig phyag gnyis pa :
g.yas gri gug nam mkha' la 'phyar ba :
g.yon thod khrag bsnams pa :
zhabs gnyis dpa' bo'i dor stabs su bzhugs pa :
zhal gdangs shing mche ba gtsigs pa :
spyan gsum sdang mig tu khro ba :
dbu skra dang sma ra dmar ser gyen du 'khyil ba :
mi mgo skam po lnga'i dbu rgyan dang rlon pa khrag 'dzag pa lnga bcus do shal byas pa :
sku la rus pa'i rgyan drug gsol ba :
stag gi pags pa'i sham thabs dang :
glang chen gyi ko rlon :
mi lpags kyi g.yang gzhi gsol ba :
ye shes kyi me dpung 'bar ba'i klong na bzhugs pa :
rngam brjid ldan pa :
de'i spyi bor rta mgo ljang zhur rta skad 'tsher ba :
snang la rang bzhin med pa :
de'i pang du maHlas yum rdo rje phag mo dmar mo rgyan cha lugs yab dang mtshungs pa'i spyi bor phag zhal nag po ngur sgra sgrog pa :
yab la 'khril ba :
yab yum gnyis kyi spyi bor rtsa 'dab sum brgya drug cu la :
badzra DA ki yab yum sum brgya drug cu sku mdog dkar po :
mgrin pa ro 'dus 'khor lo la :
rat+na DA ki yab yum bcu drug sku mdog ser po :
tsit+ta dran pa bkod pa'i rtsa 'dab la :
sangs rgyas mkha' 'gro yab yum sum cu rtsa gnyis sku mdog mthing ga :
lte ba skyed byed drug cu rtsa bzhi la :
pad+ma DA ki yab yum drug cu rtsa bzhi sku mdog dmar po :
gsang gnas bde skyong 'khor lo la :
las kyi DA ki yab yum nyi shu rtsa brgyad sku mdog ljang gu :
ba spu'i bu ga sa ya drug 'bum la sna tshogs mkha' 'gro yab yum sa ya drug 'bum :
sku mdog phyag mtshan sna tshogs pa gsal gdab bo :
phyag mtshan g.yas thams cad rdo rje rin chen gri gug pad+ma ral gri bsnams pa :
g.yon thams cad thod khrag bsnams pa :
yab yum gnyis med du 'khril ba'o :
spyi bor 'byung ba chu'i dwangs ma las :
ra dang ha las rdo rje mkha' 'gro yab yum :
mgrin par 'byung ba sa'i dwangs ma las :
tsa dang ri las rin chen DA ki yab yum :
snying gar 'byung ba nam mkha'i dwangs ma las :
maHdang hrIHlas sangs rgyas DA ki yab yum :
lte bar 'byung ba me'i dwangs ma las :
hri dang ni las pad+ma DA ki yab yum :
gsang gnas su 'byung ba rlung gi dwangs ma las :
ya dang sa las las kyi DA ki yab yum :
rdo rje'i lus khams la dpa' bo DA ki til gyi gong bu kha phye ba ltar gnas so :
gnyis med 'khril sbyor bde ba'i ngang las dpa' bo mkha' 'gro yab yum bskul ba 'di skad do :
hU~M:
spyi bo bde chen 'khor lo yi :
sum brgya drug cu'i gzhal yas nas :
rdo rje DA ki yab yum rnams :
bde chen las la sku skyod cig :
mgrin par ro rnams 'dus pa yi :
brgyad gnyis bcu drug gzhal yas nas :
rin chen DA ki yab yum rnams :
bde chen las la sku skyod cig :
snying gar dran pa bkod pa'i gnas :
sum cu rtsa gnyis pho brang nas :
sangs rgyas DA ki yab yum rnams :
bde chen las la sku skyod cig :
lte ba skyed byed 'khor lo yi :
drug cu rtsa bzhi'i pho brang nas :
pad+ma DA ki yab yum rnams :
bde chen las la sku skyod cig :
gsang gnas bde skyong 'khor lo yi :
nyi shu rtsa brgyad pho brang nas :
las kyi DA ki yab yum rnams :
bde chen las la sku skyod cig :
rang lus rtsa khams 'khor lo yi :
sa ya drug 'bum gzhal yas nas :
sna tshogs DA ki yab yum rnams :
bde chen las la sku skyod cig :
ces bskul te :
spyi bor badzra DA ki yab yum rnams sbyor ba mdzad de :
sbyor mtshams nas dkar dmar bde ba'i rgyun babs :
spyi bo'i rtsa 'dab rnams gang nas lud pa dbu ma'i lam la zhugs :
mgrin pa'i rat+na DA ki yab yum rnams la mchod pa phul :
bde ba'i rgyud bskul sbyor ba mdzad de :
sbyor mtshams nas dkar dmar bde ba'i rgyun babs :
mgrin pa'i rtsa 'khor rnams gang nas lud pas dbu ma'i lam la brgyud :
snying ga'i sangs rgyas mkha' 'gro yab yum rnams mchod pas bde ba'i rgyud bskul sbyor ba mdzad de :
sbyor mtshams nas dkar dmar bde ba'i rgyun babs :
snying ga'i rtsa 'dab rnams gang nas lud pas dbu ma'i lam la brgyud :
lte ba'i pad+ma DA ki yab yum rnams la mchod pas bde ba'i rgyud bskul sbyor ba mdzad de :
sbyor mtshams nas dkar dmar bde ba'i rgyun babs :
lte ba'i rtsa 'khor rnams gang nas lud pas dbu ma'i lam la brgyud :
gsang gnas su las kyi DA ki yab yum rnams la mchod pas bde ba'i rgyud bskul sbyor ba mdzad de :
sbyor mtshams nas dkar dmar bde ba'i rgyun babs :
'khor lo re nas lus sprug thon pa re byas pas :
ba spu'i DA ki sa ya drug 'bum rnams la mchod pas bde ba'i rgyud bskul sbyor ba mdzad de :
sbyor mtshams nas dkar dmar bde ba'i rgyun babs :
lus kyi ba spu'i bu ga thams cad gang :
slar yang rlung phyir 'dzin pa dang bstun :
gsang gnas nas lte ba'i DA ki yab yum rnams la mchod pas bde bas rgyas pa la sogs pa yas babs ltar byed :
de nas snying ga'i lha tshogs :
mgrin pa :
spyi bo'i lha tshogs rnams mchod :
de rnams bde bas mnyes pas dkar dmar spyi bo tshangs pa'i bu ga nas yar byon nas :
spyi bo'i gu ru pad+ma yab yum rdo rje 'chang gi rnam par bzhugs pa la mchod pa phul :
bde bas dgyes nas sbyor ba mdzad :
sbyor mtshams nas byang sems dkar dmar dpag tu med pa babs pas :
'gro ba sems can thams cad la phog :
sems can thams cad kyi sdig pa dang sgrib pa sbyangs :
sems can thams cad rig 'dzin bla ma'i sa la bkod :
slar yang 'od dang 'od zer gyi rnam par zhu :
gu ru'i thugs kar thim :
gu ru yang 'od dang 'od zer gyi rnam par zhu :
lhun grub 'od gsal chen po'i klong du thim pa la dmigs pa gtad de dar gcig mnyam par bzhag :
rlung phyir 'dzin pa dang bstun nas lus sprug thon pa re bya :
rjes la bsngo ba smon lam gyi rgyas 'debs pa ni :
ho :
bde chen dbyings kyi gzhal yas dam pa na :
bde chen yab yum gnyis med sbyar ba'i mthus :
dpa' bo mkha' 'gro'i lha tshogs ma lus kun :
bde bar rol te bde bas mnyes par shog :
bdag gzhan yab yum gnyis med lhan cig tu :
dpa' bo mkha' 'gro'i dkyil 'khor dam pa ru :
lhan skyes bde bar sbyar ba'i nus pa yis :
bde stong zag med ye shes rtogs par shog :
rang lus gsal stong dbyer med lha sku dang :
gzhan lus bde stong dbyer med longs sku yi :
nyams len gcig tu sbyar ba'i nus mthu las :
rang rig chos sku'i dgongs pa mthar phyin shog :
ces smon lam bdag gzhan sems can thams cad kyi don du gdab par bya'o :
rjes su lus sbyong la brtson par bya ba gnad yin no :
rang lus rta phag yab yum la :
phyi nang ma lus stong par gsal btab nas :
'bru mar dag gis bsku mnye yang yang bya :
rlung bzung mgo nas rkang pa'i bar :
nywa bzhi bsgrim zhing phur sub non par bya :
stag mo'i skyug dang wa yi snom tshul dang :
glang chen u dang g.yang mo'i sprug thabs dang :
seng+ge'i 'gying rnams nywa bzhi bsgrims te bya :
rjes kyi 'phrul 'khor 'di bzhin yin :
mgo bo lan gsum sgril bzhin sprug :
lag gnyis rdo rje khu tshur bya :
rang phyogs nu ma'i steng du brdeg :
ro stod lan gsum dgye dgu gcu :
gzhu 'gengs tshul ni lan bdun bya :
skyil krung steng 'og kha sbyor bzung :
lag mthil pus bkab drang por bsrang :
sked pa g.yas g.yon bcu bcu bskor :
g.yas g.yon mdun rgyab gsum gsum bcag :
phyed snyes rkang mtheb lag gis bzung :
'phongs dang rkang pa re mos brdeg :
rdo rje skyil krung lan bdun brdeb :
bsdad nas rkang pa lan gsum 'then :
mdun nas rgyab tu lan gsum 'khrab :
langs nas dgye dgu lan gsum bya :
rlung ro lan gsum bus nas ni :
rdo rje rba rlabs lan gsum bya :
de rnams rjes kyi rim pa 'o :
bde ba mi zad 'phel ba dang :
rtsa khams stobs rnams rgyas pa'i mthus :
lus kyi lha gsal snying po nus pa thon :
bde stong ting 'dzin ngang gis 'phel :
mthar ni 'ja' lus 'grub pas na :
rdo rje phag mo'i zab khrid 'di :
mtsho rgyal nyid la gdams pa yin :
ma spel snying gi dkyil du sdoms :
zhes zab khrid du gnang nas slar yang bdag mtsho rgyal gyis dkar chag tu btab ste :
zang zang lha brag gi zangs mdzod dmar po'i nang du sbas so :
sku'i rgya :
gsung gi rgya :
thugs kyi rgya :
e ma ho :
zab pa'i yang zab mkha' 'gro'i snying :
rdo rje phag mo'i zab khrid 'di :
ma 'ongs skal ldan las 'phro can :
rgod kyi ldem 'phru can dang 'phrad par shog :
sa ma ya :
rgya rgya rgya :
'di nyid rig 'dzin rgod kyi ldem 'phru can gyis zang zang lha brag nas spyan drangs te slar ri bo dpal 'bar brag la sbas pa slar yang pad+ma tshe dbang rgyal po'am /
bstan gnyis gling pas gter nas spyan drangs pa'o ///
/
!
rdo rje phag mo'i zab khrid las :
rta phag yab yum gyi sgrub thabs bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]thugs dam pad+ma he ru ka la phyag 'tshal lo :
bdag 'dra pad+ma 'byung gnas kyi :
ngo bo pad+ma thod phreng las :
thugs rje'i rtsal du 'phros pa ni :
dpal chen rta mgrin dmar po'i sku :
gdul bya'i re ba skong phyir sprul :
'di nyid pad 'byung thugs sgrub zab mo yin :
ma 'ongs don du gter du sbas :
skal ldan bu dang 'phrad par shog :
sa ma ya :
rgya rgya rgya :
e ma ho :
bdag 'dra pad+ma 'byung gnas kyis :
phyi ltar sgrub pa'i sgrub pa dang :
nang ltar sgrub pa'i sgrub pa dang :
gsang ba ltar du sgrub pa yi :
sgrub pa ji snyed bstan pa las :
nang du rta mgrin dag tu bsgrub :
'di la bdag byin brlab pa dang :
gsang ba rtsa khams byin rlabs so :
bdag byin brlab pa'i rim pa ni :
rang nyid dbang chen yab yum sku :
mngon rtogs ltar du gsal ba yi :
spyi bor bla ma pad 'byung ni :
ma 'dres rgyan dang cha lugs rnams :
snang la rang bzhin med par bsgom :
'khor du mkha' 'gro chos skyong bskor :
mchog tu snying rje byang sems bskyed :
bdag nyid lhar gsal snying ga ru :
raM las nyi ma'i dkyil 'khor gsal :
de yi dbus su yi ge hrI:
dmar po tsheg drag ldan par bsam :
de las 'od zer dmar po 'phros :
rang gi lus ngag yid gsum gyi :
sdig sgrib bag chags bsregs par bsam :
hrIHde yongs su gyur pa las :
rang nyid skad cig dran rdzogs su :
dpal chen rta mgrin sku mdog dmar :
zhal gcig phyag gnyis dbu gtsug na :
rta mgo ljang gu rta skad 'tsher :
phyag g.yas gri gug nam mkhar 'phyar :
phyag g.yon thod khrag thugs kar 'dzin :
zhabs gnyis ro yi gdan la bzhugs :
sku la dpa' bo'i chas kyis brgyan :
pang du rdo rje mkha' 'gro ma :
phag mo sku mdog dmar po ni :
zhal gcig phyag gnyis spyi gtsug na :
phag zhal nag mo ngur sgra sgrog :
g.yas pas gri gug nam mkhar 'phyar :
g.yon pas thod khrag gtso la stob :
rus pa'i rgyan can gcer bu ma :
yab dang gnyis med tshul du 'khril :
yab yum rdo rje pad+ma gnyis :
sbyar nas snyoms 'jug mdzad par bsgom :
bdag nyid rta mgrin yab yum gyi :
spyi bor pad nyi'i gdan stengs su :
slob dpon pad+ma yab yum gnyis :
rta mgrin yab yum cha lugs su :
snyoms 'jug mdzad cing bdag byin rlob :
dbang mchog dam pa bskur bar bsam :
g.yas na dpa' bo pho tshogs rnams :
thams cad bde ba'i gar 'khrab cing :
g.yon na dpa' bo mo tshogs rnams :
bde ba'i glu len gar byed cing :
rgyab na chos skyong las byed kun :
gdon bgegs srung ba'i hU~M sgra sgrog :
mdun na mkha' 'gro mang po'i tshogs :
bka' nyan las byed bran gyi tshul :
lha srin sde brgyad ma lus pa :
sprin ltar gtibs nas bka' bzhin sgrub :
bran ltar khol ba'i las byed cing :
snang srid lha sku'i dkyil 'khor gsal :
ngag tu gzungs sngags 'di la 'bad :
oM AHhU~M badzra gu ru pad+ma sid+d+hi hU~M:
oM AHhU~M hrIHma ha ri ni sa ra tsa hri ya sa ma ya dza dza :
zhes pa'i gzungs sngags bzlas pa yis :
bla ma yi dam mkha' 'gro dang :
chos skyong bka' nyan las byed rnams :
ma lus gcig tu tshogs byas nas :
bdag la dbang bskur byin gyis rlob :
ngag tu gsol ba 'di ltar gdab :
oM AHhU~M badzra gu ru pad+ma sid+d+hi hU~M:
ma chags pad+ma'i mtsho las rang byon pa :
dus gsum sangs rgyas sprul pa chig chog mgon :
pad+ma 'byung gnas sku la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
sangs rgyas sprul pa gdul bya'i re 'dod skong :
thugs rje'i thabs kyis 'gro ba 'dul la mkhas :
pad+ma rgyal po'i sku la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
ye shes mchog gis 'gro ba'i dpal du shar :
sku dang thig le'i klong du rang byung ba :
pad+ma saM b+ha'i sku la gsol ba 'debs :
bdag la byin rlabs dbang skur bstsal du gsol :
oM AHhU~M badzra gu ru pad+ma sid+d+hi hU~M:
gang la gang 'dul gdul bya'i re ba skong :
ma rig mun sel ye shes chen po'i ngang :
pad+ma thod phreng sku la gsol ba 'debs :
bdag la byin rlabs dbang skur bstsal du gsol :
oM AHhU~M badzra gu ru pad+ma sid+d+hi hU~M:
ye shes rang gsal thugs rje'i dkyil 'khor nas :
thugs rje chen pos 'gro ba'i re 'dod skong :
blo ldan mchog sred sku la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
ye shes 'od gsal sku yi dkyil 'khor rgyas :
nyi ma'i zer ltar ma rig mun pa sel :
nyi ma 'od zer sku la gsol ba 'debs :
bdag la byin rlabs dbang skur bstsal du gsol :
oM AHhU~M badzra gu ru pad+ma sid+d+hi hU~M:
gdul bya'i re skong rab byung cha lugs ldan :
'gro ba 'dren mdzad shAka thub bstan pa spel :
shAkya seng+ge'i sku la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
ye shes chen po'i dgongs pa mtha' ru phyin :
dregs pa'i dgra bgegs ma lus tshar gcod pa'i :
seng ge sgra sgrog sku la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
cir yang sprul zhing cir yang 'dren mdzad pa :
dgra bgegs 'dul zhing skal ldan lam sna 'dren :
rdo rje gro lod sku la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
ye shes sprul pa ye shes lha mor sprul :
chags pa'i mdangs ldan sku mdog dmar mor ston :
rdo rje phag mo'i sku la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
mkha' 'gro kun gyi dbang phyug zhi byed ma :
thabs shes dbyer med 'khril zhing bde ba ster :
ye shes mkha' 'gro'i tshogs la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
rdo rje rin chen pad+ma las kyi rigs :
ye shes mtsho rgyal mkha' 'gro'i tshogs rnams dang :
rig byed rgya mtsho rnams la gsol ba 'debs :
bdag la byin rlabs dbang bskur bstsal du gsol :
oM AHhU~M badzra gu ru pad+ma sid+d+hi hU~M:
bdag la dbang bzhi rdzogs par bskur du gsol :
lus ngag yid kyi sdig sgrib sbyang du gsol :
dam tshig nyams chag ma lus bskang du gsol :
gdon bgegs thams cad zhi bar mdzad du gsol :
mchog dang thun mong dngos grub bstsal du gsol :
oM AHhU~M:
zhes gsol ba drag tu btab pas :
rdo rje slob dpon 'khor dang bcas pa thams cad kyis gsol ba btab pa ltar bdag la byin gyis brlabs par bsam mo :
de nas thun mong thun grol tshe badzra muHsa ye shes pa dbyings su gshegs :
dam tshig pa yab yum rnams 'od du zhu nas bdag rta mgrin yab yum spyi bor thim :
bdag rta mgrin yab yum rnams kyang ye shes chen po'i phung por zhu nas chos nyid ka dag chen po'i ngang du rtse gcig tu mnyam par bzhag :
de nas rang yi dam lha'i nga rgyal dang ma bral bar :
spyod lam thams cad DA ki yab yum gyi nga rgyal dang ma bral ba'i ngang tshul gyis ci byed spyod par bya'o :
bla ma yi dam mkha' 'gro dang bcas pa'i spyi sgrub 'di ni byin rlabs kyi rtsa ba yin pas :
chos rgyud la skye :
nyams rtogs khong nas 'char :
sgrib pa byang :
bar chad sel :
nyams chag skong :
phrin las rnam bzhi 'grub :
tshe 'dir mchog thun mong gi dngos grub gang 'dod 'byung :
phyi ma mchog gi rig 'dzin phyag rgya chen po thob par 'gyur ro :
'di byin rlabs kyi rtsa ba yin pas dam par gyis la mi la ma spel cig :
spyir du'ang chos thams cad dam med la spel drags na gdams pa'i drod 'chor bas dam par gyis shig :
rnal 'byor dam tshig dang ldan pa skal ldan nges shes can la gdams pa 'di bka' rgya sgrub pa'i dam bca' dang bcas nas ster ba gal che'o :
bdag 'dra ye shes mtsho rgyal gyis :
slob dpon rje la bka' lung zhus :
snyan brgyud yi ger btab nas kyang :
rin chen gter du sbas nas bzhag :
las can gcig dang 'phrad par shog :
gter rgya :
sbas rgya :
zab rgya :
gtad rgya :
sa ma ya :
rgya rgya rgya :
kha thaM:
DA ki rnams kyi rgyas btab yod do :
zang zang lha brag nas rig 'dzin rgod kyi ldem 'phru can gyis spyan drangs nas ri bo dpal 'bar du sbas pa pad+ma tshe dbang rgyal pos spyan drangs /
mnga' bdag gung thang rgyal po'i bkas bskul ba la brten nas rgyal po'i pho brang bde yangs su mkha' 'gro'i srog yig las phab cing /
yi ge pa ni sngags 'chang rdo rje rgyal mtshan yin /
sa ma ya /
rgya rgya rgya /
sarba mang+ga laM///
/
!
rdo rje phag mo'i zab khrid las :
yab yum gnyis med gsang sgrub bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]gsang ba gsung gi lha la phyag 'tshal lo :
bdag 'dra pad+ma 'byung gnas kyis :
gsang sngags dgongs pa bcud kyi mchog :
chig dril zhe phug zab mo'i don :
rdo rje phag mo mnyam sbyor ba :
rta mgrin gsang ba'i sgrub skor las :
yang gsang bcud kyi sgrub thabs bstan :
'di la sbyor dngos rjes dang gsum :
sbyor ba gsang ba'i dam rdzas gsag :
dngos gzhi ting 'dzin gzer gyis gdab :
rjes la lta ba'i grub mtha' gzung :
smra bar ma byed sa ma ya :[ \u0f88\u0f88\u0f88\u0f88\u0f88 ]e ma ho :
thog mar gsang ba'i dam rdzas gsag pa ni :
dang po dur khrod dam :
shing gcig drung ngam :
g.ya' gangs sam shin tu dben pa'i gnas su :
maN+Dal byi dor byas la :
rang chus chag chag gdab :
mkha' 'gro ma'i gtor ma gru gsum 'bar ba bzhengs :
mda' bya rgod ma la dar le brgan btags te zangs kyi byang bu dung dang bcas pa'i rten rdzas dang :
sba lcag tshigs gsum pa la dar tshon sna lngas brgyan pa dang :
de'i mgul du pad+ma rak+ta sin+d+hu ra li khri la sogs pas brgyan :
dbang gi chos gos dmar po la sogs kyang bsags :
mthing shog la gser gyis snying po lnga bris pa :
mtshan ldan bcu drug skyon med kyi rak+ta :
yab kyi thig le dang sin+d+hu ra dang :
sha lnga bdud rtsi lnga 'dzom pa'i a mr-ita dang :
'bru lnga :
rin po che lnga :
ka pA la dum bu gcig pa'i nang du rta phag yab yum :
phyogs bzhir mkha' 'gro bzhi bris pa'i mtshan ldan ma srubs med :
gong gi rdzas kyis bkang ba :
gzhan yang sku gzugs kyi rten mchod dang :
mchod pa'i yo byad mang po dang :
me long mda' dar bkod pas brgyan :
dpag med blo yis 'byor tshad bsham :
de nas dngos gzhi'i rim pa ni :
rang nyid dbang chen yab yum bsgom :
dgongs pa bzhi yi gzer gyis btab :
ting 'dzin mi 'gyur gnad kyi gzer :
sku ni dngos su ston par byed :
drag sngags mi 'gyur gnad kyi gzer :
gsung gi nus pa thod rgal 'byung :
dgongs pa mi 'gyur gnad kyi gzer :
yang dag don gyi ngo bor gnas :
'phro 'du phyag rgya mi 'gyur gzer :
phrin las rnam bzhi 'grub par byed :
gzer bzhi gnad la phab pa na :
mkha' 'gro dbang med srog dang 'bral :
rang dbang med par dngos su yong :
ting 'dzin mi 'gyur gzer btab pas :
thod pa bris sku sku yi rten :
de la blta zhing dmigs pa gzung :
rtse gcig yid kyi 'dzin phur btab :
srog shing ma yengs ting 'dzin ni :
sku ni dngos su gsal bar ston :
ting 'dzin gzer gyis ma thebs na :
sku ni dngos su ston mi srid :
ting 'dzin 'gyur med gzer thebs na :
sku ni dngos su mi ston rung :
mkha' 'gro rnams la rang dbang med :
drag sngags mi 'gyur gnad kyi gzer :
mkha' 'gro sde lnga'i srog snying yin :
oM AHhU~M hrIHma ha ri ni sa ra tsa hri ya tsit+ta hrIM hrIM dza dza :
srog sngags snying po'i gzer btab pas :
mkha' 'gro'i tshogs rnams ma lus pa :
rang dbang med par dngos su yong :
ye shes lha rnams thams cad kun :
oM AHhU~M gsum yig 'bru gsum :
thams cad 'bru gsum ngo bor gnas :
rang rang thugs ka'i sa bon las :
rang rang snying pos bskor ba gnas :
dpa' bo pho tshogs mo tshogs kyi :
srog gi snying po bzlas pa las :
rang dbang med par dngos su yong :
lung ston chos 'chad legs nyes smra :
bka' la cher nyon gsung la nyan :
srog snying gzer gyis thebs pa na :
snying po 'gugs pa'i lcags kyu yin :
de phyir gnad nas gzer gyis gdab :
srog snying chu bo'i gzhung bzhin bzla :
'phro 'du ting nge 'dzin gyi gzer :
phrin las rnam bzhi'i las la sbyar :
mkha' 'gro ma rnams 'grub pa dang :
ci ltar bcol ba'i bka' rnams nyan :
zhi bas 'jigs pa brgyad sogs skyob :
nad gdon bar chad zhi bar byed :
rgyas pas tshe dang longs spyod rgyas :
dbang gis 'khor 'das dbang du sdud :
drag pos dgra bgegs tshar gcod gyur :
mdor na yid la gang bsam 'grub :
sha rul sbrang bu 'du ba ltar :
dpa' bo mkha' 'gro sprin bzhin 'du :
ma sring rgya mtsho ma ltar byams :
pho nya las byed sring ltar nyan :
'phro 'du phrin las ma shes na :
dmigs pa phyogs gcig las mi 'grub :
'dab gshog chag pa'i bya dang 'dra :
de phyir thugs ka'i sa bon las :
phrin las rnam bzhi so sor 'dogs :
'od zer dmigs pa'i 'phro 'du bya :
'phro 'du'i phrin las sbyor shes na :
gang ltar bsam pa de ltar 'grub :
dper na yid bzhin nor bu 'dra :
dbang chen yab yum gsang sgrub ni :
mkha' 'gro kun gyi srog snying yin :
'di 'grub dpa' bo mkha' 'gro rnams :
ma lus pa ni thams cad 'grub :
zhi dang rgyas dang dbang dang drag :
phrin las rnam bzhi lhun gyis grub :
thun mong tshe ring nad kyang dkon :
zo mdog bzang zhing kha dog gsal :
khams gsum zas nor dbang du 'du :
khyad par bu mo'i snying la brtse :
mthar ni mkha' spyod bde chen 'grub :
lus ma spangs par bde chen ni :
ye shes mkha' 'gro'i chos 'dis 'grub :
rjes ni lta ba'i rtsal sbyong gyis :
dgongs pa mi 'gyur gzer gdab pa :
bdag nyid dbang chen yab yum dang :
dpa' bo mkha' 'gro ma tshogs rnams :
logs na yod pa ma yin te :
skye med chos sku'i ngo bo yin :
rta mchog rgyal po'i rang bzhin no :
kun gzhi mkha' 'gro dbyer med gcig :
rdo rje phag mo'i ngo bo yin :
rang bzhin rig rtsal ma 'gags pa :
dpa' bo thams cad pho tshogs shar :
sems kyi dran rtog thams cad ni :
phag mo don dam mkha' 'gro'i 'khor :
bsam gyis mi khyab ye shes rgyas :
thams cad chos sku'i rang rtsal yin :
dgongs pa mi 'gyur gzer med na :
mkha' 'gro dngos su 'grub gyur kyang :
thun mong phran tshegs 'grub srid kyi :
mchog gi dngos grub 'grub mi srid :
dgongs pa mi 'gyur gzer thebs na :
dur khrod 'dre mo bsgrubs srid kyang :
mchog dang thun mong dngos grub thob :
'di ltar srog gi gzer thebs na :
myur du 'grub 'gyur the tshom med :
bdag 'dra pad+ma 'byung gnas la :
mkha' 'gro sde lngas rang srog phul :
mkhar chen bza' la pad+ma yis :
byin rlabs byas nas rjes su gnang :
ma 'ongs 'gro ba'i don phyir du :
yi ger bris nas gter du sbas :
sa ma ya :
rgya rgya rgya :
ye shes DA ki'i sprul pa mchog :
mtsho rgyal bu mo tshur nyon dang :
ye shes DA ki'i sgrub skor la :
pho rkyang sgrub dang mo rkyang sgrub :
las dang sgrub thabs mang na yang :
de dag ma lus sgrub thag ring :
gnyis med yab yum bsgrubs pa na :
dpa' bo mkha' 'gro sgrub pa mchog :
phrin las kun gyi rtsa ba yin :
rang nyid bde chen dpa' bo la :
yum ni bde chen DA ki ma :
'khyud cing rtsa khams ma lus pa :
DA ki yab yum sbyor ba yin :
bde chen gsang sgrub gdams pa ni :
mkha' 'gro kun gyi sgrub mchog yin :
dwangs ma nyams pa med pa yis :
bde ba gnad nas bskul ba yin :
mkha' 'gro dus gcig bskul ba yin :
ma bsgrubs lhun grub nyid du 'grub :
bdag lus yi dam lhar gsal nas :
thig le 'byol nyog spyod pa ni :
mkha' 'gro'i srog snying dor bas na :
bsgrubs kyang mkha' 'gro mi 'grub bo :
DA ki dam las 'gal bas na :
dngos grub rtsa ba chad pa yin :
bskyed rdzogs 'dod pa'i rnal 'byor kun :
rang nyid DA ki yab yum du :
gsal btab dwangs ma nyams med pas :
bde ba gnad nas bskul ba 'di :
mkha' 'gro brda yis bskul bas na :
ma bsgrubs DA ki ngang gis 'du :
ma phyin sangs rgyas sa la phyin :
bde chen rgyal po ngo mtshar che :
ngag gi nus pa shugs kyis 'byung :
sems kyi ting 'dzin ngang gis 'phel :
mngon shes rdzu 'phrul ngang gis 'byung :
tshe sgrub kun gyi mchog yin pas :
'di la 'bad pa drag po yis :
brtson 'grus skyed cig las ldan ma :
ces gsungs :
sa ma ya :
rgya rgya rgya :
rdo rje phag mo'i zab khrid las :
gnad du btab pa'i zhal byang yi ger btab ste zang zang lha brag gi sked :
nub zangs mdzod dmar por sbas pa'o :
sa ma ya :
rgya rgya rgya :
!
rdo rje phag mo'i zab khrid las :
rang lus bde chen 'khor lo bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan pad+ma he ru ka la phyag 'tshal lo :
rdo rje phag mo'i zab khrid las :
gsang sngags snying po'i dgongs pa'i mchog :
snyan brgyud zab mo'i lag len 'di :
skal ldan gcig dang 'phrad par shog :
sa ma ya :
rgya rgya rgya :
rnal 'byor gang zag stobs ldan gyis :
rang lus zag med bogs 'don phyir :
rtsa thig rlung gsum rtsal thon zhing :
thig le rtsal sbyang 'di ltar bya :
dang po byang chub mchog tu sems bskyed nas :
smin byed dbang dang gtum mo sogs :
sngon song dben pa'i gnas su sbyang :
de rjes sems can kun don du :
rang nyid bde ba'i gdan la 'dug :
rang lus sngon du 'di ltar gtong :
rang gi mdun du yum de nyid :
yid du gang 'gro shes rab bsgom :
gang mthun gtam ni phan tshun lab :
blta zhing mdzes pa'i zur mig dang :
chags pa'i gtam ni sna tshogs lab :
yid 'ong skad 'byin 'khun chung 'don :
phar la blta zhing nu ma nyed :
phan tshun mthun pa'i gad mo dang :
mtshan ma bal ris byed pa dang :
shin tu mthun pa'i ske 'khyud cing :
kha sbyor lce 'jibs yang yang bya :
g.ya' bsgog 'gram shud ma mchu bzung :
gcig gis gcig 'khyud yang yang bsdam :
ma nges spyod pa sna tshogs byed :
de ltar byas pas rang lus bde :
drod che 'dar dang rngul yang dbyung :
skra mtshams mchan khung la sogs pa :
lus po rnams la rngul don zhing :
khyad par rdo rje las su rung :
glang gi kha chu lta bu yi :
snyigs ma yang snyigs phyi la 'ong :
dar gcig lta ba'i steng du bzhag :
mgo lus med pa sprug pa gnad :
de nas rang nyid skad cig gis :
bcom ldan dbang chen rta mgrin sku :
dmar po zhal gcig phyag gnyis pa :
g.yas g.yon gri gug thod khrag dang :
dbu gtsug rta zhal la sogs pa :
dbang chen sku ru gsal bar bskyed :
rang gi gsang ba'i rdo rje ni :
rdo rje rtse lnga dag tu bskyed :
bu ga hrIHdmar tsheg drag can :
mgo bo thur du bstan pas bkag :
rang gi lag pa g.yas sam g.yon :
yum chen rdo rje phag mo ni :
sku mdog dmar po rgyan dang ldan :
g.yas g.yon gri gug thod khrag dang :
dbu gtsug phag zhal ngur sgra sgrog :
phyag gnyis yab kyi mgul nas 'khyud :
yab yum gnyis med bde ba'i gar :
snang la rang bzhin med par bskyed :
spyi bo mgrin pa snying ga dang :
lte ba gsang gnas la sogs pa :
ba spu'i bu ga ma lus kun :
gsang sgrub ltar du shes par bya :
'chi ba srog la babs gyur kyang :
dus gsum sangs rgyas kun gyi srog :
dpa' bo mkha' 'gro 'du ba'i rten :
gsang ba'i dam tshig byang thig 'di :
skad cig nyams par mi bya 'o :
zhes pa'i dran 'dun yang yang gtang :
de nas bskyed rdzogs gsal ba la :
rdo rje dal bu dal bus bsrub :
bde ba ji ltar mgo g.yos la :
steng rlung rang sar cham me bzhag :
bar rlung thad kar dal bus brgyang :
dar gcig lta stangs ngang la 'dug :
rjes la mgo lus ma lus sprug :
bde ba ji ltar chung ba na :
yang yang dag tu bsrub pa gces :
ha cang bde bas lus g.yos na :
gnyen pos bskyod 'phro gcod pa gces :
rang gi nyams tshod sbyar ba dang :
de nas dal bus bskyod pa dang :
bde stong dag la lta ba dang :
bde ba ngo bo yengs med bskyang :
yang ni dal bus bskyod pa dang :
bde bas mi bzod brgyal nyams dus :
lus po mgul skyod med par bzhag :
bar rlung brgyang zhing lta ba'i ngang :
steng rlung mar mnan rgyab rlung 'then :
hU~M ring hu~M thung drag po yis :
lto ba ri rab dag la sbyar :
dal med lan gsum bskyar zhing byed :
ru sbal 'gros kyis bde ba bskul :
spyi bo la sogs rigs lnga la :
bde ba'i mchod pa rim bzhin 'bul :
bde ba'i mgo ni g.yo ba'i dus :
rtsa chen rtsa phran ma lus pa :
kun nas bde ba g.yos pa na :
bar rlung brgyangs pas rang sar sdod :
de nas stong 'dren drag po yis :
dmigs pa gangs dkar rtse la gtad :
yang yang drangs pas rang gnas ldog :
rtsa 'dab rnams su g.yang mo'i sprug :
kha yar byas pas khrems par 'gyur :
de nas yang ni dal bus bskyod :
rtsa rlung phal cher ma 'byongs shing :
rnal 'byor lta ba zhan pa rnams :
gal te shad de shor ba na :
rang gi lag pa'i mdzub mo ni :
rkub dang rlig pa'i bar du mnan :
bar rlung dal bus cung zad mnan :
dmigs pa spyi bo'i haM la gtad :
de nas bar rlung rim bzhin mnan :
steng rlung rngub cing thur la bsdig :
rgyab rlung drag tu gyen la 'then :
hU~M ring hu~M thung drag po yis :
stong 'dren rgyu ma chad chad 'then :
rjes la bum can gnad du bsnun :
des ni dwangs ma 'chor mi srid :
de ltar nyams len rnam pa kun :
chags med dag tu 'bungs pa na :
dwangs snyigs 'byed cing dwangs ma brtan :
dpa' bo mkha' 'gro ngang gis 'du :
tshe dang bsod nams yar ngo ltar :
gong nas gong du rgyas pa dang :
bkrag mdangs gzhon sha snum bag ldan :
lus yang skra dkar gnyer ma med :
ha cang gzhan lus chen po yi :
dmar cha ji ltar drangs drags na :
lus po smug nag dag tu 'gyur :
de bas tshod dang sbyar ba gces :
phyi rabs skal ldan dam pa kun :
gdams pa 'di nyid gnad nas longs :
sa ma ya :
rgya rgya rgya :
e ma ho :
bdag 'dra ye shes mtsho rgyal gyis :
zab khrid yang zab yi ger bkod :
skal ldan brgyud 'dzin dam pa kun :
brtson pas gdams pa nyams su longs :
sa ma ya :
zhes pa 'di nyid rig 'dzin rgod kyi ldem 'phru can gyis byang zang zang lha brag nas gdan drangs pa slar yang mang yul ri bo dpal 'bar gyi brag rdo rje rgya gram la sbas pa /
pad+ma tshe dbang rgyal pos spyan drangs pa'o //
mang+ga laM///
/
!
rdo rje phag mo'i zab khrid las :
gzhan lus bde chen 'od 'bar bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das pad+ma he ru ka la phyag 'tshal lo :
rdo rje phag mo'i zab khrid bstan pa las :
gsang sngags rdo rje theg pa'i nyams len mchog :
rdo rje bcud du rgyas pa'i rten 'brel gyis :
lus ni mi 'gyur rdo rje lta bur 'gyur :
de yi gdams pa rdo rje phag mo yi :
snyan brgyud zab mo'i nyams len 'di ltar ro :
skal ldan bu dang gdams pa 'di 'phrad shog :
sa ma ya :
rgya rgya rgya :
rdo rje theg pa'i rnal 'byor pas :
ye shes lta ba'i bogs 'don phyir :
rtsa thig rlung gsum rtsal thon phyir :
thig le nyams pa med pa yi :
skal ldan bu la 'di bstan no :
las kyi phyag rgya mtshan ldan la :
bde ba'i nyams len sbar bar bya :
de la spyi don rnam pa lnga ste :
dang po phyag rgya brtag pa :
bar du 'gugs pa :
gsum pa smin par byed pa :
bzhi pa nyams su blang ba :
lnga pa yon tan dang 'bras bu bstan pa'o :
dang po phyag rgya brtag pa ni :
pad+ma 'khyil ba las :   rgyud las /
mchan /
rtags ni phyi nang gsang gsum tshang :
khyad par blo chen chos la dad :
mchog tu rnal 'byor rang la mos :
bde ba che zhing skyo dub med :
ces pas phyi'i mtshan nyid ni :
gzugs mdzes shing gzhon pa :
yid du 'ong ba :
dri zhim pa :
mdog dkar la dmar ba'i mdangs chags pa :
rked pa phra ba :
lus che chung ran pa :
mig dkyus ring zhing dkar nag phyed pa :
mig rtsa dmar ba :
skra li zhing so mtshams dog pa :
mig zur mig lta ba :
chags pa'i mdangs dang ldan pa :
bzhin mi bzod pa :
ske rags chos skor du dkri ba :
rkang pa g.yon sngon la 'dor ba :
sa la pad+ma dang rigs lnga'i phyag mtshan 'bri ba :
snying du sdug cing mthong bas bde ba skye ba'o :
de ni spyir bstan pa yin zhing :
pad+ma can ni mchu la pad+ma dang :
so la so zho yod pa :
skra li zhing sha mdangs kyang dmar ba :
rgyab nas bltas na rgur ba snyam pa :
mdun nas bltas na dgyed pa snyam pa :
zur nas bltas na 'gying ba snyam pa :
rked pa phra ba :
smad kyi zheng cung zad rgyas pa :
sa la pad+ma'i ri mo 'bri ba rnams ni pad+ma can no :
phyi rtags kyi nang rtags ni :
dpral bar sme ba yod na sku rdo rje ma :
mgrin par sme ba yod na gsung rdo rje ma :
snying gar sme ba yod na thugs rdo rje ma ste :
smin phrag dang lte ba rnams su yang yon tan dang :
phrin las su shes par bya'o :
yang de rnams la gnyer ma gyen 'greng gsum yod pa rnams ni phyi'i rtags nang la rtsi ba'o :
nang rtags ni :
rig ma de blo khog che ba :
kha thub pa :
mig ser chung zhing gsang sngags kyi chos blo ru shong ba :
dad pa brtan zhing rnal 'byor pa'i nor la mig ser chung ba :
rnal 'byor pas ci gsungs bka' nyan cing sgrub pa :
gzhan gyis bsgyur dka' ba'o :
gsang ba pad+ma la brtag pa ni :
pad+ma dam zhing drod che ba :
pad+ma'i sha rgyas shing 'bur ba :
rdo rje sdom 'jib shes pa :
'phongs zheng chung zhing rub pa :
pad+ma kha sha rub cing ze 'bru rgyas pa :
pad+ma'i steng du rdo rje reg mi bzod cing skad ngan 'don pa :
cung zad bsrubs na lus 'dar zhing dngangs ba :
pad+ma la drod rlan skye ba'o :
de kho na nyid ltar brtag pa ni :
dad pa che bas rnal 'byor pa la mos pa :
shes rab che bas chos dang chos min shan 'byed shes pa :
blo che bas gsang sngags kyi spyod pa blo khog tu shong ba :
gsang tshig thub pas rnal 'byor pa la skye bos sgro skur mi 'byung ba :
rnal 'byor pa la gus pas ci gsungs bka' bzhin sgrub pa :
sbyor ba la mkhas pas bde ba 'phel ba :
mthong dang reg pas bde ba skye ba ni nang du bcud yod pa'i rtags yin pas :
cung zad brten pas lus bde 'bol 'gro :
lus bde stong du shig 'gro :
sems ka dag gi ngo bo rjen cher re 'char zhing :
yang dag gi dran pas ma zin pa'i dus bu mo de snying la lhang lhang dran pa :
mnyam du 'grogs pa'i dus su lus la bde ba 'phel ba :
snying nye zhing khrel che ba :
rnal 'byor pa'i zhabs tog la brtson zhing :
ci gsung gi las la 'khol sla ba :
ngag snyan la spyod 'gros zhib pa :
chos phyogs kyi bya ba la brtson pa rnams so :
de kho na nyid ye shes mkha' 'gro yin min brtags pa ni :
brda dang brda'i lan la mkhas pa gcig dgos te :
rnal 'byor pa rang gi mdzub mo bstan te :
ha ri ni sa sid+d+hi pha la hrI:
zhes pa'i sngags mdzub mo la btab ste :
mdzub mo rang gi mdun la bstan te :
mdzub mo'i brda gug gug gsum byas pas :
mtshan ldan gyi rig ma yin na :
lag pa spyi bo'i gtsug tu reg na :
khyod ni bdag gi bla mar 'os zhes pa'i brda'o :
rigs lnga'i gnas su reg na :
rigs lnga'i rgyan du 'os zhes pa'i brda'o :
mig la reg na :
lta bar byed pa'i mig dang mtshungs zhes pa'i brda'o :
mgrin pa dang snying ga nu ma rnams la reg na :
khyod yab dpa' bo'i tshul du mthun zhes pa'i brda'o :
snying ga la reg na snying po mchog tu gyur pa bdag gis spel zhes pa'i brda'o :
lte ba dang sum mdo gsang gnas rnams la reg na :
rnal 'byor khyod ni bde ba ster ba'i gnas su rung zhes pa'i brda'o :
'jig rten gyi kha zas la reg na 'dod pa'i longs spyod sbyin ces pa'i brda'o :
de dag blang bar bya ba'i rig ma'o :[ <!TCC Tibetan character 4,37 undefined in unicode!> ]spang bar bya ba'i rig ma ni :
thun mong dang thun mong ma yin pa gnyis las :
thun mong ni 'og tu bstan cing :
thun mong ma yin pa ni :
ltag rtsa ston par 'gyur na :
khyod ni rgyab kyi phyogs su 'bor :
zhes pa'i brda'o :
skra dang spu rnams 'bral bar byed na :
khyod ni skad cig gis 'bral bar byed ces pa'i brda'o :
mchu dang lce la reg na :
khyod ni bdag gi smra mchu'i gnas zhes pa'i brda'o :
so la reg par byed na :
khyod ni bdag gis za bar byed ces pa'i brda'o :
sen mo dang so la reg na :
khyod ni bsha' bar byed pa'i gnas yin zhes pa'i brda'o :
lag tu shing sir dang 'jag ma gcog par byed na khyod kyi srog shing ngas gcog par byed ces pa'i brda'o :
'phongs dang rkang pa rnams la reg na :
khyod ni 'chug pa med par gnon par byed ces pa'i brda'o :
des mtshon bzang ba'i brda dang ngan pa'i brda so sor phyed par bya'o :
bzang po'i brda dang de'i lan sprod shes na :
ye shes kyi mkha' 'gro yin pas brten par bya'o :
ngan pa'i brda lan sprod na brten du mi rung bas spang bar bya'o :
gnyis pa thun mong ma yin pa'i mtshan rtags ngan pa ni :
srin mo sha za 'bar ma bcud 'phrog ma'i rgyud las :
sha za khrag 'thung rkang 'jib ma :
bcud 'phrog phra men rigs bdun no :
sha za ma yi mtshan nyid ni :
mdog nag bud med skyes pa'i skad :
rdzi ma ring la smin ma rtsub :
gzugs ngan b+ha ga g.ya' chu che :
g.yem zhing skad ngan log pa 'don :
smra 'dod rdzun che lag pa dam :
'di brten sid+d+hi rnam gnyis 'joms :
sgom pa mi 'grub nus pa 'grib :
rnal 'byor lnga bcu lon tshe 'chi :
khrag 'thung dmar mo'i mtshan nyid ni :
mdog ni dmar nag khrag mdog can :
dmar ser rdzi ser mig rtsa rgod :
gsus pa che la 'phongs rus che :
mchan 'og spu skyes chang la sred :
srin mo bya sder kha 'bar ma :
de bsten dbang dang dngos grub 'phrog :
rnal 'byor nyer gsum lon tshe 'chi :
de nas mnar med dmyal bar 'gro :
rkang 'jib rus 'cha'i mtshan nyid ni :
kha dog sngo nag gdong dreg can :
skra ni nag rog rtsub gyong li :
mig ni bya mig shad pa bzang :
rmi lam lha mthong 'dre mthong smra :
rkang pa g.yon pa sngon la 'gro :
drag por spyod byed 'thab la rtsi :
de brten dngos grub thams cad zad :
rnal 'byor nyi shu lon tshe 'chi :
bcud 'phrog ma yi mtshan nyid ni :
mdog skya thal mdog btsog la dga':
skyes pas spyod tshe 'bral mi btub :
khrel med lus kyi spyod pa zhig :
so ni legs kyang stug zos 'dra :
lhag par mig 'bor gzhan las che :
de brten tshe thung nad mang zhing :
rnal 'byor lus shed shin tu chung :
dbul zhing bu tsha glen lkug skye :
phra men rigs ngan mtshan nyid ni :
blo rgod gom pa rdung zhing 'gro :
sha rtsub ngo 'phyang mdog kyang nag :
bdud mo'i rigs yin spang bar bya :
sha sngo mig chung mkhur tshos che :
zhag med phra ma rdzun la mkhas :
srin mo'i rigs yin spang bar bya :
rting pa leb la blo sna mang :
phra men gnod sbyin rigs yin spang :
mchan khung g.yon na sme ba can :
srin mo za byed rigs yin spang :
mche rno mig dang sna rtse dmar :
las kyi mkha' 'gro'i rigs yin spang :
blo rgod mig ser zas sred can :
yi dwags mkha' rgyu'i rigs yin spang :
phyin ci log la dbang po gsal :
log 'dren bgegs kyi rigs yin spang :
tshe nor dpal dang bsod nams 'grib :
nub gcig mi bsten spang bar bya :
zhes pas :
las kyi phyag rgya skyon yon ma nor bar brtag pa gal che :
rnal 'byor pa rab rnams smon lam dang las 'phro yod pa'i stobs kyis :
rang bzhin gyis phyag rgya rab rnams 'du zhing :
mtshan nyid dang ldan pa rnams dang yang 'phrad par 'gyur ro :
bsod nams dman pa'i rnal 'byor pa la :
phyag rgya yang mtshan dang ldan pa mi rnyed cing :
'du dka'o :
gal te 'du na yang rigs dang mi ldan :
ma rabs kyi spyod pa la dga' ba :
kha rgan pa :
gzugs che la sha rid pa :
ma rabs za ba la dga' ba :
bgyid pa ngan cing chos phyogs la mi dga' ba :
thal mdog sngo skya rigs ngan dang 'phrad pa'o :
rdo rje theg pa'i zab lam nyams su len pa'i rnal 'byor pa rnams ni :
phyag rgya'i mtshan nyid legs par brtag pa gal che'o :
mdor bsdu na 'di lta ste :
mdzes shing yid du 'ong ba :
na gzhon zhing chos la dad pa :
'dod sred chung zhing rnal 'byor gyi nor rdzas la mig nye chung ba :
'dod pa chung zhing chos phyogs kyi bya ba la brtson pa :
dad pa che zhing mig ser dang phrag dog med pa :
lus ngag yid gsum gyi bya spyod mdzes pa :
bcu gsum nas nyer lnga'i bar gyi phyag rgya bcud dang ldan pa'o :
las kyi phyag rgya de ni :
'gugs pa'i man ngag ni gzhan du shes shing :
rang gi lus phung khams kyi thig le nyams pa med pas :
ngang ngam shugs kyis phyi rol du bud med 'du ba rten 'brel yin :
nang rtsa khams dwangs ma dpa' bo mkha' 'gro'i rang bzhin yin pas :
dwangs ma ma nyams pas :
nang du mkha' 'gro 'du :
phyi rol du bud med 'du :
gsang bar bde stong 'du :
gnas skabs su zas nor 'du :
de kho na nyid ltar ting nge 'dzin 'du bas :
dwangs ma ma nyams pa khag che'o :
las kyi phyag rgya mtshan dang ldan pa de rnyed nas :
gsang sngags zab mo'i dbang gis smin par byas :
de nas grol byed kyi lam zab mo bstan te :
dbang gsum pa'i nyams len gyi rim pa'i phan yon rnams bshad :
log lta dang 'jig rten pa'i chos kyis ma 'dres par bya :
blo chos phyogs su bsgyur :
blo chung yang blo chen nges shes bskyed par bya ba'i phyir :
thabs lam zab mo'i chos nyams su blangs pa'i phan yon mang du bshad :
rdzas dang sngags kyis 'bral mi phod par byas la :
phyag rgya snod du rung bar bya'o :
de nas 'khor 'das kyi chos thams cad rgyu'i thig le ma nyams pa las byung bas :
mi nyams shing 'phel ba'i gdams pa ni :
dben pa'i ri khrod du dpa' bo mkha' 'gro la gsol ba gdab :
skye bos mthong tshor med pa'i gnas su :
las kyi phyag rgya mtshan dang ldan pa khrid de :
khrus byas rgyan la sogs pa gdags :
lus la rtsi mar dri bzang la sogs byugs :
mtshan ldan yum gyi brla rjen pa'i steng du :
rang nyid kyi rkang pa brkyang :
de nas 'o byed pa dang :
ske la 'khyud pa dang :
sen mo 'debs pa dang :
g.ya' sgog pa dang :
mchu dang lce 'jib pa dang :
nu ma nyed pa dang :
gsang gnas blta res byed pa dang :
gsang ba'i rdo rje las kyi phyag rgya'i lag tu phyir gtod pa dang :
bde ba skyed pa'i thabs sna tshogs la 'bad pas :
sbyor ba byed 'dod pa'i tshe :
'dod chags kyi rtog pa skye ste :
de gshis ci yang ma grub pa'i chos sku chen po'i rang rtsal yin te :
'dod chags de ka ma spangs par ka dag tu rang ngo shes pa'i ngang du mnyam par bzhag pa ni :
'dod chags kyi dbal gzhom pas 'dod chags bde bar 'char ba'i thabs yin pas gnad du snun cig :
de nas bdag gzhan byin gyis brlab pa ni :
thog mar byang chub mchog tu sems bskyed :
de nas chos thams cad stong pa nyid du sbyang :
stong pa'i ngang las mal de nyid nyi ma'i dkyil 'khor gyi steng du :
rang nyid skad cig gis yab dpa' bo rta mgrin zhal gcig phyag gnyis mngon rtogs ltar bskyed :
gsang gnas mi dmigs pa las gsang ba'i rdo rje hU~M las rdo rje rtse lnga par bskyed pa'i bu gar hU~M sngon po mgo gyen du bstan pa bskyed :
rtse'i bu gar phaTaHdmar ser mgo gyen du phyir bstan pa bskyed :
de nas yum de yang skad cig gis yum rdo rje phag mo zhal gcig phyag gnyis ma :
rgyan ldan bde ba'i 'dzum mdangs dang ldan par bskyed :
de yang nu ma 'bur ba :
b+ha ga rgyas pa :
bde ba mi bzod pa gcig tu gsal ba'i mkha' gsang mi dmigs pa las pad+ma 'dab ma bzhi pa ze'u 'bru la AHsa mtshan pa gcig tu bskyed :
yab yum gnyis kyi rtsa gnas 'khor lo rnams su yang dpa' bo mkha' 'gro bskyed pa ni gsang sgrub tu gsal ba ltar bskyed :
de nas pad+ma'i ze'u 'bru'i A'i steng du yab kyi rdo rje bsnun te :
dar gcig ka dag spros pa'i mtha' dang bral ba'i ngang la mnyam par bzhag go :
g.yang mo'i sprug ltar lus sprug thon pa gcig byed :
des bde ba ri gzar gyi 'bab chu ltar rgyug 'dod pa de :
zhing sa so nam mkhas pas so nam gyi lag chas bsnun te :
chu thur du rgyug mi gzhug par zhing gi phyogs kun la 'grems pa dang 'dra'o :
rtsa 'khor rer phebs pa dang mkha' 'gro ma bzhi la mchod pa 'bul ba gsang sgrub tu gsal ba 'dir blang bar bya'o :
'khor lo re la lus sprug thon pa re yang bya ba ni thig le thur du mi rgyug pa'i gnad dam pa'o :
de nas gsang gnas su bde ba phebs dus :
gsang gnas kyi DA ki yab yum la bde ba'i mchod pa 'bul ba ni gong ltar ro :
'di'i dus su 'dzin pa la mkhas pa rdzing gi yur mgo bkag pa zhes pa :
rab ka dag spros pa'i mtha' thams cad dang bral bas 'dzin :
'bring rlung rtsol gyis 'dzin pa ni :
steng rlung gis 'dzin pa ril ba zhabs tshags can :
'og rlung gis 'dzin pa thur sel rang sar bskyil ba dang :
bar rlung gis 'dzin pa gsang ba ma ning gi rlung thad kar brgyang pa'o :
dmigs pa la yang dbang po rab lta ba ka dag spros pa'i mtha' thams cad dang bral bas 'dzin :
'bring spyi bo'i gtsug tor haM la rtod phur 'dogs pas 'dzin :
tha ma bla ma yab yum spyi bor shel 'od dwangs pa lta bu la dmigs pa gtad pas 'dzin :
las dang po pas shed shor ba byung na :
rtsa yi them bu rtse gsum them skas kyis 'dzin :
ldog pa la mkhas pa khron pa nas chu 'dren pa lta bu ni :
rdo rje'i rked pa nas hU~M gi zhabs kyu lcags kyu ltar yod pa des :
phyag rgya ma'i pad+ma'i dkyil nas AHdmar po dwangs ma'i gzugs su yod pa de bzung nas :
hU~M zhes pa'i ngag gi sgra ring pos rdo rje'i bu gar zhugs :
gsang gnas kyi lha tshogs la mchod pa phul :
slar yang hU~M de dbu ma'i lam la brgyud :
lte ba'i lha tshogs dang snying ga'i lha tshogs dang :
mgrin pa dang spyi bo'i lha tshogs la mchod pa phul :
de nas tshangs pa'i bu ga la thon te :
spyi bo'i bla ma pad+ma 'byung gnas yab yum rdo rje 'chang gi rnam par bzhugs pa la mchod pa phul ba'o :
'di'i lus gnad ni gling bzhi ri bo'i ngos la bsdu :
sbrul tshang brag la sbyar :
nyi zla mkha' la ldog :
ro 'dzin steng du bskyod :
ol kos ol mdud mnan :
lus byings 'dar sil ma byung bar khril bton cing 'dar ba'o :
ngag gi gnad ni hU~M ring po'i sgra la bskyon te :
dbugs tshad ma rdzogs bar 'then pa'o :
'di dag 'khor lo re la lus gnad :
rlung gnad :
dmigs pa'i gnad gsum re res drang bar bya'o :
'dren dka' na 'khor lo re re la gsum gsum gyis drang :
mthar gcan gzan gyi 'dug stangs kyis 'dren 'grems gnyis su bya'o :
zhes pa ni :
rkang pa 'dug stangs gang bde la :
lag pa khu tshur mdun gyi sa la btsugs te rlung gnad 'jam la ring ba :
spyi bo'i gu ru pad+ma yab yum la dmigs pa gtod pa'am :
nam mkha'i dbyings su 'phang ba'i dmigs pa byas la :
rlung 'jam la ring ba'i tshul gyis btang la phyir gzung :
mi thub pa dang yang 'phul chung re byas la phyir ci thub re gzung :
'phul chung bzhi lnga'i bar du byas pas lus thams cad rang byung gis sprug 'dar sil 'byung :
de ni rang byung gi 'dren 'grems zhes kyang bya :
rang byung gi 'dren dang 'grems rtsol med du 'byung ba'i rlung gnad do :
rjes bsngo ba smon lam gyi rgyas gdab :
rlung bum can ci mang du bsgom :
shes pa ka dag gi ngang la bzhag :
des ni DA ki sde lnga'i gsang sgrub dang bstun pa rnal 'byor pa rnams kyi tshogs rdzogs pa dang :
bskyed rim gyi cha shas dang bstun te :
yum phyag rgya bsten pas mkha' 'gro mnyes par byed pa'i lam gyi rim pa bstan pa'o :
byang zang zang lha brag gi nub zangs mdzod dmar por sbas pa /
rig 'dzin rgod kyi ldem 'phru can gyis gter nas bton te /
slar yang mang yul gyi ri bo dpal 'bar du sbas pa /
pad+ma tshe dbang rgyal pos gter nas spyan drangs pa'o //
sa ma ya /
rgya rgya rgya /
mang+ga laM///
/
!
rdo rje phag mo'i zab khrid las :
stong thun ye shes gsal sgron bzhugs so :[ \u0f88\u0f88\u0f88\u0f88\u0f88\u0f88 ]bcom ldan 'das pad+ma dbang chen khros pa'i sku la phyag 'tshal lo :
rdo rje phag mo'i zab khrid nyams su len par 'dod pa'i skal ldan rnams la khog dbub ye shes rgyan gyi phreng ba zhes bya ba bstan par bya'o :
de la phyi bskyed rim gyi rnam gzhag gis rang lus lhar bsgrub pa :
nang 'byung 'jug rlung gi sbyor bas rang khams dwangs mar bsgyur ba :
gsang ba las kyi phyag rgya la bsten nas rtsa khams dwangs ma ye shes su bsgrub pa :
de kho na nyid ye shes chen po'i nyams len la brten nas chos sku ka dag tu la bzla ba :
lhun grub 'od gsal gyi nyams len gyis sgo gsum dbyer med ma pang gzhon nu bum pa'i sku'i sbubs su gzhug pa'o :[ \u0f88\u0f88\u0f88\u0f88\u0f88\u0f88 ]de la bskyed rim ni gong du bstan :
gtum mo sgom par byed pa la phyi gnas kyi mtshan nyid :
nang zas kyi mtshan nyid :
gsang ba grogs kyi mtshan nyid :
de kho na nyid nyams len gyi mtshan nyid gtan la phab pa'o :
phyi gnas kyi mtshan nyid ni :
gnas dben zhing byin chags pa :
mthun rkyen 'dzom zhing bkra shis pa :
sngon gyi grub chen rnams kyis zhabs kyis bcags shing :
'dre bgegs kyi rgyu srang med pa :
skye bo ngan pas mthong tshor mi 'byung zhing sa btsan pa :
nags ma'i chu la sogs pa skyon med pa :
cong zhi la sogs pa'i sman sna 'dzom pa'o :
dben pa'i gnas su kha zas mthun rkyen ni :
zas bcud dang ldan zhing khams gso ba'i yo byad khyad par 'phags pa :
tshogs kyi 'khor lo'i yo byad la sogs ma 'dzom pa med par gsag :
phyi'i mtshams kyi bar chad kyi rkyen du 'gro ba'i g.yeng ba'i rgyu rnams rtsa ba nas spang :
gos dang mal gdan la sogs pa yang zhing 'jam pa :
bsam gtan gyi grogs su 'gro ba bsten :
grogs kyang las dang po'i skabs su :
skye ba mthun pa :
blo chos su 'gro ba :
rtsa thig rlung gsum gyi nyams len dang ldan pa :
chos mthun gyi rigs dang 'grogs te :
bla ma gdams pa 'di la 'dris pa :
nyams myong dang ldan pa'i drung du phyin te man ngag gi zhun thar legs par bcad pa'o :
dpon slob rnams kyi gdams pa'i nyams len thog mar :
dbang gis smin par byas te :
yi dam gyi lha bsnyen tshad du bskyal :
rtsa khams dpa' bo mkha' 'gror gsal ba'i bskyed rim la brtan pa thob par byed :
bcud 'phel bar byed pa'i rdzas ni :
dbang lag :
rtag tu ngu :
ra mnye ba :
da byid :
mchil ba'i sha de rnams bu ram dang sbyar ba'i ril bu dang :
gzhan yang sha skam po :
chang zhim po sdebs med pa :
'bri mar la sogs bcud can rnams 'dzom par gsag :
zab lam 'di ni che ba rgyal po lta bu'i chos yin pas :
mthun pa'i rkyen gang 'dzom du gsag pa gal che'o :
dka' thub dang bcud len sdug sgur gyis bsran pa'i chos min :
rgyas par ma 'dzom yang :
dbang lag :
'bras bu gsum :
shing tsha :
sbrul sha la sogs gang 'dzom gsag :
drod skye bar byed pa'i rdzas dang yo byad 'dzom par gsag go :
de nas gtum mo bsgom pa ni :
thog mar byang chub mchog tu sems bskyed :
'gro ba nam mkha' dang mnyam pa'i sems can thams cad bla na med pa yang dag par rdzogs pa'i sangs rgyas kyi sa la dgod par bya :
de 'god par byed pa la bdag nyid kyis thog mar sangs rgyas bsgrubs te sems can rnams thar pa'i lam la 'khrid dgos snyam pas snying rje dung dung pa bskyed :
'di ltar sangs rgyas par byed pa la ring lam du ma lus par :
rdo rje phag mo'i nye lam zab mo bde chen thabs kyi lam la zhugs te sangs rgyas bsgrub par bya'o snyam pa'i ngang nas bde chen thabs kyi lam la 'jug :
de yang tshogs ma bsags na myur du 'jug mi thub pas :
bla ma la yon dang phyi nang gi mchod tshogs dpag tu med pa bshams te 'bul ba dang :
maN+Dal gyi rim pa la sogs pa rgya che ba yid du 'ong ba dang :
mchod tshogs rgya mtsho'i sprin phung dang bcas te 'bul bar bya'o :
de nas sdig pa sbyang ba rdo rje sems dpa'i sgom bzlas la zhugs te :
lus ngag yid gsum gyi sdig sgrib ma lus pa sbyang bar bya'o :
byin rlabs 'jug par byed pa bla ma'i rnal 'byor thun dang thun mtshams med par nyams su blang zhing :
dam pa'i chos dngos gzhi la 'jug par bya'o :
sngon 'gro thun mong pa de rnams sngon du btang nas :
thun mong ma yin pa'i sngon 'gro la 'bad pa drag po 'don par bya'o :
thun mong ma yin pa'i sngon 'gro ni lus stong ra bsgom pa :
rtsa stong ra bsgom pa :
rtsa gsum 'khor lo bzhi stong ra bsgom pa :
gtum mo'i me tshang gso ba'o :
de la phyi'i gtum mo :
nang gi gtum mo :
gsang ba'i gtum mo :
de kho na nyid kyi gtum mo dang bzhi las :
phyi'i gtum mo ni chos thams cad mi dmigs pa'i ngang nas :
raM las nyi ma'i dkyil 'khor gyi steng du yi ge maHlas bdag nyid rdo rje phag mo sku mdog dmar mo zhal gcig phyag gnyis ma mngon rtogs ltar gsal :
phyi nas bltas na nang gsal ba :
nang nas bltas na phyi gsal ba :
kun tu gsal ba'i rang bzhin du gyur pa :
me shel dar dmar po'i khud du blangs pa ltar dmar po 'od du gsal ba ni phyi'i gtum mo'o :
gtum mo 'di la sems rtse gcig tu ma gnas kyi bar bsgom :
bdag nyid yi dam du gsal ba'i lus kyi dbus su rtsa dbu ma yar rtse spyi bo tshangs pa'i bu gar zug pa :
mar sna lte 'og gnyer po cher sleb pa :
rtsa de yang mtshan nyid bzhi dang ldan pa ste :
mtshan nyid bzhi ni gtum mo'i khrid gzhung ltar shes :
rtsa de'i g.yas su ro ma :
g.yon du rkyang ma :
rtsa gsum ka ba'i tshul du gnas pa la 'khor lo lnga'i rtsa rnams dang bcas te :
khrag dang chu ser gyis ma gang ba :
dmar shed :
rags par gsal gdab pa ni nang gi gtum mo'o :
gsang ba'i gtum mo ni :
rtsa dbu ma'i mar sna 'dzom gsum gyi steng du a shad nyi ma'i dal ltar gsal :
de'i steng du yi ge raM yig dmar po gsal ba nas bzung ste :
lus ril po gtum mo'i me lces gang bar gsal ba rnams ni gsang ba'i gtum mo'o :
gsang ba'i gtum mo de la sems ma yengs par rtse gcig tu zin par bya'o :
'phrul 'khor kyang lus me thabs drug chings la sgom thag gis bsdams te sprug bsig rdeb pa la sogs pa gtum mo'i khrid yig tu bstan pas gsal :
bde ba la bogs 'don pa la spyi bo'i gtsug na yi ge haM yig mgo thur du bstan pa pha'i sa bon du gnas pa las :
gtum mo ye shes kyi me'i drod kyis zhu ste :
bde ba dwangs ma'i ngo bor zhu :
lus kyi rtsa gnas 'khor lo la sogs pa khengs :
bde ba 'dzag pa med par bskyangs pas :
lus ngag bde bar shig shig :
bde ba'i rang bzhin skye med du khrol le :
skye med dang bde ba dbyer med pa :
bde chen blo bral du shig ge 'dug pa ni de kho na nyid kyi gtum mo'o :
rnal 'byor skal ldan brtson 'grus dang ldan pa rnams kyis bde chen ye shes chen po'i dgongs pa la zla ba gsum bsgrubs te :
ka dag gdod ma'i btsan sa bzung ste 'gro ba sems can gyi don la 'bad par bya'o :
bde ba 'di rnams kyi bogs 'don du bol la'i bde ba dang :
gzhan rkyen la brten pa'i bde ba sgrub pa gnyis las :
bol la'i bde ba bsgrub pa ni :
yid rig dang :
bol la'i bde ba sgrub pa dngos so :
rtsa khams DA ki yab yum gsal ba'i sbyor ba ni yang yang bya'o :
'di'i dus su mi'i bu mo yid du 'ong ba lo bcu drug lon pa'i na tshod dang ldan pa :
b+ha ga'i dkyil 'khor rgyas shing nu ma 'bur ba :
sha lus 'thas shing dkar la dmar ba'i mdangs dang ldan pa zhig gsal gdab :
de la chags chen gyi spyod pa la sogs byas pas rdo rje las su rung ba dang :
bdag nyid dpal rta mgrin mngon rtogs ltar bskyed :
bu mo de nyid maHlas yum rdo rje phag mo mngon rtogs ltar bskyed :
yab kyi gsang ba de nyid rdo rje rtse lnga pa lte ba la hU~M gis mtshan pa :
bu ga phaTaHdmar ser gyis bkag pa :
yum gyi pad+ma de pad+ma 'dab ma bzhi'am brgyad pa ze'u 'bru la as mtshan pa :
'dab ma bzhi la ha ri ni sa zhes pa'i yig 'brus mtshan pa :
bdag gzhan gnyis kyi rtsa khams gsang sgrub ltar gsal te :
yum gyi pad+mar yab kyi rdo rje bsnun nas :
'bu 'gros kyi tshul du sgul skyod byas pas bde shig pa'i snang ba shar dus :
spyi bo'i badzra DA ki yab yum la bde ba'i mchod pa phul :
dar gcig ka dag gi ngang la klod :
yang bsrubs pas bde chil byung ba dang :
thig le spyi bo nas babs :
mgrin pa'i rin chen mkha' 'gro yab yum la mchod pa phul :
lus sprug thon pa re byed :
ka dag gi ngang la bzhag :
slar yang dal bus bskyod pas bde ba cher rgyas pa dang snying ga'i sangs rgyas DA ki yab yum la mchod pa 'bul :
dar gcig ka dag gi ngang la bzhag :
yang yab yum bde ba la bsrubs :
bde ba cher g.yos pa dang :
lte ba'i pad+ma DA ki yab yum la mchod pa phul :
lus sprug thon pa re byed :
ka dag gi ngang la bzhag :
yang sgul skyod bya :
bde ba cher g.yos pa dang :
gsang gnas kyi las kyi mkha' 'gro yab yum la mchod pa phul :
lus sprug thon pa re byed :
ka dag gi ngang la bzhag :
de ni dbab pa la mkhas pa ru sbal gyi nur 'gros bya ba de yin no :
gzung ba la mkhas pa rdza'i them bu bkag pa lta bu ni rnam pa bzhi ste :
ril ba zhabs tshags can te steng rlung gis gzung ba :
bar rlung thad kar brgyang pa phyag rgya chen pos gzung ba :
'og rlung bskum pa rtsa yi them bus gzung ba :
sog ma phon thag chad pa ltar lus ngag rtsol ba med par gzung ba'o :
'di rnams ni yig chung zab khrid du gsal ba ltar bya'o :
'dren pa la mkhas pa khron pa nas chu drang ba lta bu ni :
gsang gnas bde skyong 'khor lo'i gzhal yas nas :
glang po che'i 'dug stangs kyis pad+ma mkha' 'gro yab yum la mchod pa phul :
seng ge'i 'dug stangs kyis sangs rgyas mkha' 'gro yab yum la mchod pa phul :
stag mo'i skyug gis rin chen DA ki yab yum la mchod pa phul :
wa'i snom tshul gyis rdo rje DA ki yab yum mchod :
g.yang mo'i sprug gis rtsa khams sna tshogs DA ki yab yum la mchod pa phul :
rjes mi dmigs ka dag gi ngang la mnyam par bzhag go :
lus sbyong yang mang du bya :
de la brtan pa ma thob kyi bar du sbyang :
de ni yid rig la bslab pa'o :
da ni bol la dngos kyi phyag rgya bsten pa ni :
rang gi lag pa g.yas maHlas rdo rje phag mor gsal ba'i mngon rtogs ltar sngar dang 'dra :
mkha' gsang byin rlabs sogs sngar ltar byas :
lag pa'i mdzub mo rnams kyis gsang ba'i rdo rje cung zad bsrubs pa las bde ba cung zad skyes :
rdo rje mkha' 'gro ma la mchod pa phul ba rnams ni gsang ba yid rig la bslab pa dang cha mthun par sbyang ngo :
gsang gnas bde skyong du babs pa'i dus su :
yid rig las rkyen rags pa'i stobs kyis las dang po pas shed shor ba byung gis dogs na :
rting pa g.yon pa rtsa'i 'khor lo'i steng du gsang ba'i rtsa rus pa gru gsum gyis mnan te sbyang ba ni gnad yin no :
de nas gyen du zlog pa'i 'phrul 'khor rnams sngar ltar shes par bya'o :
snyigs ma ma 'drongs pas thig le rtsa khar lus kyis dogs pa la :
thog mar steng du drang :
lhag ma ma 'drongs pa mdzub mos bzhos te phyir 'bo bar bya'o :
steng du drang ba'i 'phrul 'khor ni :
lus gnad skyil krung lag pa pus mo'i steng du bzhag :
ngag gi gnad A ring po bco lnga dang :
a thung drug gis spyi bo'i haM la bskyal :
ngag 'dren rlung dang bstun te lus po g.yas 'then pa'o :
de bzhin du g.yon la'ang I ring po bco lnga dang :
i thung ngu drug gis spyi bo'i haM la bskyal :
lus g.yon gcu zhing 'then pa'o :
de bzhin du dbu ma'i lam la hI ring po bco lnga hi thung ngu drug gis spyi bo'i haM la bskyal :
lag pa rdo rje khu tshur brla khud du btsugs te steng drang por 'then zhing os kos ol mdud mnan :
mig gyen la ldog :
ro 'dzin mkha' la bskyod :
sbrul tshang brag la bcar :
mthar lus sprug thon pa dang :
'grems su 'gro ba'i 'phrul 'khor gnad du 'gro ba byed :
mthar ka dag chen po'i ngang la bzhag :
dge ba byang chub tu bsngo ba la sogs bya'o :
'di la lo gcig gi bar du brtson 'grus drag pos 'bad nas nyams su blang bar bya'o :
de ltar ma yin pa'i man ngag kha ru khyer nas zong du 'tshong ba la spir gyi kha bzhin bsdam par bya'o :
sa ma ya :
rgya rgya rgya :
zang zang lha brag gi sked nub zangs mdzod dmar po nas rig 'dzin rgod kyi ldem 'phru can gyis spyan drangs pa slar yang mang yul ri bo dpal 'bar du sbas pa pad+ma tshe dbang rgyal pos spyan drangs pa'o ///
/
!
rdo rje phag mo'i zab khrid las :
zab lam gyi gtong thun bzhugs so :[ \u0f88\u0f88\u0f88\u0f88\u0f88 ]bde chen pad+ma he ru ka la phyag 'tshal lo :
gzhan lus las rgya bsten pa'i thabs :
rgyud sde spyi'i gtong thun dang sbyar nas bshad na :
sgyu 'phrul dra ba rdo rje glur blangs kyi rgyud las :
bcu drug phyed phyed thig le can :
zhes pas rdo rje'i lus la thig le bcu drug gnas nas :
de yang thig le ma bzung bar btang yang gsang gnas nas yar ldog pa'i thig le brgyad yod :
de ni srog 'dzin lus zungs skyed pa'i dwangs ma zhes bya ste :
phyir mi 'gro rang gnas su ldog go :
'chi ba'i dus su de rnams gnas 'phos nas 'chi'o :
bzung yang mi zin ldog kyang mi ldog pa'i thig le gnyis yod :
de yang snyigs ma dang dwangs ma'o :
snyigs ma gang yin na 'dod chags skyes pa'i dus su :
rlan bol te 'byung ba ba'i kha chu 'dra ba zhig yod :
de ni bzung yang mi zin :
zin pa la phan yon kyang med :
shor ba'i nyes pa med :
snyigs ma de'i dwangs ma ni :
bzung na zin :
ma zin na 'chor ba'i thig le drug yod :
de la dwangs snyigs gnyis yod :
snyigs ma ni dngos su 'byung ba'i skya lhug lhug 'drad 'drad 'di yin la :
dwangs ma ni de'i gseb na :
dkar la 'tsher ba nyung 'bru tsam la :
mig gi 'bras bu 'dra ba drug yod :
de ni srid pa 'byung ba'i sa bon yin pas :
ma yi khu ba rgya skyegs kyi me tog gam :
zil pa 'dra ba chung zhing snum pa dang 'phrad pas :
mer mer po dang :
gor gor po :
ltar ltar po :
'khrang 'gyur la sogs par gyur nas srid pa'i sa bon skyed par byed de :
snyigs ma dkar lhug ge ba de ni mo yi b+ha ga nas phyir 'bo'o :
rnal 'byor pas thig le thams cad bzung dgos pa yang :
dwangs ma dngul chu lta bu de shor gyis dogs pas cha snyigs ma'ang 'dzin dgos par byung ba'o :
yang snyigs ma shor ba byung na :
dwangs ma gzung ba'i dmigs pa ni :
smin mtshams mdzod spu g.yung drung dmar po g.yon du 'khyil ba'i steng du :
thig le drug mu tig star la brgyus pa ltar 'od 'tsher re 'dug pa la shes pa gtad :
des snyigs ma nyams kyang dwangs ma mi nyams pa'i dgos pa yod :
dwangs ma ma nyams pa'i rtags ni :
sna'i rtse mo na snum zhag chil le 'dug pa'o :
yang snyigs ma ba'i kha chu 'dra ba de nyams pa'i tshe na lus kyi shad chung bas de gzung ba'i 'phrul 'khor dang dmigs pa ni :
spyi bo'i haM la gtod pa dang a long 'byed 'dzum gyi gdams pa mang du byas pas :
snyigs ma ba'i kha chu 'dra ba de nyams pa chung :
de ltar skyon dang yon tan so sor phye nas :
dwangs ma drug po de zin pa las :
mya ngan las 'das pa'i yon tan skye :
de ma zin na 'khor ba'i nyes skyon skyed pa'o :
des na 'chi ba srog la babs kyang dwangs ma drug po ma nyams pa khag che'o :
rnal 'byor pa lus lhar bskyed nas dwangs ma drug po ma nyams pa'i sgo nas :
yum phyag rgya mtshan dang ldan pas bde ba bskul ba ni :
nang du lus khams kyi stobs bskyed pa yin :
bla ma yi dam dbyings nas dgyes :
mkha' 'gro rnams brdas bskul bas ma bsgrubs ngang gis 'grub :
nang du lus khams kyi stobs mi nyams shing gong nas gong du spel bas :
bsod nams kyi stobs rgyas :
de la brten nas srog 'dzin gyi thig le rnams 'phel bas tshe ring :
rgas kha sra :
skra dkar dang gnyer ma mi 'byung :
rig pa dwangs :
ting 'dzin 'phel ba'o :
dwangs ma drug nyams shing 'dod chags 'byol nyog du spyod na :
bla ma dang yi dam dbyings nas mi dgyes pas dngos grub yal :
dpa' bo mkha' 'gro rnams kyi srog gi snying po thig le yin pas :
de phyir 'pho na mkha' 'gro 'bum gyi snying bton pas ngu tsi di ri ri yong bar bshad :
sdom pa'i rtsa ba yin pas :
'di nyams na dam tshig dang sdom pa rtsa ba nas nyams :
lus kyi bcud yin pas tshe srog thung ngur 'ong ngo :
bsod nams kyi rtsa ba yin pas 'di nyams na bsod nams je chung la 'gro :
lus kyi mdangs yin pas 'di nyams na mgo la skra dkar 'byung :
gdong la gnyer ma 'phyur :
lus kyi stobs nyams :
kha nas hu shu'i sgra 'byin :
thig le nyams thebs re res zhag bdun gyi tshe srog nyams pas :
de bas nyams pa med pa khag che'o :
gsang sngags par khas len pa'i skye bo rnams kyis 'dod chags 'byol nyog du spyad na :
yi dam gyi lha bsgrubs kyang mi 'grub :
zab mo'i sngags bgrangs kyang nus pa mi thon :
ting 'dzin la mnyam par bzhag kyang gsal ngar mi thon :
bde stong gi ting 'dzin mi skye :
gtum mo bsgoms kyang drod mi skye :
nad mang :
'jig rten gyi kha zas mi 'ju :
de la sogs pa'i skyon mang bas :
thig le 'pho ba'i grogs dang kha zas dang :
yul dang bud med rnams spang bar bya'o :
rang lus lha dang lha mor gsal btab nas bde ba mi nyams pa'i ngang nas bud med mtshan ldan bsten pa ni :
rnal 'byor pa rnams kyi grogs yin pas yid 'ong mtshan ldan bsten par bya'o :
rab dngos 'bring yid kyis sbyor ba tsam gyis 'dzam gling gi bud med rigs dang ldan pa rnams la sbyor ba lan re tsam re bya'o :
rjes la bsngo ba smon lam gyi rgyas btab pas :
bud med de yang mthar rdo rje phag mo'i sa la 'khod par the tshom med do :
bud med kyis kyang zla mtshan babs pa 'di la phan gnod med la :
dwangs ma'i dwangs ma rgya skyegs kyi mdog rtsa kha la dngul chu'i zil pa ltar gnas te :
des 'khor 'das kyi srog byed pas bde ba dbang med du skyes pa'i dus su rnal 'byor pas drangs na 'drongs te :
bde ba de shor bas phyag rgya'i lus shed dang bkrag mdangs 'chor :
rgas sla ba yin no :
des na bud med kyi thig le mi nyams shing 'dzin pa mo khrid kyi nang du gsal bas der blta'o :
rnal 'byor pa phyag rgya dang sbyor ba'i tshe :
'khor lo lnga'i rtsa grangs can dang grangs med kyi rtsa nang na thig le gnas pa thams cad nas 'byung ba bzhi'i dwangs ma rgyu'i thig le de dag g.yos pas :
rnal 'byor pa'i lus ngag thams cad bde chil te 'byung ba'o :
'byung ba'i dwangs ma de la rig pa ye shes kyi rtsal rlung des khyab cing :
rlung gis g.yos pas 'byung ba gcig grogs gcig gis byas nas :
spyi bo'i 'khor lo nas 'khor lo lnga rim pa bzhin du thig le g.yos nas rang gi gsang gnas su sleb dus :
bde ba chu ltar 'khrugs :
drod me ltar 'bar :
ting 'dzin ngang gi 'grub :
'di'i dus su 'byung ba bzhi ro snyoms pa'i dus yin pas :
bde ba rdo rje nor bu'i rtse mo las mi 'da' bar bya'o :
phyag rgya'i b+ha gar bde ba bab na bde ba de ga yal 'gro zhing :
yon tan mi skye :
skyon rnams 'byung ba ni gong du bstan zin :
bde ba bzung nas ldog dus sngags gzhan nas dmigs pa mang po mtshan ma can ston te :
des ni mtshan ma can gang bsgom par :
gang bsgom pa'i rang gzugs su thig le 'dril 'gro :
der 'byung bzhi'i thig le cha ma snyoms pas nad 'byung :
des na 'dzin pa dang 'dren 'grems gnyis ka'i gnad du dmigs med ka dag gi ngang nas byed pa gal che :
khyad par 'grems kyi mchog tu ka dag gi ngang du bzhag na rang 'grems kyi mchog go :
bde stong rang grol du 'gro bas shin tu zab :
yang dwangs ma spyi bo nas g.yos nas gsang bar ma sleb kyi bar du :
'khor lo lnga'i dmigs pa rim bzhin bsgom pa ni rgyas par 'og tu 'byung bas :
'byung ba'i stobs snyoms pas dwangs ma 'phel zhing nad mi 'byung ba gnad kyi gdams pa'o :
spyir na 'beb 'dzin 'dren 'grems gsum thams cad kyi rtsa ba :
ka dag spros pa'i mtha' thams cad dang bral ba'i ngang du mnyam par 'jog pa 'di ka gcig pos 'grub pa yin te :
gzhan dmigs pa mang po rnams ni las dang po pas 'grems par byed pa'i gdams pa'o :
dmigs med ka dag spros pa'i mtha' thams cad dang bral ba 'di ni :
lam 'di nyams su len par byed pa'i rmang gzhi'o :
rab kyi rnal 'byor pas phrin las bzhi po gang la lag len byed kyang :
dmigs med ka dag gi lta bas rtsis zin pa'i ngang nas bya'o :
snyigs ma ma 'drongs kyang dwangs ma drug po rang gnas su nges par ldog :
dper na don zin pa'i mi rang khyim du ldog pa dang 'dra :
srog 'dzin par byed pa'i thig le yum phyag rgya dang mnyam du sbyar ba'i tshe na yang rang gnas su bde ba g.yo ba las phyir mi 'gro ba brgyad yod pa de dag gang na gnas na :
'byung ba'i dwangs ma thig le srog 'dzin pa 'di rnams yi ge'i gzugs su 'khor lo lnga'i rtsa mdud dbus na gnas te :
'di rnams la 'byung bzhi'i dwangs ma cha mnyam par gnas te :
pha las thob pa'i dwangs ma dkar po smin phrag na gnas :
'di rgyud la lar ni spyi bor gnas par yang bshad :
'byung ba chu'i dwangs ma gtso che'o :
ma las thob pa'i dwangs ma dmar po rdo rje'i rtse mo dang :
pad+ma'i ze'u 'bru la gnas :
'di rgyud la la na lte ba'i a shad la gnas par yang bshad :
de ni me'i dwangs ma gtso che'o :
don dam pa'i thig le snying gi dkyil na gnas :
de ltar thig le'i brgyad zung 'jug tu gnas pas bde ba skyed cing lus kyi srog rten byed pa'o :
pho mo gnyis ka la khyad med du gnas so :
de rnams gnas 'phos pas 'byung ba 'khrugs nas tshe'i dus byed do :
gnas skabs su de rnams rkyen gyis 'khrugs pas nad 'byung ba'o :
de ltar thig le gnas lugs rgyas par bshad nas :
da ni thig le de dag 'phel bar byed pa la las kyi phyag rgya ma la mngon sum nyams su blangs nas :
rgyan dang sde gu la sogs pa byug pa ni gong du bshad :
phyag rgya de yang yid du 'ong ba bcu drug lon pa'i na tshod dang ldan pa :
bdag gzhan byin gyis brlab pa la sogs pa gong du bstan cing :
phyag rgya'i rnam gzhag dbye ba ni :
nu ma 'bur ba :
b+ha ga rgyas pa :
rked pa phra ba :
sku la bde ba mi bzod pa skyed pa'i rten byed pa la :
bdag gzhan lha skur gsal ba'i ngang nas :
yab yum gnyis kyi spyi bor oM dkar po :
mgrin par AHdmar po :
thugs kar hU~M mthing ga :
lte bar hrIHdmar po re bskyed la :
pad+ma'i gdan la bzhugs par bsam :
thun mong ma yin pa'i gsang khrid ni :
rtsa khams gsang sgrub tu shes :
'dir ni snying thig spyi dang nang mthun pa'i phyir gzhan lus ston par byed pa la :
bdag nyid yi dam gyi lhar gsal ba'i spyi bor thod pa'i 'og :
klad rgya'i nang du haM dkar po dngul chu'i mdog lta bu'i mgo thur du bstan pa la thig le dngul chu lta bu nyung 'bru tsam pa bcu drug gis phrom me bskor bar bsgom :
de nas thig le mi nyams pa la mkhas shing mi nyams par bya ba'i thabs ni :
yab yum lhar gsal ba'i spyi bo'i gtsug gi steng du :
pad+ma'i steng du gu ru yab yum rdo rje 'chang gi rnam par bskyed :
bla ma yab yum sbyor ba mdzad pa'i sbyor mtshams nas byang sems dkar dmar bdud rtsi'i rgyun tshangs pa'i bu ga nas mar babs :
spyi bo'i yi ge haM la thim :
haM de nyid bkrag mdangs rgyas te dkar phrom phrom yod par bsam :
de nas haM las thig le bcu drug mgrin par babs :
mgrin pa'i gnas na skya phrom phrom yod par gsal gdab :
de nas thig le de rnams snying ga'i gnas su babs :
snying ga'i gnas su brgyad srog 'dzin pa'i thig ler gyur :
brgyad lte bar babs lte ba'i rtsa 'dab gang :
thig le de'i phyed lte ba'i gnas su srog 'dzin pa'i thig ler gyur :
de'i phyed gsang ba'i gnas su srog 'dzin pa'i thig ler gyur :
de'i phyed rdo rje nor bu'i rtse mor babs :
chags pa chos nyid du grol bar byed pa'i phaTaHljang ser la reg par bsgoms la :
lus g.yang mo'i sprug gis si li li yun ring bar sprugs pas :
lus kyi rtsa gnas kun la khrems par bsam mo :
de ni dmigs pa'i rlung sbyor zab mo yin :[ \u0f80]atsha :
de ni lus la bde ba rgyas par byed pa'i gnad yin pas :
'di dang phag mo gsang sgrub kyi rtsa khams lha'i sbyor ba de tho rangs re ma chag par byas pas lus stobs rgyas :
dbang po gsal :
nang du rtsa khams mi 'khrugs pa'i gnad dam pa'o :
da ni rigs dang mthun pa'i phyag rgya mtshan dang ldan pa la :
bdag gzhan mkha' gsang byin brlabs te :
tha mal gyi 'du shes spangs nas dbang po gnyis sbyar :
'o byed pa dang :
'khyud pa dang :
rang gi so sen 'debs pa dang :
chags can gyi spyod pa rnams kyis bskul bas :
rdo rje las su rung dus dbang po gnyis rtsa ba thug sbyar te :
dar gcig lus sems khong glod nas shes pa dmigs med ka dag gi ngang la mnyam par gzhag :
de ni rdzing gi ur mo dgag pa lta bu'i gdams pa yang dag pa'o :
de nas dal bus bskyod de :
las dang po pas bde ba skyes tsam na 'dzin :
bde ba la tshod len gyin bskul ba gnad yin :
bde chil byung ba dang mi bskyod par rang sar glod pa gnad yin :
las dang po pas bskyod drags na ri gzar gyi rbab ltar ldog dka' bas :
bla ma'i gdams pa bskyod pa la mkhas pa ru sbal gyi nur 'gros bya ba de dgos pa yin :
ru sbal de yang bkod ma'i nang nas brel por mi 'gro :
dal bus 'gro :
nyi mas cung zhig dros pa dang :
slar yang bkod ma'i nang du ldog go :
dpe de bzhin du rang gzhan lha ru gsal ba'i snyoms 'jug de yang brel por mi bskyod :
dal bus bskyod pas lus sems bde chil byung ba dang shes pa 'dzin med ka dag gi ngang la bzhag :
de yang yas babs kyi dga' ba bzhi :
mas brtan gyi dga' ba bzhi :
zung 'jug gi dga' ba bzhi las :
spyi bo nas thig le bcu drug mgrin par babs pa ni dga' ba :
dbang dang sbyar na bum dbang :
lta ba dang sbyar na bum dbang gi lta ba gsal stong zung 'jug rtogs :
de nas cung zhig bskyod pas thig le mgrin pa nas snying gar babs pas mchog dga':
dbang bzhi dang sbyar na gsang dbang :
lta ba dang sbyar na gsang dbang gi lta ba bde stong zung 'jug rtogs :
de nas cung zhig bskyod pas thig le brgyad lte bar babs pas dga' bral te :
'dzin sems rags pa spangs pas dga' bar 'dzin pa'i rtog pa dang bral ba'o :
dbang dang sbyar na gsum pa shes rab ye shes kyi dbang :
lta ba dang sbyar na gsum pa'i lta ba gzung 'dzin rtog pa rags pa spangs :
stong gzugs nam mkha' g.ya' dag pa ltar shar ba'i chos sku ste :
dbang gsum pa'i lta ba rtogs :
de las kyang cung zad bskyod pas thig le bcu drug las gnyis gsang gnas su babs pas :
gzung 'dzin gyi rtog tshogs phra rags thams cad dag pas na bzhi pa lhan cig skyes pa'i dga' ba :
dbang dang sbyar na bde stong lhan cig tu skyes pa blo yi byed pa mtshan 'dzin phra rags thams cad bral ba bzhi pa tshig dbang :
lta ba dang sbyar na bzhi pa'i lta ba bde stong lhan cig skyes pa'i ye shes rtogs pa'o :
de dus su dbang po rab kyis chos sku ka dag spros pa'i mtha' thams cad dang bral ba'i ngang la rang so zin pa'i ngang la gnas :
de las ma 'das na 'dren 'grems thams cad shugs kyis 'byung ba'o :
'bring gis bar rlung thad dkar brgyang :
dmigs pa spyi bo'i haM la gtad pa'i lus gnad bcas pas :
dwangs ma rnams rtsa gnas 'khor lo rnams la rang sar ldog cing :
g.yang mo'i sprug gis dgram par bya'o :
da ni mas brtan gyi dga' ba bzhi'i rnam gzhag cung zhig bshad na :
khams dwangs ma byang chub kyi sems de rdo rje nor bu'i rtse las mi 'babs par slar yang gsang ba'i gnas lte ba'i 'og rtsa gsum 'dus pa :
yi ge a'i dbyibs can du gnas pas :
a de ni gzhir gnas kyi yum chen mo shes rab kyi pha rol tu phyin ma'i gnas yin pas :
de'i gnas su khams dwangs ma 'dus pas 'du ba dang po ste :
stong gzugs nam mkha' sprin dang bral ba lta bu'i rtogs pa 'char :
de ni theg pa chen po'i mthong lam gyi ye shes mthong zhes brjod :
lhag mthong gi rtogs pa shar :
sa dang po'i bden pa mthong :
'di'i dus su rtsa dbu ma'i mdud pa dang po bye ba la sogs 'di nas lte ba'i bar thig le'i 'jug rim thams cad ni :
sa dang po dang gnyis pa gsum pa tshun chad kyi yon tan rnam dag mthong ba yin par rgyud sde kun las bshad :
de nas slar yang dwangs ma de dag steng du skyod :
lte ba'i rtsa 'dab gang :
lte ba A li kA li'i gnas yin te :
de'i gnas su khams dwangs ma slebs pas :
rgyal ba'i gsung rab yan lag bcu gnyis la thogs pa med par rang byung du shes :
sa dang po'i rtogs pa'i mkhyen pa thams cad 'dir rgyas :
rtsa dbu ma'i mdud pa kha bye zhing :
dwangs ma lte bar brtan pa man chad ni :
mtshan ldan pad+ma can gyi rtsa dang 'phrad pa'i yon tan no :
de nas snying gar son te :
rtsa dbu ma'i mdud pa yang zhig :
de'i rtsa mdud grol te snying ga chos kyi 'khor lo dwangs ma'i bde bas gang ste :
chos sku rnam par mi rtog pa'i ye shes 'od gsal lhun grub chen po'i rtsal rgyas :
phyi dang nang med par ye shes 'od gsal du gsal :
lus kyi rtsa khams phyi'i gling bzhi la sogs pa thams cad rang gsal du gsal :
bsgom bya sgom byed bral ba'i rtogs pa mngon du gyur :
lam ni sgom lam gyi ye shes rtogs :
de nas mgrin pa'i 'khor lo dwangs mas khengs :
mgrin pa'i rtsa mdud la sogs pa rang sar zhig :
rgyal ba longs spyod rdzogs pa'i sku dngos su 'grub :
rgyal ba'i gsung rab thams cad la 'chad pa dang :
rtsod pa dang :
rtsom pa sogs la rang dbang thob :
sems can rnams la skad rigs so so'i sgo nas rang rang la rang rang dang mthun pa'i skad kyis chos ston nus :
thig le mgrin par brtan :
de nas spyi bo bde chen gyi 'khor lo dwangs mas gang :
mi slob lam gyi rtogs pa mngon du gyur :
'od gsal 'og min gyi sa bgrod :
lam gyi mkhyen rtogs mthar phyin nas mas brtan gyi dga' ba bzhi mngon du gyur :
sa bcu pa'i lta ba rtogs :
sa lam dus gcig la bgrod :
dga' ba bzhi mngon du gyur pa'i dus su de nas yar spyi bo'i gtsug tor rnams gang :
rtsa dbu ma'i mdud pa sum cu rtsa gnyis dus gcig la grol zhes kyang bya :
spangs rtogs kyi yon tan skad cig la rdzogs pa zhes kyang brjod :
gdod ma'i mgon po dpal kun tu bzang po'i go 'phang brnyes pa'i dus so :
bcu drug ye shes bla ma'i sa mngon du gyur pa'i dus so :
yas babs kyi dga' ba bzhi'i dus tshogs lam dang :
sbyor lam gyi dus yin pas blo'i chos las ma 'das :
mas brtan gyi dga' ba bzhi'i dus rtsa dbu ma'i mdud pa kha bye ste gnas lugs kyi rtogs pa 'char :
ye shes kyi mkhyen pa rgyas pa'i dus yin pas blo las 'das :
mdor na mas brtan gyi dga' ba bzhi'i dus 'jig rten las 'das pa'i lam yin :
tshe gcig lus gcig la sangs rgyas pa la lam zab mo pho nya'i lam bya ba yin pas :
snying rus dang brtson 'grus che bar bya'o :
gnyen po dang lta ba brtson 'grus med pas g.yo sgyus rdo rje theg pa'i nyams len pa rnams kyi mig ltos la 'gran te :
bud med 'byol nyog tu spyad cing :
kun+da byang chub kyi sems nyams pas so so thar pa'i sdom pa rtsa ba nas brlag :
'dod chags rang rgyud du spyad pas byang chub sems dpa'i bslab bya nyams :
lha thams cad kyi srog snying khams kyi dwangs ma yin pas de nyams pas gsang sngags kyi sdom pa rtsa brlag tu song :
sngags kyi rtsa ba khams kyi dwangs ma yin pas :
de nyams pas yi dam gyi lha bskal par bsgrubs kyang sngags la nus pa mi thon pas :
yi dam gyi lha'i zhal ri rab la gzigs pas thag ring :
mkha' 'gro thams cad kyi srog snying yin pas mkha' 'gro rnams kyi rtsa srog bcad pas phrin las mi 'grub :
chos skyong rnams grib kyis non pas las mi 'grub :
des na gsang sngags rdo rje theg pa'i rnal 'byor du 'dod pa rnams kyis khams dwangs ma ma nyams pa khag che :
grogs mnyam du 'grogs pa'i rnal 'byor pa yin yang :
dam nyams dang sdom nyams las grib che ba med pas :
de la 'dzem pa khag che :
nga'i bu rgyud gsang sngags par 'dod pa rnams :
kun+da byang chub kyi sems mig gi 'bras bu ltar gces par bya'o :
yang rim skyes kyi dga' ba bzhi ni :
dang po las rgya dang snyoms par zhugs te :
thig le spyi bo nas mgrin par phab pas lus la bde drod skye :
bde ba rgyas :
ye shes ni dga' ba'i ye shes :
gzung 'dzin gyi shes pa rags pa spangs :
sa ni nyan rang gi grub mtha' snyogs :
dwangs ma snying gar babs te :
de bas kyang bde mer 'byung ste :
ye shes ni mchog dga'i ye shes :
des bdag 'dzin gyi rtog pa spangs :
byang chub sems dpa'i grub mtha' snyogs :
de nas thig le lte bar sleb :
lus thams cad bde bas khyab pa 'byung ste :
ye shes ni dga' bral gyi ye shes :
des phyag rgyar 'dzin pa'i rtogs pa spangs :
gsang sngags kyi grub mtha' snyogs :
de nas dwangs ma gsang gnas su sleb pas bde la rtog pa med pas smra rgyu med pa lhan cig skyes pa'i ye shes rgyud la 'char :
ye shes ni lhan cig skyes pa'i ye shes skye :
dga' ba gsum du 'dzin pa'i rtog pa spangs :
gsang ba bla na med pa rig pa 'dzin pa'i grub mtha' snyogs :
de ltar dga' ba bzhi ngos gzung :
bde stong gi ngo bo la blta :
nyams su myong zhing brjod du med pa gnyug ma'i don mthong :
de'i nyams ma yengs par bskyang bar bya'o :
las dang po'i dus su bde ba cher g.yos nas 'chor dogs che na :
gzung ba la mkhas pa rdzing gi ur mo bkag pa lta bu'i gdams pa nyams su blang bar bya'o :
bzung nas yun ring na bde ba chu dang bsdongs nas 'dzag nyen che bas :
'grems pa la mkhas pa khron pa nas chu 'dren pa lta bu'i gdams pa la brtson par bya'o :
drangs nas ma bkram na lus kyi nad du 'gro bas 'grems pa la mkhas pa zhing pa so nam byed pa lta bu'i gdams pa la brtson par bya'o :
bkram nas ma brtan na thig le 'dzag chu lta bu'i tshul gyis 'chor bas brtan par byed pa 'dzag chu sdom pa'i man ngag dang mi 'bral bar bya'o :
mthar bde stong dbyer med pa phyag rgya chen po'i dgongs pa mthar bskyal bar bya'o :
de rnams kyi gdams pa'i gnad zur du gsal bas blta bar bya'o :
yang bde ba pha rol tu phyin pa drug dang sbyar na :
yab yum lhar gsal ba tshogs rdzogs pa'i gnas yin pas sbyin pa'i pha rol tu phyin pa :
thig le srog la babs kyang mi nyams pa tshul khrims kyi pha rol tu phyin pa :
sdug bsngal ka nas dag nas cir snang bde bar shar ba bzod pa'i pha rol tu phyin pa :
bde ba'i don la le lo med cing bskul ba brtson 'grus kyi pha rol tu phyin pa :
de'i don la gnas pa bsam gtan gyi pha rol tu phyin pa :
bde ba rang ngo shes pas bde stong dbyer med par rtogs pa shes rab kyi pha rol tu phyin pa'o :
yang bde ba dbang bzhi dang sbyar na :
yab yum yi dam gyi lhar gsal ba bum dbang :
rtsa mig nas thig le g.yos pas drod btsan thabs su skyes pa gsang dbang :
gzung 'dzin phra rags kyi rtog pa dag ste :
sprin nam mkha' la dwangs pa lta bu'i dgongs pa rtogs pa ni gsum pa shes rab ye shes kyi dbang :
gzung 'dzin rtog tshogs phra rags thams cad dag pa blo bral ye shes kyi bde ba mngon du gyur pa bzhi pa tshig dbang rin po che :
bde ba bslab pa gsum dang sbyar na :
bde ba skad cig nyams pa med pas lhag pa tshul khrims kyi bslab pa yongs su rdzogs :
bde ba rang don du ma spyad gzhan don byang chub mchog tu sems bskyed nas spyad pas byang chub sems kyi bslab pa yongs su rdzogs :
rang lus lha dang lha mor gsal ba'i ngang nas bde stong ye shes chen po'i dgongs pa las mi 'da' bas theg pa chen po gsang sngags kyi bslab pa yongs su rdzogs :
yang bde ba lam bzhi dang sbyar na :
byang chub mchog tu sems bskyed nas :
rang gzhan lha'i sku ru gsal ba'i ngang nas bde ba la rol pa tshogs rdzogs pa'i gnas yin pas tshogs sbyor gnyis kyi lam yongs su rdzogs :
yab yum mnyam par sbyar nas bde stong gi rtogs pa mngon du gyur pas mthong lam gyi rtogs pa mngon du skye :
bde stong zag pa med pa'i ye shes de bsgom bya sgom byed kyi yul ma yin pas :
'dzin med du skyong dgos pas sgom lam gyi rtogs pa rdzogs :
de lta bu'i bsgom bya sgom byed dang bral ba'i don de la :
blo yi byas chos thams cad bral bas mi slob pa'i lam gyi dgongs pa mngon du gyur pa'o :
de rnams ni bde stong gi ye shes sa lam dang sbyar ba'i rim pa'o :
da ni mtha' rten gyi man ngag ston par byed pa la :
rang gzhan lha'i sku ru ma gsal na tha mal gyi 'dod chags su 'gro bas :
bdag gzhan byin gyis rlob pa dang :
mkha' gsang byin gyis rlob pa gnad che :
byang chub mchog tu sems ma bskyed na nyan rang gi chos dang khyad med par 'gro bas :
byang chub kyi mchog tu sems bskyed pa khag che :
dbab pa la mkhas pa ru sbal nur 'gro lta bu ma shes na :
ri gzar gyi rbab ltar ldog par dka' bas :
dbab pa la mkhas pa bla ma'i man ngag la 'dris par bya :
dbab pa la mkhas na bya thengs pa'i dmag dang 'dra ste ldog na ldog long yod :
'dzin na 'dzin long yod :
shes pa ka dag gi ngang du bzhag pas dbab gzung ldog dgram rnams rtsol med rang shugs kyis 'byung ba zhig yong :
de ni dbab legs pa'i yon tan yin :
dbab nyes na ri gzar gyi rbab dang 'dra ste :
skad cig thang cig yud tsam la rgyug pas :
de ni rdzing gi ur mo bkag pa rtsa'i them bu ma gtogs ldog dka':
de la gnyen po bskyed nas snying nas drangs kyang :
dwangs ma'i rnam pa cung zad tsam ma gtogs snyigs ma phyir 'bo bar byed do :
des na dbab nyes pa'i skyon rnams spang bar bya'o :
rnal 'byor pa las kyi phyag rgya dang :
lag pa'i phyag rgya rgyun ring bar ma brten par dbab pa la mi mkhas na rgyug :
rigs ngan gyi las rgya dang 'phrad na rgyug :
las rgya de la dam tshig sel yod na rgyug :
gnas mi gtsang sar bsdad na rgyug :
nyin par las drag shul che ba byas te mtshan mo las rgya bsten na rgyug :
zas grib can zos na rgyug pas :
rnal 'byor pa rnams spyod pa zhib tu brtags te spyad par bya'o :
thig le'i gegs bsal ni :
thig le rgyas drags pas rdo rje shing ltar rengs na 'phrul 'khor mang du byas pas sel :
des ma sel na las kyi phyag rgya mang du bsten nas 'dren 'grems kyi 'phrul 'khor mang du byas pas sel :
des ma sel na phyag rgya ma bu mi 'byung ba'i dus su :
b+ha ga'i nang du zhi khro'i lha tshogs dmigs la :
de la mchod pa phul ba'i tshul gyis btang ngo :
des ni nyes pa mi 'byung zhing tshogs rdzogs par 'gyur ro :
de nas rig ma'i mkha' nas rab lces len :
'bring thur mas blangs te bdud rtsi a mr-ita dang sbyar nas :
rnal 'byor pa'i rdo rje'i lus kyi lha gsal btab ste de la mchod pa'i tshul gyis kha nas mid do :
de ltar byas pas ltung ba mi 'byung zhing lus stobs mi 'chor ba'i dgos pa yod do :
dus min du rnal 'byor rtsa rlung pa rnams kyis thig le mi gtong bar mig gi 'bras bu ltar gces spras bya'o :
rdo rje slob dpon gyi go 'phang thob nas :
thig le gtong ba'i dus rnam pa bzhi ste :
dbang gi gsang ba'i dam rdzas la gtang ngo :
dam rdzas bdud rtsi ril bu sbyor ba'i dus :
gzhan don du bu 'jog pa'i dus :
gegs drag po byung ba'i dus su gtang ngo :
dus de rnams ma gtogs dus min du mi gtang ngo :
btang ba'i nyes dmigs ni gong du bshad pa ltar ro :
rnal 'byor pa rnams kyi gegs sel dus min pa mi gtang ngo :
rgyal bsen gzhi bdag 'dre mo gdug pa can gyi rigs dang :
gzhi bdag gi gnod pas thig le dngos su 'chor na :
gang zag nus pa can gyi bdud rtsi dang pad rAg :
gur gum :
go ro tsa na :
nyungs dkar bsregs pa'i thal ba :
a mr-ita :
khyi nag gi brun :
rdzas drug po dar dmar po'i khud du bstums la sngags 'di gdab bo :
oM badzra karma rak+sha dz+wa la raM:
sarba tri khri hur thums rbad :
ces brgya'am stong bzlas la rdo rje la dkri'o :
des thub par 'gyur te :
shin tu zab bo :
yang rdo rje lcags kyi phur pa me 'bar bar bsgoms te :
ro gos dum bus dril na yang thub bo :
yum la chags pa'i mdangs kyis 'chor na :
yum 'od du zhu nas gsang bas rngubs te :
bdag gi snying gar thim :
chags pa rang sems bde ba las phyi nas med pas :
bden med sgyu ma lta bur yang yang bsgom :
yang na chos nyid ka dag gi ngang la mnyam par bzhag pas sel bar 'gyur ro :
lus grang ba che bas 'chor na :
rtsa ba lnga'i sman mar la sug smel thun gnyis :
pad rAg thun gsum :
tsha ba gsum thun re re :
de rnams bu ram dang sbyar nas zos na thub nges so :
yang gsa' la sogs pa gcan gzan drod can gyi pags pa rked la dkris na thub nges so :
zas kyis 'chor na zas ngan pa gang gnod pa spang :
rang gi bdud rtsi bza':
me tog g.yu lo rtsa ba btags nas :
'o ma la btab ste lto stong la 'thung :
sbrang la rtag tu ngu dang :
dbang lag btab ste za'o :
dam sel gyis 'chor na skong bshags bya :
yig brgya tshogs 'khor la 'bad :
phyag rgya dam nyams bla 'bras can spang ngo :
bsod nams tshogs gsog la 'bad :
sngar gyi las rgya spangs te :
dam tshig la sel med pa'i las rgya la sbyor :
bla ma la dbang yang yang zhu'o :
thig le ma 'drongs na rdo rje rtsa 'gags te chu sdom pa'o :
tsha ba la sogs pa'i nad byung na :
gsang ba'i rdo rje'i rtsa ba mnyes :
yum phyag rgya la mkha' gsang du bla ma yab yum gsal btab ste mchod pa'i tshul du 'bul lo :
thig le rtsa mig tu 'khar nas chu 'gro ba snyam byed na :
'dren 'grems kyi 'phrul 'khor la drag tu 'bad :
mdzub mos rdo rje drag tu bzho :
des ma sel na them tshangs 'bigs pa'i sbyor ba drag tu bya'o :
de'i rdzas de yang ma zag pa'i bdud rtsi a mr-ita dang sbyar te :
rang lus lhar gsal btab ste mchod pa'i tshul du 'bul :
yang chu lam 'gags na :
lcam pa'i rtsa ba lo mar bcas pa'i thang la :
sdig srin byang pa :
rgya tshwa rnams btab pa'i thang btang bas phan no :
rang gi thig le la dbang thob nas :
yum phyag rgya mtshan dang ldan pa'i dwangs ma drang ba ni :
rlung sbyor dang :
rdzas rnam pa gnyis las :
de yang bcud dang ldan pa'i phyag rgya ma :
bud med byis pa can bdun las byis pa med pa gcig dga':
bud med khyo can bdun las bud med mdzes ma rang dang blo mthun pa gcig bcud 'phel :
mdza' mo mdzes ma bdun las na chung ma gcig bde ba 'phel :
yang bud med bcu gsum nas nyer lnga'i bar la :
gzhan khams 'dren pa'i rig mar bshad :
de yang rigs dang ldan pa blo chung gi rigs ma yin pa :
lo bcu gsum nas nyer lnga'i bar gcig la gzhan khams len par bya'o :
nyer drug nas sum cu so lnga'i bar rang khams kyi rtsal sbyong tsam ma gtogs :
gzhan gyi bde ba len pa'i bcud med pa'o :
rab pad+ma can gyi rtsa kho nas shes dgos te :
pad+ma can la tshe lam can zhes bya yod :
de yang dkar la dmar ba'i mdangs chags pa :
rak+ta 'o ma ltar 'bab pa :
rked pa phra ba :
lus che chung ran pa :
kyag kyog dang ya yo med par drang ba :
mdzes sdug yid du 'ong ba :
de mthong ba tsam gyis bde ba dpag tu med pa skye ba :
bud med de'i sha la reg pas 'phar 'dar mi bzod pa rang dbang med pa bde khril 'byung ba :
de ni lus la bcud yod pas :
b+ha ga'i steng du rdo rje reg na skad ngan dbang med du 'chor ba :
pad+ma'i nang du rdo rje sib bcug pa byis pa'i rkan ltar 'jib shes pa pad+ma can zhes bya ste :
de'i pad+ma'i nang sor bzhi tsam na rtsa pad+ma zlum po'i dbyibs ltar yod :
de la rtsa tshol ba la :
thog mar 'o byed pa dang :
mchu 'jib pa dang :
so 'debs pa dang :
nu ma mnye ba dang :
'khyud pa dang :
g.ya' sgog pa dang :
rdo rje pad+ma'i tho phyir reg reg byed pa dang :
chags pa'i gtam sna tshogs byas pas :
mo gdong dmar phyur re 'ong ba dang :
dbugs dngangs :
lus 'dar :
b+ha ga chu lhug gis 'byung ba dang :
'di dus bde ba mi bskyod par sha chang zas bcud can gtang :
ga pur li shi :
tsan+dan dkar dmar yang ltor gtang :
phyag rgya shin tu dwangs ma rgyas pa dang :
dang por snyoms 'jug byas :
bde ba gnyis mnyam gyi dus su drangs pas 'drongs ba 'byung ngo :
de ni rtsa bzang ba'i rigs can no :
des ma 'drongs na rtsa btsal ba ni :
phyag rgya la chang dang sbrang dang :
'bri mar sbyar ba'i bsku mnye bya :
de nas 'phying pa'i 'bol la rdo rje dang mnyam pa cung zad ring ba las :
rtse mo cung zad phra ba dar gyis dril la :
de bya rgod kyi tshil bu dang :
'bru mar gyis byugs la :
de mo'i bshang lam la bcug :
mkhal khung gnyis su gru gu khu tshur tsam re bcug la ske rags srab mos ran par bsdam :
rgyab nas sga bstad la gan rkyal du nyal te :
des mkhal ma gnyis bshang lam du bros :
de bros pas mtshan ma'i nang du rtsa nya chung ngam nu ma 'dra ba gnyis yod :
b+ha ga mdzub mos kha phye ste bltas pas rtsa sna rib rib yong :
de la rtsa kha 'byed pa'i rdzas byug :
rtsa de mdzub mos bzhos te ring na sor drug :
'bring na sor bzhi :
thung na sor gnyis b+ha ga'i nang nas phyir thon 'ong :
de rdo rje'i bu gar bcug ste rdo rje chu 'thung du bshad pa bzhin 'dren byas pas 'drongs nges so :
de yang bde ba gnyis mnyam gyi dus su'o :
rang gi bde ba btsan sa bzung ste mo'i bde ba bskul ba'i 'phrul 'khor la bcun pas :
rdo rje'i bu gar mo'i bde ba tsha chil gyis lug 'ong :
de byung ba dang hU~M ring hu~M thung gi 'dren drag tu byas pas 'drongs nges so :
'drongs pa'i rtags su lus tsha chil gyis 'ong ba dang :
de rjes su bde ba mi bzod pa skye'o :
de ltar byung ba dang :
dgram pa g.yang mo'i sprug lan mang du bya'o :
yang 'phying ril b+ha gar bcug tshe phyag rgya skad ngan 'chor na :
rang gi srin lag g.yon pa'i sen mo brdar la :
rtsa sna la rdzas byugs na sngar ltar rtsa ring du 'gro ba yang bshad :
rtsa gnyis hrad hrad hrud hrud pa gcig 'byung bas bshang lam gyi bol la bton la rang gi rdo rje bcug ste drangs pas kyang 'drongs :
yang 'phying pa bton la bshang lam du bcug :
phyag rgya'i yan lag brgyangs kyis bsdam :
'phar du mi 'jug par rdzas byugs la rdo rje bu gar bcug :
rdo rje yar phul ba tsam gyis 'phying pa mar 'then no :
rtsa kha 'byed pa'i rdzas ni :
sbrang rgod :
zo she :
khyi dkar po'i mje :
ug chos me tog gi rtsa ba :
da byid :
ldum bu re ral :
rgya g.yer :
rgya tshwa de rnams sbyar te rtsa sna la byug rdo rje dang pad+ma la yang byug :
des rtsa kha 'byed do :
rdo rje pad+ma la bstims nas yum gyis steng rlung mnan cing :
chags sems drag po bskyed la :
smad kyi 'phrul 'khor shed chung bar bskyed par byas pas rtsa sna ldang ste :
rdo rje'i bu gar btsud la :
de'i tshe bde ba mi thub dogs pa yong bas rang lus kyi 'dren 'grems drag po byas pas :
rang lus kyi bde ba brtan cing :
gzhan khams kyi bde ba 'phrog pa'i 'phrul 'khor la 'bad par bya'o :
rang lus kyi bde ba brtan cing gzhan khams kyi bde ba 'phrog pa'i 'phrul 'khor ni :
rang lus dpa' bo rta mgrin du gsal ba'i rta mgo ljang zhur la dmigs pa gtad :
gsang ba'i rdo rje b+ha ga'i steng 'og g.yas g.yon dbus rnams la drag shul dang ldan pas bskyod par bya'o :
bud med 'dar ba dang :
dngangs pa dang :
'khun bu drag tu 'don pa'i dus su :
rang gi rdo rje khong seng yod pa'i nang du :
hU~M dmar po zhabs kyu pad+ma'i ze'u 'bru'i a la brgyabs te :
hU~M zhes pa'i sgra ring pos steng du drangs bar bya'o :
spyi bo'i haM dang dbyer med du bstim :
sbyor ba drug ldan gyi lus gnad bca':
drag tu drangs pas 'drongs nges so :
yang yum gyis yab kyi dwangs ma 'dren na :
rang phag mor gsal ba'i spyi bo'i phag zhal nag po la dmigs pa gtad de :
yab kyi 'phongs tshos g.yas g.yon la yum gyi rting pa g.yas g.yon gtad de :
lag pa g.yas g.yon bsnol bas rkang pa'i mthe bong la 'ju :
hU~M zhes pa'i sgra ring pos yab kyi khams dwangs ma dngul chu lta bu de lte ba'i gzhir gnas kyi a dmar po dang gnyis su med par bstims la :
mig gyen la ldog :
lce rkan la sbyar ba la sogs pa'i lus gnad spyi dang 'dra :
bdun nam bcus yab kyi dwangs ma 'drongs nges so :
yab bde ba rgyas pa'i dus la mi 'jog par drag tu bskyod pa gnad yin :
de rjes 'grems su gang 'gro'i 'phrul 'khor rnams rtsol bas gang thon byed :
dwangs snyigs dbye ba ni rkang pa'i mthil sprad de b+ha ga'i mdun du bzhag :
lag pa'i sor mo rnams bsnol te :
rkang mgo gnyis bsdam :
'og rlung klod :
steng rlung drag tu mnan :
rkang pa 'phongs kyi stan la gdab :
de rjes sprug pa re bya :
des dwangs ma lus la khrems shing :
snyigs ma phyir 'bo bar byed do :
yab kyi 'grems byed pa ni :
thig le dkar dmar 'dres pa zho rkyal 'o mas bkang ba la khrag gi dwangs ma 'dres pa dang 'dra ste :
rang la 'ong ba'i bde ba lus stobs rgyas pa'i dus su :
lus sprug pa la sogs pa ma byas kyang rang shugs kyis 'byung ste :
thabs dang shes rab 'brel ba'i gnad do :
khyad par gyi 'phrul 'khor srin lag gnyis sa la btsugs te :
lus kyi ljid srin mdzub la bkal bas 'dren 'grems rnams rang shugs la 'byung ba rten 'brel yin :
rtag par rdzas kyis dbang du bsdu ste :
rdo khab len :
sngo rtag tu ngu :
lcam 'bru :
rgya shug gi tshig pa :
rgya tshwa rnams 'o ma la btab ste zos na mu drA'i bcud sdud nges pa'o :
yang yab kyis rdo khab len dang :
bur dkar sbyor ba'i ril bu rgyun du bsten :
yum la lcags phye dang :
sdig srin :
lcam pa :
rgya g.yer :
sbrang smyon sbyar ba'i ril bu gsum ster te :
gcig srod :
gcig gung :
gcig tho rengs dus su ster ro :
khab len dang sbyar ba'i ril bu ni :
yum dang sbyor ba byed dus rang gi kha nang du lce'i 'og tu rgyun du tshag bya :
sbyor ba des yum dang nyin mtshan med par mnyam du nyal kyang yab kyi bde ba mi nyams shing :
yum gyi bde ba ba spu'i bu ga tshun 'drongs nges pa'i rdzas sbyor ro :
'drongs nges pa'i rtags su :
lus tsha 'ur 'ong ba dang :
bde chil chil 'gro ba dang :
sems 'dzin med du rang shugs kyis 'gro ba rnams 'byung :
de ni rdzas kyis dwangs ma drang ba'i gdams pa'o :
'phrul 'khor gyis dwangs ma drang ba ni :
rdo rje pad+ma'i nang du bcug na phyag rgya mas mi bzod cing :
rdo rje tsha 'ub 'byung zhing bde ba skye dus :
rang gi dmigs pa spyi bor gtad pa'i ngang nas :
rdo rje b+ha ga'i gting du bsnun te :
de nas cung zad phyir 'thon te :
hU~M hU~M hU~M zhes ring por brjod pas rig ma 'od du zhu nas rdo rje'i bu ga na tshur dkar nar byung :
rtsa dbu ma'i lam la brgyud de :
spyi bo'i haM yig dang gnyis med du 'dres par bsam :
des bde bas lus mgo mjug med par kun la khyab :
de'i tshe bde stong dbyer med du bzhag pas :
des rdo rje'i mgo bo 'khyog pa dang :
tsha chil chil ba dang :
rtse yam yam yong :
des bcud 'dus pa'i rtags su drod skye :
bkrag mdangs che :
rnal 'byor pa'i sha yang ljang phrug legs pa ltar yong :
des mtshan ldan rig ma bcu drug nas nyer lnga'i bar rnal 'byor rab kyis nub re bzhin bcu bcu :
'bring gis lnga lnga :
tha mas gsum gsum :
yang mtha' re re bsten pa gnad yin :
de ltar bsten pa'i dus na rlung dbu mar tshud pa'i rtags su yab yum gnyis ka'i sna bug gnyis nas rlung shas cher 'byung ngo :
de'i tshe bde stong gnyis med kyi nyams lus ngag yid gsum 'dzin rtog gi dri mas ma gos par 'dzin med kyi ting 'dzin rang shugs la 'byung ngo :
rnal 'byor 'od gsal nyams su len pa rnams kyang lnga ldan gyi snang ba 'od gsal du lam lam pa 'byung ngo :
bde ba'i nyams rnal 'byor de'i lus tsher dong du gzhug kyang bde lam lam 'char ba 'byung :
nyams de lta bu byung ba ni seng ge rnam par rol pa'i ting nge 'dzin zhes bya'o :
de ni las kyi phyag rgya mtshan dang ldan pa bsten pa'i phan yon no :
yang rang gi mu drA nges pa can yod na :
de la theg pa gong 'og gi chos bshad :
khyad par du dbang gsum pa'i nyams len gsang sngags kyi lam gzhung ltar 'chug pa med par nyams su blangs ba'i phan yon la sogs zhib par bshad de blo la shong bar byas :
de la las kyi mu drA 'bul ba'i gnyer bskos pas :
gsang thub cing ni gu rnams dbang du 'du bar byed do :
rlung btsan thabs su dag pa'i nyams len ni :
g.yas g.yon dbus gsum du drag por dbyung :
de rjes drag pa'i tshul gyis rngub :
mdun rlung thur du 'phul :
rgyab rlung drag tu steng du 'then :
de rjes rlung phyir mi btang bar rang gar glod de shes pa ka dag gi ngang du bzhag pas :
rlung dbu mar tshud pa'i rtags shes pa bde stong gsal stong gnyis su med pa'i ye shes kyi ngang la lhan ner rtse gcig tu gnas pa zhig 'byung :
de dbang bzhi'i ye shes ka dag spros pa dang bral ba yin par ngo shes par bya'o :
de'i ngang las mi g.yo ba'i nyams bskyang :
de yang nang du lus sems bde bar 'bar bas :
phyir snang srid thams cad bde bar 'char ro :
zag pa med pa'i bde ba byang chub kyi sems lhan cig skyes pa'i ye shes rgyun mi chad par rtogs pa'i tshe :
rang byung 'chi med tshe'i dngos grub thob pa yin no :
yum gyi dwangs ma drangs pa'i rtags dang yon tan bstan pa ni :
thog mar rang gi dwangs ma dbang du 'dus pa'i rtags su lus ngag yid gsum la bde ba 'bar :
rkyen gang la brten kyang bde bar 'char :
bkrag mdangs bzang :
nad dkon :
rgas kha sra :
bkres skom tsam mi 'byung :
bud med dbang du 'du :
nor dang longs spyod 'du :
shes rab thogs med du 'char ba la sogs pa 'byung :
mu drA'i bcud longs pa'i rtags su mdog dkar dmar 'od dang ldan :
gzhon sha chags :
khyad par khrom gseb tu thams cad zil gyis gnon :
mdog zla ba nya rgyas pa ltar 'byung :
'gro ba dbang du 'du :
bud med kun gyi yid 'phrog :
khyad par du rigs bzang rtsa bzang thams cad dbang du 'du :
sha ljang pa ltar 'ong :
gsung bzang :
ci smras chos su 'ong :
gdul bya dang phrin las 'grub :
sa 'og sa steng gi gter dang nor la spyod :
mkha' 'gros lung ston :
snyan grags phyogs bcur khyab :
bde stong nyams kyis dus kun tu la zla bar 'gyur ro :
mthar thug 'bras bu thob tshul ni :
thun mong gi 'bras bu gong du bshad pa'i yon tan rnams dang :
phrin las rnam bzhi 'grub :
grub rtags grub chen brgyad la sogs pa 'grub :
mchog gi dngos grub zag med kyi bde ba mthar thug lhan cig skyes pa'i ye shes chos sku thob :
lus kyi rtsa mdud rang sar grol nas zag med rdo rje lta bu'i 'ja' lus grub nas longs spyod rdzogs pa'i sku 'grub :
ngag gis gang la gang 'dul du chos ston pas sprul pa sna tshogs rgyun mi chad :
sprul skus 'gro ba 'dren pa'o :
de gsum dbyer med du lhun gyis grub pas bde ba chen po'i sku thob :
dus 'dir rab tshe 'dir rdo rje'i sku 'grub :
'bring bar do nas mkha' spyod du 'gro :
tha ma skye ba gcig gis 'tshang rgya'o :
sa ma ya :
rgya rgya rgya :
e ma ho :
yang zab 'bras bu mthar thug pa :
rdzogs pa chen po'i rnal 'byor rnams :
dga' bzhi zag med ye shes kyi :
nyams len rtse gcig 'bungs pa yis :
zag med 'od gsal sku thob nas :
tshe 'dir kun bzang dgongs pa 'grub :
mod la 'gro ba sems can la :
gang 'dul sprul pa bstan nas kyang :
sems can sangs rgyas sa la 'god :
mchog dang thun mong dngos grub ni :
ji ltar smros pa bzhin du 'grub :
rdo rje phag mo'i zab khrid 'di :
ma 'ongs don du gter du sbas :
skal ldan las 'phro can dang 'phrad par shog :
sa ma ya :
rgya rgya rgya :
byang zang zang lha brag gi sked nub zangs mdzod dmar po nas rig 'dzin rgod kyi ldem 'phru can gyis spyan drangs nas slar yang mang yul gyi ri bo dpal 'bar du sbas pa /
pad+ma tshe dbang rgyal pos spyan drangs pa'o //
sarba mang+ga laM///
/
!
rdo rje phag mo'i zab khrid las :
rdo rje chu 'thung zab mo bzhugs so :[ \u0f88\u0f88\u0f88\u0f88\u0f88\u0f88 ]bde chen pad+ma he ru ka la phyag 'tshal lo :
rnal 'byor pa las kyi mu drA bsten 'dod pa'i rigs can gyis :
gsang sngags zab mo'i zab khrid :
las kyi phyag rgya mtshan dang ldan pa'i bcud 'thung bar byed pa la :
thog mar rang lus kyi rtsal sbyang :
rang gi khams la brtan pa thob par byas te :
de nas yum mu drA mtshan dang ldan pa'i dwangs ma 'dren pa'o :
de yang mu drA yid du 'ong ba :
mtshan dang ldan pa :
b+ha ga drod che zhing rub pa :
lo bcu gsum tsam nas nyer lnga'i bar la yod pa :
mig ser dang phrag dog la sogs pa 'jig rten pa'i skyon gyis ma gos pa :
de thabs sna tshogs kyis dbang du bsdus te lhan cig tu 'o dang 'khyud pa dang lce 'jib pa dang :
chags pa'i gtam sna tshogs kyis bde ba bskyed par byas te :
de nas mu drA de ngo dmar ngam pa dang :
dbugs rngams pa dang :
skad dang yan lag 'dar ba 'byung ste :
yab yum rta phag gi bskyed rdzogs dang ldan par byas la :
mkha' gsang byin gyis brlab :
rtsa btsal ba la sogs pa gtong thun du bshad pa ltar bya zhing :
de nas bdag gzhan gyi mkha' gsang mnyam du sbyar la :
bde ba bskyod pa ru sbal gyi nur 'gros ltar dga' ba bzhi ngos gzung zhing bskyod :
bde ba cher g.yos te shor dogs na :
rdo rje nor bu'i rtse mor hU~M nag po mgo bo gyen du bstan pa la dmigs pa gtad :
shes pa ka dag spros pa'i mtha' thams cad dang bral ba rang so gzung :
de nas hU~M mthing nag la shes pa gtad do :
ces gsungs kyang :
las dang po pa dmigs pa shes pa la gtod phur 'dogs pa'i dus yin :
rnal 'byor chen po rnams kyis bde stong dbyer med rig pa rgya yan du skyong ba rang zab cing bogs che :
de nas gzung ba dang zlog pa gzhan lus ltar rtsal sbyang :
phyag rgya'i bcud 'phrog pa ni :
rtsa sna gnyis sprad de :
rdo rje'i rtse mo nas rtsa 'khor lnga'i dbus stong sing ba yod par bsam :
rtsa dbu ma de yang yar rtse tshangs bug dang mar sna b+ha ga'i dkyil na sleb pa khrag dang chu ser gyis ma gang ba :
mtshan nyid bzhi dang ldan par bsgom :
de nas hU~M ring po'i khong 'dren dbu ma'i lam la nar drangs pas :
hU~M la hU~M mched mu tig bstar la brgyus pa ltar phul bar bsam la :
hU~M ring hu~M thung rgyun ma chad par rgyu zhabs sgal ba la sbyar zhing :
stod du tshang tshang drang :
yang rang kha sbub tu 'dug rkang pa gnyis shad brkyangs pa'i mdzub mo gnyis sa la btsugs :
lag pa'i mthe bong gnyis kyis srin mdzub bsdam mdzub mo shad brkyangs te :
dpyi g.yas g.yon gyi thad du brgyang :
lus po gzhan rnams sa la ma reg par hU~M zhes pa'i sgra ring pos rig ma'i khams dmar po rgya skyegs lta bur zhu ba de :
dbu ma'i lam la hU~M gi sna la cur cur byung bar bsam ste :
'khor lo bzhi la rim gyis bstim :
mthar spyi bo'i haM la gnyis med du thim par bsam ste :
gsus pa sgal pa la sbyar :
'og rlung drag tu 'then :
os kos ol mdud mnan :
mig gyen du bzlog :
ro 'dzin mkha' la sbyar ba la sogs pa 'phrul 'khor spyi'i bca' gzhi dang mthun par bca':
rtsa 'khor lo re re la rlung thebs gsum gsum gyis 'drongs nges thag chod :
'drongs pa'i rtags shar nas dgram pa la mkhas pa g.yang mo'i sprug pa la sogs pa rtsol ba cher bya'o :
rjes su dwangs snyigs 'byed pa a long 'byed 'dzum gyi gdams pa mang du byas pas dwangs ma lus stobs su 'gyur zhing :
snyigs ma phyir 'bo bar byed :
rjes su seng ge rnam rol gyi 'phrul 'khor mang du byas pas gegs sel lo :
yang na shes pa ka dag spros pa'i mtha' thams cad dang bral ba'i ngang du mnyam par bzhag ste :
steng rlung yang rang sor mnyam par bzhag pas gegs mi 'byung ba'i gnad do :
dmigs pa mtshan bcas la gtod pa ni :
dmigs pa gang gtad du thig le 'dril 'gro bas gegs mi 'byung ba'i rgyu mtshan yang de yin :
shes pa ka dag gi ngang du mnyam par bzhag pas 'dzin pa'i skyon gyis ma gos shing gegs kyang rang sar grol ba'i gnad do :
de ni rdo rje chu 'thung dngos gzhi'i lus gnad dang dmigs pa skyong lugs bstan pa'o :
'di'i dus su phyag rgya la dzA ti :
li shi :
gur gum rnams 'bri mar la sbyar te byug par bya'o :
sngon du sbyang ba ni :
sbyor ba drug ldan gyi lus gnad bcas te :
ngag 'dren hU~M ring hu~M thung la lus la nyi ma ma phog pa zla ba'i bar du sbyangs pas yum gyi dwangs ma la dbang nus pa yin no :
'di la rtse gcig gnad du bsnun pa khag che :
phyis rdo rje 'o ma la gtad nas rlung gnad 'di la sbyangs na 'drongs nges pa 'byung :
lba ba yang sbubs su nub par 'gyur :
phyag rgya'i b+ha gar thig le phab ste de ma thag tu drangs kyang 'drongs par 'gyur ro :
rang gi dwangs ma la brtan pa thob nas yum phyag rgya'i mtshan nyid ma'i dwangs ma drang bar bya'o :
yum de la yang bcud skyon med par yod nges la :
steng nas drang ba dang :
'og nas drang ba dang :
bar nas drang ba gsum mo :
'og nas drang ba ni 'og rlung thur ser la brtan pa thob pa'i rnal 'byor pas 'og nas drang :
bar nas drang ba ni :
rang lus lha skur gsal zhing dam rdzas bdud rtsi myong ba'i rnal 'byor pa rnams kyis yum mtshan ldan rnams kyi dwangs ma babs pa'i dus su kha ru bdud rtsi a mr-ita btab ste :
smyug sbubs kyis yum gyi dwangs ma 'thung bar bya :
kha nang du bdud rtsi a mr-ita dang dwangs ma lces dkrogs te 'dres par byas la :
rang lus rtsa khams yi dam gyi lhar gsal ba la mchod pa'i tshul gyis 'bul :
des ni tshogs rdzogs shing gsang sngags kyi dam rdzas khyad par can la rol bas tshe ring ba'i mchog tu 'gyur :
rjes la lus sprug pa ni gdams pa'i gnad do :
steng nas drang ba ni :
khams dang lus stobs rgyas par 'dod pa'i rnal 'byor pas :
yum phyag rgya mtshan dang ldan pa'i dwangs ma'i dus su yum gyi rked pa la gos kyi 'bol byas :
pad+ma'i 'og tu 'khar sder bzhag :
pad+ma la nyi ma ma phog par rang gi sna g.yas su smyug ma'i sir bcug ste :
rlung drag po nang la rngub pas dwangs ma stod nas 'byung bar the tshom med do :
mthar lus sprug pa la sogs pa'i 'phrul 'khor bya :
'thung ba'i dus kyi dmigs pa ni :
mdun gyi nam mkha'i dbyings su :
pad+ma nyi zla brtsegs pa'i steng du bla ma bcom ldan 'das tshe dpag med yab yum gsal btab nas sbyor ba mdzad pa'i sbyor mtshams nas byang sems dkar dmar dpag tu med pa babs :
rang gi spyi bo dang sna'i sgo la dwangs ma tshe'i chu rgyun zhugs te :
lus thams cad dkar dmar gyi bde bas khengs pa la dmigs pa gtad de :
rlung drag tu rngubs pas 'drongs nges so :
'di'i dus su sna g.yas la them bu'i lam ma gtogs :
sna gnyis kyi lam mdzub mos bkag ste drangs pas tshab che bar 'drongs :
rjes dgram pa'i 'phrul 'khor la nan tan cher bya'o :
de ltar byas pas yum gyi dwangs ma la dbang ba'i rtags su lus sha mdog dmar :
skra dkar dang gnyer ma mi 'byung ngo :
dam rdzas la brten pa'i tshe sgrub kyi mchog yin pas tshe ring :
lus kyi bkrags mdangs kyang rgyas par 'gyur ro :
'di'i dam tshig tu gzung 'dzin gyi rtog pas ma bslad par bya'o :
'og nas 'dren pa'i zhal gdams la :
yum phyag rgya mtshan ldan la thabs sna tshogs kyis bde ba bslangs :
sdig srin byang nag bya pho mtshal lu'i og zhol rnams btang la rtsa kha phye :
mo'i rked pa man du byugs pa bya :
de nas bskyed rim rtsa ba'i dmigs pa dang ldan pas zhugs te :
rdo rje b+ha ga'i gting ring bar phul la bde ba yun du spor :
rang bde ba rang tsho gzung zhing phyag rgya skyod du 'jug pa gnad yin :
mo bde ba khyad par can skyes pa'i dus :
mo'i rked pa car gyis bsdams la rang gi lus ma 'khyogs par drang por byas te :
mo'i rak+ta 'bab lam rtsa rkyang ma kha phye ba la rang gi rdo rje smyugs sbubs kyi kha lta bu des rak+ta'i snyigs ma sbang ma lta bu'i gseb nas dwangs ma gar chang lta bu de rdo rje'i sbu gus hub kyis 'thung ste :
rlung gnad dmigs pa'i gnad rnams dang bstun te :
dbu ma'i lam la ba thag lta bu'am phreng ba bstar la brgyus pa ltar drangs la :
spyi bo'i haM yig thig le bcu drug gis bskor ba la thim par bsam :
khong 'dren drag la ring bas drangs shing :
rkang pa'i mthe bong gug pa'i sbyor bas   kha bub lag gnyis mtheb mos srin mdzub mnan :
mdzub mo dang gung mo bsgrengs pa'i sdigs mdzub dpyi g.yas g.yon du brkyang :
rkang pa'i mtheb mdzub nang du skum me ba'i ngos nas :
mthe bong ma gtogs sa la ma reg par bya :
srin po'i rlung steng la drag tu 'then :
sbyor ba drug la gling bzhi med pa'o :
zhal gdams yin :
drag tu drang ngo :
yum dran med du brgyal ba dang :
lus gru gu dang 'dra bar ril mor 'dril ba dang :
mos mi bzod par tsab tsub byed pa dang :
rang dbang med par skad ngan 'don na 'drongs pa'i rtags so :
nges par rdo rje mgo bo 'khyogs pa snyam byed pa dang :
rtse yam pa dang :
sbrid ber ba dang drod tsha chil 'byung ste :
the tshom med par 'drongs pa'i rtags so :
de nas yum dang phral te dmigs med ka dag gi ngang du bzhag :
de nas yan lag bzhi dang lus thams cad dus gcig la sprug :
seng ge rnam rol dang rtsa mig tu gdab pa'i 'phrul 'khor bya :
thabs shes 'dres pa'i gnad kyis 'grems ma byas kyang rang 'grems kyang 'byung :
rnal 'byor pa'i sha ljang pa lta bu'i mdog shin tu legs par 'gyur ro :
phyag rgya ma bkrag 'chor bas gso bar bya'o :
de ltar ma byas na phyag rgya ma myur du rgas 'gro :
gzhan 'di las mi gsal ba'i gegs sel dang 'phrul 'khor rnams zur du gsal bas der blta'o :
e ma yang zab mkha' 'gro'i snying khrag chos :
rdo rje phag mo'i zab khrid gdams pa 'di :
spel bar phangs te mtsho rgyal khyod la gtad :
ma spel rin chen sa la gter du sbos :
phyi ma las 'phro can dang 'phrad par shog :
ces shog ser la gdams te zang zang lha brag gi rked zangs mdzod dmar por sbas so :
sa ma ya :
rgya rgya rgya :
rig 'dzin rgod kyi ldem 'phru can gyis gter nas spyan drangs te mang yul ri bo dpal 'bar du sbas pa /
slar yang gter ston tshe dbang rgyal pos spyan drangs pa'o ///
/
!
rdo rje phag mo'i zab khrid las :
las kyi mkha' 'gro'i nyams len gsang khrid yid bzhin nor bu bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]pad+ma mkha' 'gro la phyag 'tshal lo :
ye shes mkha' 'gro'i zab khrid las :
las kyi mkha' 'gro mtshan ldan ni :
bde chen gnas su khrid 'dod na :
nyams khrid gser gyi yang zhun bstan :
de la spyi don rnam gsum ste :
sngon 'gro dngos gzhi rjes gsum mo :
dang po ni rang gi phyag rgya mtshan ldan shes rab che ba :
rgyud ldan dam tshig gtsang ba :
yun du 'grogs yun ring bas brnyas pa la sogs pa'i skyon med pa :
kha rengs rgyud gyong mi'i skyon gyis ma gos pa :
lus g.yel zhing 'khyor ba ma yin pa :
bla ma la sangs rgyas kyi mos gus skyed cing :
ci gsungs bka' bzhin sgrub pa :
shes rab dang blo che bas theg pa gong 'og gi shan phyed pa :
chos phyogs kyi bya ba la brtson 'grus dang snying rus 'dzom pa :
'chi ba snying nas dran pas sgrub pa la chig dril du byed pa :
las dang ldan pa gsum las mang mi rung ste :
re re bzhin du nyams myong dang ldan pas khrid par bya'o :
dang po ni shes rab ma de yang lus dal bas bku mnye dang :
zas bcud can bza' ba dang :
gtum mo'i rtsol ba dang :
lus sbyong la yun ring du 'bad du gzhug :
de nas rdzas kyi sbyor ba ni :
dbang lag :
'bras bu gsum :
rtag tu ngu :
me tog sna tshogs kyi khaN+Da ril bur sbyar te lto stong gi dus su bza':
nywa bzhi bsgrims la rlung sbyor la drag tu 'bad :
khyad par lte ba'i pad+ma DA ki yab yum gsal btab ste sbyor ba mdzad :
sbyor mtshams nas byang sems dka' dmar dpag tu med pa babs te :
lte ba'i rtsa 'dab ma lus pa dkar dmar dwangs mas ltem gyis gang bar bsam :
rlung lte ba'i thad du hril hril dril :
lte ba g.yas skor g.yon skor gyi tshul gyis 'phrul 'khor la 'bad pas :
lus kyi rtsa mdud rnams dwangs mas gang bas bde ba rgyas :
'dzag pa snyam byed na :
rlung stong 'dren drag po'i sgo nas rkang mthil sprad :
lag pa sor mo bsnol bas rkang mgo bsdams te :
rkang pas mar 'then :
lag pas steng du 'then :
rgya mtsho ri rab la sbyar :
ol kos ol mdud mnan :
mig gyen la ldog :
ro 'dzin steng du bskyod :
dmigs pa b+ha ga'i nang nas khams dkar dmar 'dres pa dbu ma'i lam la brgyud :
spyi bo'i bla ma yab yum la mchod pa'i tshul gyis phul :
de rjes lus gnad de ka'i steng nas rlung nang du gzung :
gdan la rkang dang 'phongs re mos brdab cing sprug pa'o :
rjes ka dag gi ngang la rgyun ring bzhag :
des bde ba lus la 'khrems shing :
bde ba'i zug gzer gyi nad zhi ba'o :
'phrul 'khor 'di'i gnad med na :
bud med la bde ba'i zug gzer gyi nad byung na :
dge sbyor mnyam gzhag gi steng du mi gnas par ri khrod dben pa brten kyang grong yul du 'khyams snying 'dod :
skyes pa 'ba' zhig snying la kam kam pa 'byung bas :
de la 'phrul 'khor 'di'i gnad dang ldan pa gces so :
'di'i dus su gsang ba yid sbyor la bslab pa :
sor mo'i 'du byed la bslab pa :
bol la dngos la bslab pa :
blo chen gzhan lus he ru ka'i sbyor ba la bslab pa'o :
dang po ni byang chub mchog tu sems bskyed :
rtsa ba gsum gyi lha tshogs la gsol ba gdab :
bdag nyid skad cig dran rdzogs su :
rdo rje phag mo sku mdog dmar mo zhal gcig phyag gnyis ma mngon rtogs ltar gsal :
de'i b+ha ga pad+ma'i 'dab ma bzhi pa ze'u 'bru la as mtshan pa bskyed :
rtsa 'khor lnga la yang :
snying gar maHlas sangs rgyas mkha' 'gro :
spyi bor ha las rdo rje mkha' 'gro :
mgrin par ri las rin chen mkha' 'gro :
lte bar ni las pad+ma mkha' 'gro :
gsang gnas su sa las las kyi mkha' 'gro :
grangs sku mdog phyag mtshan bde chen gsang sgrub ltar byed :
de'i mdun du rang nyid chags pa skyed par byed pa'i thabs de yang :
yab dpa' bo rta mgrin sku mdog phyag mtshan mngon rtogs ltar bskyed :
snying gar hrIHlas sangs rgyas dpa' bo :
spyi bor ra las rdo rje dpa' bo :
mgrin par tsa las rin chen dpa' bo :
lte bar hri las pad+ma dpa' bo :
gsang gnas su ya las las kyi dpa' bo :
grangs sku mdog phyag mtshan bde chen gsang sgrub ltar bskyed :
yab kyi gsang ba'i rdo rje de rdo rje rtse lnga pa mkha' 'gro rnams mchod pa'i rdzas kyis gang bar bskyed :
yab yum gyi ba spu'i bu ga thams cad du sna tshogs DA ki yab yum til gyi gong bu kha bye ba lta bur bskyed :
bdag gzhan de ltar bskyed pa'i 'khor du shar du rdo rje mkha' 'gro yab yum :
lhor rin chen mkha' 'gro yab yum :
nub tu pad+ma mkha' 'gro yab yum :
byang du las kyi mkha' 'gro yab yum :
khor yug la sna tshogs mkha' 'gro yab yum bsam gyis mi khyab par gsal gdab :
bdag nyid kyi pad+ma 'dab ma bzhi pa'i dbus su sangs rgyas DA ki yab yum :
mdun du rdo rje DA ki yab yum :
g.yas su rin chen DA ki yab yum :
rgyab tu pad+ma DA ki yab yum :
g.yon du las kyi DA ki yab yum rnams gsal bar bskyed :
de ltar bskyed pa'i yab yum gnyis mkha' gsang bsnol mar sbyar te :
yab yum gnyis kyang 'jig rten 'dzin pa'i skyon gyis ma gos par 'bu 'gros kyis bde ba bskul bar dmigs te :
de yang spyi bo'i rdo rje DA ki yab yum sbyor ba nas dbu gzung :
DA ki gsang sgrub tu bshad pa'i rtsa khams dpa' bo DA ki gsang sgrub ltar sbyor ba rnams ni gong du bshad pas shes :
lus bde chil byung ba dang :
pad+ma'i skyil krung gis rting pa gnyis bshang lam dang b+ha ga 'dzom par sprad :
lag gnyis khu tshur bcang pa pus mo'i steng du gtad de :
ngag tu hring zhes pa'i ngag 'dren drag po'i sgo nas steng sgo ru drang :
dbu ma'i lam nas brgyud de spyi bo'i bla ma yab yum la mchod pa phul :
'phrul 'khor ni sbyor ba bzhi la sogs pa sngar bshad pas shes :
dmigs pa ni yi ge hrIHdmar po tsheg drag dang ldan pa mkha' 'gro'i srog yig dang ldan pa de la :
yab kyi gsang ba'i rdo rje nas mkha' 'gro mchod pa'i rdzas ga pur gyi rgyun ltar babs pa hrIHyig sna la drangs :
dbu ma'i lam la zhugs :
spyi bo'i bla ma yab yum la mchod pa phul :
gsang gnas lte ba snying ga mgrin pa spyi bo rnams kyi DA ki yab yum la mchod pa 'bul ba gsang sgrub tu bshad pas shes :
rjes la g.yang mo'i sprug :
gyi ling gi khres mchong rgyug byed pa rnams kyis lus la dgram :
rjes su shes pa ka dag gi ngang du bzhag nas bar rlung thad kar brgyangs pas brtan par 'gyur :
thog mar yi dam gyi lhar gsal ba me long nang gi gzugs brnyan ltar shes pa khag che :
de nas dbab pa la mkhas pa ru sbal gyi nur 'gros lta bus bskul ba khag che :
gzung ba la mkhas pa bla ma'i gdams pa   dmigs pa spyi bor gtad mar mi 'beb :
mchan /rdo rje mkha' 'gro'i sbyorar ba dang :
rlung rang sor glod pa dang :
gnyen po drag po'i stobs ma shor ba gsum sum sprug tu byed pa khag che :
de nas 'dren pa la mkhas pa stag mo'i skyug ces pa :
mthil bzhi sa la phab ste ngag tu hA hAg ces pas sgur ste drag tu 'then pa'o :
'phrul 'khor chun dang bcas pas re re la gsum gsum byed pa gnad yin :
wa'i snom gyis g.yas nas drangs te g.yas phyogs su 'bud pa gsum :
g.yon nas drangs te g.yon phyogs su 'bud pa gsum :
dbus nas drangs te dbus su 'bud pa gsum :
lus gnad ni :
g.yas phyogs su rkang pa skyil krung cung zad tsog pu la lag gnyis khu tshur nu steng du phyir bstan pa'o :
dmigs pa ni :
gsang gnas nas hU~M gi sna la khams dkar dmar 'dres pa dbu ma'i lam la drangs te :
DA ki sde lnga dang bla ma la 'bul ba sngar bzhin bya'o :
tsha mes skyil tshul gyis bar du bskyil ba ni :
tsha mes skyil tshul zhes bya ba :
rkang pa skyil krung la :
lag pa khu tshur pus steng du bzhag :
rlung bar rlung thad kar brgyangs te shes pa ka dag gi ngang du bzhag go :
mig har gdangs kyi tshul gyis 'dzom gsum la bgrad de blta :
dom gyi sprug   g.yang mo dang 'dra /
mchan /stangs kyis lus mgo mjug ma lus pa bsigs te sprug pa'o :
lag gnyis kyang gzhu 'gengs pa'i phyag rgya re mos su bya :
smad bskor te skyil krung stan la brdeg :
rkang pa skyil krung byas te khu tshur pus mo g.yas g.yon steng du brgyang :
ol kos ol mdud mnan :
stod phar gcu tshur gcu gsum gsum byed :
lus thams cad 'phur sub byed :
seng+ge rnal rol gyi phyag rgya mang du byas pas gegs sel lo :
rjes su rlung bum can gzung :
shes pa dmigs med ka dag gi ngang du rgyun ring du bzhag go :
thun mjug tu bsngo ba smon lam gyi rgyas gdab :
dga' ba bzhi'i nyams myong rgyun chad med par bskyang :
lag len 'di ni yid rig :
bol la :
gzhan lus rnams de kun la sbyar bar bya'o :
gnyis pa bol la'i sbyor ba la gnyis te :
rang gi sor mo la bsten pa dang :
bol la dngos so :
rang gi sor mo la bsten pa ni :
go sla bas ma bkod do :
bol la dngos ni :
smyug ma'i sbubs mtho gang pa gcig la :
de'i nang du ra thug lug thug gi rmong spu :
bong bu'i khu ba :
skyes pa yid du 'ong ba'i khu ba rnams blug :
de'i phyi phying pas dril :
kha khyer dang ldan pa bcos la de'i phyi dar ram gos chen gyis dril :
sbom phra rdo rje'i tshad du bcos la :
de'i phyi spra tshil byugs te 'jam pa b+ha ga la mi gnod pa byas :
de'i phyir gsang ba'i rdzas bzhi po byug :
de nas byang chub mchog tu sems bskyed :
rang gi yid du 'ong ba'i dpa' bo mdzes ldan mdun du yod par dmigs la :
chags can gyi spyod pa 'o byed pa dang :
ske la 'khyud pa dang :
g.ya' sgog pa dang :
gsang ba'i rdo rje dang pad+ma nyug pa la sogs chags pa skye ba'i spyod pa sna tshogs byas pas :
chags pa skyes pa'i rtags pad+ma rlan 'jir byung ba dang :
bdag gzhan mkha' gsang byin gyis brlab :
yab yum snyoms par zhugs pa'i tshul gyis rang nyid cung zad gan rkyal du nyal :
lag g.yon pus mo'i 'og rkang pa'i phra mtshams nas bzung ste :
lag g.yas kyis bol la nyi ma la cud zad tsha 'jam byas te :
pad+ma'i steng 'og phyogs mtshams thams cad du reg tsam reg tsam byas mnyes pas :
chags pa skyes pa'i rtags su dbugs rngams pa dang :
lus 'dar ba la sogs pa 'byung :
de ltar byung ba dang bo la pad+ma'i nang du bcug ste :
'gul bskyod la sogs pa yid sbyor ltar la dal bus bsrub :
rang gis kyang pad+ma smad kyi sbyor ba la dal bus khyer :
bde lam byung dus bol la dang smad kyi 'phrul 'khor bshol te :
dmigs pa spyi bo'i rdo rje DA ki yab yum snyoms par zhugs pa la gtad :
mig gnyis kyang bskor ba'i 'phrul 'khor dal bus byed :
de nas ka dag gi ngang la bzhag :
bde ba yal ba dang :
yang smad kyi 'phrul 'khor dang bol la dal bus bskyod :
bde shig byung ba dang glod pa dang :
rtsa khams rigs lnga'i dpa' bo mkha' 'gro la mchod pa 'bul ba gong bzhin byed :
de yang dbab pa la mkhas pa ru sbal gyi nur 'gros bla ma'i man ngag ltar bya :
gzung ba la mkhas pa rdzing gi or mo bkag pa lta bu ni :
rab lta bas gzung ba :
'bring rlung sbyor gyis gzung ba :
tha ma gnyen po dang rtsa'i them bus gzung ba'o :
de yang gnyen po ni lta ba dang :
rlung sbyor :
them bu gsum ka de ka'i steng du dgos pas :
thog ma nyid nas kun+da byang chub kyi sems ma nyams par bya'o :
lta ba ka dag gi sgo nas gzung ba ni :
bol la'i rkyen gyis lus bde shig byung ba dang :
bde ba de ga ngo bo ka dag spros pa'i mtha' thams cad dang bral ba'i steng du rang ngo shes :
shes thog tu 'dzin pas ma bslad par 'dzin med du 'jog pa'o :
des bde ba dang stong pa thug phrad du rjen ce re nyams su len pa rnal 'byor pa rab kyi nyams len no :
'di thog tu byan chud pa zhig gis :
rjes 'grems la sogs pa byed pa gong bzhin no :
'bring rlung sbyor gyis 'dzin pa ni :
bol la dang smad kyi 'phrul 'khor gyi sbyor bas bde chil byung ba dang :
bar rlung thad kar brgyang :
dmigs pa dpral ba'i dbyings su g.yung drung dmar po g.yas skor du 'khyil ba la dmigs pa gtad :
yang bde ba yal ba dang bsrub pa la sogs pa sngar bzhin bya'o :
tha ma them bus gzung ba ni :
bol la dang smad kyi 'phrul 'khor sngar bzhin byas pas lus bde chil gyis 'byung :
de byung ba dang spu dkar nag gi mtshams kyi rus pa yod med kyi gsus pa lag pa'i mdzub mo bzhis tshir gyis mnan pa dang :
dmigs pa spyi bo'i bla ma yab yum sbyor ba byed pa la gtod :
des bde ba'ang 'dzag med du 'ching :
de nas 'dren pa dang dgram pa la sogs pa rtsol ba mi zhan par bya'o :
rjes pad+ma mkha' 'gro'i 'phrul 'khor 'di ma chag par bya zhing :
dmar po zlog pa'i 'phrul 'khor rnams kyang gsum gsum du bya'o :
pad+ma mkha' 'gro'i 'phrul 'khor ni :
rkang pa gnyis gshib nas mdun du drag tu brkyang :
rkang pa'i bol gnyis kyi thad du lag pa gnyis khu tshur brgyang :
de nas khu tshur g.yas kyi steng du rting pa g.yas khyer te :
mig zur g.yas su 'degs :
g.yon gyi rkang lag sa la brgyangs pa'o :
g.yon la'ang de bzhin du 'dra bar bya'o :
rjes pu+us mo'i steng nas lag gnyis yar drangs te :
gzhag sha brdab pa dang bstun :
'phongs stan la rdeb pa dang lus drag tu sprug pa'o :
des ni 'dzin 'grems dgram gsum dus mnyam gcig tu rdzogs pa 'di ni pad+ma mkha' 'gro'i 'phrul 'khor ro :
dmar mo dbang du sdud pa rin chen mkha' 'gro'i 'phrul 'khor ni :
rkang pa'i pus mo gnyis brtsegs :
rkang pa'i mthe bong gnyis dpyi g.yas g.yon gyi thad du sleb par bya ste :
lag pa rgyab tu bsnol ba'i mdzub mo mthe bong phan tshun 'jus te :
hU~M ring hu~M thung gis drag tu drang bar bya'o :
rdo rje mkha' 'gro'i 'phrul 'khor gyis dwangs ma dmar po drang ba ni :
pus mo brtsegs pa'i lus gnad sngar dang 'dra ba la :
lag pa gnyis kyi sor mo rnams bsnol te :
pus mo brtsegs pa la hril 'jus :
rlung gnad hU~M ring hu~M thung gis g.yas su gsum :
g.yon du gsum :
dbus su gsum drang bar bya'o :
karma mkha' 'gro'i 'phrul 'khor gyis nyi ma steng du drag tu drang ba ni :
rkang pa gshibs brkyangs pa'i brang gnyis kyi mdzub mo'i rtse nas lag pa'i mthil gnyis kyis 'jus te :
'phongs dang rting pa phyir re mos kyis gcu zhing 'phul lo :
sangs rgyas mkha' 'gro'i 'phrul 'khor gyis dbyings su sdud pa ni :
lag pa'i sor mo bsnol la :
rkang pa'i brang gnyis kyis mnan te sked pa ma gug par rlung phyir 'dzin drag pos 'phongs nam mkhar 'then pa'o :
rjes su lag pa gnyis khu tshur snying gar bsnol bas 'phongs sa la rdeb pa dang :
lus drag tu sprug pa'o :
'phrul 'khor 'di rnams kyi dus thig le dkar dmar 'dres pa :
rtsa kha kha mu kha'i nang nas 'khor lo lnga'i DA ki la rim bzhin mchod pa 'bul ba gong bzhin no :
'di ni rdo rje mkha' 'gro'i zab khrid las :
phyi 'byung ba lnga :
nang mkha' 'gro lnga :
gsang ba 'phrul 'khor lnga :
yang gsang thig le lnga :
don dam 'od gsal lnga gcig tu nyams su len pa'i bcud dam pa'o :
rjes bsngo ba smon lam gyis rgyas gdab par bya'o :
gsum pa gzhan lus dngos la :
yab dpa' bo dang sbyor ba dang :
blo chen stobs ldan ma brtan pa thob nas lus sbyin par gtong ba dngos so :
dang po ni chos thams cad ye stong rtsa ba dang bral ba'i ngang nas :
skad cig gis rang nyid yi dam gyi lhar gsal ba'i ngang las thugs ka'i klong nas ye shes kyi 'od zer lnga 'phros :
sems can thams cad kyi sdig pa dang sgrib pa thams cad sbyangs :
tshur 'dus rang nyid lha skur gsal ba'i ngang du dar gcig mnyam par gzhag :
de nas sems can thams cad bde ba la 'god par bya ba'i phyir :
bdag nyid gzhan lus la mnyam par sbyor snyam du sems bskyed la :
mnyam par sbyor ba'i dpa' bo de yang mtshan nyid rgyas pa ni gzhan du shes :
bsdus par bstan pa ni :
rab rtsa thig rlung gsum la dbang thob pa'i bla ma dam pa spyi bo'i thod bzhin du khur :
dam tshig mig 'bras bzhin du bsrungs nas lus 'bul te zhabs tog tshul bzhin du byas pas :
bla ma mnyes pa'i yon tan gyis tshogs gnyis rdzogs shing sgrib gnyis byang :
myur du sangs rgyas thob pa'i yon tan dang :
dam tshig tshul bzhin du bsrungs pas gsang sngags kyi snod du rung :
ci gsungs bka' bzhin bsgrubs pas thugs rje'i byin rlabs 'jug :
rang nyid rtsa rigs ngan pa yin na'ang :
bla ma des byin gyis brlab pa'i gnad kyis :
mthar rtsa'i rigs thams cad kyi mchog tu gyur pa dpal ldan bzang mor gyur te :
dpal ldan bzang mo rigs rnams kun gyi mchog :
ces pa dang :
dang po byang chub mchog tu sems bskyed pa'i rten yin pas sems bskyed kyi bslab pa rdzogs :
de nas rang gzhan lhar gsal ba'i rten yin pas rdo rje theg pa :
de nas dbab zlog dga' bzhi'i rten yin pas rdo rje theg pa chen po'o :
de nas yid kyi 'dzin rtog thams cad dang bral ba'i chos nyid ka dag chen po rtogs pa'i rten yin pas :
blo bral gyi mkha' 'gro ma dpal ldan bzang mo'o :
des na bla ma'i bka' tshul bzhin du bsgrubs :
dam tshig la nyams chag med par byas :
ci yod bla ma la phul :
mnyes pa gsum gyis mnyes par byas nas :
bla ma la lus 'bul ba ni rab bo :
'bring mched po mdza' bo'i tshul gyis brten pa ni :
lam rtsa thig rlung gsum la 'dris pa :
mched dge sbyor gyi bogs 'don 'ong ba'i rigs la :
dag snang dang mos gus kyi sgo nas zhabs tog tshul bzhin bya :
snying nye ba'i sgo nas 'bral mi phod pa'i brtse gdung gis dbang du bsdus te :
zas longs spyod la sogs pa ci nus kyi zhabs tog sgrub pa'o :
de yang chos ldan gyi rigs sgrub pa'i grogs su 'gro nges can zhig btsal :
tha ma dpa' bo mdzes ldan bran gyi tshul du bsten pa ni :
nya bshan gyi rigs ma yin pa'i bu chung mdzes ldan bslab pa'i kha la nyan cing gsang sgo thub pa :
nor gyi mig nye chung zhing dri zhim pa zhig btsal te :
de la sems brtse ba'i sgo nas lto gos la sogs pa sbyar :
dbang gis smin par byas :
theg pa chen po'i chos sgor bcug :
rtsa rlung gi 'gros 'ded la mkhas par sbyangs nas :
gzhon nu mdzes ldan de bran gyi tshul du bsten par bya'o :
de yang dang po byang chub mchog tu sems bskyed pa yan chad gong dang 'dra ba la :
bdag nyid rdo rje phag mo sku mdog dmar mo mngon rtogs ltar gsal gdab :
mdzes ldan dpa' bo bran gyi tshul de la yang khrus dang gtsang sbra bya :
rang la mdzes ldan dpa' bos 'bru mar gyi byug pa bya :
mdzes ldan dpa' bo la yang rang nyid kyis byugs pa bya :
mdzes ldan gyi rdo rje la blta ba dang :
rang gi pad+ma nyug pa la sogs bde ba skyed pa'i spyod pa sna tshogs bya'o :
de nas bde ba slong ba'i rtags pad+ma rlon 'jir la sogs pa 'byung :
de ltar byung ba dang bdag gzhan byin gyis brlab pa dang :
mkha' gsang byin gyis brlab pa rang lus ltar bya :
yab yum lha sku gsal stong zung 'jug gi ngang nas :
bde ba 'gul bskyod la mkhas par bslabs pas :
lus bde shig shig byung ba dang :
spyi bor rdo rje DA ki yab yum gyis sbyor ba mdzad pa la dmigs pa gtad :
mig gnyis phyogs bzhir nyi zla bskor ba ltar bskor :
de nas yab yum gyi mkha' gsang nas dkar dmar bde ba'i rgyun babs :
spyi bo bde chen gyi 'khor lo gang ba la dmigs pa gtad de mnyam par bzhag :
yab yum bde ba shas che zhing rlung gi stobs zhan na :
spyi bo bde chen gyi 'khor lo gang ba tsam la sbyor ba drug ldan gyi 'phrul 'khor gsum re dang sprug re byed :
de nas yang cung zad bskyod :
bde shig byung ba dang :
mgrin pa'i rtsa 'dab kyi rin chen mkha' 'gro yab yum la dkar dmar bde ba'i mchod pa phul :
rin chen DA ki yab yum mnyam par sbyor ba'i sbyor mtshams nas byang sems dkar dmar babs :
mgrin pa'i rtsa 'khor bde bas gang ba la dmigs pa gtad de mnyam par bzhag :
rin chen DA ki yab yum sbyor ba byed pa dang :
mgrin pa'i 'khor lo phyogs bcur bskor ba'i 'phrul 'khor cung zad bskyod :
'dis mgrin pa'i rtsa kha 'byed cing :
'jig rten gyi kha zas dbang du sdud par byed :
de nas yang yab yum cung zad bskyod pa'i 'phrul 'khor byas pas :
mgrin pa'i 'khor lo nas dkar dmar gyi bde ba lud :
snying ga'i sangs rgyas DA ki yab yum la mchod pa phul :
sangs rgyas DA ki yab yum bde bas rgyud bskul te yab yum sbyor ba mdzad pa dang bstun :
snying ga bskor ba'i 'phrul 'khor dum re byed :
snying ga'i rtsa 'dab dwangs mas gang ba la shes pa gzung :
ka dag gi ngang la mnyam par bzhag pas mi rtog pa'i ye shes ngang gis 'char ba'i rlung gnad do :
de nas dkar dmar gyi bde ba babs :
lte ba'i pad+ma DA ki yab yum la mchod pa phul :
bde bas mnyes :
sbyor ba mdzad par bsgom ste lte ba bskor ba'i 'phrul 'khor la 'bad :
sbyor mtshams nas byang sems dkar dmar gyi rgyun babs :
lte ba'i 'khor lo gang ba la dmigs pa gtad de :
shes pa ka dag gi ngang la bzhag :
'phrul 'khor des ni phyi rol du bud med dbang du 'du :
nang du bde ba dang drod skye ba'o :
bud med gzhon pa'i rigs yin na :
lte ba nas yar ldog ste :
hU~M ring hu~M thung gi 'phrul 'khor sbyor ba drug ldan bcas pas gnas su ldog par nges so :
rlung cung zad brtan pa'i rigs kyi rnal 'byor mas cung zad bskyod de :
bde ba'i rgyun gsang gnas su babs :
las kyi DA ki yab yum la mchod pa phul :
sbyor ba mdzad par dmigs nas :
gsang gnas kyi 'khor lo bskor ba'i 'phrul 'khor byas pas :
gsang gnas kyi 'khor lo ma lus pa bde bas gang ba la dmigs pa gtad pas :
rten 'brel sna tshogs la mkhas pa dang :
phyi nang gi chos la mkhas pa'i shes rab 'char ro :
de nas rlung phyir 'dzin pa drag po'i sgo nas mgo lus sprugs pas :
ba spu sa ya drug 'bum gyi sna tshogs DA ki yab yum sa ya drug 'bum la mchod pa phul bas :
de thams cad bde bas mnyes :
sbyor ba mdzad :
sbyor mtshams nas byang sems dkar dmar babs par dmigs te :
lus kun rang sar g.yas gcu g.yon gcu shig shig pa'i 'phrul 'khor byas te :
ba spu sa ya drug 'bum gyi rtsa gnas ma lus bde bas gang ba la dmigs nas shes pa ka dag gi ngang la bzhag :
des ni bde ba rnams rtsa khams la rang sar brtan zhing :
phyi ru lha 'dre mi gsum dbang du 'du :
nang du dpa' bo mkha' 'gro dbang du 'du :
gsang ba bde stong gi nyams myong dbang du 'du'o :
de nas yum de'i rting pa sprad de yab kyi brla khud du btsugs :
rkang gnyis 'og tu brgyang :
lag gnyis spyi bo'i thad du brgyang :
rlung phyir 'dzin pa dang bstun drag tu 'then no :
yang lag gnyis rkang pa'i mtha' gnyis kyi mthil la 'jus te :
rlung gnad phyir 'dzin dang bstun :
rkang gnyis 'og tu drag tu 'phul :
lag pas steng du drag tu 'then pa'o :
de nas pus mo btsugs te :
lag gnyis mdun du thal mo sbyar ba'i gung mo gnyis brkyang :
sor mo gzhan rnams bsnol te smin mtshams kyi   pus mo'i mdun gyi mtshams nas yar /
mchan /nam mkha' la drag tu 'then pa'o :
'di rnams kyi dmigs pa ni gsang gnas nas spyi bo'i bar du DA ki sde lnga yab yum la mas nas yar rim gyis mchod pa phul :
mthar spyi bo'i bla ma yab yum la mchod pa 'bul :
lus g.yang mo'i sprug gis dgram pa'i 'phrul 'khor la 'bad do :
de rjes rlung bum can gzung :
shes pa ka dag gi ngang la mnyam par bzhag :
des 'dren 'grems dgram pa la sogs pa dus mnyam du 'byung :[ \u0f80]atsha :
'di ltar sbyangs pa'i phan yon ni :
mchog dang thun mong rnam pa gnyis las :
thun mong du rgas kha sra :
mdog legs :
skra dkar dang gnyer ma mi 'byung :
shes pa dwangs :
bde nyams la sogs pa'i nyams myong phyogs bcur rgyas :
tshe ring :
skad snyan :
lus nad la sogs pa dkon :
mchog tu lus kyi rtsa mdud zhig pas sa lam gyi yon tan skye :
rtsa'i mdud pa gang zhig gi nang du khams dwangs ma 'dus pas gzung 'dzin gyi rtog tshogs 'gags :
ye shes kyi snang ba rgyas :
sku dang thig le la sogs pa'i nyams thol byung du 'char :
sangs rgyas kyi zhing khams skad cig mar mthong ba la sogs pa'i yon tan bsam gyis mi khyab :
nyon mongs pa'i dbang du shor na tshe 'dir nad dang gnod pa mang :
dam tshig dang sdom pa nyams pas bla ma mkha' 'gro dbyings nas khrel :
rtsa khams kyi dwangs ma nyams pas dpa' bo bsgrubs kyang zhal mi gzigs :
yi dam gyi sgrub pa byas kyang dam tshig la mi gnas pas zhal mi gzigs :
sngags bgrangs kyang sngags kyi nus pa mi thon :
tshe 'dir yang rgas kha snyi :
skra dkar dang gnyer mas gang :
gdong thal skya kha zhing :
lus sbur khog tu 'gro :
byin rlabs chung zhing bsod nams nyams pas :
tshe 'di dang phyi ma thams cad du mi dge ba sna tshogs 'byung :
'jam dpal rtsa rgyud las :
byang chub sems nyams mkha' 'gro'i grong khyer bye ba stong :
lha dang bla ma bsgrubs kyang spyan mi gzigs :
zhes gsungs pas :
rnal 'byor ma snying rus dang ldan pas nyams pa'i nyes dmigs :
ma nyams pa'i phan yon rnams shes par byas te :
shi ba srog la bab kyang bde ba nyams pa med par bya :
brtson 'grus drag po'i sgo nas 'bad pa thon :
rdo rje mkha' 'gro'i zab khrid las :
gsang ba las kyi phyag rgya'i :
gdams pa bkol bde bar bkod :
gu ru'i gsung las mtsho rgyal bdag gis zin bris byas te :
byang zang zang lha brag la sbas so :
sa ma ya :
rgya rgya rgya :
skal ldan las 'phro can dang 'phrad par shog :
byang zang zang lha brag gi rked nas rig 'dzin rgod kyi ldem 'phru can gyis bton nas slar yang mang yul ri bo dpal 'bar gyi brag rdo rje rgya gram 'dra ba'i phug tu sbas /
chu pho rta'i lo la sprul pa'i skyes mchog chen po bstan gnyis gling pa'am pad+ma tshe dbang rgyal pos gter nas spyan drangs pa'o ///
/
!
rdo rje phag mo'i zab khrid las :
o rgyan gyi zhal gdams nor bu'i phreng ba bzhugs so :
bde chen pad+ma he ru ka la phyag 'tshal lo :
bsam yas mchims phu'i gnas su bdag mtsho rgyal gyis gu ru rin po che la zhus pa :
ma hA gu ru chen po lags :
rtsa rlung gi gdams pa rnams la da dung yang zhal gyi gdams pa zhig gnang ba mkhyen :
khyad par srog rtsol gyi rlung dbu mar 'jug pa gnad che bar 'dug pas :
rlung dbu mar lus gnad gang gi steng nas 'jug :
rlung gnad gang zab zhus pas :
gu rus bka' bstsal pa :
mtsho rgyal rtsa rlung gi gnad la lus gnad dang rlung gnad 'di ltar byed dgos gsungs nas :
thog mar bum can gyi zhal gdams ni :
lus skyil krung dang ldan par bya :
lag gnyis pus mo la bkab :
rlung g.yas su drag po gsum 'bud :
g.yon du drag po gsum 'bud :
gnyis mnyam du drag po gsum :
de nas drag la rtsub par rngub ste :
mgo bo g.yon nas g.yas kyi phyogs la bskor te :
mdun du bcag pa'i tshul gyis lte ba'i 'og tu drag tu mnan :
dmigs pa rtsa dbu ma'i mas sna 'dzom gsum la gtad pas :
rlung rtsol med du dbu mar tshud :
'dzom gsum de ni yum shes rab kyi pha rol tu phyin pa'i gnas yin te der rlung sems zin pas shes pa rtog med nam mkha' la sprin dwangs pa lta bu'i nyams 'char ro :
de'i thun mtshams thams cad du rlung bum pa can la sbyang ba khag che :
bum pa can de yang skyes pa dar ma nad med pa'i rlung khug pa re la tshad gzung :
lus gnad rlung gnad dmigs pa'i gnad rnams sngar dang 'dra ba las :
grangs sum cu rtsa gnyis chung ngu :
drug cu rtsa bzhi 'bring po :
brgya dang nyi shu rtsa brgyad chen po ste :
rgyud las :
tha ma sum cu rtsa gnyis te :
de las nyis 'gyur 'bring yin zhing :
sum 'gyur mchog tu bshad pa 'o :
zhes gsungs pas :
thog mar sum cu rtsa gnyis la bslab :
de nas nyis 'gyur :
de nas sum 'gyur la bslab par bya'o :
rlung gi 'dzin tshul yang dang po rlung bzung bas sngar gyi rlung lam mi rgyu ba'i rtsa rnams khengs pa dang :
ma bde log pa'i snang ba 'char :
de la gnyen po drag po'i rngub chung gcig bya ste lus brdab pa dang sprug pa byas te slar yang mnan :
de la ma bde ba'i rnam pa skyes dus :
slar yang rngub chung byas rdeb pa dang :
sprug pa la sogs byed :
de ni snod du 'bru la sogs pa blugs te dbyug pas bsig :
snod de rdeb sprug byas pas snod kyi gnyer 'khums med par snod khengs pa dang 'dra bar rtsa gnas rnying pa rnams su rlung gis khengs pa dang :
brdab sprug dang rngub chung gis mnan te :
rlung phyir ma btang bar gnyen po'i stobs drag tu bskyed pas :
rlung rgyu ba'i gnas tshol te :
lus la sngar rlung mi rgyu ba'i rtsa zhar ba dang :
'khums pa dang skam pa rnams kyi nang du rlung 'jug :
rlung dang mnyam du khams dwangs ma 'jug pas bde ba lus la 'bar :
mthong snang du gza' dang skar ma dang nyi zla 'char ba la sogs pa rmi :
de yang dbu ma mchog ma yin pas mthong nyams de dag mi brtan :
slar yang rlung mi gtong bar nang du rngub cing bsdams pas rlung ro rkyang gi lam la brgyud de :
dbu ma'i mas sna yi ge cha'i 'phongs lta bu nas zhugs :
rtsa dbu ma'i lam la 'jug pas sa dang po'i rtogs pa phyin ci ma log pa skye'o :
zhugs gnas thim gsum gyi rtags re re 'char ba las :
rtsa dbu ma'i mdud pa dang po zhig ste :
rlung 'jug pa las sa dang po'i yon tan skye :
der rlung sems gnas pas sa gnyis pa'i yon tan skye :
der rlung sems thams cad thim pas gzung 'dzin gyi rtog tshogs mkha' ltar dag :
mkhyen pa'i yon tan mtha' dag rgyas pa'o :
gnas skabs su yang tshe ring zhing nad dkon no :
lus bde zhing rlung ltar mgyogs pa la sogs pa'i yon tan ni rlung bum can gnad du bsnun pa'i yon tan yin no :
des na rlung thams cad kyi yon tan bum can la brten nas skye dgos pas :
mtsho rgyal rlung sgom pa thams cad kyis bum can la gnad du snun cig :
yang mtsho rgyal gyis zhus pa :
gu ru rin po che lags :
rlung bum can la yon tan bsam gyis mi khyab pa bzhin du :
bar rlung lte ba'i thad kar brgyangs pa 'di la yang byed tshul :
phan yon :
gnad ji lta bu zhig yod gsung du gsol :
zhes zhus pas :
gu rus bka' bstsal pa :
mtsho rgyal nyon cig :
lus skyil krung dang ldan pa'i sgo nas 'og rlung gi sbyor ba cung zad rngub :
steng rlung cung zad mnan :
bar rlung lte ba'i thad kar cung zad brgyangs pa'i rnal 'byor ni ye shes rang sar gnas pa'i rlung sbyor yin te :
lus bskyed rim bsgom pa dang :
sems 'od gsal bsgom pa la sogs pa gang gi'ang grogs su 'gro :
thig le 'dzin 'dren dgram gsum thams cad kyang ngang gis 'grub pa'i rlung sbyor yin :
gzung 'dzin gyi rtog tshogs kyang ngang gis 'dag :
rig pa'i bying rmugs rgod gsum gyi skyon dang bral :
mig 'grib pa la sogs dbang po la skyon mi 'byung :
bad kan dang mkhris pa'i nad kyis mi tshugs :
pho ba sbos 'khrog ngang gis sel :
rims nad la sogs 'go ba'i nad rnying pa byang :
so ma mi 'byung :
tshe nyi zla dang mnyam pa'i rlung sbyor yin pas :
rang lus yi dam gyi lhar gsal :
lus kyag kyog dang ya yo med par rlung lte ba'i 'og tu chir te brgyang :
mig bar snang la blta stangs ha re had de bzhag :
shes pa ka dag gi ngang la 'jog pa ni ye shes chen po'i rlung sbyor zhes kyang bya :
'khor 'das shan 'byed kyi rlung sbyor zhes kyang bya :
sems dang rig pa dbye ba'i rlung sbyor zhes kyang bya :
rlung sbyor 'di'i dus su rked pa cud zad nyag bya :
lte ba thad dkar brgyang :
rngub dgang rlung gi las thams cad kyi dus su yang phyir brgyang ba'o :
rtse gcig tu 'di la gnad du bsnun pas steng 'og gi rlung yang ngang gis 'dren :
'di'i dus thams cad du lte ba thad kar brgyang pa'am :
dran pa'i rten du yang lte ba brgyangs te byed :
yi dam gyi lha sgom yang lte ba thad kar brgyangs nas bsgom :
snying po bzlas brjod byed kyang lte ba thad kar brgyangs pa'i ngang nas 'dren :
chos nyid rnam par mi rtog pa'i ye shes sgom yang lte ba thad kar brgyang :
'gro 'chag nyal 'dug la sogs te spyod lam rnam pa bzhi gang gi dus su yang :
gsang ba ye shes chen po'i rlung sbyor 'di dang ma bral bar bya'o :
yab kyis yum mtshan ldan bsten pa'i dus su yang gsang ba ye shes chen po'i rlung sbyor 'di dang ma bral bar bya'o :
yum gyis yab bsten pa'i dus su yang gsang ba ye shes chen po'i rlung sbyor 'di dang ma bral ba'i ngang nas bya :
'di ni tshe sgrub kun gyi mchog yin pas 'di la gnad du snun cig mtsho rgyal gsungs so :
yang mtsho rgyal gyis zhus pa :
ma hA gu ru lags :
'dzin 'dren 'grem gsum gyi nang nas gtso gang che :
dbab gzung ldog gsum gyi nang nas gnad gang che :
zhes zhus pas :
bka' stsal pa :
nyon cig :
'dzin 'dren dgram gsum gyi nang nas lta ba ka dag gi ngang la mnyam par 'jog pa gnad che :
ka dag la rtse gcig tu gnas nus na :
'dzin 'dren 'grem gsum rtsol med du 'grub pa'i gnad yin :
ka dag gi gnad ma shes par dmigs pa mtshan ma can gyi sgo nas 'dzin 'dren 'grem gsum gang byas kyang dmigs pa gang gtad du rlung 'dril :
der thig le 'dril 'gro bas :
phug nad dang gegs mang ba'i rgyu mtshan de yin :
mtsho rgyal 'dzin 'dren dgram gsum gang byed kyang ka dag gi lta ba'i rtsis zin pa gnad che :
yum phyag rgya dang mnyam du sbyor ba'i tshe :
ka dag gi lta ba'i rtsis ma zin na 'dod chags rang rgyud par 'chor bas thig le ri gzar gyi rbab ltar 'chor ba'i nyen yod pas ka dag lta ba'i rtsis zin pa gal che :
'beb pa'i dus su yang rus sbal gyi nur 'gros ltar 'phrul 'khor lhod cha dang bcas te 'gul :
bde shig byung ba'i dus bde ba rang ngo shes par byas te shes pa ka dag gi ngang du lhod de 'jog pa gnad yin :
'di ni 'dod chags thug phrad kyi gdams pa zab pa'i gnad do :
'dzin dus su la la dag 'og rlung rngub :
gsus pa rgal pa la sbyar :
gling bzhi ri bo'i ngos su bsdu :
mig gyen la ldog :
lce rkan la sbyar ces zer ba 'dug ste de ni 'dren gyi gnad du zab :
'dzin pa'i 'phrul 'khor ma yin no :
'dzin pa ni rab lus sems khong klod :
lus tsab tsub dang dgye sgu mi bya :
rig pa ka dag gi ngang du bzhag pas rtsol med du zin pa la the tshom med do :
'bring rlung gis 'dzin pa ni :
'og rlung rang sar klod :
bar rlung thad kar brgyang :
dmigs pa gtsug tor mchog tu blta ba gnad zab /
'dren pa ni sbyor ba drug ldan gyi rlung sbyor la gnad du bsnun pa zab :
'grem pa la lus g.yang mo ltar sprug cing rdo rje rba rlabs la gnad du bsnun pa zab :
thun mong du lta ba ka dag gi btsan sa zin pa gnad du zab gsungs :
yang mtsho rgyal gyis zhus pa :
ma hA gu ru lags :
pho mo su yin yang :
las kyi bde ba bsten na tshe ring gsung ba 'dug pas :
las kyi phyag rgya la bsten nas tshe sgrub lugs shig zhu zhus pas :
bka' bstsal pa :
nyon cig :
spyir khams dwangs ma ma nyams shing gong 'phel du rgyas pa rang tshe sgrub kyi rtsa ba yin :
sgos su 'di la brten pa'i tshe sgrub thabs ni :
skad cig gis rang nyid bcom ldan 'das mgon po tshe dpag tu med pa sku mdog dmar po zhal gcig phyag gnyis pa :
phyag na tshe'i bum pa bsnams pa :
longs spyod rdzogs sku'i rgyan gyis brgyan par bskyed :
de'i pang du yum phyag rgya ma de :
lha mo gos dkar mo sku mdog dmar mo phyag na tshe'i bum pa bsnams pa :
longs spyod rdzogs sku'i rgyan gyis brgyan pa :
yab la 'khyud pa :
yab kyi spyi bor zla ba'i dkyil 'khor gyi steng du tshe dpag med dkar po tshon gang pa gcig bskyed :
yum gyi lte bar nyi ma'i dal gyi steng du yum tshe dpag med dmar mo tshon gang pa zhig bskyed :
de'i thugs kar hrIHyig las 'od zer dpag tu med pa 'phros :
phyi snod kyi 'jig rten :
nang bcud kyi sems can :
bla ma dang yi dam mkha' 'gro rnams kyi tshe bcud :
tshe la dbang ba'i rig 'dzin rnams kyi byin rlabs thugs rje thams cad dang tshe bcud yum gyi lte ba'i tshe dpag med kyi bum par bsdus :
rang nyid tshe dpag med yab yum gyi bde ba'i sbyor bas :
yum gyi lte ba'i tshe dpag med kyi bum pa khol :
tshe'i bdud rtsi lud :
rtsa kha kha mu kha'i sna rtser babs :
rang gi gsang ba'i rdo rje'i bu ga la yi ge hU~M gi rnam par drangs :
spyi bo'i tshe dpag tu med pa dkar po la mchod pa phul :
bde bas mnyes par bsam :
yum gyi dwangs ma dmar po de yongs su smin pa las :
yum dmar mo'i rang bzhin du gyur nas yab la 'khyud :
yab yum gnyis kyi mkha' gsang las 'od zer lcags kyu'i tshul mang po 'phros :
phyi'i 'byung ba bzhi'i ro bcud thams cad dang nang bcud kyi sems can gyi tshe srog gi bcud kyi dwangs ma thams cad bsdus :
yang tshe la dbang ba'i rig 'dzin thams cad kyi tshe dang bsod nams thams cad bsdus :
bcom ldan 'das tshe dpag med yab yum gyi gsang gnas su babs pa las :
yab yum bde ba la bskul ba'i 'phrul 'khor cung zad bskyod pas :
yab yum gyi mkha' gsang nas tshe'i bdud rtsi'i rgyun babs :
tshe'i bdud rtsi'i chu rgyun gyis spyi bo bde ba chen po'i 'khor lo gang ba la dmigs pa gtad :
de nas yang bde ba cung zad bskyod :
bde shig byung ba dang :
mgrin pa longs spyod kyi 'khor lo tshe'i bdud rtsis gang ba la dmigs pa gtad :
de nas cung zad bskyod :
bde shig byung ba dang :
snying ga :
lte ba :
gsang gnas rnams rim gyis tshe'i bdud rtsis gang ba la dmigs pa gtad :
mthar yum lha mo gos dkar mo yang tshe'i bdud rtsi'i rang bzhin du dmar ltem gyis zhu :
hU~M zhes pa'i yi ge'i sgra las gsang ba rdo rje'i sbu gur drangs te :
lus kyi rtsa gnas ma lus pa kun khams skye shi med pa tshe'i bdud rtsi'i rgyun gyis mer khengs :
rang skye shi med pa tshe dpag med pa'i ngo bor gyur pa la dmigs pa gtad :
yum dang bral te rlung bum can tshar 'ga' re 'dzin :
shes pa ka dag gi ngang la bzhag :
lus kun ma lus pa sprug thon pa re bya :
rjes bde ba'i nyams myong bskyang :
'di ni gsang ba yum la bsten pa'i tshe sgrub yang gsang bla na med pa yin pas shin tu gsang bar bya zhing :
yum yang dam tshig dang ldan par bya'o :
dus kun tu srog rtsol rlung gi nyams len la 'bad de :
mkha' 'gro lnga'i sbyor ba yang yang byas pas lus kyi rtsa khams mi 'khrug cing bde ba'i nyams myong 'phel ba'i gnad ni 'di yin pas :
mtsho rgyal gyis sems la zungs la nyams su longs shig :
lus kyi rtsa khams mi 'khrug cing tshe ring ba'i gnad yin no :
gnam gang gi nyin par rkang pa'i mthil gnyis bkru ste :
til mar dang tsan+dan dkar dmar gyis byug pa bya'o :
de nas tshes gcig gnyis gsum byin pa man la gnas pa'i bla tshes yin pas byug pa bya :
gsang gnas su las kyi mkha' 'gro yab yum sbyor ba mdzad pa'i bde bas gsang gnas kyi 'khor lo 'gengs par bsams te :
gsang gnas kyi 'phrul 'khor   phyog bcur bskor bar bya'o //
mchan /la 'bad :
smad kyi stobs rgyas pas nad gzhi nyung :
phyi nang gi rten 'brel sna tshogs la mkhas par 'char :
de nas bzhi lnga drug rnams lte bar 'dus pa'i dus yin pas :
lte bar pad+ma DA ki yab yum sbyor ba la dmigs te :
dkar dmar 'dres pa'i bde bas lte ba'i rtsa 'dab gang ba la dmigs te lte ba'i 'phrul 'khor la gong ltar 'bad pas rgyal ba'i gsung rab yan lag bcu gnyis ma bslabs par shes :
pad+ma mkha' 'gro dbang du 'dus pas phyi rol du bud med dbang du 'du :
nang du bde ba dbang du 'du :
gsang ba drod dbang du 'du :
bdun brgyad dgu rnams la snying gar 'dus pa'i dus yin pas sangs rgyas mkha' 'gro yab yum gsal gdab :
snyoms par zhugs pa la sogs gong bzhin no :
de ltar byas pas nang du sangs rgyas DA ki dbang du 'du :
chos dbyings rnam par mi rtog pa'i ye shes rgyud la skye :
phyir gzung 'dzin gyi 'khrul rtog ngan pa 'gags pas smyon pa'i brtul zhugs spyod :
de nas bcu gcig bcu gnyis rnams la mgrin par 'dus pa'i dus yin pas :
rin chen DA ki yab yum gsal gdab pa la sogs gong bzhin no :
nang du rin chen DA ki dbang du 'dus pas phyir zas nor dbang du 'du :
de'i rten 'brel gyis sbyin pa phyogs med du gtong ba'o :
bcu gsum bcu bzhi bco lnga rnams la spyi bor dwangs ma 'dus pas :
rdo rje DA ki yab yum gsal gdab ste :
sbyor ba mdzad :
sbyor mtshams nas byang sems dkar dmar babs :
spyi bo'i rtsa 'dab gang ba la sogs gong bzhin no :
de nas badzra DA ki yab yum dbang du 'dus :
dwangs ma chu'i khams su stobs bskyed :
zla ba nya gang dkar po rgyas pa'i dus yin pas :
gsang ba gnas lugs kyi rtogs pa mngon du 'gyur ro :
spyi bor skra mtheb gang bzhar :
rtsi dmar dang tsan+dan dkar dmar la sogs pa'i lde gu'i byug pa byas pas stobs bskyed de :
bcu drug nas gnam gang gi bar mar la 'beb pa'i dus yin pas :
dwangs ma 'phel ba'i thabs rnams sngar ltar shes :
gnam gang gi dus rkang mthil gyi bla tshes yin pas phyi rol du zla ba mi mngon pa'o :
gsang ba pho khrid kyi skabs su gsang ba'i rdo rje sbubs su 'jug par 'dod na :
rtsa dbu ma'i mas sna gsang ba'i rdo rje dang 'brel ba'i sbu gu khong stong du seng nge yod par bsam :
gsang ba'i rdo rje'i rtse mor yi ge hU~M gi zhabs kyu lcags kyu lta bu de rdo rje'i phyir rgyab ste nang du drangs pas rgyu ma phyir klog pa'i tshul du spyi bo'i gtsug tu rdo rje gtsug tor gyi rnam par thon :
de'i steng du hU~M de ye re yod pa la dmigs pa gtad :
mdun rlung thur du mnan :
rgyab rlung steng du 'then :
lag pa rdo rje khu tshur brla khud du brgyang :
rkang pa'i mthil gnyis sprad :
srin po cung zad phyir shig tsam byed pa gnad yin :
sbyor ba des ni gsang ba'i rdo rje sbubs su nub par 'gyur ro :
slar yang lus gnad de ka'i steng nas lag mthil gnyis kyi bcang khrag nu steng du brdeg pa dang :
khu tshur 'doms su drag tu brkyang :
mdun rlung mdun du drag tu phul :
rgyab rlung steng du 'then pa'o :
yang rdo rje'i pags pa lag pas mdun du 'then pa dang :
'phongs phyir 'then :
dmigs pa dbu ma phyir log pa'i gtsug tor la gtad do :
de ni rjes brtan par byed pa'o :
gzhan yang bag chags ngan pa 'bud par byed pa'i 'phrul 'khor la :
'phrul 'khor dang dmigs pa yon tan dang gsum las :
'phrul 'khor ni lus skyil krung las :
lag gnyis sor mo bsnol :
lag logs brang la sbyar :
khu tshur mchan khung g.yas g.yon du bcug :
rked pa bskor zhing phyogs bzhir bcag :
langs te 'phongs rting pas re mos su brdung :
skyil krung brdab cing lag gnyis kyi sor mo pus steng du bcag :
des ni rtsa rlung thig le gsum gyi dug sel zhing khams bying ba nyog pa dang rmugs pa dang gnyid che ba rnams kyi skyon sel :
'dren ni :
rkang gnyis skyil krung :
lag gnyis khu tshur brla khud du mnan :
rlung khong 'dren hU~M ring hu~M thung gis drang :
yang pad+ma'i skyil krung byas la khu tshur snying gar bsnol :
hU~M ring hu~M thung gis drang :
yang langs te 'phongs rting pas re mos su brdung :
lus gnad de ka'i ngang nas lag gnyis bsnol te ltag par 'jus :
hU~M ring khong 'dren gyis drag tu drang :
yang rkang pa skyil krung bcas te :
lag gnyis kyis bol mtshams nas bzung :
lus khrim gyis bsgrim :
rlung hU~M ring khong 'dren gyis drag tu drang :
de rjes 'grems pa'i 'phrul 'khor mgo bo bsgril zhing ro stod gcu :
sprug mang du bskor cing smad du brdab :
g.yang mo'i sprug dang gyi ling 'khrab :
lus phyi nang du gcu zhing 'phar :
seng+ge rnam rol gyi phyag rgya mang du byas pas khrems so :
de rnams kyis bying zhing rmugs pa'i gegs sel lo :
rjes lus skyil krung :
mig lta stangs :
rlung bzung ste btsan thabs kyi sbyor ba mang du byas pas gegs sel lo :
yang rdo rje las su mi rung ba'i gegs sel ni :
rlung bzung ste :
rnal 'byor pa lus stobs zhan pa'am :
rigs rgyud 'jog pa'i gang zag gis rdo rje las su rung bar 'dod na :
mon sran dkar nag sran chung gsum zhib tu btags pa'i phye ma mi'i rkang dang sbyar :
oM g+hi ri d+ha ri tsi ri a a shum shig swA hA:
zhes brgya rtsa bzlas te gsang rdor la byugs pas nam dgos kyi dus su las 'grub bo :
yang gsang rdor mi nyams pa'i thabs la :
mon sran dre'u :
gze ma :
da byid gsum phug ron gyi brun dang sbyar te gsang rdor la byugs na las la sbyar bas 'grub bo :
yang sman de gsum ba dmar po'i 'o ma la sbyar nas lto stong la 'thung :
yang thal kar rdo rje :
mi'i klad pa :
bu ram :
gur gum sbyar nas gsang rdor la byug :
yang sbrang rgod :
khyi dkar po'i rdo rje :
shing kun mar dkar la sbyar te gsang rdor la byug :
gong gi sngags rdzas de rnams la ci mang btab ste byug :
lo dgu bcu lon pas kyang mtshan ldan brgya la spyod par nus so :
yang lcam pa'i rtsa ba :
mon sran :
khyi dkar po'i rdo rje skam po dang sbyar nas rdo rje la zla ba drug gi bar du byugs na :
des ni rdo rje shin tu las su rung bar 'gyur ro :
yang lug ru me tog grib bskam byas :
a ru ra rgya gar ma dang sbyar :
zhib par btags te 'o ma la sbyar te nangs ma re bzhin btung na rnal 'byor lo dgu bcu lon pas kyang las kyi phyag rgya brgya phrag re bsten par nus :
yang ba'i 'o ma shing mngar bu ram dang sbyar te lto stong la 'thungs na nam dgos su don 'grub :
yang dpa' bo chig thub til mar dang sbrang la sbyar te lte khung du byugs pas kyang 'grub :
yang da byid smug po dang dbang lag bu ram dang gsum zos na rgyas so :
yang mchil pa'i klad pa :
rtsang pa'i sha :
a shu la :
da byid :
thal kar rdo rje rnams rtsi bzhin btags te :
bu ram sbyar nas lto stong la zos na :
de ma thag tu las la sbyar nus so :
yang bu ram phul gang nang du cong zhi pi pi ling khyor phyed :
da byid mdzub tshigs tsam mchil pa bubs gcig rnams zhib par btags la ba'i 'o ma dang sbyar nas lto stong la btang na nam dgos su don 'grub :
sman sbyor 'di rnams legs par byas nas las kyi mu drA dbang du sdud pa ni :
thang phrom dang ni ra dug rtsa ba cung zad bsres nas da byid mthe bong tsam gcig dang mnyam por zhib tu btags :
de gsum sbyar ba'i lde gu rang gi mchil ma dang sbrags :
lce'i steng du bzhag la snabs dang sna'i dri ma dang :
snying ga'i dri ma de rnams la sngags 'di stong bzlas khong du btang :
sngags 'di btab :
se ser ra ri :
zhes mang du bzlas te khong du btang bas dbang du 'du bar nges so :
yang gdams pa lugs gcig la :
mchil ba'i sgo nga'i nang gi ser po :
ba ru ra :
pi pi ling :
mtshur nag bzhi cha mnyam pa la rtsi bzhin du btags :
sbrang rgod dang sbyar :
sbyor ba byed dus su rdo rje'i rtse mo la byugs te :
las kyi phyag rgya dang snyoms par zhugs na mo'i snying la zin te 'bral mi phod do :
mar snying dang sbyar te gsang rdor la yang yang du byug pa gnad yin :
yang rtag tu ngu :
ga bur :
bu ram :
gur gum :
mtshal :
shing mngar :
phug ron gyi brun :
khyi dkar po'i rdo rje :
lcam pa :
g.yer ma :
rgya tshwa de rnams zhib par brdungs pa sbrang rgod dang sbyar te rdo rje la bskus nas phyag rgya dang mnyam du sbyar na mo rang dang 'bral mi phod do :
yang rtag tu ngu :
sgog gcig skam po :
sga skya :
phag tshil dang mnyam du sbyar nas rdo rje la byugs na bud med des brtse zhing dungs par byed do :
yang thig le mi nyams shing mi 'dzag par byed pa la :
rdo khab len :
sngo rtag tu ngu :
me tog g.yu lo :
rang gi thig le dang bzhi ra'i 'o ma la sbyar nas gdu :
lto stong la 'thungs shing rkang mthil la byugs pas :
thig le nyams pa'i gegs sel lo :
phyag rgya'i b+ha ga dam par 'dod na :
sngo rtag tu ngu :
byi la'i gzhang tshil :
mar :
byi'u pa ta bon chung thod dkar gyi sha dang sbyar nas rdo rje la byugs nas phyag rgya bsten na dam mo :
yang b+ha ga drod che zhing yangs par 'dod na :
rtag tu ngu :
ga pur :
gla rtsi :
shing tshwa :
pi pi ling :
bud med kyi nu zho dang sbyar nas phyag rgya la spyad na b+ha ga yangs shing drod dang ldan par 'gyur ro :
yang mo khrid kyi skabs su b+ha ga skyes pas mi phyed pa'i thabs la rtag tu ngu :
ug chos me tog kha ma bye ba :
spang rgyan me tog kha ma bye ba :
shang shang me tog kha ma bye ba :
bya pho mtshal lu'i og zhol gyi sha rnams sbyar nas lto stong la 'thungs shing b+ha ga la yang byug :
'og rlung drag tu bsdams pas pad+ma rdo rjes phyed par mi 'gyur ro :
yang rang gi bud med la skyes pa gzhan gyis spyod na :
ma nu :
sga skya :
byang bul gsum yungs dkar dang sbyar nas chu bskol la btab :
rang gi phyag rgya'i snying sdug la byin pas kho chags pa skye bar mi 'gyur ro :
yang sran ma'i me tog :
lug gi bu snod :
rta yi sre long zhib tu btags :
bu mo lo brgyad pa'i chu dang sbyar te byin na rdo rje ldang bar mi 'gyur ro :
yang bud med kyi chus rdo rje bkrus na des kyang ldang bar mi nus so :
yang bud med kyi mngal khrag skyes pa'i rmong spu la bskus te bud med de'i mal 'og tu sbas na gsang ba'i rdo rje ldang bar mi 'gyur ro :
yang phyag rgya rang gi dbang du sdud pa ni :
rdzas dang sngags gnyis las :
rdzas ni me tog ug chos :
thang phrom gyi 'bru :
khyi mo'i stu sha :
ra ma'i stu sha :
'phyon mo'i chu shul gyi sa :
rgya g.yer :
pad+ma rak+ta :
'di rnams sbyar te ril bu byed :
ril bu zangs gzhong nang du blugs la dar dmar gyis kha bcad :
rang rta mgrin du gsal ba'i ngang nas :
sngags 'di la zhag bdun bsnyen pa byed :
oM AHhU~M badzra gu ru pad+ma sid+d+hi hU~M:
oM zab zab :
zub zub :
ze zo ze zo :
wi Ta lang lang :
khug r+n+ri dza :
ril bu la rlangs pa 'byung :
de ltar ma byung na bskyar la bya :
de ltar byas pa'i ril bu de :
yum phyag rgya mtshan dang ldan pa la :
khar 'gro nges pa'i lto la sbyar te byin pas dbang du 'du bar 'gyur ro :
la la na 'grol ba'i thabs bshad de :
'di la 'grol ba'i thabs med pas thog mar mtshan dang ldan pa brtag par bya :
lo re la ril bu re ster ba gnad du zab :
gdams pa 'di ni DA ki'i yang snying yin pas shin tu gsang ba gal che'o :
o rgyan bdag gis kyang mtsho rgyal la sogs bcu gsum sngags 'di'i sgo nas khug go :
yang rnal 'byor pa'i phyag rgya dam tshig dang mi ldan na rang byes su 'gro dus rigs rgyud 'chol ba dang :
dam tshig gtsang dang mi gtsang yid ches brtag pa'i phyir las rgya la rgyas gdab pa ni :
sa kha dog dmar po la gnas pa'i rmigs pa dmar po shi ba'i ro sngo skam ma song ba snod rdza kha sbyar du bsregs pa'i sol ba dang :
rang gi shes rab ma'i rang byung me tog rnams zhib par btags la rig ma'i yan lag gi mthil bzhi ma gtogs pa'i sha rjen la btab na :
ji srid du skyes pa'i gnod pa ma byung gi bar 'jig par mi 'gyur ro :
gnad zhal las dris zhes pa la :[ \u0f88\u0f88\u0f88\u0f88 ]'di dag ni gsang ba ste ya ga'i gnas dang :
bstan pa dang bla ma mched grogs kyi zhabs 'dren du mi 'gro ba shin tu gces so :
dug gis lto yong ba rma bya las med pas kun la bstan par mi bya'o :
'di thams cad kyi gnad du 'gro ba'i 'phrul 'khor gyi rnal 'byor la 'bad pa ni 'di lta ste :
dang po byang chub mchog tu sems bskyed :
rang lus lha sku snang la 'dzin pa med pa'i ngang nas rlung ro sna nas dgu phrugs su bus :
nywa bzhi bsgrim :
rtsa 'dul bya :
rkang pa brkyang bskum bya ba dang :
lag pa rdo 'phen ltar du byas :
lus 'dul lus sbyong bya ba dang :
'dren pa'i tshul du bya ba dang :
thig le lus la 'grems pa dang :
phyis ni rjes spyod tshul du bya :
de dag la yang bdun bdun te :
gzhung gi 'phrul 'khor rnams la 'bad :
dang po lag gnyis brkyang bskum ni :
zhags pa 'phen pa'i tshul du bya :
rdo rje khu tshur pus steng bzhag :
de rjes sor bcu bskyangs te 'phen :
rdo rje khu tshur brla khar bca':
nywa bzhi bsgrims la sor mo bskum :
mig btsum tshangs pa'i 'jig rten ldog :
sna khrag ldog pa'i 'phrul 'khor yin no :
dmigs pa ni :
lus kyi nang thams cad sgong lkog ltar har sing nge ba la 'byung ba lnga'i dug lnga po 'ja' tshon ltar sngo dmar du long long yod pa de spyi gtsug na yod pa rnams sang sang thon par bsam zhing bshang sgo bsdam :
hU~M ring hu~M thung rlung khong 'dren gyis 'bud pa la khams kyis lcogs tshod sbyang :
khyad par gyi dmigs pa ni :
pho ba'i nang na dug thams cad 'ja' tshon sngo dmar ltar du long long yod pa de hU~M hU~M zhes pas nang du rngub pas dper na bud med kyis bal tshon la dog pa byas pa bzhin du khog pa'i nang nas yar phyur phyur byung ste hU~M ring gis rlung phyir bus pa'i tshe :
spyi bo nas yar sngo dmar du phyur phyur thon te :
lus phru ma phus btab pa bzhin du stong sang sang song bar bsam :
'phongs kyi 'og srin zhal gyi thad du :
dar ram ras kyi gru gu khu tshur tsam zhig bzhag ste 'og rlung ye mi 'chor bar bya :
rjes la steng rlung sangs bus te de'i ngang du lam seng gso :
rjes lus sprug thon par sprug :
gnyis pa 'dren pa ni :
gcan zan gyi 'dug stangs ni :
lus sug bzhi sa la bgrad :
lce rkan la sbyar :
ol kos ol mdud mnan te :
mjing pa g.yas nas g.yon du gcu ba gsum :
g.yon nas g.yas su gcu ba gsum :
gnyis mnyam gung du 'then pa gsum :
de rjes lus sprug thon pa re byed pa'o :
stag mo'i skyug ces pa ni :
lus gnad mthil bzhi sa la btsugs pa'i steng nas ha hag ces pas rlung sgras gsus pa stod du 'then pa :
lus kyi nywa bzhi bsgrim :
ol kos ol mdud mnan :
mig gyen la ldog :
lce rkan la sbyar :
dmigs pa spyi bo'i haM la thig le kun sib sib drangs par bsam :
rjes la lus sprug thon pa re bya :
wa'i snom zhes pa ni :
rkang pa tsog pu la lag gnyis khu tshur nu steng du phyir bkan :
rlung g.yas nas rngubs nas dbus su dgang :
dbus nas g.yon du drag por 'bud :
sbyor ba drug ldan gyi lus gnad dang bstun nas dmigs pa spyi bo'i \u0f88la gtad :
de bzhin g.yon dang dbus la'ang 'gre'o :
glang chen gyi u zhes pa ni rkang ngar dang lag ngar sa la btsugs :
pus mo gnyis dang gru mo gnyis sprad :
ngag tu u ring po'i sgras thig le rnams spyi bo'i \u0f88la bstim :
rjes la dgram pa ni :
g.yang mo'i sprug ces pa ste :
mthil bzhi sa la btsugs te lus byings sil sprug pa'o :
gyi ling gi khres zhes pa ni :
lus mthil bzhi sa la sprad :
gyi ling gi khres byed pa ltar lus sa la 'gre mo g.yas su skyur :
g.yon du skyur gsum gyi rjes su lus bying sil sprug pa'o :
seng ge rnam rol ni :
kun dang 'dra bas go sla'o :
seng ge rtsal sprug ni :
lus cung zad tsog pur 'dug pa'i pus mo gnyis kyi steng du khu tshur bzhag :
lus g.yas bcag g.yon bcag :
gzhag sha mchan 'og tu brdab :
lag pa steng du bskyod pa dang mnyam du lus po byings kyang steng du bskyod :
stan la brdab pa dang :
khu tshur pus steng du phab ste lus sprug :
rjes la lus phur sub la sogs pa mang du bya :
btsan thabs kyi sbyor ba'i gegs sel ba'i gnad du bsnun pa gces so :[ \u0f80]atsha :
yang phyag rgya'i dwangs ma drang ba'i skabs su gu rus zhal gyi gdams pa gsungs pa ni :
mtsho rgyal phyag rgya'i dwangs ma drang ba la :
phyi nang gnyis las :
dwangs ma dmar po sdud pa ni gong du bstan :
lus kyi sha mdangs skyed par byed pa ni :
dwangs ma dkar po dang pad+ma'i bcud sdud par byed pa ste :
rigs bzang gi phyag rgya mtshan nyid dam tshig dang ldan pa dang :
yang na bu mo gtsang ma skyes pa grib can dang rigs ngan sdig can gyis ma btsogs pa la :
dbang bzhi rdzogs par bskur la bslabs te :
thog mar snyoms 'jug mgo reg tsam la :
pad+ma 'jam gos kyis phyis la :
de nas yun du bde ba spor :
rang gis bde ba gnas su drangs tshar ba dang :
rnal 'byor pas phyag gnyis kyis pad+ma kha phye la :
mo'i pad+ma'i ze 'bru sha'us khengs pa lta bu'i khrod nas mo'i dwangs ma dkar po bde ba'i zil pa yod pas :
der rdo rje sbu gu gtad de :
hU~M ring hu~M thung gi rlung sgras rdo rje'i sbu gu nas sib sib drang bar bya'o :
gsang sngags kyi grong khyer du 'jug 'dod na yang :
rkang pa skyil krung la :
lag gnyis khu tshur pus mo'i steng du bzhag ste :
dbu ma'i lam la hu~M thung nyi shu rtsa gcig gis drang ba ni :
hU~M thams cad 'og mas gong ma phul te thams cad spyi bo'i haM la thim par byas la hU~M hU~M zhes nyer gcig gis drang :
de rjes ha nyi shu rtsa gcig gis drang :
der rjes hika? nyer gcig gis drang :
de rjes hoHnyer gcig gis drang :
rnal 'byor pa rlung gi nus pa chung na rang gi lce'i khar smyug sbubs bcug pas drang :
rjes dgram pa'i 'phrul 'khor gnad du gang 'gro bya :
steng nas len pa'i dmigs pa ni :
rang gi rtsa gnas kyi dpa' bo dang mkha' 'gro til gyi gong bu kha phye ba ltar dmigs la :
de la mchod pa 'bul bar bsam ste mid pas lus kyi bkrags mdangs dang bde ba rgyas :
gzi mdangs thams cad rgyas par bsgom mo :
lces lan gsum bcud nas sre'o :
'dis ni lus kyi bkrag mdangs skyed :
rgas kha sra zhing tshe yang 'phel :
phyag rgya dam med g.yem mo dang :
skyes pa gzhan mang pos rtsogs pa la ni grib kyi gnas su 'gyur ro :
de ltar ma yin pa'i bdud rtsi'i bcud len ni :
yon tan gong nas gong du shin tu 'phel lo :
bcud sdud pa de la yang phyi nang gsang gsum las :
phyi ni 'o dang 'khyud pa dang :
lce 'jib pa la sogs pas bde ba skyed pa dang :
bde ba de 'phrul 'khor 'dren dgram gyi gnad kyis nyams su mi 'jug pa lus la brtan par byed pa ni phyi'i bcud sdud :
mo'i dwangs ma lce'i dbang pos len pa ni nang gi bcud sdud :
phyag rgya'i dwangs ma gsang rdor gyi bu ga la 'dren pa ni gsang ba'i bcud sdud do :
dmar po la yang rnam pa gsum las :
lces 'dren pa phyi'i bcud sdud :
sna bug g.yas nas 'dren pa ni nang gi bcud sdud :
gsang ba'i rdo rje'i sbu gu'i nang nas 'dren pa gsang ba'i bcud sdud do :
'di rnams kyi gnad du rang nyid rdo khab len gyi ril bu dang :
gzhan la lcags phye'i ril bu ster ba gnad zab :
mtsho rgyal gdams pa'i yang zab nyams su len na pad+ma bdag gi zhal gyi gdams pa 'di rnams khong du chud par bya'o :
rdo rje phag mo'i zab khrid las gzhal gdams zur du bkod pa zhes bya ba yang gsang gi gnad sa ma ya :
rgya rgya rgya :
gu ru'i zhal gyi gdams pa 'di nyid mtsho rgyal bdag gis yi ger bkod :
byang zang zang lha brag rked nub zangs mdzod dmar por sbas pa'o :
sa ma ya rgya :
rgya rgya rgya :
bla ma yi dam mkha' 'gro gsum gyi rgya yod do :
kha thaM:
mang yul ri bo dpal 'bar nas gter ston tshe dbang rgyal pos spyan drangs pa'o //
sa ma ya /
rgya rgya rgya ///
/
!
rdo rje phag mo'i zab khrid las :
gzhan don rigs rgyud sprul sku bzhag thabs bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das dus dang tshes grangs nges pa'i lha la phyag 'tshal lo :
sangs rgyas kyi bstan pa la phan pa :
brgyud 'dzin gyi sprul sku'i bzhag thabs la :
phyag rgya ma bu 'byung ba'i dus su :
sprul pa'i sku bzhag pa ni :
dge slong tshul khrims rnam par dag pa yin kyang nyes ltung med pa'i gnas su phan yon dpag tu med pa yod do :
gsang sngags rdzogs pa chen po la sogs pa'i rgyud mtha' dag nas :
thig le yungs 'bru tsam gcig nyams na mkha' 'gro 'bum sde rdzi dir ngu :
shi nas dmyal bar 'gro zhes bshad pa dang 'gal lo snyam na :
mi 'gal te :
theg pa 'og ma 'dul ba la sogs pa nas dgag pa 'ba' zhig tu gsungs kyang :
gsang sngags rdo rje theg pa nas gnang bkag gnyis su gsungs so :
byang chub sems dpa' la gnang ba 'ba' zhig tu gsungs :
'di rnams ni theg pa chen po'i sems bskyed gtso che bas na :
nyes pa'i skyon skra rtse tsam gyis ma gos shing :
theg pa chen po'i sems bskyed kyi rtsis zin nas :
sangs rgyas kyi bstan pa dang sems can gyi don kho na la dgongs pa'o :
de nas theg pa chen po'i sems bskyed kyi rtsis zin pa kho nas :
yum phyag rgya mtshan dang ldan pa :
dam tshig la gnas pa :
rigs rgyud gtsang ma'i bdag po :
dbang po rno zhing bzhin mdzes pa :
pha ma zhang rigs la sogs pa bzang ba :
de lta bu'i rig ma de la :
bdag gis sangs rgyas kyi bstan pa 'dzin skyong spel gsum byed pa :
sems can thams cad bde ba la 'god par byed pa'i rgyal sras sprul pa'i sku zhig nges par bzhag snyam du byang chub mchog tu sems bskyed :
ji ltar gtang zhe na :
phyag rgya zla mtshan zla smad la babs pa ni phal cher bu mo 'byung bas mi gtang :
zla mtshan rtag par tshes brgyad la 'bab pa phal cher bu skye bar bshad cing :
khyad par zla stod la 'bab pa rnams la bu 'byung bar bshad do :
rak+ta chad nas zhag bdun tshun chad du bu snod kha mi 'dzum pas chags la :
bcu gcig tshun la'ang chags pa srid do :
yang tshigs 'chol ba bya ba rak+ta dus min du 'dzag pa re re tsam la nges pa med par chags :
yang zhag ya la bu dang zung la bud mo 'byung ba shas che :
'ga' zhig la zung la bu dang :
ya la bud mo 'byung ba yang srid :
'di'i dus su rnal 'byor pas thig le ma nyams par bya :
zas bcud can za :
phyag rgya mar lto skya bar sbyin :
g.yer ma yang sbyin :
mo'i khams dwangs ma chad nas zhag bdun tho rangs bu 'jog par bstan pa ni :
bla ma yi dam mkha' 'gro la gtor tshogs 'bul :
chos skyong la skong gso rgyas par btang :
de rnams la sprul pa'i sras bstan pa dang sems can la phan pa'i sprul pa'i sku 'byung bar gsol ba gdab :
mdun gyi nam mkhar rtsa ba gsum gyi lha tshogs spyan drangs la bzhugs par bsam :
khyad par tshe dpag med spyan ras gzigs o rgyan pad+ma 'byung gnas bzhugs par bsam :
sangs rgyas kyi rnam 'phrul byang chub sems dpa' sprul pa'i skur 'byon par byed pa'i don du :
lus len zhing mngal tshol ba gcig gi rnam par shes pa yang sgo re yod par bsam :
rnam par shes pa de la rje btsun 'jam dbyangs la sogs pa'i thugs rje'i byin rlabs kyang bstim :
bdag nyid dbang chen du gsal ba'i gsang rdor rdo rje rtse lnga par bsam :
yum rdo rje phag mor gsal ba'i gsang gnas gzhal yas khang du bsam :
de'i dbus su mo'i dwangs ma dmar po nyi ma'i dkyil 'khor sprul sku'i gdan du bsam :
de nas zhag bzhi pa'i srod la rdo rje b+ha ga'i nang du bcug la :
mo'i bde ba skye tsam re bya :
mo'i snyigs ma zag tu 'jug :
rang gi bde ba til 'bru tsam yang ma nyams par byed :
de nas nangs par tho rangs yab yum gnyis ka'i rlung g.yas nas rgyu ba gces :
mi rgyu na g.yon gnyis bkag nas g.yas su 'phor gzhug :
yang na sna bug g.yon gnyis bal gyis bkag la :
thabs kyi gzhogs g.yon 'og tu gzhug :
shes rab ma'i gzhogs g.yas 'og tu gzhug :
yab yum gnyis ka sprul sku gang 'dod pa'i lha der bskyed :
rang gi smin mtshams nas g.yung drung dkar po 'khyil ba'i dbus na :
rgyu'i thig le bcu drug brtsegs te rnam pa thig le la ngo bo rang byung sprul sku 'jam dbyangs phyag rdor la sogs pa gang mos bskyed :
yab yum lhar gsal ba de yang rang sems su shes par byas te :
gong gi sems bskyed ya ma bral ba'i ngang nas bde ba cher g.yos pa dang dpral ba'i thig le bcu drug po lhar gsal ba de yang mda' 'phangs pa ltar nyi ma'i dkyil 'khor gyi steng du song bar dmigs la :
rdo rje mtshan ma'i g.yas phyogs su phul :
thig le stobs che bar btang :
nyi ma'i dkyil 'khor dang dbyer med du 'dres :
gang 'dod pa'i lhar byon par bsam la :
gong gi lha de rnams gang 'dod pa'i 'od zer lcags kyu lta bus bkug nas gzhal yas khang gi lha la rtse gcig tu yang yang bstim :
o rgyan rin po che la sogs pa'i rig 'dzin rnams kyi thugs ka nas 'od zer dkar po 'phros te bstim :
rang gis gces pa'i pha ma sogs kyi rnam shes kyang bkug ste bstim :
byang chub sems dpa'i srid pa len pa'i rnam par shes pa rnams kyang gzhal yas khang der thim par bsgom :
gzhal yas khang gi sgo rnams bsdam :
sgo srung sgo ba bzhis bsrungs te bar chad gang gis kyang mi thar bar bsam :
lus ngag yid gsum gyis bden pa'i stobs brjod pa dang :
smon lam gdab :
phyag rgya dang bral te mo bya rmyang lan gsum rlung bzung ste byed du gzhug :
des dwangs ma snod du thebs so :
spyod dus 'o mi bya :
srid 'dzin gyi bu mor 'gyur nyen yod pas sang dgong de mi spyod do :
spyad na mo'i rtsa rlung 'khrugs nas mngal la gnod do :
de la gong gi zhag brtsi lugs ni :
de'i sang skya rengs dang po shar pa nas nangs par skya rengs shar ba tshun tshad dus phrug gcig tu brtsi'o :
de nas zla ba rting ma la khrag ma byung na chags pa yin :
zla ba gnyis gsum nas shes te :
phyogs g.yas la brten na bu :
g.yon la brten na bu mo yin par shes pas lte ba bsgyur te bur sgyur ba'i gdams pa rnams ma 'phyugs par byas pas bu 'byung bar nges so :
'di shin tu gsang ste kun gyi thun mong ma yin pas snying la chongs :
de yang pha ma gnyis kyi dwangs ma drug po mnyam du 'dres na :
mi stobs dang gzugs byad rtsal dang ldan pa 'byung :
bsod nams che zhing rigs dang ldan par skye :
bzhi mnyam du 'dres na mi 'bring stod skye :
gsum mnyam du 'dres na mi 'bring du 'byung :
gnyis mnyam du 'dres na 'bring smad mgo chung gzugs ngan pa 'byung :
re re 'dres na tha ma ste bsod nams dman pa 'byung :
pha ma'i dwangs ma mnyam du 'dres na pho dang mo gang 'ong sngon gyi bsod nams kyis byed :
pha'i dwangs ma stobs che na phor yong :
ma yi dwangs ma stobs che na mor yong :
snyom po la pha'i dwangs ma stobs che na mi sha chung la stobs che bar yong :
ma'i dwangs ma stobs che na mig rtsa dmar la sha mdog mtshar ba yong :
dwangs ma dang snyigs ma 'dres na mi sdar la glen pa lkugs pa 'byung :
pha ma gcong can la bu tsha nad bu can mig tshag pa sha ri ba 'byung :
pha'i dwangs ma stobs nyams :
ma yi dwangs ma stobs g.yo dus chags na mi ma ning 'byung :
yang na dbang po la skyon yod pa 'byung :
dwangs ma cha ma snyoms pa dang :
gti mug gnyid kyi dus su sbyor ba byas na gti mug gi rlung g.yos nas dbang po dang yan lag la skyon yod pa yong :
pha ma'i dwangs ma rtsal che chung dang :
rlung stobs dang rang rang gi sngon gyi las kyi rnam par smin pa las stobs dang bsod nams rtsal che chung yang yong :
des na rnal 'byor pa lus stobs skyed pa'i thabs la 'bad pa drag po 'don par bya'o :
gzhan don du sprul sku 'byung ba'i gdams pa :
rigs rgyud la gces pa rnams kyi don du pad+mas zhal gdams su bkod pa rdzogs so :
sa ma ya :
rgya rgya rgya :
!
rdo rje phag mo'i zab khrid las :
lte sgyur gzhan phan 'od zer bzhugs so :[ \u0f88\u0f88 \u0f88\u0f88 \u0f88\u0f88 ]bcom ldan 'das thugs rje ldan pa'i lha la phyag 'tshal lo :
sangs rgyas kyi bstan pa la phan pa dang :
sems can la mgon skyabs yong ba'i gzhan don bu 'jog pa la :
lte ba sgyur ba'i man ngag ma bstan na bar chad kyi stobs kyis bu mor 'gyur nyen yod pas :
lte ba sgyur ba'i man ngag 'di la 'bad par bya'o :
'di la rdzas dang sngags gnyis las :
rdzas ni bu gsum skyes pa'i pha la :
khab snyung bu me lcags gsum blangs la :
satwa gri tshon gang ba zhig brdungs la mi lag mi brgyud par :
de la stag pa'i shing gis yu ba byas :
lcags thal ba'i yu ba'i mgor rin chen 'bar ba bris :
shog bu la satwa re'i yu ba dang zheng mnyam pa la bu snod kyi gzugs sgor ba bris la :
de'i dkyil du :
oM ma li ma li ma ma skyed skyed :
tai hU~M:
dai hU~M:
srid 'di'i lte ba bur sgyur cig swA hA:
zhes tshar bdun nam gsum gang 'thad bris :
de nas sngags sham nas satwa gri'i yu ba la bris :
sngags mgo satwa gri'i ngos la bstan bri ba dang :
snag tshwa'i gseb tu pha rang gi thig le bsres la bris :
de nas bud med bu gsum skyes pa'i ma'am :
mo rang gi lan skra g.yas pas satwa gri'i yu ba dril :
satwa gri'i mgul du byang bu mig dgu pa zhig btags :
bud med de'i mal 'og lte ba'i thad du 'ong ba'i dong brus la :
satwa gri'i mgo bo sngas phyogs su yar bstan :
satwa gri'i so gnam la bstan :
bu gsum yod pa'i sa nas nas dkar mo phas blangs la blug go :
gzhan la byed na skyes pa dang bgros nas :
bud med des ma tshor ba gces so :
de nas bu mang po yod pa zhig nas rang 'thag gi lte ba blang :
mgo mjug ma log par yig mgo yar bstan la :
oM shin tsa ma ra tha :
stod ngos la :
oM ma ra shin na bu khug bu khug :
ces smad du bris la :
lug thug po'i sog bal lam rlig bal dkris la :
bu med de'i lte ba'i thad dam rked pa la btags so :
'dis ni bu mor 'gyur mi srid do :
shin tu zab pas gsang bar bya'o :
dam tshig tu bud med de skyes pa gzhan dang mi 'grogs :
shes bzhin du mo rigs sems can gyi sha mi bza'o :
ma 'ongs phyi ma'i dus kyi tshe :
bstan la phan pa'i skyes chen sprul sku 'byung bar bya ba'i phyir du :
pad+ma bdag gis gter du sbas pa las can bu dang 'phrad par shog :
sa ma ya rgya :
rgya rgya rgya :
mtsho rgyal nyid kyis yi ger btab nas :
byang zang zang lha brag gi nub zangs mdzod dmar por sbas pa'o :
rig 'dzin rgod kyi ldem 'phru can gyis gdan drangs pa'o //
slar yang mang yul ri bo dpal 'bar du gter du sbas pa gter ston pad+ma tshe dbang rgyal pos gdan drangs pa'o ///
/
![ \u0f01\u0f83]:
rdo rje phag mo'i zab khrid las :
lta ba ye shes klong grol bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rgya gar skad du :
dz+nyA na At+ma ko\u0f85 na ma :
bod skad du :
ye shes klong grol zhes bya ba :
ye shes dbyings kyi lha la phyag 'tshal lo :
'khor 'das chos kun ma lus pa :
gdod nas ma skyes 'gag pa med :
ye shes klong du mnyam pa'i ngang :
gzung 'dzin rtog tshogs ma lus pa :
ye grol klong du rang grol lo :
gdod ma'i ye shes chen po la :
gsar du grol ba med pas na :
rang grol rgyal po chos kyi sku :
grol ba gzhan la ltos pa med :
ji ltar bdag gis rtogs pa bzhin :
'khor tshogs rnams la ji bzhin bshad :
lta ba ka dag mtha' dbus bral :
yod dang med dang dngos po'i mtha':
gang du mtshon par mi nus pas :
mtho dman tsam du'ang grub pa med :
rtag chad mtha' bzhi rang grol lo :
btsal bas mi rnyed mthong ba med :
gzung 'dzin dngos po'i mtha' las 'das :
'khor 'das phyogs ris kun dang bral :
blo dang bsam pa'i yul las 'das :
grub pa'i mtha' med gzhan mtshams bral :
stong dang mi stong yod dang med pa dang :
rtogs dang ma rtogs dngos can dngos med dang :
mtha' ru gzung du skad cig med pas na :
thams cad rtsis med gdal khyab chen por rol :
'khor 'das chos rnams ma lus chams gcig la :
ma byas ma byung ye nas byang chub sems :
skye 'gag bral bar gdod nas lhun gyis grub :
sgra yis brjod med blo yis bsam du med :
dag dang ma dag med do gdod ma'i dbyings :
'khor 'das thams cad blo yis mi dmigs pas :
blo bral ye shes chos sku'i zhing khams so :
mnyam nyid yongs rdzogs chen po'i dgongs pa nyid :
blo yis ma bcings gsar du grol ba med :
gang nas ma 'ongs gang du'ang gnas pa med :
gang la'ang mi 'gro phyogs mtha' kun las 'das :
ye grol don la nyams su blang rgyu med :
sna tshogs chos kun sgyu ma'i rol pa lags :
gzung 'dzin 'khor 'das ma lus chos rnams kun :
bde sdug rmi lam ji bzhin don la med :
'khor 'das snang dus nyid nas rang bzhin med :
rang bzhin bral ba'i chos rnams ma lus la :
bden par ma 'dzin blo bral ngang du skyur :
klong grol chen po'i don la grub pa med :
skye 'gag la sogs rten 'brel ji snyed kun :
don la skad cig grub pa med pas na :
snang tshul chos kun dri za'i grong khyer 'dra :
don la med pa'i sgra brnyan brag ca dang :
chu nang zla ba me long byad bzhin ltar :
med bzhin bden par 'dzin pa'i blo :
'khrul pa'i snang ba rdzun po che :
ngos gzung mtha' dang bral bas na :
rang grol yin no spang du med :
gang nas ma 'ongs mi 'gag cing :
gang du'ang mi gnas ngos 'dzin bral :
rmi lam sgyu ma'i gzugs 'dra ba :
de la bden par zhen pa na :
mi mkhas byis pa rnams ni 'khrul :
'khrul med ka dag rang grol lo :
ther zug ma byed rang sar klod :
sgyu ma'i chos kyis sangs mi rgya :
sangs rgyas chos ni blo dang bral :
blo bral ye shes ma rtogs na :
thams cad byas pa'i chos su zad :
byas chos 'khrul pa'i mgo skor yin :
'khrul med rig pa'i btsan sa bzung :
'gro drug gnas dang 'khrul pa'i gnas :
blo yi chos dang byas pa'i chos :
ji ltar 'bad kyang 'khrul blo las :
skad cig tsam yang 'dar med pas :
ye grol chos nyid rang sa zin :
byas pa'i chos rnams ma lus kun :
ri mo mkhan gyis bcos pa bzhin :
ji ltar gzugs ni legs na yang :
rtag par mi sdod yal ba'i sku :
de bzhin blo yi chos rnams kun :
ji ltar bzang yang sangs mi rgya :
sangs rgyas bde chen thob 'dod na :
bya bral chen po'i ye shes skyongs :
ye shes blo bral chen po ste :
sangs rgyas zhes bya kho na 'o :
don med 'bras bu 'dod pa rnams :
grol bar 'dod kyang 'ching ba'i rgyu :
bde chen blo bral rtogs pa na :
ye grol chen po'i sangs rgyas yin :
bya bral ye shes chen po la :
blo yis bzo bcos mi byed par :
bzo med khyab brdal chen por zhog :
de la spang blang zhes bya ba'i :
dri ma zhes bya skad cig med :
ye nas med pa'i chos rnams la :
spang blang zhes bya'i dri ma bral :
ye grol chen po'i chos nyid la :
sku dang ye shes lhun gyis grub :
lhun grub rang rtsal rdzogs pa yi :
ye shes klong du bud+d+ha 'o :
rig pa ye shes chen po la :
mnyam nyid yongs grol ngang nyid las :
byas chos 'dzin pa'i blo bral bas :
byar med brdal khyab chen por rdzogs :
chos nyid dbyings la gding thob pas :
'khor 'das mtshan ma rang sar grol :
sangs rgyas sems can zhes bya ba :
chos nyid don la grub med pas :
blo yi yul du zad par snang :
thams cad ro mnyam chen po la :
tha dad mos pa blo yi chos :
ro mnyam ma rtogs tha dad bzung :
spang blang byas pas 'khrul pa 'byung :
byar med ye shes don rtogs na :
spang blang bya ba'i dngos po med :
thams cad ye grol chen po la :
gsar du grol rgyu med pas na :
byar med ngang du rang sar zhog :
byar med ngang du klod shes na :
bde chen rgyal po ngang gis 'char :
'char ba med de don de rtogs :
blta rgyu med pa'i chos rnams la :
blta bya'i mtshan ma rang sar grol :
mtshan med blo bral rjen pa la :
bsam dang bsam bya'i mtha' las 'das :
yod med ces bya'i ming 'dogs bral :
gdal khyab chen po'i ngang du zhog :
'di ka sangs rgyas dgongs klong yin :
ka dag spros dang bral ba la :
lta ba mtho dang dma' ba med :
sgom dang mi sgom zhes bya'ang med :
bya bral chen po'i rig pa 'di :
rdzogs pa chen po'i gnas lugs yin :
chos sku gdal khyab ye shes la :
sus rtogs sus mthong sus rig pa :
ye grol dgongs pa klong du gyur :
mnyam rdzogs chen po'i ye shes la :
sus ldag sus zos sus myong ba :
'khor 'das rang grol dgongs pa rtogs :
rdzogs chen bya bral 'bras bu la :
gzhi dang lam dang 'bras bu rnams :
so sor bcos shing bzung bas na :
bya bral lta ba'i ngo bo sgrib :
ye shes dgongs pa'i klong ma rdzogs :
byar med gnyug ma'i don ma rtogs :
bya bral ye shes dgongs pa la :
gzhi dang lam dang 'bras bu med :
lta ba sgom pa spyod pa med :
thams cad 'bras bu sangs rgyas so :
dbyings kyi klong du rang sar glod :
byar med lhug pa'i ngang du zhog :
skye 'gag mtha' dbus ngang gis bral :
nyag gcig dgongs pa klong du gyur :
gdal khyab chen po'i rnal 'byor pas :
rdzogs chen bya bral 'bras bu thob :
ma phyin sangs rgyas sa la slebs :
yongs rdzogs 'bras bu'i snying po rnyed :
byas pa med pa'i ye shes 'di :
rang la gdod nas lhun gyis grub :
lhun grub rgyal sa zin pa mtshar :
chos sku ye shes DA ki mas :
lta ba rang byung rang shar gyi :
dgongs pa tshigs su bcad pa las :
mtha' bral ye shes klong brdol lo :
DA ki'i tshogs bcas ma lus kun :
da ni sgom pa gsal stong nyid :
dri med rang bzhin dag pa'i gzugs :
gsal la ngos gzung med pas na :
blo bral bde chen klong du skyol :
mtshan 'dzin dngos po'i chos rnams kun :
ye stong yin no blos ma gzung :
blo bral ye shes chen por sbyongs :
gnyis su 'dzin pa'i shes pa yis :
'khor 'das gnyis chos chos rnams ni :
don la ma grub ma shes pas :
gnyis su bzung bas 'khrul pa yin :
'khrul med ka dag chen po la :
mtshan 'dzin blo yi dri ma bral :
dri med rig pa gcer bu 'di :
byar med bzhag na mngon du 'gyur :
thog ma nyid kyis sangs rgyas so :
gsar du grol rgyu med pas na :
grol ba gzhan la ltos pa med :
grol med re dogs bral ba 'di :
byar med bzhag na mngon du 'gyur :
byas shing brtsal te bsgoms pas phung :
sems dang 'dzin pa'i mtha' yis bcing :
chags sdang byas pas 'khor ba byung :
'khor ba 'dzin pa'i rang bzhin te :
'dzin med rang grol don rtogs na :
'khor 'das gnyis kyi rdzun phug rdib :
bzang po'i lha zhes bya ba dang :
ngan pa'i 'dre zhes bya ba gnyis :
ka dag klong du rdzun phug rdib :
ka dag ye shes chen po la :
'khor 'das zhes bya'i ming med do :
bcings dang grol ba zhes bya'ang med :
thog ma tha ma zhes bya'ang med :
bya bral ye shes chen po'i klong :
dri med kun snang gcer bu 'di :
rgyal sras rnams kyi ngo bo yin :
'khor 'das la sogs gnyis snang dang :
snang dang stong pa zhes bya dang :
dngos po dngos med la sogs pa :
gnyis su snang ba'i chos rnams kun :
thog ma'i bag chags 'thas pa rnams :
don la med kyang sems kyis bzung :
gzung 'dzin 'khor 'das la sogs pa :
spang blang bya rgyu med pas na :
byar med ye shes rgyal sa bzung :
bsam med bsgom med dmigs gtad med :
smra med brjod med byas chos bral :
ye shes rang gsal ngang du zhog :
brdal khyab ye shes chen po la :
'di zhes tshig gis brjod med pas :
smra brjod smra ba'i yul las 'das :
smra med brjod med ngang du zhog :
e ma ho :
bde chen rgyal po'i rig pa 'di :
byas pa kun gyis mi rnyed do :
byar med bzhag na mngon du 'gyur :
byar med blo bral rjen pa 'di :
rang byung rang shar lta ba yin :
sgom pa rang byung rang shar dang :
lta ba rang byung rang shar zhes :
tha dad phyogs su grub pa med :
byar med ngang nas rang la gnas :
byung yang ka dag klong nas byung :
gnas kyang ka dag ngang la gnas :
grol yang ka dag ngang du grol :
ka dag lhun grub chen po la :
rang byung rang shar zhes brjod do :
'khrul grol 'dzin pa ka nas dag :
ye nas yin pa'i sangs rgyas la :
ka dag rang byung rang shar brjod :
gsal stong blo bral mtha' las 'das :
mtha' bral bde chen ye shes la :
spang dang blang bya zhes bya ba :
skyon dang yon tan ma gos so :
bde chen 'dzin med ngang nyid las :
g.yo ba med cing 'gyur ba med :
'gyur med ye shes chen po la :
lta ba rang byung rang shar brjod :
'dzin med bzo med bcos med la :
bya rgyu'i chos gzhan med pas na :
bya ba kun bral sgom pa zhes :
rang byung rang shar sgom gyi mchog :
bya rtsol bral ba'i ngang du zhog :
byar med lhug pa 'di ka rang :
sgom pa rang byung rang shar yin :
bde dang gsal dang mi rtog pa :
nyams snang ji snyed shar na yang :
spang blang bya ba'i chos med pas :
'dzin med rang grol ngang du skyongs :
rdzogs chen bya bral ngang du zhog :
de la gnas pa'i skyes bu ni :
bde chen 'bras bu rang shar ro :
rang shar rgyal po'i sangs rgyas la :
bya ba byed dang byar med pas :
'khor 'das bya byed ngang gis bral :
ngang bral yin lugs skyong ba la :
rdzogs chen bya bral zhes brjod cing :
rang byung rang shar spyod pa'i mchog :
'di ka yin no spang blang med :
spang blang bral ba'i rang so skyongs :
rang byung rang shar zhes bya ba :
cir snang chos nyid rang las byung :
rang shar chos nyid klong las shar :
chos nyid klong grol chen po la :
lta sgom tha dad grub pa med :
lta ba rang byung rang shar la :
sgom pa rang byung rang shar brgyan :
spyod pa rang byung rang shar la :
spang thob bral ba'i 'bras bu ni :
rang byung rang shar rang la rdzogs :
'di ni rdzogs chen bya bral lo :
rdzogs chen bya bral sus rtogs pa :
kun bzang go 'phang ma phyin bgrod :
chos sku'i rgyal sa ma bzung zin :
'di rtogs skyes bu skal ldan de :
sangs rgyas ye shes zhes bya ba :
logs na med de 'di ka rang :
ngang la zhog cig blo bral che :
'chi brod gdams pa'i yang snying 'di :
rdzogs chen lta ba'i yang snying yin :
skal ldan skyes bu dam pa yis :
'di rtogs kun bzang sa la snyags :
phyin pa med de a la la :
zab pa'i mthar thug lta ba'i mchog :
rang byung rang shar bcud bsdus pa :
the tshom som nyi bral ba'i chos :
chos kyi dbyings nas rang shar cing :
ye shes DA ki'i snying la gab :
rdo rje phag mos bka' 'di bkrol :
da lta pad+ma'i snying la sbas :
sngon chad med de yang zab gnad :
da lan mtsho rgyal nyid la gtad :
nyams su longs shig skal ldan ma :
zhes gsungs nas rang byung rang shar lta sgom gyi mthar thug 'di nyid shin tu zab pas na :
ma 'ongs pa'i 'gro ba'i don du byang zang zang lha brag gi rked nub zangs mdzod dmar por gter du sbas so :
skal ldan las can gcig dang 'phrad par shog :
sa ma ya rgya :
rgya rgya rgya :
rig 'dzin rgod kyi ldem 'phru can gyis mang yul ri bo dpal 'bar du sbas pa /
pad+ma tshe dbang rgyal pos gdan drangs pa'o ///
/
