@#//
pra

b+ha

swa

ra

ga

r+b+ha

la

Sha

ka

ra

pa

da

d+ha

rmA

ma

hA

sa

n+d+hi

se

nA

tri

Shi

ny+tsa

tu

he

rA

laM

na

ma

bi

ha

ra

ti

sma //
@#//
dam chos rdzogs chen sde gsum gyi dbang bskur zin bris 'od gsal snying po'i mdzes rgyan zhes bya ba bzhugs so //

na mo gu ru pad+mAka ra ya /
rgyal kun 'dus zhal mtsho skyes rdo rje dang //
dbyer med khyab bdag dpal ldan bla ma yi //
zhabs rdul dad brgya'i gtsug gi nor bur bsnyen //
rig stong chos sku'i dgongs pa'i rang zhal ngom //
bskal brgyar rnyed dka'i chos mdzod rgya mtsho'i dbyig
/theg dgu'i rtse rgyal rdzogs chen sde gsum zhes //
zab las ches zab rig 'dzin thugs kyi thig
/ye shes DA ki'i snying khrag dron mo ni //
pad 'byung dngos snang mchog gyur gling pa yi //
chos tshul rgyal mtshan nor bu'i tog chen po //
sa 'og gter gcig 'jig rten sgron me che'i //
dbang bskur zin bris spel la gnang ba stsol //
zab chos rdzogs chen sde gsum gyi chos skor la /
thog mar sde gsum spyi la gces pa rig 'dzin bla ma'i zab dbang nyi zla'i rgya can la'ang nang gses thun mong chos kyi sgo 'byed byin rlabs gtor dbang dang /
thun min zab pa'i dbang bzhi bcas dbang sna gnyis /
phyi skor sems sde'i bla ma sum cu rtsa gcig gi sgrub dbang dang /
yi dam zhi ba rdo rje dbyings kyi dbang spyi blugs su skur ba /
khrid kyi byin rlabs a yig mda' 'phen ma dang zab khrid dngos te phyi skor gyi dbang sna gsum dang zab khrid /
nang skor klong sde'i bla ma rig 'dzin bco lnga'i byin rlabs sgrub dbang dang /
yi dam zhi ba ston pa bcu gsum gyi sgrub dbang /
yi dam khro bo mngon rdzogs rgyal po'i rtsa dbang dang yan lag theg pa dgu bsgril gyi dbang /
khrid kyi byin rlabs dang zab khrid dngos /
mkha' 'gro ro langs bde ba'i stobs ldan ma'i dbang ste nang skor gyi dbang sna lnga dang zab khrid /
gsang skor man ngag sde'i bla ma rig 'dzin bco lnga'i byin rlabs sgrub dbang spyi dang khyad par ba dang /
yi dam zhi ba'i dbang khro bor gnas 'gyur dang bcas pa /
yi dam khro bo bka' brgyad kyi dbang /
khrid kyi byin rlabs dang zab khrid dngos te gsang skor gyi dbang sna bzhi dang zab khrid /
bka' srung ye shes pa mkha' 'gro sde dgu'i dbang dang bka' srung 'jig rten dregs tshul 'bar ma me gdong rdo rje gshog rgod ma dam can skyes bu chen po gsum gyi bka' gtad rnams dkyus bkod nang gses dbang sna bzhi /
gter srung lha btsan klu gsum gyi bka' gtad de srung ma'i dbang rnams sdom sna lnga /
mtha' rten bkra shis 'chi med tshe lung gi dbang bcas dbang sna nyi shu la skor tsho bcu bdun du bzhugs pa las /
!
dang po rig 'dzin bla ma'i zab dbang nyi zla'i rgya can bskur ba la thun mong dang thun min gnyis kyi /
dang po la gsum /
sbyor dngos rjes so //
dang po ni /
dad pa can rjes su 'dzin pa'i slad dam chos kyi sgo 'byed rig 'dzin bla ma'i gtor dbang gi byin rlabs bgyi ba la /
stegs bu'i dbus su ras bris 'od lnga'i dkyil 'khor hrIHyig gis mtshan pa'am /
maN+Da lar 'bru yi tshom bu dkar po gcig bkod pa'i steng many+dzi'i khar dbang gtor dpal bshos sku tsaka dang dar gdugs dmar pos spras pa'i g.yas su sku 'bag
/g.yon du sngags phreng /
mdun du rang byung gi man shel /
rgyab tu mchod gtor dang bdud rtsi rak+ta /
mthar nyer spyod /
tshogs kyi yo byad /
bka' gter srung ma'i gtor 'bul /
maN+Dal dang gul yungs 'beb rdzas /
bgegs gtor /
slob dpon gyi mdun du nang mchod /
rdor dril /
thod rnga /
g.yab dar /
'bru dang thun phor /
phur bu /
las bum /
dam chu sogs nyer mkho'i chas rnams 'du byas la //

//gnyis pa dngos gzhi ni /
gsol 'debs spyi dang /
brgyud 'debs sngon du 'gro bas /
bsang chu byin rlabs dang dkar gtor bsngo ba zur byang ltar sbyar /
phyi skor bla ma'i bskyed rim byang bu khrigs bsdebs kyi dbu nas brtsam byin rlabs byang bu yan mthar chags su btang /
de nas bgegs gtor sogs zur byang ltar btang rjes /
gzhung gi mchod brlab byang bu'i mtshams /
bla ma'i bskyed rim bsgom pa la /
ting 'dzin rnam gsum nas /
dgongs klong mkhar :
rgyu yi sa bon hrIHyig las :
cir yang sgyur ba'i rig 'dzin gsal :
'byung bzhi rnam dag gzhal yas khang :
chos 'khor tshul gyi dkyil 'khor dbus :
dug gsum dag pa'i gdan steng du :
rgyal kun gsang gsum 'dus pa'i sku :
shrI siM ha dkar smug mdog :
grub pa'i cha lugs rdor dril 'dzin :
rin chen dar stag rus pas brgyan :
yum dmar gri thod 'dzin 'khyud bsgom :
ma bcos gsal rdzogs sogs nas /
dbang bskur 'gugs bstim byang bu nas bstod pa'i bar du gtang /
bdag mdun chig rdzogs rang bzhin yongs grub chen po'i dgongs pa srog tu bzung la /
bla ma'i thugs dbus zla dkyil steng //
rang rig ngo bo hrIHyig mthar //
sngags kyi phreng bas bskor ba las //
'od zer 'phro 'dus byin dbang thob //
ces dgongs pa skye med kyi ngang nas mtshan sngags /
A+o~M AHhU~M gu ru shrI siM ha sid+d+hi hU~M:
zhes bzlas pa ci nus dang /
snying dbus thig zlum 'od lnga'i klong //
a yig tha mar sngags kyis bskor //
bde chen ye shes snang ba yis //
'khor 'das snod bcud rtog pa sbyangs //
thams cad ma lus sku gsung thugs //
yon tan phrin las rmad po che //
snang srid gzhir bzhengs chen po'i ngang //
grags stong rdo rje'i dzapa? 'di bzla //
zhes a a a :gsum sbrel ci grub bzlas mthar /
stong tshigs 'bul /
de nas srung ma'i gtor 'bul dang tshogs mchod bsgral bstab yan grub nas /
las bum la dmigs te /
bum pa b+h+rU~M las gzhal yas khang :
bdud rtsi'i mtsho dbus pad zla'i steng :
rdo rje sems dpa' zla ba'i mdog :
zhal gcig phyag gnyis rdor dril 'dzin :
snyems ma yum dang mnyam par sbyor :
longs spyod rdzogs sku'i cha lugs can :
skyil krung bzhugs shing 'od zer 'bar :
sku las bdud rtsi'i rgyun babs pas :
bum pa yongs su gang bar gyur :
A+o~M badzra satwa sa ma ya sogs yig brgya ci 'grub bzlas mthar /
bum lha 'od zhu bcud dang 'dres //
dag byed bdud rtsi'i mchog tu gyur //
ces 'od zhu bya /
snang srid dag mnyam rang byung gi dkyil 'khor du rig pa'i me tog dor zhing /
slob ma gzhug par gsol gdab ni /
ho :
rang byung rig pa ye shes lha tshogs rnams :
thugs rje rmad byung brtse bas dgongs su gsol :
gsang ba bla na med pa'i dkyil 'khor du :
bdag gi slob ma yang dag 'dzin par mdzod :
bde chen ye shes bla med 'phel ba dang :
grol ba mthar phyin dgongs pas gzung du gsol :

zhes gsol lha rnams dgyes pa chen po yis :
de ltar yin na rig pa 'dzin pa gang :
blo chen skal par ldan pa'i slob ma dag :
bde chen ye shes dkyil 'khor 'dir khrid la :
smin cing grol ba bla na med par byos :
a la la ho :
zhes gnang ba bstsal bar bsam /
de nas byin rlabs dngos la /
slob ma rnams phyi rol du khrus nas dbyung /
nang du 'khod par bgegs gtor /
raM yaM khaM gis bsang sbyang /
stong pa'i ngang las b+h+rU~M las rin po che'i snod yangs shing rgya che ba'i nang du gtor ma kha dog dri ro nus pa phun sum tshogs par gyur /
A+o~M AHhU~M gis byin gyis brlab /
sarba b+hUta A kar+ShA ya dzaH
sarba b+hUta i daM ba liM ta kha kha khA hi khA his bsngo /
hU~M:
rang byung snying po sgom pa la :
mi dbang ma rig bdud kyi tshogs :
rang rtsal rol pa'i gtor ma longs :
pha mtha' bral ba'i klong du dengs :
hU~M hU~M hU~M phaTa?:
ces dang /
na mo /
rtsa brgyud kyi bla ma mchog gsum rgyal ba rgya mtsho'i tshogs dang bcas pa rnams kyi bden pa dang /
bcom ldan 'das /
rig 'dzin rtsa gsum sgyu 'phrul drwa ba chen po'i /
dkyil 'khor gyi lha tshogs rnams kyi bden pa dang /
bden pa chen po'i mthus /
deng 'dir slob bu rnams la dbang bskur zab mo bgyi ba la bar du gcod pa'i bgegs tshogs thams cad gtor ma 'dis tshims par gyis la 'dir ma gnas par gzhan du dengs shig
/gal te mi 'gro na khro bo ye shes kyi rdo rje me rab tu 'bar ba 'dis khyed rnams kyi mgo bo tshal pa brgyar 'gas par 'gyur ta re /
A+o~M sum+b+ha ni sogs kyis bgegs bskrad la /

hU~M:
dbyings rig zung 'jug cho 'phrul las :
snang zhing srid pas bsdus pa'i chos :
ye nas rang gsal srung ba'i gur :
ma bcos thig le chen por rdzogs :
hU~M hU~M hU~M badzra rak+Sha :
badzra rak+Sha rak+Sha hU~M/
zhes brjod pas phyi rol thams cad rdo rje'i sa gzhi rwa gur bla bre dang bcas pa ye shes kyi me dpung mtha' med du 'phro bas mtshams bcad par gyur /
ces srung 'khor bsgom /
maN+Dal bkye bsdu byas la /
mtshams sbyor ni /
'o na /
nam mkha' dang mnyam pa'i mar gyur 'gro ba sems can thams cad rang byung gdod ma'i sangs rgyas ye nas rang chas su bzhugs pa ngo ma shes pa'i ma rig pa gsum gyis dam la bzhag cing /
med snang glo bur 'khrul pa'i kun rtog gi rkyen gyi gzhan dbang du gyur pas srid lam 'khor ba'i gnas ris su sdug bsngal 'khor yug gis rtag tu mnar zhing 'og nas 'og tu lhung ba las nam yang thar ba'i dus med pa 'di rnams snying re rje /
de thams cad gzung 'dzin 'khrul pa'i rtsa ba ka nas dag pa'i sems nyid gzhi thog tu grol nas sku dang ye shes rgya mtsho'i go 'phang la 'god pa'i slad du /
rig 'dzin bla ma'i dkyil 'khor chen por 'jug par bgyi'o snyam pa'i kun slong byang chub mchog tu thugs bskyed pa dang /
snod bcud thams cad dag mnyam nges pa lnga ldan gyi gsal snang dang ldan pa'i ngang nas chos gsan pa'i kun tu spyod pa rnams kyang ma 'khrul pas gsan pa zhu /
de la gang gsan par bya ba'i chos ni /
sku gsum gyi ston pa rgya mtshos gdul bya'i khams dbang mos pa'i snang ngor zab rgyas chos tshul bsam gyis mi khyab par bstan pa thams cad kyang /
kun byed rgyal po'i rgyud las /
yod ni gcig las med pa la //
bstan ni rnam pa gnyis su bstan //
byung ni theg pa dgu ru byung //
'dus ni rdzogs pa chen por 'dus //
zhes gsungs pa ltar /
rtogs bya sangs rgyas 'phags pa'i mnyam gzhag gi ye shes chen po'i dgongs pa gcig gi don gtan la 'beb pa /
rtogs byed rgyu 'bras kyi theg pa gnyis /
de la nang gses su dbye bas dgu ru bstan pa kun kyang 'od gsal rdzogs pa chen po'i lam stegs su gsungs pas /
rtogs don chos thams cad kyi gnas lugs gnyis su med pa'i ye shes dam pa ste /
des na theg pa kun gyi rtse mo'i phul du gyur pa'i mchog gsang bla na med pa a ti yo ga rdzogs pa chen po la sems klong man ngag gi sde gsum gyi rnam gzhag bzhugs pa ste /
a ti bkod pa chen po las /
yid can rnams la sems kyi sde //
nam mkha' can la klong gi sde //
rim rtsol bral la man ngag go
/zhes pa ltar yongs su grags pa 'di la'ang bka' gter gyi ring lugs gnyis las /
skabs su babs pa 'di ni zab mo gter gyi ring lugs las byon pa ste /
sngon chad zab gter gyi shing rta kun la pad 'byung dang bi ma la bai ro'i ring lugs gtso bor gyur pa man ngag sde'i smin grol gdams skor dang phyag chen gyi chos skor tsam las ma byon kyang /
sems klong man ngag gi sde gsum gyi bka' srol kun 'dus kyi gsang mdzod rmad du byung ba 'di ni /
theg pa mchog gi zab lam gyi shing rta slob dpon chen po shrI siM ha'i man ngag dgongs nyams mthar thug pa /
nyid dang dgongs pa mnyam pa'i rgyal dbang pad+ma 'byung gnas dang lo chen bai ro tsa na la mnog chos su bstsal pa'i dam chos rdzogs pa chen po /
phyi skor sems sde nam mkha' klong yangs /
nang skor klong sde nyi ma klong chub /
gsang skor man ngag 'od zer mtha' yas zhes zab 'dril snying po'i yang bcud kyi chos sde chen po 'di nyid zab gter las ji ltar snang ba'i tshul ni /
gzhung gi lung bstan gces pa'i lde'u mig las /
de yi dus su lho zla'i phyogs :
rat+na'i ming can stag gam glang :
mchog gi ming gyur skyes bu zhig :
de ni sngon du lha sras 'bring :
da lta ngan lam ye shes mchog :
de lta bu ru skye ba len :
'brug gi lo la gdams pa 'di :
sa yi steng du des 'byin byed :
rje 'bangs yid la nges par gyis :
zhes gsungs pa ltar rtsod bral dus babs kyi sprul pa'i gter chen 7o rgyan mchog gyur bde chen zhig po gling pa dang /
thams cad mkhyen dngos rje bla ma 7pad+ma 'od gsal mdo sngags gling pa zhes rig 'dzin rtsal 'chang chen po rnam gnyis la /
zab gter gyi gsang ba rgya mtsho'i bye brag snying thig skor bdun zhes zab rgyas ngo mtshar rmad du byung ba'i bka' babs mnga' zhing phyag tu bzhes pa las /
'di ni o rgyan gyi slob dpon chen po nyid dang dgongs pa mnyam zhing bod yul chos kyi nyi ma rgya che bla na med pa 'dren pa'i shing rta gcig pu lo chen bai ro tsa na'i snying thig
/rdzogs chen sde gsum gyi bskyed rdzogs man ngag dang bcas pa'i chos skor gyi smin grol 'bogs pa'i skabs su bab pa ste /
zab chos de ni sde dge chos rgyal chen po'i pho brang gi shar phyogs /
khams kyi shod chen bzhi las smad shod rdo rje mu nam du grags pa'i yul skyong dge bsnyen chen po'i mdun /
mdo khams gnas chen nyer lnga'i bye brag yon tan gsung gi gnas chen /
dzaM nang gi phu gsang sngags chu bo bzhi yi bka' bab slob dpon chen po rnam pa bzhis byin gyis brlabs pa'i rdo rje'i gnas su gdod nas grub pa dang rnam dbyer med pa la /
gter chen rnam gnyis zhal 'dzom gyis mchog gyur bde chen gling pas pad+ma shel phug gi gnam khung nas skal ldan 'dus pa nyer lnga tsam gyis mthong bar dngos su spyan drangs par mdzad de /
kun mkhyen bla ma mkhyen brtse'i dbang pos yi ge pa mdzad nas mnga' bdag yab sras kyi sprul pa lhan rgyas kyis gtan la phab pa nyid /
lung zin rtsa ba'i chos bdag la gcig brgyud du bstsal pa las /
skabs su bab pa 'di ni mdo byang gzhung las /
dam chos rdzogs chen sde gsum bshad :
da lta shin tu spel phangs pas :
zab pa thugs kyi gter du sbas :
nam zhig las can bur 'phrad nas :
gdams pa sna res grol bar 'gyur :
snyan nas snyan du brgyud pa gces :
gang zhig 'gro don sgo dbye tsam :
sgrub thabs sna re sbyin par bya :
zhes 'byung ba ltar sde gsum spyi la gces pa rig 'dzin bla ma'i zab dbang nyi zla'i rgya can las /
dad pa can la gtor ma'i dbang bskur te :
zhes gsungs pas /
lta sgom zab mo nyams su mi lon pa dang smin grol gyi chos brgyud 'dzin mi nus kyang gsang mchog rgyal po'i chos la yid ches kyi dad pa can sogs thun mong gi gdul byar gyur pa yang rjes su 'dzin pa'i slad du dang /
kun gyi sngon 'gro chos kyi sgo 'byed rig 'dzin bla ma'i rdo rje gsum gyi dkyil 'khor du byin rlabs gtor ma'i dbang bskur bgyi ba la /
bdag nyid kyi bgyi 'os rnams sngon du legs par grub nas /
sku nyid rnams kyi ngo skal du gyur pa la thog mar dbang bskur zab mo zhu ba'i yon du maN+Dal 'bul ba zhu /
zhes maN+Dal 'bul du gzhug
/gsol ba 'debs pa ni /
slob dpon nyid rig 'dzin bla ma'i ngo bor bzhugs pa la mi phyed dad pa'i gdung shugs drags pos thal mo me tog dang bcas pas gsol ba gdab pa 'di'i rjes zlos mdzod /
ho :
bde gshegs rgyal ba'i gdung 'tshob he ru ka :
'jigs bral dpa' bo shrI siM ha dang :
gnyis su med pa'i rdo rje slob dpon dgongs :
bdag cag grol ba mthar phyin mdzad du gsol :
lan gsum /
slob dpon gyis rdo rje phyar zhing spro ba bskyed pa ni /
bla med gsang ba chen po'i lam du 'jug pa la sdom pa dang dam tshig gi rdo rje'i gnas las 'da' bar mi rung zhing /
snod rung du gyur na gnyis su med pa'i ye shes kyi rdo rje'i gnas lugs mngon du byed nus pa'i don brda yis bstan pa la snyan gtod 'tshal /
ho :
thar pa bla na med pa'i grong khyer du :
'dus pa'i gtso bo shrI siM ha bzhugs :
'di na mos pa'i skal ldan skyes bu khyod :
'jug pa legs shing dngos grub ci la dga':
de nyid sbyin cing 'di na bla med pa'i :
tshe gcig sangs rgyas sgrub la spro ba skyed :
dam tshig ma lus yongs su gzung bar gyis :
zhes rjes su brtse bas gdams pa'i don bzhin gsang sngags kyi lam la 'jug par spro bar bya zhing /

rgyud sbyong ba'i slad du bla ma ye shes kyi sku can dkon mchog rtsa gsum rgya mtsho'i khyab bdag chen por bzhugs pa'i spyan sngar /
bdag gzhan sems can thams cad sgo gsum 'jug pa gcig pas byang chub bar du skyabs su 'gro bar bgyi'o snyam pa kun rdzob gzhi'i skyabs 'gro dang /
dbyings dang rig pa zung du 'jug pa gsum po rang byung gdod ma'i mchog gsum ye nas rang chas su rang la bzhugs pa /
don dam rang bzhin yongs shes kyi skyabs 'gro'i de kho na nyid la blo bzhag pa zung du 'jug pas 'di'i rjes zlos mdzod /
kun gzhi dag pa'i sogs byang bu khrigs bsdebs ltar lan gsum /
sems can gyi don du sangs rgyas 'thob par 'dod pa'i smon pa dang /
de'i ched du smin cing grol ba'i lam la 'jug par 'dod pas rgyal ba'i sras kyi spyod pa rlabs po cher slob snyam pa'i /
kun rdzob don dam byang sems bdag gzhan gnyis med gnas lugs gnyug ma'i rang bzhin dngos su rang ngo shes pa'i blos 'di'i rjes zlos /
e ma ho bde gshegs snying po sogs lan gsum /
zhing mchog de dag gi spyan sngar phyag 'tshal zhing mchod pa 'bul ba sogs kun rdzob yan lag bdun pa'i dmigs 'dun dang /
don dam rang byung rang gsal gyi gsag sbyong rtsol med ye rdzogs kyi dgongs pa zung du 'brel bas 'di'i rjes zlos /
snang ba rnam dag sogs lan gsum /
de nas dam tshig dang sdom pa'i gnang bkag las mi 'da' bar gzung ba'i slad du khyed rang rnams kyi bla ma rtsa gsum gyi lha tshogs dpang por bzhugs pa'i spyan sngar /
so byang sngags gsum gyi sdom pa spyi dang khyad par lhag pa'i dam tshig gzung ba 'di'i rjes zlos gyis /
ho :
khyab bdag dpal ldan bla ma dgongs su gsol :
bdag ni dus gsum rgyal ba'i dgongs pa'i mthil :
bde ba chen po'i ye shes la dga' bas :
de nyid myur stsol gsang sngags rigs mchog gi :
rtsa ba sku gsung thugs kyi dam tshig dang :
nyi shu rtsa lnga'i dam tshig ches 'phags pa :
srog gi phyir yang mi gtang gzung bar bgyi :
lan gsum /
slob dpon gyis rdo rje slob ma'i mgor bzhag lcer bdud rtsi byin te /
rdo rje theg pa'i gsang ba dang slob dpon bka' gnyan pa dang /
dam tshig srung ba'i phan yon /
bka' las 'das pa'i nyes dmigs rnams bsgrags shing mna' chu dpang po'i tshul du byin par mos la /
'di ni gsang ba bla na med pa yi :
thar pa'i go 'phang tshe 'dir thob 'gyur bas :
nye ba'i lam mchog bde ba lam byed yin :
khyed rnams rdo rje'i dam tshig thub par gyis :
ma thub rdo rje'i dmyal ba chen por ltung :
srog gi phyir yang yongs su ma gtang zhig :
badzra sa ma ya rak+sha si hU~M:
mi 'da' bar khas blang ba'i phyir rdo rje'i bro bor ba 'di'i rjes zlos gyis /
ma hA su kha badzra sa ma ya hU~M:
i daM na ra kan :

de rnams kyis dbang gi sngon 'gro'i chos rnams grub nas /
dngos gzhi byin rlabs kyi rim pa la khyed rang rnams lus gnad bsrang /
ngag gnad rlung kha sbyor du chings /
mig mi 'gul bar yid kyi gnad dmigs pa 'di bzhin du gyis /
zhes brda sbyar la /
dmigs rim 'bogs pa ni /
slob bu'i tha mal 'dzin rtog sbyangs //
skad cig dran rdzogs ngang nyid las //
dwangs ma ye shes 'od kyi lus //
shrI siM ha dkar smug mdog :
grub pa'i cha lugs rdor dril 'dzin :
rin chen dar stag rus pas brgyan :
yum dmar gri thod 'dzin 'khyud bsgom :
dpon slob thugs srog hrIHyig las //
'od 'phros sku gsum rgyal ba'i zhing //
chos dbyings khyab brdal chen po nas //
brgyud gsum rig 'dzin bla ma'i tshogs //
spyan drangs thim pas dbyer med gyur //
ces dal bus brjod la sbyar spos bdug
/rol mo'i sgra dbyangs dang bcas /
hU~M:
mi mngon dbyings kyi zhing khams sogs byang khrigs ltar byin dbab cing bstim /
mthar /
ye shes phebs pa de nyid brtan par byas pa'i mos pa mdzod /
tiSh+Tha badzra /
zhes rdo rje me tog dang bcas pa spyi bor rgya gram du bkod cing brtan par bya /
de nas ji skad du /
gtor ni chos kyi dbyings yin te //
ma ni rig pa'i ye shes yin //
zhes gsungs pa ltar ngo bo dbyings rig gnyis su med pa'i gtor ma /
nges tshig ba la'i sgra las phung khams kyi stobs bskyed pa /
dbye na phyi nang gsang ba de kho na nyid kyi gtor ma ste de la brten nas dbang bzhi chig rdzogs su sbyin pa snga 'gyur rdo rje snying po'i bka' gter gyi rgyud dang man ngag rnams las 'byung zhing /
mkhas grub rig 'dzin dag gis phyag bzhes su'ang mdzad pa ltar /
dbang gi dngos gzhi byin rlabs gtor ma'i dbang bskur ba la dmigs pa 'di bzhin mdzod /
gtor snod rang byung gi gzhal med khang du gtor ma he ru kaHdngos rig 'dzin shrI siM ha la brgyud gsum rig 'dzin bla ma yi dam dkyil 'khor rab 'byams gnas gsum gyi dpa' bo mkha' 'gro rgya mtsho ste /
rtsa ba gsum gyi lha tshogs rten dang brten par bcas pa dngos su bzhugs pa khyed rang rnams kyi spyi bor spyan drangs pas /
'od zer bdud rtsi'i rgyun gyis sku gsung thugs kyi gsang ba gsum gyi dbang dang byin rlabs dngos grub thams cad thob /
phyi nang gsang ba'i bar chad bsal /
dbang bzhi chig rdzogs su thob pa'i mos pa mdzod /
ces brjod la /
gtor ma slob ma'i spyi bor bzung la /
hU~M:
gtor ma'i rang bzhin rin chen gzhal yas khang :
nang du bla ma shrI siM ha dang :
rig 'dzin grub thob rgya mtsho'i tshogs rnams bzhugs :
yi dam lha tshogs thams cad sprin ltar gtibs :
ma dang mkha' 'gro bu yug bzhin du 'tshubs :
rtsa gsum rgyal ba'i dkyil 'khor chen po 'dis :
skal ldan slob ma rnams la dbang bskur bas :
phyi nang gsang ba'i bar chad bsal ba dang :
sku gsung thugs kyi dbang chen yongs su rdzogs :
mchog dang thun mong dngos grub bstsal du gsol :
A+o~M AHhU~M gu ru shrI siM ha sid+d+hi hU~M:
kA ya wA ka tsit+ta a b+hi Shiny+tsa hU~M:
zhes gnas gsum du bzhag
/rjes 'brel du sku gsung thugs rdo rje gsum gyi rjes gnang sbyin pa la /
rig 'dzin bla ma'i sku las ye shes kyi sku gnyis pa re 'phros te khyed rang gi spyi bo nas thim pa'i mos pa mdzod /
sku 'bag spyi bor bzhag
/A+o~M:
rdo rje sems dpa' bde ba'i lhums su zhugs :
mi yi yul 'khrungs thos bsam mthar phyin mdzad :
rgyal ba'i gsang gsum ma lus 'dus pa'i sku :
dpal chen rig 'dzin shrI siM ha yi :
sku yi phyag rgya sgom pa'i dbang bskur ro :
A+o~M AHhU~M gu ru shrI siM ha sid+d+hi hU~M:
kA ya a b+hi Shiny+tsa A+o~M:
deng phyin chad tha mal snang zhen gyi 'dzin pa btul nas snang stong zung 'jug gi ye shes phyag rgya'i sku sgom pa dang mi 'bral bar gyis shig
/gsung bzlas pa sngags kyi lung sbyin pa ni /
rig 'dzin bla ma'i thugs ka'i sngags phreng las sngags phreng gnyis pa byung zhal nas thon /
khyed rang rnams kyi zhal du zhugs /
snying gar thugs srog sa bon hrIHyig gi mthar 'khod pa bzlas pa'i rkyen gyi spro bsdus byin rlabs dbang bskur thams cad thob pa'i mos pas mtshan sngags 'di'i rjes zlos mdzod /
ces brjod la rtsa sngags lan gsum dang /
slar yang thugs srog a yig mthing gsal du gyur pa'i 'od kyis snod bcud tha mal gyi zhen rtog sbyangs shing rdo rje bzhi dang gnyis su med pa'i ye shes kyi 'khor lor sad pa'i dgongs nyams bskyangs te a sum sbrel bzla ba zhu /
a a a :sum sbrel lan gsum bzla /
de nyid brtan par bya ba'i phyir sngags phreng mgrin par bzhag ste /
A:
rig 'dzin gtso bo grub pa'i dbang phyug rje :
rgyal kun gsang gsum 'dus pa gsung gi mchog :
rlung sngags grags stong sngags su 'gyur ba'i phyir :
yan lag drug cu ldan pa'i dbang bskur ro :
A+o~M AHhU~M gu ru shrI siM ha sid+d+hi hU~M:
wA ka a b+hi Shiny+tsa A:
deng phyin chad ngag rlung bzlas pa grags stong dbyer med chu bo'i rgyun ltar brtson par gyis shig
/thugs rang byung gi dgongs pa ngo sprad pa ni /
sems dus gsum gyi rtog pa'i rjes su mi 'brang bar bla ma'i thugs dang dbyer med du bsres nas rig stong zung 'jug 'od gsal gnyug ma'i ngang du mnyam par gzhag pa zhu /
hU~M:
rig 'dzin bla ma shrI siM ha'i thugs :
spros pa kun bral sems nyid ye shes che :
bde gsal mi rtog dbyer med klong du chub :
dbyings rig zung du 'jug pa'i dbang thob shog :
A+o~M AHhU~M gu ru shrI siM ha sid+d+hi hU~M:
tsit+ta a b+hi Shiny+tsa hU~M:
deng phyin chad tha mal gyi dran rtog thams cad chos nyid gnyug ma bsam brjod dang bral ba'i ngang du la bzla bar gyis shig
/de ltar khyed rang gi sgo gsum rig 'dzin bla ma'i gsang ba gsum dang dbyer med du gyur pas dbang bzhi'i byin rlabs thob /
sgo gsum gyi sgrib pa dag
/sku gsung thugs kyi rdo rje'i rnal 'byor sgom pa la dbang /
sku bzhi ye shes lnga ldan gyi go 'phang mngon du byed pa'i skal ldan du smin par byas pa la /
rtsa gsum rgyal ba rgya mtshos bkra shis kyi me tog char du bsnyil bas dbang don gyi ye shes brtan cing gong 'phel du byas pa'i mos pa mdzod /
ces mtshams sbyar la bkra shis ci rigs brjod /
de ltar dbang bskur pa nyid zab gnad khyad par du 'phags pa'i tshul /
gter gzhung las /
'di yi gdams pa slob bu'i snod brtag cing :
blo dang 'tsham par rim bzhin bstan pa las :
pad+ma'i snying khrag yin pas spel bar phangs :
ma 'ongs skal ldan bu dang 'phrad par shog :
ces bsngags par mdzad pa tshul bzhin thos pa las byung ba'i spyi dang khyad par lhag pa'i dam tshig rnams mdor bsdus te khas blang ba 'di'i rjes zlos gyis /
gtso bos ji ltar sogs dang /
dbang bskur thob pa'i gtang rag tu maN+Dal phul /
ces brjod la maN+Dal phul /
maN+Dal du ma zad lus dang longs spyod thams cad 'bul na cha shas nas bzhes la longs spyad du gsol snyam pas 'di'i rjes zlos gyis /
deng nas brtsam ste sogs brjod /
de ltar rig 'dzin shrI siM ha'i dbang bskur nyi zla'i rgya can las /
thog ma'i chos kyi sgo 'byed dang dad pa can rjes su 'dzin pa'i byin rlabs legs par grub pa'i dge tshogs byang chub snying por yongs su bsngo ba dang /
'di la brten nas rang gzhan gyi don rgya chen po mdzad pa zhu /
bsod nams 'di yis sogs brjod la slob ma rnams rang gnas su gyes so //

//gsum pa rjes rim tshogs la rol zhing lhag ma bsngo ba nas phrin las byang bu khrigs bsdebs ltar mthar dbyung bas grub bo //
phyi skor bla ma'i zab dbang las //
thun mong byin rlabs chos kyi char //
dad ldan zhing sar phab pa'i mod //
zab gsang mdzod sgo 'byed gyur cig
/phyi nang gsang skor thun mong gi chos kyi sgo 'byed thun mong bla ma'i byin rlabs gtor dbang gi le tshan no ///
/

@#//
de ltar phyi skor rig 'dzin shrI siM ha'i thun mong gtor dbang gis spyir byin rlabs dang chos sgo dbye ba sngon du song nas /
gnyis pa thun min zab dbang nyi zla'i rgya can dngos nyid bskur ba la don gsum ste /
sbyor ba yo byad kyi gshom dang /
dngos gzhi dbang gi rim pa /
rjes kyi las rim mo //
dang po ni /
stegs bu khebs ldan gyi dbus su zhi ba'i dkyil 'khor sgo rdzogs can lte bar pad+ma 'dab ma brgyad ldan gzhung mthun yod na bkram /
med na maN+Da lar 'bru'i tshom bu gcig bkod pa'i khar many+dzi'i steng bum pa so lnga'i bcud ldan gyi steng thod pa bdud rtsis bkang ba dar dmar gyis bkab pa dang /
rig tsaka
/man shel dang rma bya'i sgro mdongs me long /
mdun rgyab gang bder sman raka gtor gsum /
phyi mchod bskor bsham dang phreng tshar gang bde /
nye logs su tshogs kyi yo byad /
sngon gtor dkar dmar sogs bsham /
slob dpon gyi mdun chas rnams dang /
dam chu /
srad bu dmar po'i dpung skud rdor mdud btab pa slob ma'i grangs mnyam sogs 'du bya'o //

//gnyis pa dngos gzhi dbang bskur gyi las rim la snang srid gzhir bzhengs kyi dgongs pas bdag mdun dbyer med du sgrub cing mchod pa dang /
dbang bskur ba dngos gnyis kyi /
dang po ni /
tshig bdun gsol 'debs dang /
brgyud 'debs sngon du 'gro bas /
bsang chu sgrub pa dang dkar gtor zur byang ltar gtang la phyi skor bla ma'i bskyed rim byang bu khrigs bsdebs kyi dbu nas brtsam byin rlabs byang bu yan mthar chags su gtang /
de nas bgegs gtor brlab bsngo bskrad srung zur byang bzhin la /
gzhung gi mchod pa byin rlabs nas dngos gzhi rten gyi byang bu bstod pa rdzogs kyi bar grub nas /
bdag mdun chig rdzogs rang bzhin yongs grub chen po'i dgongs pa srog tu bzung la /
bla ma'i thugs dbus zla dkyil steng //
rang rig ngo bo hrIHyig mthar //
sngags kyi phreng bas bskor ba las //
'od zer 'phro 'dus byin dbang thob //
ces dgongs pa skye med kyi ngang nas mtshan sngags /
A+o~M AHhU~M gu ru shrI siM ha sid+d+hi hU~M:
zhes bzlas pa ci nus dang /
snying dbus thig zlum 'od lnga'i klong //
a yig tha mar sngags kyis bskor //
bde chen ye shes snang ba yis //
'khor 'das snod bcud rtog pa sbyangs //
thams cad ma lus sku gsung thugs //
yon tan phrin las rmad po che //
snang srid gzhir bzhengs chen po'i ngang //
grags stong rdo rje'i dzapa? 'di bzla //
zhes a a a :gsum sbrel ci 'grub bzlas mthar /
bum bzlas zur du spro na /
bum pa rang byung gi gzhal med khang du rig 'dzin bla ma shrI siM ha zag med ye shes sku can du gsal ba'i sku las byin rlabs bdud rtsi'i rgyun babs pas bum pa yongs su gang bar gyur /
ces dmigs nas mtshan sngags bzlas la /
skabs 'dir bum lha 'od zhu mi bya /
las bum /
las bum rang byung gzhal yas su //
pad zlar rdor sems sku mdog dkar //
rdo rje dril 'dzin longs sku'i chas //
thugs kar zla steng hU~M yig mthar //
yig brgyas bskor las bdud rtsi'i rgyun //
babs pas bum pa gang bar gyur //
yig brgya ci 'grub bzlas mthar /
bum lha 'od zhu bdud rtsir bsam /
stong tshigs 'bul zhing /
srung ma'i gtor 'bul dang /
tshogs mchod bcas byas la /
rig pa mnyam nyid klong yangs chen po'i dkyil 'khor du gdod nas 'jug pa'i dgongs pa la 'khrul rtog gi bar ma chod pas rig pa'i me tog dor la /
slob ma gzhug par gsol ba gdab pa ni /
ho :
rang byung rig pa sogs nas /
bla na med par byos :
a la la ho :
bar gong gi gtor dbang gi skabs ltar bya'o //
gnyis pa slob ma la dbang bskur ba'i rim pa dngos ni /
sgo yi phyi rol du khrus byas /
nang du 'jug pa na bgegs la gtor ma byin te bskrad pa'i rjes la /
gsang mchog rgyal po'i ye shes kyi dkyil 'khor du 'jug pa la gnyis 'dzin mtshan rtog gi bar chad srung ba'i phyir /
las kyi lha mchog dbang chen khro bo'i rgyal po'i bdag nyid du byin gyis brlabs pa'i rdo rje'i srad bu skyes pa'i dpung pa g.yon dang /
bud med kyi g.yas su rdo rje'i mdud pas bcings par mos mdzod /
A+o~M ha ha hU~M hU~M hrIHhrIHphaTa? phaTa?:kyis bsngags pa'i srung skud dmar po bcings nas /
srung 'khor bsgom pa rnams gong ltar bya /
las rdor nas maN+Dal bkye bsdu dang /
slob dpon gyis /
'o /
mar gyur nam mkha'i mtha' dang mnyam pa'i sems can thams cad khyab bdag gdod ma'i mgon po'i go 'phang la 'god par bya /
de'i ched du zab pa las kyang ches zab pa'i rig 'dzin bla ma'i dbang bskur gsan nas grol byed gdams pa'i rim pa rnams tshul bzhin nyams su blang bar bgyi'o snyam pa'i kun slong bzang po byang chub mchog tu thugs bskyed pa dang /
khyad par gyi kun slong snod bcud thams cad dag pa rab 'byams ye shes kyi gsal snang dang ma bral ba'i ngang nas /
chos gsan pa'i kun tu spyod pa rnams kyang legs par 'du bgyid de yengs pa med pa'i tshul gyis gsan par gnang ba zhu /
de'ang rang re rnams thob par dka' ba'i dal 'byor gyi rten mi lus rin po che thob /
mjal bar dka' ba sangs rgyas kyi bstan pa rin po che dang mjal zhing /
theg pa chen po'i dge ba'i bshes gnyen bzang po bsten du yod pa'i skabs 'dir /
nan tan du bya ba ni dal 'byor gyi rten la snying po len pa nyid gal che ste /
rgyal ba'i sras po zhi ba lhas /
dal 'byor 'di ni shin tu rnyed par dka'//
skyes bu'i don sgrub thob par gyur pa la //
gal te 'di la phan pa ma bsgrub na //
phyis 'di yang dag 'byor par ga la 'gyur //
zhes dang /
mi yi gru la brten nas su //
sdug bsngal chu bo che las sgrol //
gru 'di phyis nas rnyed dka' bas //
rmongs pa dus su gnyid ma log
/ces gsungs pa bzhin gru yod dus chu bo brgal dgos pa ltar dam pa'i lha chos la tshul bzhin du 'bad dgos te /
o rgyan chen pos /
da res phun tshogs rkyen kun 'dzom dus 'dir //
brtson 'grus drag pos srid las 'da' bar mdzod //
ces gsungs /
de lta bu'i dal ba'i rten yid bzhin gyi nor bu dang 'dra ba ni /
slob dpon chen pos /
shin tu rnyed dka' u dum wA ra 'dra //
rnyed pa don chen yid bzhin nor las lhag
/ces gsungs pas shin tu rnyed dka' ba /
rnyed na phan 'dogs che bas /
rnyed pa chus zos su mi gtong bar don yod par byas te rang nyid thar pa'i skam sar phyin par byed dgos /
de'ang da lta nas bsam sbyor gnyis kas lag tu lon nges pa zhig ma byas na /
lus rten 'di'ang myur du 'jig pa'i chos nyid can yin te /
mdo rgya cher rol pa las /
srid gsum mi rtag ston ka'i sprin dang 'dra //
'gro ba'i skye 'chi gar la blta dang mtshungs //
skyes bu'i tshe 'gro nam mkha'i glog 'dra ste //
ri gzar 'bab chu bzhin du myur mgyogs 'gro //
zhes gsungs pa ltar /
spyir phyi snod 'jig rten ri rab gling bzhi lcags ri rol mtsho nyi zla dang bcas pa /
nang bcud sems can tshangs dbang bde 'byung 'khor los bsgyur ba rnams kyi gtsos 'gro ba thams cad /
bar rang gi phung khams skye mched sogs mdor na 'dus byas kyi chos thams cad mi rtag
/bye brag skyes bu rang gi tshe ni skad cig gcig gis 'dzad de mthar 'chi bar 'gyur la /
'chi ba de'ang nam 'ong cha med /
'chi ba'i tshe chos ma gtogs pa gang gis kyang phan pa med cing /
shi nas kyang mar me shi ba bzhin cang med du mi 'gro bar las dang las kyi 'bras bu 'ba' zhig gi rjes su 'brangs te /
gnas khams gsum /
rten rigs drug gis bsdus pa'i 'jig rten gyi khams su skye ba yang yang len dgos /
skye ba gang du blangs kyang srid rtse nas dmyal ba mnar med pa'i bar du sdug bsngal gsum gyis dam la ma bzhag pa 'ga' yang med de /
ji skad du /
'khor bar khab kyi rtse tsam yang //
bde ba nam yang yod ma yin //
zhes dang /
mgon po byams pas /
mi gtsang khang par dri zhim med bzhin 'gro lnga dag la bde ba med //
ces gsungs pa ltar /
sdug bden 'khor ba'i mtshan nyid /
kun 'byung 'khor ba'i rang bzhin yin pas na khams gsum 'khor ba gang du skyes kyang sdug bsngal gyi rang bzhin las ma 'das /
khyad par ngan song gsum ni sdug bsngal gyi 'bras bur longs spyod pa sha stag yin pas sdug bsngal gyi sdug bsngal dang /
de'i steng du mi dang 'dod lha lha min ni khyab pa 'du byed kyi sdug bsngal dang 'gyur ba'i sdug bsngal yang ci rigs pa yod la /
srid pa'i rtse mo gzugs khams dang /
gzugs med pa'i khams ni khyab pa 'du byed kyi sdug bsngal bltar mi mngon pa dang 'grogs te /
rang rang gi 'phen byed kyi las zad pa dang mnyam du 'og nas 'og tu ltung ste 'khor ba mtha' med par 'khyams par 'gyur ba yin la /
de las ngan song gsum gyi gnas la 'jigs shing skrag ste de las thar 'dod kyi blo rgyu 'bras mi bslu ba'i nges shes kyi dad pa brtan po rgyud la skyes nas /
'jig rten pa'i yang dag pa'i lta ba la gnas te dge bcu spyod cing bsam gzugs tshad med sogs sgom pa ni skyes bu chung ngu'i lam dang /
srid pa khams gsum 'khor ba mtha' dag las rang gcig pu thar 'dod kyi blo nges 'byung gi bsam pas /
bden bzhi mi rtag bcu drug sogs bsgoms pas gang zag bdag med rtogs pa nyan thos dang /
rten 'brel lugs 'byung ldog sgom pas gang zag dang chos la bdag med phyed dang gnyis rtogs pa rang sangs rgyas te skyes bu 'bring gi lam yin la /
de lta bu'i skyes bu chung ngu dang thun mong ba'i lam rgyu 'bras la yid ches kyi dad pa rnam par dag pa dang /
skyes bu 'bring dang thun mong gi lam nges 'byung rnam par dag pa rnams gzhir bzhag nas /
rang zhi bde'i bsam pa gtan nas spangs te mtha' med pa'i sems can pha mar gyur pa thams cad 'khor ba sdug bsngal gyi rgya mtsho las bsgral 'dod kyi bsam pa thun mong ma yin pas /
tshad med pa bzhi dang pha rol tu phyin pa drug gi spyod pa la slob pa skyes bu chen po'i lam gzhan phan byang chub kyi sems rnam par dag pa rgyu yi theg pa nyid lam gyi srog tu bzung ste /
de dag las khyad par myur lam bla na med pa gsang sngags rdo rje theg pa'i lam la brten nas tshe gcig lus gcig gis zung 'jug rdo rje 'chang gi go 'phang 'thob par 'dod pa rnams kyi nyams su blang bya'i chos ni 'bras bu rdo rje theg pa yin la /
de'ang 'gyur snga phyi'i dbang gis gsar rnying gi bka' srol chen po gnyis su bzhugs pa las /
'dir 'chad pa po paN chen /
sgyur byed kyi lo tsA/
spyan 'dren pa po'i sbyin bdag
/phyag bzhes kyi gtsug lag khang /
zhu rten gyi me tog
/bsgyur bya chos kyi che ba ste che ba drug gis khyad par du 'phags pa'i gsang chen rdo rje theg pa snga 'gyur rnying ma /
de la'ang ring brgyud bka' ma /
nye brgyud gter ma /
zab mo dag snang ma ste bka'i bab so gsum du bzhugs pa las /
'dir ni bka' bab lung bstan /
smon lam dbang bskur /
shog ser tshig brgyud te brgyud pa'i bka' srol gsum dang drug gam /
brgyud pa dgu ldan gyi khyad par du byas pa zab mo gter ma yin /
gter ma la'ang gter kha gong 'og sogs rig 'dzin rtsal 'chang brgyud mar byon pa rnams kyi rtsa ba gsum gyi sgrub thabs dang /
dbang bskur /
bla rdzogs thugs gsum gyi chos skor man ngag las tshogs dang 'brel ba snga phyi du mar spyan drangs pa mang du mchis pa las /
'dir ji skad du thang yig las /
kha rag chu phug sbas pa'i gter kha 'di :
mi bzhag 'don pa'i rtags der bstan nas 'byung :
o rgyan bde chen gling pa zhes bya 'byung :
zhes bslu med rdo rje'i lung gis gsal bar bstan pa ltar /
mnga' bdag chos kyi rgyal po khri lde'i lha sras bar pa sa bcu'i dbang phyug mu rub btsad po ye shes rol pa rtsal gyi rnam 'phrul /
rtsod bral dus bab kyi sprul pa'i gter ston chen po 7o rgyan mchog gyur bde chen zhig po gling pa phrin las 'gro 'dul rtsal gyis /
rgyud kyi lung dang 'brel ba /
dngos stobs kyi rigs pas grub pa /
man ngag gi myong bas brgyan pa /
ngo mtshar byin rlabs kyi tshan kha mchog dang ldan pa'i zab gter rgyud dang sgrub sde'i bka' srol sngon chad sa steng du ma grags pa'i smin grol gyi rang rkang tshugs pa bsam las 'das pa rgya mtsho lta bu zhig spyan drangs pa las /
dgung grangs nyer lnga'i steng sngags srung e ka dzA Ti'i lung bstan pa ltar /
slad nas dgung grangs nyer brgyad du son pa rab byung bcu bzhi pa'i me 'brug rgyal gyi zla ba'i tshes gsum la smad shod dzam nang gi phur /
klong sems phug tu grags pa rang byung pad+ma'i sgrub gnas kyi rgyal po pad+ma shel phug gi gnam khung nas thams cad mkhyen dngos 'jam dbyangs mkhyen brtse'i dbang po dang /
yab sras lhan 'dzom zhing skal ldan gyi 'dus pa mang pos mthong bar bar chad med par spyan drangs par mdzad pa ste /
pad+ma'i zhal tshab 'gro 'dul sprul pa'i gter 'byin sngon byon sus kyang phyag khar ma smin cing /
gdul bya'i zhing 'dir snga na med pa'i chos sde /
bod yul sa 'og kun gyi gter gcig
/rgya bod mkhas grub kun gyi thugs bcud /
'bum phrag drug cu rtsa bzhi'i snying po /
sde gsum klong dgu'i man ngag mthar thug
/lo chen bai ro tsa na'i snying thig
/dam chos rdzogs pa chen po sde gsum zhes mtshan tsam thos pas srid pa hrul por byed pa'i zab chos /
yid bzhin gyi nor bu bsam 'phel dbang gyi rgyal po bye bas kyang cha tsam bsgrun du med pa'i thos grol chen mo 'di'i lo rgyus ni /
gzhung rtsa ba las /
na mo gu ru :
dam chos rdzogs pa chen po sde drug las :
thog mar lo rgyus kyi sde la'ang sogs gter gzhung lo rgyus dbu nas mjug gi /
'phrad nas skal ldan mang po grol bar shog :
ces pa'i bar dang /
ces rdo rje'i tshig gis bstan pa ltar lags shing /
'di la'ang gzhung rtsa ba dang yan lag gi chos sde gnyis las /
'dir skabs su bab pa rtsa ba'i chos sde /
de la'ang phyi sems sde'i skor /
nang klong sde'i skor /
gsang ba man ngag sde'i skor te skor tsho chen po gsum du bzhugs pa rnams kyi smin grol rgyab rten dang bcas pa rnams /
ma hA gu ru'i rdo rje'i lung las /
de la dbang bas 'di nyid thon pa'i tshe :
lo gcig gam ni yang na lo gsum khongs :
skyes bu dpral bar sme ba dmar pos mtshan :
byis pa'i tshul can de la mtha' nas ster :
gnas kyi nye 'dabs 'di ru shin tu 'byung :
zhes rdo rje'i lung gis shin tu gsal bar bstan pa ltar /
gter chen bla ma'i rigs sras rnam pa gsum las g.yu sgra'i rnam 'phrul kun bzang 'jigs med tshe dbang nor bu la sgrub gnas de nyid kyi gzim chung rdo rje bkod par /
me stag khrums kyi nya ba'i zla bar chos rgyal yab sras lhan rgyas pas yi dam khro bo mngon rdzogs rgyal po'i sgo nas bdud rtsi'i sgrub chen dang 'brel bar gdams zab 'di nyid chig brgyud du bstsal ba las gter chen bla ma'i mchog sprul rin po che 'gyur med pad+ma theg mchog bstan 'phel gyis gsan /
de nyid kyi drung nas /
rje bla ma 7'jam dbyangs blo gros rgya mtsho ye shes snying po rol pa rtsal gyis smin grol rgyab rten dang bcas pa chig brgyud du gsan pa las bka' rgya bkrol te rim par brgyud nas /

kho bo cag gis legs par thob pa las /
'dir smin byed dbang gi rim pa yin /
de la'ang rnam grangs mang du mchis pa las /
'dir ni dpal sgyu 'phrul drwa ba chen po las /
slob dpon ji ltar blta zhe na //
bla ma sangs rgyas kun dang mnyam //
de ni rtag tu rdo rje 'chang //
zhes gsungs pa ltar thar pa dang thams cad mkhyen pa'i lam gyi yon tan thams cad bla ma'i thugs rje dang byin rlabs kho na las 'byung zhing /
khyad par gsang sngags kyi lam dang dngos grub /
de las kyang bzhi pa don gyi ye shes ni bla ma'i dgongs brgyud kyi ye shes 'pho ba'i dbang bskur ba kho na la rag las pa'i gnad kyis /
sangs rgyas gnyis pa slob dpon chen po'i thun mong ma yin pa'i rig pa rtsal gyi dbang bskur zhu ba'i yul bla ma rig 'dzin chen po shrI siM ha gtso bor bzhugs pa'i sku yi dbyings su rig 'dzin bla ma 'gro 'dul sum cu rtsa gcig bzhugs pa'i byin rlabs kun 'dus rdo rje bla ma'i dbang bskur ba ste /

de ni thog mar sde gsum gyi dbang dang byin rlabs spyi la gces pa rig 'dzin bla ma shrI siM ha'i zab dbang nyi zla'i rgya can bskur ba zhes pa ste /
de la bdag nyid kyi bgyi 'os rnams grub nas khyed rang rnams kyi ngo skal du gyur pa la dbang bskur zab mo gsan pa'i yon du maN+Dal 'bul ba zhu /
zhes mtshams sbyar la maN+Dal phul /
gsol gdab nas brtsam rgyud sbyong dam tshig bsgrag gzung rnams dbang chings snga ma ltar byas rjes /
de rnams kyis dbang gi sngon 'gro'i chos rnams grub /
dngos gzhi dbang gi gzhi byin rlabs 'beb pa'i rim pa la khyed rang rnams lus gnad bsrang /
ngag gnad rlung kha sbyor du chings /
mig mi 'gul bar yid kyi gnad dmigs pa 'di bzhin gyis /
zhes brjod la sbyar spos btul /
rol mo'i sgra dang bcas /
slob bu'i lus snang mi dmigs stong pa'i ngang //
skad cig dran rdzogs ye shes sgyu ma'i sku //
shrI siM ha rnal 'byor gzhon nu'i tshul :
dkar dmar mdangs ldan zhal gcig phyag gnyis pa :
gcer bu rus pa'i rgyan drug gar stabs sgyur :
rtsa gsum 'khor lo bzhi ldan lte ba'i mdor :
gtum mo a shad dbyibs can rab 'bar ba :
spyi bor thig le ha~M yig mgo thur bstan :
snying gar rnam shes ngo bo a dkar po :
slob mas slob dpon la ni mos gus bskyed :
slob dpon shrI siM ha yab yum du :
gsal ba'i sbyor mtshams las ni 'od 'phros pa :
slob ma'i gsang ba nas zhugs gtum mo sbar :
spyi bo'i thig le zhu zhing gsal ba las :
lus kyi stod smad dwangs ma dkar dmar gyis :
gang zhing snying ga'i thad du go skabs can :
bde ba bsgom zhing bde ba cher 'phel tshe :
dkar dmar 'dres shing a yig la thim pas :
thig le cher 'phel bde ba chen por bsgom :
rgyal ba'i tshogs rnams bde ba chen por zhu :
bdud rtsi'i rang bzhin spyi bo'i gtsug nas byung :
snying gi nang zhugs lus kun mer gyis gang :
bde ba chen po'i ye shes rtse gcig bsgom :
zhes dal bus brjod cing rtsa sngags A+o~M AHhU~M gu ru shrI siM ha sid+d+hi hU~M:dang a a a :sum sbrel rol mos byin dbab /
mthar ye shes phebs pa de nyid brtan par byas pa'i mos pa mdzod /
tiSh+Tha badzra /
zhes brjod la rdo rje mgor rgya gram du 'jog pas brtan par bya /
dbang dngos la /
rtsa ba bum pa /
gsang ba /
sher ye /
tshig dbang bzhi la nang gses bum gsang sher ye gsum la byin rlabs gnas bzhir rim dang gcig char lnga lnga dang /
bzhi pa la lta sgom spyod 'bras bzhi dang dbyings rig dbyer med dang lnga ste /
lnga re thob pa dbye bas rnam pa nyi shus byang chub pa zhes dbang bzhi'i mngon par rtogs pa'i byin rlabs thod rgal du thob pa'i rig 'dzin bla ma'i zab dbang nyi zla'i rgya can gyi /
dang po bum pa'i dbang la dmigs pa 'di bzhin mdzod /
slob dpon gyis bum pa thogs la /
bum nang shrI siM ha'i spyi bo yi :
A+o~M yig gsal zhing yab yum sbyor ba yis :
A+o~M las dga' ba'i bdud rtsi dkar gsal babs :
sku gang sbyor mtshams nas babs bum pa gang :
kha nas lud cing slob ma'i spyi bor bab :
bde chen 'khor lo'i rtsa khengs bde chen bsgom :
de bzhin mgrin dang thugs ka'i AHhU~M las :
bdud rtsi dmar mthing dga' chen khyad dga' yi :
ngo bor babs shing slob ma'i mgrin pa dang :
snying ga gang bas bde mchog rgyas par bsgom :
de rjes lte ba'i hrIHlas lhan skyes kyi :
bdud rtsi babs shing slob ma'i lte ba khengs :
sku yi gnas rnams ma lus thams cad nas :
bdud rtsi 'od lnga'i mdangs ldan babs pa yis :
slob ma'i lus gang bdud rtsi gyen 'khyil bas :
spyi bo'i gtsug tu rdo rje sems dpa' bsam :
hU~M:
rang byung bde ba chen po'i bum pa ru :
lhan cig skyes pa'i bla ma yab yum bzhugs :
bde chen sbyor ba'i bdud rtsi bsam mi khyab :
rang grol bde chen ye shes bskyed pa'i phyir :
bla na med pa bum pas dbang bskur ro :
A+o~M AHhU~M gu ru shrI siM ha sid+d+hi hU~M:
kA ya wA ka tsit+ta gu Na karma a b+hi Shiny+tsa hU~M:
zhes brjod la bum pa gnas bzhir bzhag cing bum chu sbyin /
thod pa'i bdud rtsi thogs la /
gnyis pa gsang ba'i dbang la dmigs pa 'di ltar mdzod /
slob dpon yab yum shrI siM ha ni :
mnyam par sbyor ba'i spyi mgrin snying lte bzhir :
yig 'bru A+o~M AHhU~M hrIHgsal ba las :
dga' bzhi'i ngo bo 'od zer dkar dmar mthing :
ser po bdud rtsi'i rang bzhin yongs rdzogs babs :
slob ma'i khar sbyin rtsa bzhi lus kun gang :
bde chen bzhi dang yongs rdzogs thob par bsgom :
hU~M:
yul snang rnam par dag pa'i thod pa ru :
rnam par dag pa'i dbang po sbyor pa yis :
rnam shes ye shes sgyur ba'i byang sems bskyil :
kun gzhi rnam par grol phyir dbang bskur ro :
A+o~M AHhU~M gu ru shrI siM ha sid+d+hi hU~M:
kA ya wA ka tsit+ta gu Na karma a b+hi Shiny+tsa hU~M:
thod pa gnas bzhir bzhag ste bdud rtsi sbyin /
gsum pa shes rab ye shes kyi dbang la dmigs pa 'di ltar mdzod /
rig tsaka thogs la /
slob bu rig ma bla ma yab yum gsal :
'du shes gsum gyis snyoms par 'jug par bslab :
yab yum gnas bzhir yig 'bru bzhi gsal ba :
de las rim bzhin thig le 'phel ba yang :
rtsa bzhi la babs gyen du drangs pa yis :
dga' bzhi yongs rdzogs nyid du bsgom par bya :
hU~M:
snang zhing stong la gsal ba'i rig ma la :
mi rtog ngang du mnyam par sbyor ba las :
bde ba'i ye shes nam mkha' gang bar 'phel :
dbyer med lhun grub chen por rtogs par shog :
A+o~M AHhU~M gu ru shrI siM ha sid+d+hi hU~M:
kA ya wA ka tsit+ta gu Na karma a b+hi Shiny+tsa hU~M:
slob ma'i lag g.yon du gtad /
man shel bstan la /
dbang bzhi pa la dmigs pa 'di bzhin du mdzod /
dang po lta ba ni brda rang byung rdo rje sems dpa'i me long 'dis mtshon te don rdzogs pa chen po'i lta ba sems nyid zang thal ngo bo ka nas dag pa shel lta bu las /
rang bzhin lhun grub kyi bkod pa 'ja' tshon lta bu'i 'khor 'das sna tshogs cir yang 'char zhing /
thugs rje rnam 'phrul dag ma dag sna tshogs su snang yang dbyings ka dag zang thal gyi dgongs pa las nam yang 'gyur ba med pa'i don ngo sprod pa yin pas mngon sum du rtogs par mdzod cig
/hU~M:
phyi nang zang thal ka nas dag pa la :
lhun gyis grub pa'i 'ja' tshon ci yang 'char :
rnam par 'phrul pa'i bye brag cir snang yang :
rang byung dbyings las 'gyur ba med pa 'o :
A+o~M AHhU~M gu ru shrI siM ha sid+d+hi hU~M:
kA ya wA ka tsit+ta gu Na karma a b+hi Shiny+tsa hU~M:
rma bya'i mdongs sgro me long du 'char ba mig sngar bstan la /
gnyis pa sgom pa 'od gsal chen po mtshon byed kyi dpe rma bya'i mdongs sgro dang me long gsal ba 'dis mtshon te /
mtshon bya don gyi gnas lugs ka dag gi ngo bo dbyings rnam dag me long dwangs pa lta bu'i rang bzhin la /
rig pa 'od gsal sgron ma bzhi'i snang cha phyi nang gi dbyings dang thig le lug rgyud gsal ba mdongs thig lta bu /
gnad bzhis gcun pas chos nyid rang las byung zhing rang shar ba dbyings rig gnyis med rang gdangs lhun grub du shes par mdzod cig
/a :
dbyings ni rnam par dag pa'i rang bzhin la :
thig le gsal ba'i sgron ma rang las byung :
gnyis su med pa'i rang gdangs ngo mtshar can :
lhun gyis grub pa'i ngang du blta bar bya :
A+o~M AHhU~M gu ru shrI siM ha sid+d+hi hU~M:
kA ya wA ka tsit+ta gu Na karma a b+hi Shiny+tsa hU~M:

gsum pa spyod pa mngon sum 'od gsal gyi snang ba ji ltar shar yang phyi nang gnyis med 'phel 'grib kun bral lam du khyer ba'i spyod pa re dogs med pa skyong tshul ni /
phyi'i nam mkha' la snod bcud chags 'jig ci ltar byung yang nam mkha' gcig gi klong du 'phel 'grib med pa'i don ngo sprod pa'i phyir /
khyed rang rnams kyi mig mdun gyi nam mkhar rang babs su ltos la rdo rje'i tshig 'di'i don la soms shig
/hU~M:
phyi nang dbyings rig gnyis su med pa la :
gnyis su 'dzin pa'i kun brtags blo las 'das :
chos dbyings khyab brdal 'od gsal zang thal le :
'di zhes brjod tshig bral bar dbyings rig bsres :
A+o~M AHhU~M gu ru shrI siM ha sid+d+hi hU~M:
kA ya wA ka tsit+ta gu Na karma a b+hi Shiny+tsa hU~M:
a a a :

bzhi pa 'bras bu rtsol med rdo rje snying po'i rnal 'byor tshad du phyin pa'i 'bras bu gzhi rdzogs chen po'i dgongs pa klong du gyur nas sku gsum rang ngor rdzogs pa blo bde ba'i don ngo sprod pa'i tshig 'di la gsan pas khyab ste /
hU~M:
ye nas rnam par dag pa'i gzhi thog tu :
bya rtsol bral ba'i bde chen mthar phyin nas :
'bras bu rang las rnyed pa ngo mtshar che :
don dam dmigs med myong ba ngos gzung bral :
ngo bo rang bzhin thugs rje rnam pa gsum :
dbyer med mi phyed dbyings rig gnyis su med :
mthar thug 'bras bu'i sa la phyin pa 'o :
A+o~M AHhU~M gu ru shrI siM ha sid+d+hi hU~M:
kA ya wA ka tsit+ta gu Na karma a b+hi Shiny+tsa hU~M:
d+harma kA ya a :

de ltar rnam pa nyi shus byang chub pa'i :
bde ba chen po'i zab dbang bskur ba ni :
kun la ma yin blo chen ldan la gtad :
ces gsungs pa ltar dang /
he badzra las /
gzhan gyis brjod min lhan cig skyes //
gang du yang ni mi rnyed de //
bla mas dus thabs bstan pa dang //
bdag gi bsod nams las shes bya //
zhes gsungs pa ltar dgongs brgyud ye shes chen po'i byin rlabs btsan thabs su 'beb pas dbang bzhi'i rtogs pa thod rgal du skye ba'i zab gnad thun mong ma yin pa /
shin tu gsang ba'i nges pa bla ma'i rdo rje bzhi yi dkyil 'khor la bsten nas zab pa'i dbang bzhi legs par grub pa la /
rtsa gsum rab 'byams rgya mtshos bkra shis kyi me tog char du bsnyil bas dbang don ye shes brtan cing gong 'phel du byas pa'i mos pa mdzod /
ces mtshams sbyar la bkra shis ci rigs brjod /
de ltar dbang bskur pa nyid tshul bzhin grub nas spyi dang khyad par lhag pa'i dam tshig rnams mdor bsdus te khas blang ba 'di'i rjes zlos mdzod /
gtso bos ji ltar sogs /
dbang bskur thob pa'i gtang rag tu maN+Dal phul /
zhes brjod la maN+Dal 'bul /
maN+Dal du ma zad lus dang longs spyod thams cad 'bul na cha shas nas bzhes la longs spyad du gsol snyam pas 'di'i rjes zlos gyis /
deng nas brtsam ste sogs /
de rnams kyis thog ma'i chos kyi sgo 'byed kun la gces pa rig 'dzin shrI siM ha'i zab pa'i dbang bskur nyi zla'i rgya can legs par grub pa'i dge ba rdzogs byang du bsngo ba dang 'di'i sgo nas rang gzhan gyi don rgya chen po mdzad pa zhu /
bsod nams 'di yis sogs brjod nas slob ma rnams rang gnas su gtang ngo //

//gsum pa rjes rim tshogs la rol zhing lhag ma bsngo ba sogs phrin las kyi byang bu ltar bgyis pas grub bo //
rig 'dzin bla ma'i zab dbang ni //
thabs shes nyi zla'i rgya can gyis //
skal pa ldan rnams rgyud smin pas //
sku bzhi'i sa bon thebs gyur cig
/skor gsum thun mong gi thun min bla ma'i zab pa'i dbang gi le tshan no ///
/

@#//
gsum pa phyi skor sems sde'i bla ma 'gro 'dul sum cu rtsa gcig gi sgrub dbang la don gsum las /
dang po sbyor ba gshom ni /
rig 'dzin bla ma'i rten byin can bkram pa'i mdun /
ras bris sam 'bru dkar gyi tshom bu gcig gi steng stegs bur grub thob sum cu rtsa gcig gi sku 'bag gam tsaka li bsham la /
phyi nang gi mchod pa 'byor na brgya rtsa ma 'byor na ci rigs dang /
tshogs kyi yo byad /
sngon gtor sogs tshogs par bya ba 'o //

//gnyis pa dngos gzhi dbang sgrub la phyi skor bla ma'i bskyed rim byang bu khrigs bsdebs tshogs mchod grub kyi bar gtang /
las bum mam bsang chu rdor sems snying pos brlab /
slob ma rnams bos la khrus nas dbyung /
bgegs bskrad srung 'khor sogs spyi ltar bya /
maN+Dal bkye bsdu /
sems bskyed gsal btab la lo rgyus kyi khyad par /
de la gang zhig gsan par bya ba'i chos ni /
snga 'gyur rdo rje theg pa la bka' gter dag snang gi babs so gsum du mchis pa las 'dir shin tu zab pa gter gyi phyogs yin /
de la'ang rgyud dang sgrub sde'i phyogs gtogs ji snyed cig bzhugs pa las /
skabs su babs pa snga 'gyur rang skad la bskyed rdzogs rdzogs chen gsum zhes grags pa'i ya gyal theg dgu'i rtse rgyal a ti 'od gsal rdzogs pa chen po ste /
ma hA san+d+hi'i sgra las drangs na yang dag pa'i bsam gtan chen po zhes par 'gyur te /
theg brgyad blo yi grub mtha' las 'das pa'i gnas lugs gcig pu'i klong du 'khor 'das kyi chos thams cad rang shar ba'i ye shes bla na med pa nyag gcig du byed pa ste /
de la phyi nang gsang ba'i skor tsho chen po gsum du dbye ba las /
'dir phyi skor lus lta bu kun byed rgyal po'i rgyud las 'phros pa'i snga 'gyur lnga dang phyi 'gyur bcu gsum la sems smad bco brgyad dang /
rmad byung rgyal po mdo bcu bsdoms pas nyi shu rtsa brgyad sogs rgyud lung man ngag gi bstan don /
chos thams cad sems nyid gcig pu'i cho 'phrul du rgyu rkyen rtsol sgrub las 'das par rtogs pas spang bya'i mtha' las grol ba sems sde /
de la'ang nang gses su 'bras bu sems kyi byung sa 'dod pa sogs dbye ba bdun rnams lo chen bai ro tsa nas mnga' bdag rgyal po dang rgyal mo g.yu sgra snying po sogs la gsungs pa'i rim pa lnga dang /
bai ro dang g.yu sgra las gnyags dz+nyA na ku mA ras gsan pa sogs bka' ma dang /
gter byon phyag chen skor ci rigs bzhugs pa las /
'dir ni 7o rgyan mchog gyur bde chen gling pa'i zab mo gter las byon pa'i phyi skor sems sde nam mkha' klong yangs te /
dus 'khor las /
dang po yang dag bstan bya ba //
slob dpon yang ni dam tshig can //
rdo rje theg pa'i yan lag gnas //
de kho na nyid tshangs spyod can //
bdud rnams kyi ni rdo rjes phug
/de yang sa yi steng du ni //
rdo rje sems dpa' rab tu grags //
zhes pa ltar /
thog mar bla ma rigs kun bdag po'i byin rlabs dbang gi cho gas smin dgos pas /
sems sde'i rig 'dzin bla ma 'gro 'dul sum cu rtsa gcig gi byin rlabs dbang bskur sgrub pa'i skabs su babs pa yin la /
de la bdag nyid kyis bgyi bar 'os pa rnams grub nas /
khyed rang rnams kyi ngo skal du gyur pa la dbang bskur gsan pa'i yon du dmigs nas maN+Dal 'bul ba zhu /
zhes brda sbyar la maN+Dal phul /
khyed rang rnams snyim pa me tog gis bkang ba bcas thal mo sbyar la gsol ba 'debs pa 'di'i rjes zlos gyis /
zung 'jug dgongs pa brnyes pa yi :
'gro 'dul sum cu rtsa gcig gi :
byin rlabs brtse bas gnang du gsol :
lan gsum /
de ltar gsol ba btab pa la bla mas bskur thob bral ba'i dbang bskur ye nas rang la rdzogs par gdams pa ni 'di la gsan pas khyab ste /
spyir ni 'gro 'dul lnga bcu rtsa brgyad po :
thams cad zung 'jug mngon gyur kun tu bzang :
dgongs pa rang byung nam mkha'i rnal 'byor tshogs :
ye shes sku can 'khor 'das yongs la khyab :
bzhugs yul zhing khams gzhan du btsal mi 'tshal :
da lta'i nam mkha' 'dir yang rnal 'byor rnams :
rang gi sems nyid 'di la'ang bla mas khyab :
bskur bya skur thabs bsgrub dang sgrub thabs med :
rnal 'byor lta ba'i ngang la sgrub dbang rdzogs :
zhes brjod /
de nas khyed rang rnams kyis tshogs gsag pa'i ched du mchod pa 'bul bar gdams pa ni /
e ma ho bde gshegs bla ma rnams :
bsam gyis mi khyab chos nyid klong :
kun tu bzang po'i rnal 'byor yin :
lta ba'i rgyal po'i mchod pa 'bul :
zhes gdams nas /
slob ma rnams kyis maN+Dal tshogs :
ci 'byor bshams te lta bar gnas :
zhes gsungs pas /
rang rig gdod nas rnam par dag pa'i rig rtsal bla ma'i lha tshogs rnams kyi spyan sngar tshig ris dang mthun pa'i dmigs 'don zung du chud pas 'di rnams rjes zlos gyis /
gdod nas dag pa'i kun bzang bla ma la :
mtshan 'dzin 'khrul pa'i bskang bshags mi 'tshal zhing :
gnyis su 'dzin pa'i phyag 'tshal mos gus bral :
de bas rang rig klong du phyag 'tshal lo :
gnyis su med pa'i mchod sprin rgya mtshos mchod :
bsam las 'das pa'i ngang du thugs dam bskang :
brjod med brjod pa thams cad mthol lo bshags :
e ma ho bde gshegs bla ma rnams :
kun bzang dgongs klong sems su rdzogs pa la :
phyi nang gnyis med spros pa'i mtha' las 'das :
chos dbyings klong chub ngang du phyag 'tshal lo :
e ma ho rang rig bla ma rnams :
'khor 'das thams cad sa ler mthong ba la :
gnyis su med pa'i dbyings su lhun rdzogs pas :
mthong bya mthong mkhan med la phyag 'tshal lo :
e ma ho bde gshegs bla ma rnams :
phyi nang nam mkha' kun la sku ni yongs su khyab pa nyid :
bzhugs pa'i yul ni phyogs bcu'i 'jig rten dag na mchis :
glo bur dri ma'i rnam rtog bsal phyir gzugs skur bzhengs pa rnams :
mtshan 'dzin 'khrul pa 'di dag myur du bsal bar mdzad du gsol :
zhes gsol ba btab pa la /
slob dpon gyis /
e ma ho :
bde gshegs bla ma 'gro 'dul lnga bcu rtsa brgyad rnams :
dmigs med chos kyi sku las da lta bzhengs su gsol :
phyi skor bla ma sum cu rtsa gcig snang bar mdzod :
ye shes sku yis slob mar byin rlabs dbang chen da lta bskur du gsol :
zhes gsol ba gdab /
de nas slob dpon rig 'dzin bla ma gtso 'khor gyi skur bsgom pa dang /
khyed rang rnams kyang rig 'dzin bla ma sum cu rtsa gcig gi sku 'di bzhin gsal thobs shig
/lta ba rang bzhin dgongs klong mkhar :
sogs byang khrigs kyi rten byang ltar mthar chags su /
byin rlabs 'od phung 'bar bar bsam :
zhes pa'i bar brjod cing bsgom /
de ltar gsal bzhin pa la rig 'dzin bla ma rnams kyis dgongs pa mi g.yo ba'i ngang nas do ha rdo rje'i glu blang ba dang rang 'dra'i sku gnyis pa re byung /
spyi bo nas gnas so sor thim pas sku'i byin rlabs dang /
rdo rje'i bzlas pa bya ba gsung gi byin rlabs /
rig 'dzin bla ma rnams rang rig tu rdzogs pa'i ngang du mnyam par gzhag pa thugs kyi byin rlabs yin pas khyed rang rnams dgongs pa skye med kyi ngang du bzhag ste rdo rje'i glu la snyan gtod pa zhu /
shrI siM ha'i sku thog la /
bsam gtan gyi khang bur :
shrI siM ha'i rdo rje'i glu ni :
ji ltar bsam yang mi rtog ngang :
ji ltar smras kyang sgom pa med :
snang srid chos kun ye shes ngang :
ye shes btsal du med pa 'di :
rang byung rang shar thal le ba :
nga ni deng phyin gzhi la gnas :
gzhi ni ma bcos lhug par 'dug :
mtshan nyid kun ldan 'od gsal ba :
cir yang ma yin cir yang rtogs :
lta ba mthar phyin shrI siM:
sgom pa'i blo dang bral 'dod nas :
gsal ba 'di la lam byas pas :
gtad so med pa'i nyams shig shar :
rgyun chad med pa'i shrI siM:
spyod pa spyad rgyu 'dug gam bltas :
ci byas thams cad bde ba che :
gang byung thams cad dga' ba'i ngang :
zung 'jug mngon gyur shrI siM:
'bras bu 'thob par bya ba'i phyir :
gzhi yi steng du mnyam par bzhag :
'jam dpal bshes gnyen gdams pa ste :
sems kyi klong nas gter du rnyed :
rnam shes yul dbang kun gzhi rnams :
so sor dbyer med dmigs su med :
gang yang 'di zhes med pa yi :
bde ba chen por a la la ho :
zhes blang /
a sum sbrel gyi rdo rje'i bzlas pa mdzad pa zhu /
zhes a yig rdor bzlas bya /
shrI siM ha rang rig tu rdzogs pa'i ngang mnyam par gzhag pa zhu /
de nas /[ <!TCC Tibetan character 4,37 undefined in unicode!> ]mi yi rig 'dzin thogs ma lits+tsha bi dri med grags pa'i sku thogs la /
rig 'dzin bla ma'i rdo rje'i gnas bzhi'i 'khor lo'i lte bar rigs brgya'i khyab bdag rdo rje sems dpa' dkar dmar mthing ser bzhi bzhugs pa'i /
spyi bo bde chen 'khor lo'i rdo rje sems dpa' dkar po'i rdo rje gsum gyi klong dang dbyer med pa /
rin po che'i khang bzang nas skya rengs dang po shar ba dang dus mtshungs par :
mi yi rig 'dzin kun gyi thog ma lits+tsha bi dri med grags pa 'di skad lo //
a ho :
gsang sngags nam mkha'i rnal 'byor dri med grags pa nga :
yul la zhugs pa'i sems rnams thams cad dbyings nyid de :
cog gzhag lhug par bzhag pa'i rig pa 'di ka rang :
phyi nang gnyis med zang thal kun tu 'od gsal ba'o :
a sum sbrel gyi rdor bzlas bya /
lits+tsha bi dri med grags pa rang rig tu rdzogs pa'i ngang mnyam par gzhag pa zhu /
klu rgyal byang chub sems dpa'i sku thogs la /
rig 'dzin bla ma'i rdo rje'i gnas bzhi'i 'khor lo'i lte bar rigs brgya'i khyab bdag rdo rje sems dpa' dkar dmar mthing ser bzhi bzhugs pa'i /
mgrin pa longs spyod 'khor lo'i rdo rje sems dpa' dmar po'i rdo rje gsum gyi klong dang dbyer med pa /
rin po che'i khang bzang dgu rim nas sems rig gnyis su med par 'byed pa'i dus na :
klu rgyal byang chub sems dpas 'di skad lo //
rang gis rang bcings bcing ba dam po'i ma rig pa :
gang gis dgrol du med de rang byung rang grol lo :
ye nas rang byung rig par shes pas ma bcos byar med pa :
gang du'ang mi gnas bsgom bya'i blo dang bral ba'o :
a yig rdor bzlas dang gong bzhin dgongs pa'i ngang bskyang ngo //[ <!TCC Tibetan character 4,37 undefined in unicode!> ]rig 'dzin bla ma'i spyi bo bde chen 'khor lo'i rnam shes 'jug yul rtsa 'dab bzhi'i shar nas rim bzhin te /
rgyal po dzaH'i sku thogs la /
shar nas /
skal ldan rgyal po dzaHsa mkha' 'gro ma'i tshogs khang chen mor nyi ma 'char ka dang dus mtshungs par :
bdag ni skal ldan rgyal po dza :
sgyu ma bde ba'i lam byas te :
rdzogs pa chen po'i don bsgoms pas :
tshogs drug yul gyi snang ba kun :
spang blang rtsis gdab med pa ru :
rang shar rang grol bde ba'i ngang :
blo 'das byar med chen por rdzogs :
a yig rdor bzlas dang gong bzhin dgongs pa'i ngang bskyang ngo //
lha dbang rgya byin gyi sku thogs la /
lho nas /
lha'i dbang pos rnam par rgyal ba'i khang bzang du sems bde ba chen po dus las 'das pa'i dus su :
lha dbang brgya byin bde chen rang gsal bdag nyid ni :
bde ba'i yul la ma zhen snang ba sgyu mar rtogs :
rang grol dmigs su med la cir snang brjod pa bral :
chos nyid klong du rang shar rang grol pha mthar son :
a yig rdor bzlas dang gong bzhin dgongs pa'i ngang bskyang ngo //
gnod sbyin skar mda' gdong gi sku thogs la /
nub nas /
gnod sbyin skar mda' gdong gis nor bus brgyan pa'i shing gi drung nas sems rig ma bu 'dres pa'i dus na :
chos dbyings rang gsal sems la yongs su rdzogs pa las :
kun tu bzang pos ma gzigs lta ba klong yangs de :
med par bsgrub med ye shes 'od gsal snying po ste :
sgyu ma'i lus kyi rgya zhig gsal rdzogs nam mkha'i rgyal por 'dres :
a yig rdor bzlas dang gong bzhin dgongs pa'i ngang bskyang ngo //
srin po blo gros thabs ldan gyi sku thogs la /
byang nas /
srin po blo gros thabs ldan gyis ri bo gnam lcags 'bar ba'i rtse mo nas skya rengs gnyis pa shar ba na :
shar grol dus mnyam byung ba'i blo gros thabs ldan bdag :
dmigs med nam mkha'i ngang du ye nas gnas pa las :
'od gsal dag pa'i ye shes nyi ma sems las shar :
gsal stong zung 'jug nyi ma dwangs gsal nam mkha' nyid dang mtshungs :
a yig rdor bzlas dang gong bzhin dgongs pa'i ngang bskyang ngo //[ <!TCC Tibetan character 4,37 undefined in unicode!> ]rig 'dzin bla ma'i mgrin pa longs spyod 'khor lo'i tshogs brgyad rnam dag rtsa 'dab shar nas phyogs mtshams rim bzhin te /
dga' rab rdo rje'i sku thogs la /
shar nas /
rig 'dzin dga' rab rdo rjes chos kyi dbyings nas rdo rje sems dpa'i drung du sems nyid 'od gsal ba'i dus su :
nga ni mi yi rig 'dzin dga' rab rdo rje ste :
sems la blta ba'i yul med 'dzin pa rang sar dag :
sgom pa'i blo dang bral nas gsal dang mi gsal med :
spyod pa ci dgar btang bas re dogs rtsis gdab bral :
'bras bu 'od gsal snying po'i klong du rang bzhin grol :
a yig rdor bzlas dang gong bzhin dgongs pa'i ngang bskyang ngo //
rgyal po d+ha ha na'i sku thogs la /
shar lho nas /
khyung chen gyi dgongs pa /
chos nyid klong rdol glu yi bsam gtan /
tsan dan gyi nags tshal du nam gyi gung la /
rgyal po d+ha hi na ta los 'di skad lo //
ho :
bdag ni d+ha he ta lo ste :
rig pa bde brdal byang chub sems :
dbang bskur dkyil 'khor cho ga med :
rang gis rang nyid rang gsal bas :
'khor 'das chos tshig der zad do :
g+hi ta ma ko sa la a ho :
a yig rdor bzlas dang gong bzhin dgongs pa'i ngang bskyang ngo //
'chi med pad+ma 'byung gnas kyi sku thogs la /
lho nas /
'chi med pad+ma 'byung gnas rdo rje'i glu :
rang byung rang shar chos nyid bstan pa'i tshe :
lhun grub brtsegs kyi bam ro'i tshal chen du :
pad+ma 'byung gnas brtul zhugs spyod pa'i tshe :
a ho :
shar grol dus mnyam rig pa thol byung ni :
'jigs med snang med 'dzin med ngang du spyod :
klong las shar ba'i cho 'phrul cir bstan kyang :
'khor 'das mnyam pa nyid du brdal ba 'o :
a yig rdor bzlas dang gong bzhin dgongs pa'i ngang bskyang ngo //
rA dza hasti'i sku thogs la /
lho nub nas /
rig pa'i khyu byug gi dgongs pa /
rig pa klong rdol glu'i bsam gtan /
tsan+dan gor shir+Sha'i tshal du nam gyi cha stod la /
sras thu bo rA dza hastis 'di skad lo //
ho :
bdag ni rA dza hasti ste :
dmyal ba btso sreg snang yang rang sems mdangs :
sangs rgyas zhing khams snang yang rang sems rtsal :
gnyis med gnyis su byar med tha mi dad :
dgongs pa'i don dril tshig de'i bcud khug cig :
g+hi ta ma ko la sa a hoH
a yig rdor bzlas dang gong bzhin dgongs pa'i ngang bskyang ngo //
'jam dpal bshes gnyen gyi sku thogs la /
nub nas /
slob dpon 'jam dpal bshes gnyen gyis dur khrod he chen brdal du mchod rten la sku rgyab brten te sgrub pa'i tshe srod kyi dus su dgongs pa rang byung gi glu blangs pa ni :
dga' rab rdo rje'i thugs sras 'jam dpal bshes gnyen bdag :
gdams ngag sgom mkhan mi snang 'od gsal kun la khyab :
de nyid dmigs su ma mchis dmigs yul rdul tsam med :
stong nyid ka nas dag kyang sku dang ye shes gsal :
a yig rdor bzlas dang gong bzhin dgongs pa'i ngang bskyang ngo //
sras mo sA ra ni'i sku thogs la /
nub byang nas /
nam mkha' che'i dgongs pa /
ye shes klong rdol glu yi bsam gtan /
me tog u dum bA ra'i tshal du nam smad kyi cha la /
sras mo sA ra nis 'di skad lo //
ho :
bdag ni sras mo dran pa ste :
byang chub sems la bzang ngan med :
snang ba'i yul la nye ring med :
nyams len snying por ma gyur med :
tshogs drug ma spang gsal 'debs yin :
g+hi ta ma ko la hoH
a yig rdor bzlas dang gong bzhin dgongs pa'i ngang bskyang ngo //
bi ma mi tri'i sku thogs la /
byang nas /
slob dpon bi ma mi tra'i rdo rje'i glu :
ye shes dbyings su rnam par dag pa yi :
bde chen brtsegs par mkha' 'gro dbyings phyug mas :
slob dpon mchod pas de tshe 'di skad gsungs :
a ho :
bde chen nam mkha' gang ba'i dbyings su dag :
rang byung rang shar rig pa'i klong du thim :
dbyings rig gnyis med zung 'jug la bzlas pas :
'khor 'das kun khyab he ru kaHdpal lo :
a yig rdor bzlas dang gong bzhin dgongs pa'i ngang bskyang ngo //
klu rgyal dga' bo'i sku thogs la /
byang shar nas /
thig le drug pa'i dgongs pa /
bde ba klong rdol glu'i bsam gtan /
skya rengs dang po shar tsam na /
rgya mtsho'i gting rum du klu'i rgyal pos 'di skad do //
ho :
bdag ni klu rgyal dga' bo ste :
rmad byung rdzogs pa chen po 'di :
khams gsum sems can kun la khyab :
stong gsal 'dzin med snying nang nas :
yul drug kun la 'char zhing spro :
rang grol chen po a la la :
g+hi ta ma ko la sa a hoH
a yig rdor bzlas dang gong bzhin dgongs pa'i ngang bskyang ngo //[ <!TCC Tibetan character 4,37 undefined in unicode!> ]rig 'dzin bla ma'i thugs ka chos kyi 'khor lo'i yul brgyad rnam dag rtsa 'dab shar nas phyogs mtshams rim bzhin te /
ku ku rA dza'i sku thogs la /
shar nas /
rtsal chen gyi dgongs pa /
byang sems klong rdol glu yi bsam gtan /
skya rengs gnyis pa shar tsam na /
rgya mtsho'i gling du khyi yi rgyal po ku ku rA dzas 'di skad lo //
ho :
bdag ni khyi yi mkhan po snga ma ste :
tshe 'dir lta sgom mthar phyin bar do chod :
'chi khar nam mkha' phyi nang 'dres pa 'dra :
skye ba rang gar mi 'khyams rang snang rang dbang thob :
g+hi ta ma ko la hoH
a yig rdor bzlas dang gong bzhin dgongs pa'i ngang bskyang ngo //
'jam dpal bshes gnyen phyi ma'i sku thogs la /
shar lho nas /
spyi gcod kyi dgongs pa /
gsang ba klong rdol glu'i bsam gtan /
shing n+ya gro d+ha'i rtsa bar srod thun la 'jam dpal bshes gnyen phyi mas 'di skad lo //
ho :
bdag ni 'jam dpal gshes gnyen phyi ma ste :
rgyu dag pad+ma'i rtse las skyes :
rkyen dag a ti'i don rnams rtogs :
'bras bu dag pas sku gsum thob :
bsgom bya'i rtsol ba skyur thongs la :
sgom byed sems kyi zel ma 'jug :
pad+ma ko la sha a hoH
a yig rdor bzlas dang gong bzhin dgongs pa'i ngang bskyang ngo //
nA gArdzu na'i sku thogs la /
lho nas /
sems sgom gyi dgongs pa /
dbyings klong rdol glu yi bsam gtan /
rgyan chags dpal gyi ri'i nags su skya rengs gsum pa shar tsam na /
nA gArdzu nas 'di skad do //
ho :
bdag ni 'phags pa klu sgrub ste :
rang sems nga bdag rtsad bcad pas :
phyi nang thams cad stong par grol :
stong nyid bco brgyad gtan la phebs :
skye 'chi 'pho 'gyur gang dga' mdzod :
g+hi ta ma ko la sa hoH
a yig rdor bzlas dang gong bzhin dgongs pa'i ngang bskyang ngo //
bud+d+ha ma ti'i sku thogs la /
lho nub nas /
rtse mo byung rgyal gyi dgongs pa /
rtsol med klong rdol glu'i bsam gtan /
shing nal byi sa la'i rtsar dmar rengs gsum pa shar tsam na /
smad 'tshong ma bud+d+ha ma tis 'di skad lo //
ho :
bdag ni smad tshong bdag nyid ma :
ci yang yid la mi byed pas :
shes rab pha rol phyin ma yin :
lus sems gang la'ang mi chags pa :
tshul khrims kun gyi mthar thug yin :
gang la'ang re dogs bral ba 'di :
lam lnga sa bcu'i mthar thug yin :
g+hi ta ma ko la sa a hoH
a yig rdor bzlas dang gong bzhin dgongs pa'i ngang bskyang ngo /
khyi yi rgyal po phyi ma'i sku thogs la /
nub nas /
rmad byung gi dgongs pa /
'byung lnga ye shes klong rdol glu yi bsam gtan /
dmar rengs dang po shar tsam na rgya mtsho'i 'gram du khyi yi rgyal po phyi mas 'di skad lo //
ho :
bdag ni khyi yi mkhan po phyi ma ste :
yod par 'dzin na rtag pa'i mtha':
med par 'dzin na chad pa'i mtha':
yod min med min ma yin par :
stong gsal 'dzin med rjen ce re :
de las bdag la bshad rgyu med :
g+hi ta ma ko la sa a hoH
a yig rdor bzlas dang gong bzhin dgongs pa'i ngang bskyang ngo //
Ar+Ya pa lo'i sku thogs la /
nub byang nas /
spyi chings kyi dgongs pa /
nam mkha' klong rdol glu'i bsam gtan /
dpag bsam shing gi grib ma la /
tho rengs khar Ar+Ya pa los 'di skad lo //
hoH
byang chub sems ni nam mkha' lta bu'i klong //
gsal la rtog pa med pa'i ye shes ni //
phyi dang nang med kun la gsal bar gnas //
sangs rgyas dgongs pa 'di las med par mjal //
e ma ko la sha a hoH
a yig rdor bzlas dang gong bzhin dgongs pa'i ngang bskyang ngo //
gnod sbyin mo byang chub ma'i sku thogs la /
byang nas /
yid bzhin nor bu'i dgongs pa /
dngos grub klong rdol glu yi bsam gtan /
dmar rengs gnyis pa shar tsam na /
gnod sbyin mo byang chub 'di skad lo //
ho :
bdag ni gnod sbyin byang chub mo :
yul drug mi 'gegs rang grol spyod :
ji ltar rol yang bogs su che :
rang rig rgyal po'i dbang chen thob :
tshogs drug lhug bzhag a la la :
g+hi ta ma ko la sa a hoH
a yig rdor bzlas dang gong bzhin dgongs pa'i ngang bskyang ngo //
o rgyan gyi mkhan po d+ha he'i sku thogs la /
byang shar nas /
bde ba phra bkod kyi dgongs pa /
phrin las klong rdol glu'i bsam gtan /
rin po che'i gling du nam gung yol la /
o rgyan gyi mkhan po d+ha hes 'di skad lo //
ho :
bdag ni o rgyan mkhan po ste :
ma hA rA dzas dgongs pa dril te bstan :
sems la rtsa ba gcad rgyu med :
med pa de ka chod pa yin :
sems la bltas pas mthong rgyu med :
med pa de ka rang mthong yin :
mthong med ngang la ma yengs skyongs :
karmAko la sha a hoH
a yig rdor bzlas dang gong bzhin dgongs pa'i ngang bskyang ngo //[ <!TCC Tibetan character 4,37 undefined in unicode!> ]rig 'dzin bla ma'i lte ba sprul pa'i 'khor lo'i 'dzin byed rnam dag rtsa 'dab brgyad las shar nas phyogs mtshams rim bzhin te /
drang srong b+hi shwa ti'i sku thogs la /
shar nas /
srog gi 'khor lo'i dgongs pa /
rang byung klong rdol glu'i bsam gtan /
n+ya gro d+ha'i dgon par srod yol gyi dus su /
drang srong b+hi shwa tis 'di skad lo //
ho :
bdag ni drang srong b+ha shi ste :
khregs chod don la rtsol med bzhag :
thod rgal ngang la yengs med bzhag :
snang ba rig mdangs rtsal rdzogs nas :
rang dbang skye 'jug 'od lus thob :
a ka sha ko la ma d+hA a hoH
a yig rdor bzlas dang gong bzhin dgongs pa'i ngang bskyang ngo //
d+harma rA dza'i sku thogs la /
shar lho nas /
nam mkha' rgyal po'i dgongs pa /
grol ba klong rdol glu'i bsam gtan /
me tog gi tshal du nam gyi cha stod la /
d+harma rA dzas 'di skad do //
hoH
sems kyi rang bzhin ye nas mdzod chen las //
gang ltar btags shing ci ltar snang ba kun //
'byung 'jug thams cad ye nas kun tu bzang //
de ltar gnyis su med pa'i rig pa de //
kun tu bzang po'i sems la gnas //
rig pa'i dbyings la ma bslad pas //
bsgom zhing bzlas pa 'di las med //
kye ma ma rtogs snying re rje //
e ma bdag nyid rang sar grol ba a la la //
d+ho ha ko pa sha a hoH
a yig rdor bzlas dang gong bzhin dgongs pa'i ngang bskyang ngo //
sras mo go ma de bI'i sku thogs la /
lho nas /
rin chen kun 'dus kyi dgongs pa /
skye med klong rdol glu'i bsam gtan /
rgyal ba'i dgon gnas su nam smad la sras mo go ma de bIs 'di skad lo //
ho :
bdag ni sras mo go ma d+he byi ste :
'byung lnga rigs kyi yum lnga la :
phung lnga rigs kyi yab lnga yin :
khams dang skye mched sems dpa' sems ma yin :
kun gzhi skye med kun bzang yum :
yid kyi rtog pa kun bzang yab :
rin chen gser gling rdo btsal ltar :
'khrul yul 'khrul rgyu btsal mi rnyed :
ka pa la ka ma pa sha a hoH
a yig rdor bzlas dang gong bzhin dgongs pa'i ngang bskyang ngo //
bud+d+ha gup+ta'i sku thogs la /
lho nub nas /
rje btsun dam pa'i dgongs pa /
shes rab klong rdol glu'i bsam gtan /
dben pa chen po'i gnas su bud+d+ha gup+tas 'di skad lo //
hoH
chos rnams byang chub sems ma bcos //
ye nas kun tu bzang po la //
gsal la 'gyur ba med pa'i byang chub sems de la //
mtshan ma'i rnam par rtog pas ma bslad de //
rnam rtog rang byung rang zhir gnas pa las //
gnyen pos sgom du med par 'khums //
sems kyi me long ma bltas na //
rnam rtog dri mas gos ta re //
pradz+nyA ko sa la a hoH
a yig rdor bzlas dang gong bzhin dgongs pa'i ngang bskyang ngo /
kha che'i rgyal po rab snang mdzad kyi sku thogs la /
nub nas /
skye med rang rig gi dgongs pa /
chos sku klong rdol glu'i bsam gtan /
tsan+dan sdong po'i rtsar gung thun la /
kha che'i rgyal po rab snang mdzad 'di skad lo //
ho :
bdag ni mkhan po rab snang ste :
sems la skye shi med par rab rtogs pas :
lus la shi dang ma shi med par grol :
lung las ma byung gdams ngag kho bos rnyed :
sgom la mi re 'dod zhig ngang na bde :
ka la pa ko sha a hoH
a yig rdor bzlas dang gong bzhin dgongs pa'i ngang bskyang ngo //
bai ro tsa na'i sku thogs la /
nub byang nas /
lo chen bai ro tsa na yis :
yar lung shel gyi brag phug nas :
nga ni bai ro tsa na ste :
ma bcos rang gsal ngang du gnas :
ma nor dmigs su ma mchis shing :
brjod med rig pa zang thal le :
bsam 'das sems kyi dri ma dag :
rang byung ye shes ngo bo nyid :
rang gsal rang bzhin lhun gyis grub :
cir snang chos sku'i rgyan du shar :
thugs rje sprul sku sna tshogs snang :
thams cad kun gzhi'i dbyings su rdzogs :
lta ba'i gnam 'phang gcod pa'i tshe :
sgom pa thabs shes sgro gshog brgyang :
spyod pa'i lam la zhugs pa'i tshe :
re dogs med pa'i ngang la 'gro :
'bras bu'i pha mthar bsnyegs pa'i tshe :
gzhan du med pa'i sangs rgyas rtogs :
sgom pa'i gzeb las grol tsa na :
lta ba'i rgyal po phugs thag chod :
lam la bgrod du med pa de :
lung dang rig pas bsgrub med phyir :
gzhi yi steng du 'bras bur smin :
chos nyid klong du la bzlas te :
rang rig rtsal du shan yang 'byed :
dbyings rig gnyis su med pa de :
thig le nyag gcig ngang du rdzogs :
sems sde'i ngang du nyams blangs pas :
snang srid sems kyi klong du rdzogs :
klong sde'i lta ba nyams blangs tshe :
rnam rtog phra rags klong du thim :
man ngag nyams su blangs pa'i tshe :
dbyings ye zung 'jug mngon sangs rgyas :
lta ba'i phugs thag chod pa yin :
sgom pa'i blo las 'das pa yin :
spyod pa spyad du med pa yin :
'bras bu gzhan la re mi 'tshal :
'on kyang rnal 'byor bai ro yis :
rgyu 'bras khyad du mi gsod pas :
sdom pa gsum gyis rgyud sbyangs te :
mtshan ldan bla ma dpal seng ge :
spyi bo'i gtsug tu 'bral med bzhugs :
rig 'dzin pad+ma 'byung gnas de :
mnyes pa gsum gyis yang yang bsten :
paN chen bi ma la mi tra :
dgongs par bzhed pa'i pha mtha' bskang :
bslab pa gsum gyi chas 'dzin te :
lta ba'i gnam 'phang gcod pa yin :
sngar spyod ngang du mnyam par bzhag :
bstan gnyis zung 'jug bkra shis shog :
a yig rdor bzlas dang gong bzhin dgongs pa'i ngang bskyang ngo //
de ba rA dza'i sku thogs la /
byang nas /
bde ba rab 'byams kyi dgongs pa /
sku gsum klong rdol glu'i bsam gtan /
grong khyer dpal yon du srod kyi dus su rgyal po de ba rA dzas 'di skad lo //
hoH
snang srid thams cad ye nas kun tu bzang //
kun bzang gud na med de ma lus snying po'i rgyu //
snang ba mtha' dag skye med bdud rtsi sku gsung thugs //
skye med ngang las ma yengs mnyam bzhag pas //
bsgom par bya ba 'di las med par rtogs //
lus ni sgyu ma'i phung po mi gtsang ste //
sems ni ye shes chen por shar //
tsan+d+ra de wa ko sa la a hoH
a yig rdor bzlas dang gong bzhin dgongs pa'i ngang bskyang ngo //
mkha' 'gro mtsho rgyal gyi sku thogs la /
byang shar nas /
ti sgro brag gi tshogs khang du :
ye shes mkha' 'gro mtsho rgyal gyis :
'khor 'das kun la khyab pa'i sems :
bde ba chen po'i ngang du thim :
chos nyid klong du blta bya bral :
kho mo'i rtogs pa de tsam mo :
a yig rdor bzlas dang gong bzhin dgongs pa'i ngang bskyang ngo //
chos rgyal chen po'i sku thogs la /
rig 'dzin bla ma'i rdo rje'i gnas bzhi'i 'khor lo'i lte bar rigs brgya'i khyab bdag rdo rje sems dpa' dkar dmar mthing ser bzhi bzhugs pa'i /
thugs ka chos kyi 'khor lo'i rdo rje sems dpa' mthing ga'i rdo rje gsum gyi klong dang dbyer med pa /
bsam yas dbu rtse'i bar khang nas :
khri srong rje yis 'di skad bzhengs :

nga ni khri srong lde'u btsan te :
sems nyid rang byung ye shes 'di :
cir yang mi dmigs cir yang gsal :
lta ba'i rgyal po mtha' gnyis bral :
a yig rdor bzlas dang gong bzhin dgongs pa'i ngang bskyang ngo //
g.yu sgra snying po'i sku thogs la /
rig 'dzin bla ma'i rdo rje'i gnas bzhi'i 'khor lo'i lte bar rigs brgya'i khyab bdag rdo rje sems dpa' dkar dmar mthing ser bzhi bzhugs pa'i /
lte ba sprul pa'i 'khor lo'i rdo rje sems dpa' ser po'i rdo rje gsum gyi klong dang dbyer med pa /
yer pa gtsug rum 'bar ba ru :
rgyal mo g.yu sgra snying po yis :
sems las gzhan pa'i sangs rgyas med :
rnam rtog chos dbyings klong du nub :
dbyings rig dbyer med rdzogs pa 'di :
bai ro tsa na'i bka' drin lags :
a yig rdor bzlas dang gong bzhin dgongs pa'i ngang bskyang ngo //
de re re la tsaka li spyi bor bzhag
/a yig rdor bzlas /
dgongs pa mnyam gzhag rnams ma chad pa gal che'o //
de rnams ni rig 'dzin bla ma'i sku yi gnas bzhi'i 'khor lor bzhugs pa'i bla ma'i byin rlabs te /
de nyid mi nyams shing brtan par bya ba'i slad du rig 'dzin bla ma'i lha tshogs rnams kyis shis pa brjod cing phyag gis me tog 'thor bas dge legs su byas pa'i mos pa mdzod /
bkra shis ci rigs brjod /
byin rlabs dbang bskur zab mo thob pa'i skabs su zhal gyis bzhes pa'i dam tshig la srung sdom bgyid snyam pas 'di'i rjes zlos gyis /
gtso bos ji ltar sogs /
dam tshig bsgrag gzung gtang rag maN+Dal yon 'bul dge bsngo rnams spyi ltar bya'o //

//gsum pa rjes kyi rim pa rnams kyang byang bu khrigs bsdebs ltar ro //
grub brnyes sum cu rtsa gcig gi
/byin rlabs smin byed dbang bskur bcud //
nges don snying po 'di kho na //
sems sde mdzes pa'i rgyan du gyur //
phyi skor sems sde'i bla ma'i sgrub dbang gi le tshan no ///
/

@#//
bzhi pa phyi skor yi dam zhi ba rdo rje dbyings kyi dkyil 'khor du dbang spyi blugs su bskur ba la sbyor dngos mjug gsum /
sbyor ba gshom ni /
stegs bu'i khar ras bris zhi dkyil spyi 'gre sgos chos kyi lha mtshan can nam /
ma 'dzom na maN+Da lar 'bru'i tshom bu dbus dang phyogs mtshams la gtso 'khor lnga tshom re re /
de rgyab mtshams bzhir re re dang shar nub gnyis su gnyis re ste thub drug dang bya byed /
de rgyab bzhi rnams bkod pa'i steng many+dzi'i khar bum pa so lnga'i bcud ldan /
shar du gsang mtshan shog dril dang rdor dril lhan cig tu bsdams pa dar dpyang can /
lhor dbu rgyan /
nub tu rdo rje /
byang du dril bu /
stabs gang bder zhi ba gtso dgu'i sku tsaka
/shar lhor rdo rje slob dpon mnga' gsol gyi chas sam tsaka li /
lho nub tu thod chang /
nub byang du rig tsaka
/byang shar du rang byung shel rdo /
gzhan yang mig dar me tog sogs nyer mkho'i yo byad phyi nang gi mchod pa tshogs gtor rnams bkod pa'o //

//dngos gzhi'i dbang sgrub ni sngon rjes rnams phyi skor bla ma'i byang bu khrigs bsdebs ltar la /
mngon rtogs rten byang gter gzhung ting 'dzin gsum tshig rjes phyi skor yi dam sgrub pa'i sems nyid ka nas dag pa'i ngang :
sogs sbyar la bdag mdun dbyer med du gsal btab nas las kyi rim pa bstod pa'i mtha' bar bya /
dzapa? kyi skabs bzlas dmigs ni /
rang gi thugs srog sa bon las :
bde ba chen po'i 'od zer 'phros :
rab 'byams rgyal ba'i dkyil 'khor pa'i :
lha tshogs rnams kyi thugs rgyud bskul :
de rnams thugs rje'i 'od zer sprin :
mkha' khyab kun tu snang ba yis :
bdag dang 'gro kun sgrib gnyis sbyangs :
ye shes mchog gis byin brlabs gyur :
dzapa? kyi sngags ni sgrub thabs kyi bskyed sngags rnams dang /
bya byed thub drug sgo bzhi sogs la rang sngags zhi ba spyi khyab nas 'byung ba'i hU~M hU~M hU~M badzra tsit+ta A+o~M:
a a a badzrI b+ha dra sa man+ta A:
A+o~M mu ne kreM swA hA:
A+o~M mu ne truM swA hA:
A+o~M mu ne sruM swA hA:
A+o~M mu ne braM swA hA:
A+o~M mu ne k+ShaM swA hA:
A+o~M mu ne ye swA hA:
hU~M hU~M hU~M hU~M dzaHhU~M baM ho :
zhes bdag mdun gyi 'od zer spro bsdu'i dmigs pa dang bcas bzla ba grub rjes /
bum pa rang byung gi gzhal med khang du zhi ba rdo rje dbyings kyi lha tshogs rnams dwangs pa'i mtsho la gza' skar shar ba ltar gsal bar gyur /
gzungs thag blangs la /
rang srog sngags kyi 'od zer gzungs thag la //
'khril te bum pa'i lha tshogs thugs rgyud bskul //
de dag sku las byang sems bdud rtsi'i rgyun //
babs pas bum chur dbyer med ro gcig gyur //
ces dang dzapa? sngags bzla /
stong tshigs dang /
bum pa'i lha 'od du zhu ba bum chu dang dbyer med du gyur /
ces brjod /
las bum gong ltar brlab /
bka' gter srung ma'i gtor 'bul /
tshogs mchod /
rig me dor zhing gnang ba zhu ba gong song bzhin byas la dkyil 'khor yol bas sgrib bo //
dbang dngos la slob ma khrus nas dbyung /
bgegs gtor bsngo ba sogs grub rjes /
sems bskyed gsal btab la /
chos bshad kyi khyad par ni /
'dir skabs su babs pa theg pa rim dgu'i yang rtse a ti yo ga sems sde'i skor la bka' brgyud gter brgyud gnyis su bzhugs pa las /
'dir gter brgyud dkon la ngo mtshar che ba u dum wA ra lta bu'i zab chos kyi /
phyi skor sems sde'i yi dam zhi ba rdo rje dbyings kyi sgrub pa'i thabs rig 'dzin chen po shrI siM has rgyud kyi dgongs pa las lung du btus te man ngag gis bkral pa'i dkyil 'khor du /
ye shes spyi blugs kyi dbang bskur ba la bdag nyid kyi bgyi 'os rnams grub sogs mtshams sbyar la maN+Dal 'bul /
de nas gzhung las /
rgyas par phyi 'jug la sogs bya :
zhes 'byung bas de mdor bsdus spro na /
khyed rang rnams sngon chad rang snang ye shes kyi dkyil 'khor du ma zhugs pa mtshon byed mig dar 'ching ba zhu /
tsak+Shu b+han+d+ha wA ra ma NA ye swA hA zhes 'ching /
rang rig ye shes kyi lha dang mngon sum du mjal ba gdod nas rang la bzhugs pa ngo shes pa'i brdar phyag rten du me tog gi phreng ba re yang 'dzin mdzod /
A khaM bI ra hU~M gis sbyin /
dbang bskur zhu ba'i yul zhi ba rigs dgu'i dkyil 'khor gyi gtso bo rnam par snang mdzad dang bla ma tha mi dad pa la mi phyed dad pas gsol ba 'debs pa 'di'i rjes zlos /
e ma ho :
bde gshegs bla ma rgyal ba sras bcas kun :
ma lus bdag cag rnams la dgongs su gsol :
rdo rje dbyings kyi dkyil 'khor chen po ru :
bdag cag gzhug cing smin par mdzad du gsol :
lan gsum /
slob dpon gyis gnang ba sbyin pa ni /
A+o~M:
rdo rje dbyings kyi dkyil 'khor chen po 'dir :
'jug cing smin pa bskal par rnyed mi 'gyur :
rtsol bas tshul bzhin 'jug par rjes yi rang :
bu rnams tshur shog dam tshig thub par gyis :
zhes gnang ba sbyin te /
rgyud sbyong ba'i slad du bla ma nyid dkon mchog rtsa gsum rgya mtsho'i khyab bdag bde gshegs zhi ba rdo rje dbyings kyi dkyil 'khor chen por bzhugs pa'i spyan sngar /
bdag gzhan sems can thams cad sgo gsum 'jug pa gcig pas byang chub bar du skyabs su 'gro bar bgyi'o snyam pa kun rdzob gzhi'i skyabs 'gro dang /
'khor 'das kun gyi gzhi dbyings nges pa don gyi sangs rgyas dang /
rnam shes gnas 'gyur 'od gsal rtogs pa dam pa'i chos /
dbang po sgo lnga'i yul shes kyi gzung 'dzin rang dag gis so so rang rig pa tshogs mchog 'phags pa'i dge 'dun te /
dkon mchog gsum po rang byung gdod ma'i gnas lugs rang chas su bzhugs pa ngo shes pa don dam rang bzhin yongs shes kyi skyabs 'gro'i de kho na nyid la mnyam par bzhag pas 'di'i rjes zlos /
kun gzhi dag pa'i sogs byang khrigs ltar /
su mchi :
lan gsum /
sems can thams cad kyi don du sangs rgyas 'thob par 'dod pa smon pa'i sems dang /
de'i ched du smin cing grol ba'i lam la 'jug pas rdzogs smin sbyangs par 'jug par sems bskyed pa gnyis kun rdzob dang /
don dam byang sems gnas lugs bde gshegs snying po'i klong chen 'khrul grol gnyis su med pa'i don gyi sa la bdag gzhan mnyam nyid du 'god pa thams cad rdo rje'i rnal 'byor du sems bskyed pa zung 'jug gis 'di'i rjes zlos /
e ma ho bde gshegs sogs /
bskyed do :
lan gsum /
zhing mchog de dag gi spyan sngar phyag 'tshal ba mchod pa 'bul ba sogs kun rdzob yan lag bdun pa'i gsag sbyang gi dmigs 'dun dang /
don dam rang byung rang gsal gyi dgongs pa bsal gzhag 'phel 'grib med pa tshogs chen ye rdzogs /
sgrib gnyis rang dag gi rang ngo shes pa gnyis su med pa zung du 'brel bas 'di'i rjes zlos /
snang ba rnam dag sogs /
rtogs shog :
lan gsum /
spyi dang khyad par lhag pas bsdus pa'i sdom pa dang dam tshig rnams rang bzhin lta ba'i dam tshig chen po bzhi ru la bzla bas legs par blangs nas tshul bzhin bsrung bar bgyi'o snyam pas 'di'i rjes zlos /
e ma ho :
bde gshegs sras bcas ma lus pa :
kun nas bdag la dgongs su gsol :
de bzhin gshegs pa'i rigs rnams kyi :
sdom pa ma lus bdag gis gzung :
srog gi phyir yang mi gtang ngo :
lan gsum /
de nas dam la gzhag pa ni /
dam tshig srung ba'i phan yon bsgrag pa bcas dam tshig bsrung bar gdams pa ni /
de ltar yin na de bzhin gshegs :
rdo rje dbyings kyi dkyil 'khor du :
bcug cing smin par byed du rung :
dam tshig chen po de nyid srungs :
dngos grub chen po des 'thob byed :
de bas dam las ma 'da' zhig :
A+o~M badzra sa ma ya hU~M:
rdo rje mgor bzhag
/slob dpon gyis dbye ba'i phyag rgya dang bcas /
sa ma ya pra be sha ya phaT/
ces brjod pas dkyil 'khor gyi sgo bzhi shag gis bye bar gyur /
ces brjod la yol ba bsal /
lha tshogs rnams mngon sum du mjal bar dkyil 'khor gyi sgo bzhi nas g.yas skor gyis sku gsung thugs la phyag bya bar mos te thal mo gnas gsum du sbyar nas rjes zlos /
A+o~M na ma te hU~M/
A+o~M na ma mI hU~M/
A+o~M na mo na ma hU~M/
lan bzhir brjod /
de rnams kyis phyi 'jug gi rim pa grub nas /
khyed rang rnams dkyil 'khor gyi shar sgor dbang stegs kyi steng du 'khod pa las nang 'jug gi dngos gzhi ye shes pa dbab pa la dmigs pa 'di bzhin gyis /
slob ma rnam par snang mdzad ni :
dkar gsal zhal gsum phyag drug pa :
g.yas g.yon 'khor lo rdo rje dang :
rin chen pad+ma rgya gram dril :
yum ni dbyings phyug ma   'khor lo dril 'dzin /dang 'khril :
de ltar du gsal ba'i spyi bor haM:
mgrin par laM:
snying gar baM:
lte bar raM:
rkang mthil yaM rnams las 'od zer 'phros pas :
bde bar gshegs pa nam mkha' gang bar byon nas yi ge rnams la thim :
'od du zhu lus mer gyis gang bar bsam :
A be sha ya a A:
spos kyi dud pa dang rol mo'i sgra bsgrags pas byin dbab /
spyi bor rdo rje rgya gram du bzhag pas brtan par byas pa'i mos pa mdzod /
tiSh+Tha badzra zhes brtan par bya /
me tog 'bul ba ni /
rang byung rig pa'i me tog yi dam gyi lha la phul ba'i mos pas 'di'i rjes zlos dang bcas te 'dor ba zhu /
ho :
bde gshegs kun 'dus dkyil 'khor 'dir :
snying po'i ye shes brtag bya'i phyir :
rig pa'i me tog 'di 'bul gyis :
las 'phro'i dbang gis bzhes su gsol :
puSh+pe pra tIts+tsha ho :
zhes phul pas me tog lhag pa'i lhas bzhes nas dbang rtags cod pan gyi tshul du slar yang spyi bor bcings te /
ho :
mi gnas ye shes dkyil 'khor du :
rig pa'i me tog phul pa 'di :
byin rlabs bsam mi khyab par zungs :
dngos grub thams cad 'dis thob shog :
puSh+pe g+h+r-iN satwaM i maM satwa ma hA bA la :
ma rig pa'i sgrib g.yogs mig dar dang lhan cig tu bsal bar gyur /
ho :
sngon gyi rgyal ba thams cad kyis :
'gro ba'i mig ni dbye bar mdzad :
sangs rgyas sa la bkod pa bzhin :
deng 'dir rnam snang mdzad bdag gis :
ma rig mig ni dbye bar bya :
tsak+Shu pra be sha ya phaTa?:
dag pa rang snang ye shes kyi dkyil 'khor 'og min bde chen stug po bkod pa'i dbus su de bzhin gshegs pa rnam par snang mdzad dang dbyings phyug ma yab yum /
shar du rdo rje sems dpa' dang snyems ma yab yum /
lhor 'jam dpal dang gIrtI ma yab yum /
nub tu spyan ras gzigs dang mA l+ya ma yab yum /
byang du phyag rdor dang nIrti ma yab yum /
shar lhor kun bzang dang me tog ma yab yum /
lho nub tu nam snying dang bdug spos ma yab yum /
nub byang du sa snying dang mar me ma yab yum /
byang shar du byams pa dang dri chab ma yab yum rnams la rigs chung gi sems dpa' sems ma brgyad brgyad kyis bskor ba /
khyams kyi phyogs mtshams su bya byed yab yum dang thub pa drug
/sgo bzhir ta kr-ita yab yum ste bde gshegs zhi ba lhun gyis grub pa rig pa ye shes kyi rten dang brten pa'i dkyil 'khor mngon sum du mthong bar gyur pa'i mos pa mdzod /

de nas dngos gzhi'i dbang bskur ba la'ang bzhi las /
dang po bum pa'i dbang bskur ba ni /
slob dpon gyi thugs ka nas 'od zer 'phros pas gdan gsum tshang ba'i dbang lha nam mkha' gang bar spyan drangs pa rnams dang slob dpon lhan cig pas mi bskyod pa'i ngo bo rnam rgyal bum pa'i chus dbang bskur bar gyur /
hU~M:
rin chen bum pa gzhal yas khang :
nang du bde gshegs lha tshogs bzhugs :
skal ldan bu la dbang bskur bas :
snang stong ye shes rtogs par shog :
ka lA sha a b+hi Shiny+tsa hU~M:
rgyas par spro na bskyed sngags re re'i mthar ka lA sha btags pas bskur /
rin 'byung gi ngo bo dbu rgyan gyi dbang bskur te /
hU~M:
rin chen mdzes pa'i dbu rgyan 'di :
rgyal ba kun gyi cod pan te :
skal ldan bu la dbang bskur bas :
mnyam nyid ye shes rtogs par shog :
rat+na mu ku TaM a b+hi Shiny+tsa trAM:
dbu rgyan spyi bor bcings /
snang mtha'i ngo bo rdo rje lag g.yas su gtad de /
hU~M:
mi chod mi shigs rdo rje 'di :
rgyal ba kun gyi gsang gsum ste :
skal ldan bu la dbang bskur bas :
sor rtog ye shes rtogs par shog :
pad+ma d+hA ra a b+hi Shiny+tsa hrI:
don grub kyi ngo bo dril bu lag g.yon du gtad de /
hU~M:
stong pa nyid kyi dril bu che :
rgyal ba kun gyi dbyangs dang ldan :
skal ldan bu la dbang bskur bas :
bya grub ye shes rtogs par shog :
karma g+haN+De a b+hi Shiny+tsa A:
rnam snang gi ngo bo rdor dril bsnol ma dang cod pan spyi bor bcings te /
hU~M:
rgyal ba kun gyi mtshan mchog ni :
thog ma bar dang mtha' mar dge :
skal ldan bu la dbang bskur bas :
chos dbyings ye shes rtogs par shog :
bud+d+ha na maHsarba ta thA ga ta che ge mo zhes bya ba'o :
de ltar thun mong rig pa'i dbang lnga bskur pas phung po lnga rigs lnga'i sangs rgyas su gnas gyur /
nyon mongs ma rig pa dug lnga dag
/ye shes lnga mngon du byas pas de bzhin gshegs pa rigs lnga dang skal pa mnyam pa yin no //
rjes 'brel lha sku phyag rgya'i dbang bskur ba'i slad du /
dkyil 'khor gyi lha tshogs rnams kyi sku las ye shes phyag rgya'i sku gnyis pa re 'phros nas khyed rang rnams la thim pas sgo gsum sku gsung thugs dang dbyer med du byin gyis brlabs pa'i mos pa mdzod /
tsaka li thogs la /
hU~M:
dbus kyi phyogs kyi de bzhin gshegs :
bcom ldan rnam par snang mdzad la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
rnam par snang mdzad dbang thob shog :
A+o~M hU~M trAM hrIHA:
mUM lAM mAM pAM tAM:
dz+nyA na satwa hU~M:
a b+hi Shiny+tsa A+o~M:
hU~M:
shar gyi phyogs kyi de bzhin gshegs :
bcom ldan rdo rje sems dpa' la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
rdo rje sems dpa'i dbang thob shog :
A+o~M badzra satwa A:
a b+hi Shiny+tsa A+o~M:
hU~M:
lho yi phyogs kyi de bzhin gshegs :
bcom ldan 'jam dpal gzhon nu la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
'jam dpal gzhon nu'i dbang thob shog :
A+o~M many+dzu shrI mUM:
a b+hi Shiny+tsa A+o~M:
hU~M:
nub kyi phyogs kyi de bzhin gshegs :
bcom ldan 'jig rten dbang phyug la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
'jig rten dbang phyug dbang thob shog :
A+o~M Ar+Ya a wa lo ki te shwa ra hrI:
a b+hi Shiny+tsa A+o~M:
hU~M:
byang gi phyogs kyi de bzhin gshegs :
bcom ldan phyag na rdo rje la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
phyag na rdo rje'i dbang thog shog :
A+o~M badzra pA Ni hU~M:
a b+hi Shiny+tsa A+o~M:
hU~M:
shar lho mtshams kyi dkyil 'khor nas :
bcom ldan kun tu bzang po la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
kun tu bzang po'i dbang thob shog :
A+o~M sa man+ta b+ha dra hU~M:
a b+hi Shiny+tsa A+o~M:
hU~M:
lho nub mtshams kyi de bzhin gshegs :
bcom ldan nam mkha'i snying po la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
nam mkha'i snying po'i dbang thob shog :
A+o~M kha gar+b+ha trAM:
a b+hi Shiny+tsa A+o~M:
hU~M:
nub byang mtshams kyi de bzhin gshegs :
bcom ldan sa yi snying po la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
sa yi snying po'i dbang thob shog :
A+o~M k+ShiM hi rA dza hrI:
a b+hi Shiny+tsa A+o~M:
hU~M:
byang shar mtshams kyi de bzhin gshegs :
bcom ldan byams pa mgon po la :
de bzhin gshegs dang byang chub sems :
ma lus 'khor tshogs rgya mtshos bskor :
skal ldan bu la dbang bskur bas :
byams pa mgon po'i dbang thob shog :
A+o~M mai tri d+hA ra A:
a b+hi Shiny+tsa A+o~M:
zhes bskur /
de ltar dbang bskur pas phung khams skye mched dbang yul dang bcas pa thams cad bde gshegs zhi ba'i lha tshogs su ye nas bzhugs pa rnams thabs 'dis gsal btab pa yin pas deng phyin chad lha de dang der shes par gyis shig
/gzhan don byed nus pa yin na rdo rje slob dpon du mnga' gsol ba ni /
de la dgos pa'i yo byad glegs bam /
phyag shing /
'khor lo /
chos dung /
rdor dril /
khri gdugs sogs bsham la /
mtha' rten rdo rje rgyal po bka' rab 'byams kyi dbang la khyed rang rnams rnam par snang mdzad kyi nga rgyal gyis seng ge'i khri pad nyi zla ba'i gdan gyi steng du 'khod pa la /
dam tshig gsum gzung ba'i slad du lag tu rdor dril gtad pa snying gar bsnol te dkyil 'khor mchog gi khyab bdag gi snyems pa bzung ba la /
don gnyis lhun gyis grub pa'i brdar rdo rje slob dpon gyi yo byad kyis mnga' gsol ba ni /
hU~M:
rang byung lhun grub dgongs pa mngon gyur pa'i :
rdo rje slob dpon bdag po'i dbang thams cad :
deng 'dir rdo rje slob dpon 'dir rdzogs nas :
rgyal ba rnams kyis shis pa brjod gyur cig :
ces mnga' gsol la rten snying brjod cing me tog kyang 'thor /
des phyi mtshan ma'i dkyil 'khor du bum pa'i dbang thob /
lus rtsa'i sgrib pa dag
/lam rang bzhin yongs grub kyi bskyed rim sgom pa la dbang /
'bras bu sku rdo rje sprul pa'i sku mngon du 'grub pa'i skal pa rgyud la bzhag pa yin no //
rgyas par mchog dbang bskur na dbang phreng che chung nas blang bar gsungs kyang re zhig mngon du ma gyur pas /
'dir dga' rab snying tig dbang chog nas sbyar na gter kha rigs gcig pas 'thad che bar sems shing de ltar spro na /
gnyis pa gsang ba'i dbang gi slad du /
bla ma dkyil 'khor gyi bdag po yab yum mnyam par sbyor ba'i bde chen byang chub sems kyi bdud rtsi sangs rgyas thams cad 'dus pa'i ngo bo mgrin par byin par mos shig
/thod pa'i bdud rtsi sbyin la /
A:
ji ltar bde gshegs yab rnams kyis :
rang gi sras la dbang bskur bzhin :
bde chen byang chub sems kyi chus :
rtog pa'i dri ma bsal bar bya :
bo d+hi tsit+ta a b+hi Shiny+tsa ho :
bdud rtsi myang pa'i rkyen gyis dug gsum gyi rtog pa 'gag
/bde chen ye shes nyams su myong bar mos la sngags 'di'i rjes zlos /
a ho ma hA su kha ho :
des nang lus kyi dkyil 'khor du gsang ba'i dbang thob /
ngag rlung gi sgrib pa dag
/lam bdag byin rlabs kyi rim pa sgom pa la dbang /
'bras bu gsung rdo rje longs sku mngon du 'grub pa'i skal pa rgyud la bzhag pa yin no //
gsum pa shes rab ye shes kyi dbang gi slad du /
gzugs dang lang tsho phul du byung zhing mtshan nyid yongs su rdzogs pa'i rig ma rdo rje dbyings phyug ma'i ngo bor byin gyis brlabs pa /
phyag tu sprad pa dang 'du shes gsum gyis snyoms par zhugs pas dga' bzhi lugs 'byung dang lugs ldog gi mthar 'pho med lhan cig skyes pa'i bde chen mngon du gyur par mos shig
/rig tsaka gtad la /
hU~M:
dga' ba'i gnas chen phyag rgya mo :
sna tshogs gzugs can yid 'ong ma :
khyer cig khyer cig sems dpa' che :
dga' bde'i rol mo rtag tu gyis :
ma hA mu dra dz+nyA na a b+hi Shiny+tsa hU~M:
zhes gtad /
dzaHhU~M baM hoHa nu rA ga dz+nyA na badzra sa ma ya ho :
des gsang ba phyag rgya'i chu skyes kyi dkyil 'khor du shes rab ye shes kyi dbang thob /
yid thig le'i sgrib pa dag
/lam dkyil 'khor 'khor lo sgom pa la dbang /
'bras bu thugs rdo rje chos kyi sku mngon du 'grub pa'i skal pa rgyud la bzhag pa yin no //
bzhi pa don dam tshig gis ngo sprod pa'i dbang ni /
sngar dpe las skyes pa'i ye shes de nyid kyis mtshon byed du byas nas /
don dam rang byung lhan cig skyes pa'i ye shes gdod nas rang rig rang la gsal ba'i rdo rje sems dpa' nyid du shes par gyis la ma bcos gnyug ma'i ngang du mnyam par zhog cig
/shel rdo snying gar bzhag
/a :
gsang ba mchog gi dgyes pa na :
thams cad bdag nyid rtag tu bzhugs :
rdo rje sems dpa' bde ba che :
dbyings rig zung 'jug rtogs par shog :
dz+nyA na badzra satwa a a a :
des de kho na nyid ye shes kyi dkyil 'khor du bzhi pa don dam pa'i dbang thob /
shes bya'i sgrib pa dag
/lam 'od gsal rdzogs pa chen po sgom pa la dbang /
'bras bu ye shes rdo rje ngo bo nyid sku mngon du 'grub pa'i skal pa rgyud la bzhag pa yin no //
zhes dang shis brjod gang mos bya /
de rnams kyis rdzogs chen sde gsum phyi skor sems sde'i yi dam zhi ba rdo rje dbyings kyi dkyil 'khor du dbang bskur ba legs par grub pa yin te /
gzhung las /
de ltar rdor dbyings dkyil 'khor gyi :
dbang bskur yongs rdzogs phyi skor 'di :
yang zab kun gyi mthar thug pa'i :
rdzogs pa chen po'i chos sder 'du :
zhes gsungs pa nyid tshul bzhin grub pas dbang dus su zhal gyis bzhes pa'i dam tshig rnams bsrung snyam pas rjes zlos /
gtso bos ji ltar sogs dbang rjes kyi rim pa rnams bya'o //

//gsum pa mjug chog kyang phrin byang dkyus ltar byas pas grub bo //
rigs gcig rigs rnams kun gyi bdag
/bde gshegs zhi ba rdo rje dbyings //
gang de'i dbang bskur zin thun 'dis //
zab mo'i bstan pa gsal gyur cig
/phyi skor yi dam zhi ba rdor dbyings kyi dbang gi le tshan no ///
/

@#//
lnga pa phyi skor khrid kyi byin rlabs a yig mda' 'phen ma dang khrid dngos la /
sbyor ba yo byad kyi gshom ni /
ras bris sam rdul tshon gyi phyi dbyibs tsit+ta rtse mo nub bstan la nang pad+ma dmar po 'dab ma bcu drug mu khyud dang bcas pa'i lte bar nyi gdan la a zhabs sprod dbu shar nub tu bstan pa /
'dab ma rnams la a dkar po re re dbu phyir bstan du bri /
de'i steng bum pa bcud ldan gyi mchu la ras sam shing shun la bris pa'i tsit+ta dmar po a yig gis mtshan pa gdag
/phyi nang gi mchod tshogs sogs bsham mo //

//dngos gzhi la dbang sgrub phyi skor bla ma'i byang bu khrigs bsdebs ltar bdag dang mdun rten dbyer med kyi dgongs pas bzlas pa dang /
bum pa zur du sgrub mi dgos kyang bum nang a dkar po re 'od du zhu bas bum chu chos nyid rgyu rkyen med pa'i bdud rtsir gyur par bsam la a gang 'grub bzla /
las bum rdor sems snying pos byin gyis brlab /
bka' srung gtor chog dang tshogs mchod zab rgyas grub pa na /

dbang dngos la slob ma rnams khrus nas dbyung /
bgegs bskrad /
srung 'khor spyi ltar dang /
maN+Dal bkye bsdu dang sems bskyed gsal gdab rjes /
de la 'dir grub pa'i rig 'dzin rnams kyi thugs bcud snga 'gyur rnying ma la mdo sgyu sems gsum zhes grub pa'i mtha' chen po gsum gyi ya gyal /
rdzogs pa chen po kun gyi 'phro gzhi'am rtsa ba lta bu sems phyogs rgya mtsho'i rgyud lung man ngag gi snying po'i gdams pa /
mkhas pa shrI siM has dus gsum kun mkhyen pad+ma 'byung gnas la gdams pa zab dgu'i yang bcud /
rtog ge dang dam nyams 'dres khyer gyis bsre bslad ma zhugs pa mkha' 'gro'i kha rlangs thul le ba 'di ni /
ji skad du /
gsang sngags don gyi mtshan ma ni //
dpe la brten nas yang dag 'byung //
don la brten nas nges shes rnyed //
rtags la brten nas yid ches skye //
zhes gsungs pa ltar /
bla ma'i brgyud pa ma chad pa /
dbang gi chu bo ma chad pa /
gdams ngag gi sarga ma log pa /
nyams myong byin rlabs kyi drod ma nyams pa dang /
rgyud dbang dang 'brel ba /
dbang gdams ngag dang 'brel ba /
gdams ngag phyag bzhes dang 'brel ba /
phyag bzhes bla ma brgyud pa'i byin rlabs dang 'brel bas khyad par du ma'i sgo nas 'phags pa ste /
rgyud las /
brda dang brda mtshon go ba ni //
dbang gi nang nas dbang bka' 'o //
zhes gsungs pa ltar lo chen bai ro tsa na'i bka' srol sems sde a don bco brgyad kyi brda dbang bka' ma'i rgyun bzhugs bzhin pa la /
nye brgyud byin rlabs kyi tshan ka zab gter gyi gsang mdzod las gter chen yab sras kyis spyan drangs pa'i bka' gter zung 'jug 'di nyid kyi phyi skor sems sde'i khrid kyi byin rlabs zla ba'i zhun ma snying gi mun sel 'bul ba la /
kye :
rigs kyi bu rnams :
dbang bskur ba'i tshul ni 'di lta bu ste :
bskur bya skur byed bskur thob dang bral ba'o :
zhes gsungs pa ltar don dam ye shes kyi dbang bskur thob kyi mtshan ma las 'das pa'i don mngon du bya ba'i phyir kun rdzob rten 'brel gyi che ba dbang bskur zhu ba'i slad du /
khyed rang gis dngos su 'byor pa dang yid kyis sprul pa'i mchod sprin zhing khams rgya mtshor khyab par sprul nas 'bul ba zhu /
maN+Dal phul /
'o /
rang shes rig pa'i rgyal po bla ma kun tu bzang por sgoms la dad mos gdung ba drags pos gsol ba 'debs pa 'di'i rjes zlos mdzod /
bdag la bya rtsol bral ba'i rdzogs chen thams cad sems su blta ba :
brda tsam gyis ni rtogs pa'i byin rlabs 'pho ba'i dbang :
slob dpon dgongs pa'i mthar thug gang yod bdag la bstsal du gsol :
lan gsum /
de nas mchod bstod bshags pa bya bar gsungs pas tshig ris dang mthun pa'i kun bzang don gyi phrin las kyi sgom don gsal thobs shig
/dpon slob lhan cig pas phyi skor bla ma'i byang bu'i mchod bstod dang /
sgrib sbyong byang bu /
chos nyid klong bshags sogs rgyas bsdus ci rigs bya /
de nas slob dpon gyis /
kye :
rigs kyi bu slob dpon ma bcos gsal rdzogs lhug par gnas pa'i snying rtsa 'dab dbus dang bcas pa'i phyogs brgyad na a sum cu rtsa gcig bsgom :
snying gar gnas pa'i a dkar po las 'od zer mda' 'phang pa ltar 'phros :
dkyil 'khor dbus kyi a thams cad la'ang phog :
de las kyang 'od zer sngar ltar 'phros te rdzas kyi a yig la phog :
de las 'od zer skar mda' ltar 'phros pas slob ma'i snying nang gi a la phog pas :
snang srid 'khor 'das kyis bsdus pa'i chos thams cad a yig bzhi la thim :
rang lus kyang a yig la thim :
a yig 'od du mer gyis zhu nas mi dmigs par mnyam par bzhag :

slar yang ma 'dres gsal rdzogs su gsal bas :
snying ga'i a yig las 'od 'phros :
snying gi nang thams cad gsal :
bum nang gi mar me lta bu'i 'od gsal bar blta ba ni spyi tsam ste man ngag ni gzhan du shes :
zhes gsungs pa'i gdams ngag gud du sbas pa ni /
dkyil 'khor pad bum snying a de :
yul dbang shes gsum kun gzhi mtshon :
snang stong bde stong bde ba che :
yul stong dbang dag rnam shes 'gyur :
kun gzhi bya byed bral ba 'o :
zhes rdo rje'i tshig tu bstan pa'i don khrid brgyud ldan bla ma'i zhal lung las blang bar bya'o /

/dkyil 'khor gyi brda don ngo sprad pa ni :
dkyil 'khor dbus kyi a dkar po de ni kun gzhi dri ma med pa mtshon no :
a yig phyi rol du tsit+ta rin chen 'di ni kun gzhi'i ngo bo stong pa'i 'od gsal ba las ma rig pa rnam shes sam :
rig pa'i dus na ye shes su mtshon pas sku gnyis lhun gyis grub pa'o :
bum pa ni lus dbang po'i sgo thams cad gsal zhing rnam shes kyi 'jug sgo phyi nang gi yul shes gnyis kyi go 'byed pa lta bu ste :
bum pa'i sgo 'gags pas so sor dbye ba tsam las bum pa dbyings su thim pa'i tshe nam mkha' phyi nang gcig tu 'gyur ba bzhin :
lus kyi rgya grol bas yul dang shes pa dbyer med cing :
de nyid kyang kun gzhi'i dbyings su rdzogs par 'gyur bas na :
ma dag pa'i dbang po gnyis su 'dzin cing :
dag pa'i dbang po bden med du mthong bas bum pa chag pa'i mar mes phyi nang 'od gsal ba bzhin :
'od gsal dag pa'i gzhon nu bum pa'i skur lhun gyis grub par mtshungs la :
pad+ma ni ma dag pa'i ngo nas kun gzhi nas gsal ba'i cha ma rtogs par rnam shes kyi 'jug pa dbang pos mtshams sbyar te yul thams cad sna tshogs bden zhen du mthong bar byed la :
de nyid rnam shes gnas 'gyur ba'i tshe dbang po bde ba 'od gsal zhing phyi yi rtog tshogs thams cad chos nyid kyi rang snang du rtogs pas zhing khams kyi yon tan bsam gyis mi khyab pa mthong ba'i brda'o :

dbang bskur ba ni :
slob dpon gyis bum pa thogs la :
dang po dbang po'i tshor bas mtshams sbyar te :
rnam shes log par byed pa dag pa dang :
dbang po bden med nyid du rtogs bya'i phyir :
bde chen gzhon nu phyag rgya bum pa'i dbang :
bde bas de nyid rtogs phyir dbang bskur ro :
kha rgyan sna tshogs mdongs sgro pad+ma'i 'dab :
snang stong dbyer med yul kun dag pa dang :
snang srid bde ba chen por 'char ba'i phyir :
bum pa'i kha rgyan snang stong mdangs gsal dbang :
phyi nang gnyis med rtogs phyir dbang bskur ro :
rnam shes yul la 'jug pa'i ma dag pa :
rdo la gser 'gyur rtsi yis btab pa bzhin :
bde chen mkha' dbyings mnyam sbyar gcig tu 'khril :
tsit+ta rin chen 'bar ba zur brgyad 'di :
bde ba brgyad du mtshon pa'i dbang bskur bas :
dga' bzhi'i ye shes dbyings su rnam shes dag :
ye shes 'od gsal klong du grol bar shog :
a ni kun gzhi ka dag sgrib bral la :
gtsang zhing rtag la 'gyur ba med pa'i ngang :
bzang ngan blang dor 'dzin pa'i mtha' las 'das :
'od gsal klong chub sems nyid ye shes su :
bltas pas snang srid thams cad ye shes dbyings :
yongs rdzogs rtsol ba med pa'i ngang du blta :
a a a :
zhes pa'i bar brjod la dbang bskur zhing bum chu sbyin /
rig 'dzin dgongs nyams kyi glus bskul ba la /
rig 'dzin so so'i sku thogs la /
rtsa ba rig 'dzin shrI siM has bsam gtan gyi khang bur glu phyi ma rgyas pa 'di skad do //
ji ltar bsam yang mi rtog ngang :
ji ltar smras kyang sgom pa med :
snang srid chos kun ye shes ngang :
ye shes btsal du med pa 'di :
rang byung rang shar thal le ba :
nga ni deng phyin gzhi la gnas :
gzhi ni ma bcos lhug par 'dug :
mtshan nyid kun ldan 'od gsal ba :
cir yang ma yin cir yang rtogs :
lta ba mthar phyin shrI siM:
sgom pa'i blo dang bral 'dod nas :
gsal ba 'di la lam byas pas :
gtad so med pa'i nyams shig shar :
rgyun chad med pa'i shrI siM:
spyod pa spyad rgyu 'dug gam bltas :
ci byas thams cad bde ba che :
gang byung thams cad dga' ba'i ngang :
zung 'jug mngon gyur shrI siM:
'bras bu 'thob par bya ba'i phyir :
gzhi yi steng du mnyam par bzhag :
'jam dpal bshes gnyen gdams pa ste :
sems kyi klong nas gter du rnyed :
rnam shes yul dbang kun gzhi rnams :
so sor dbyer med dmigs su med :
gang yang 'di zhes med pa yi :
bde ba chen por a la la ho :
slar yang snying dang 'dra ba'i slob ma gcig la sbyin pa'i chig brgyud ni :
slob dpon 'bol stan dgu brtsegs su gnas pa'i steng nas slob ma'i rna bar sbubs mchu btsugs te :
skad shub bus gzhan gyis ma tshor bar /
bum pa khungs gtor gyi dgongs pa las :
chos thams cad ye shes su shes :
ye shes btsal du med pa'o :
zhes dang /
dang po thug sa gcig tu thug :
bar du blta sa gcig la blta :
mthar mar mthong ba gcig tu mthong :
zhes ngo sprod :
sbubs mchu'i gdams pa spyi dang khyad par bcas lan gsum thebs par gdab /
rgyas par spro na /
'di'i dbang gzhung las /
rgyas par rtsa yi a yig bco brgyad la sems 'dzin :
don bco brgyad kyi glu blang ba gzhan du blta 'o :
zhes gsungs pa ni /
rlung ro bsal /
lus gnad dang bcas /
dpon slob gnyis ka'i tsit+ta rin po che 'bar ba'i gzhal yas su pad+ma 'dab ma bcu drug pa'i lte ba la a dkar po zhal sprod dang /
'dab ma bcu drug la a dkar po bcu drug mgo phyir bstan du bsgom par bya'o //
de nas bla ma'i thugs la gnas pa'i pad+ma'i a rnams 'od du zhu nas /
'od de sog mda' bzhin du dkar nar gyis song ba des dkyil 'khor gyi pad+ma'i a rnams la phog pas de rnams kyang 'od du dkar mer gyis zhu /
de las kyang 'od dkar nar gyis 'phros nas steng gi bum pa'i a rnams la phog pas de rnams kyang 'od du dkar mer gyis zhu nas /
'od de slob ma'i snying ga'i pad+ma'i a rnams la phog pas /
'khor ba'i bag chags dang rnam par rtog pa thams cad sbyangs nas sems nyid dag pa'i ngo bo a dkar po de rnams la shes pa ma yengs par gtad pas /
de rnams shin tu dkar ba rang bzhin gyis 'od gsal bar gyur nas snying gi nang 'od kyis khengs pa dang /
a de rnams 'od kyi rang bzhin du gyur nas lus kyi nang dang /
rim gyis 'jig rten gyi khams dang /
nam mkha'i mtha' klas par 'od kyis khyab /
mthar de thams cad me long la has btab pa bzhin slar 'dus nas thig le chen po'i rang bzhin du gsal /
de thig le shin tu phra ba la 'dus /
de yang yal gyis yal ba la rig pa gtad cing mnyam par bzhag pas /
'khor 'das kyi snang ba ci shar yang ngo bo ngos gzung las 'das pa'i rang rig yul med rang gsal gyi ngang la gnas pa med pa'i tshul gyis gnas par bya'o //
zhes gsal btab la sgom du gzhug
/de nas rgyal po d+ha hi na ta lo'i glu nas brtsam rig 'dzin bco brgyad kyi glu re re dang /
sbubs mchu'i gdams pa re /
g.yung ston rdo rje dpal bzang gi bka' ma'i sems smad dbang chog las khol du phyung nas bskur bar bya'o //
zhes gsungs pa sogs dkyus su bris pa ni /
1)khyung chen gyi dgongs pa /
chos nyid klong rdol glu yi bsam gtan /
tsan dan gyi nags tshal du nam gyi gung la /
rgyal po d+ha hi na ta los 'di skad lo //
hU~M/
'gyur ba med pa'i chos nyid ni //
kun gzhi ma bcos byang chub sems //
gzung 'dzin rnam rtog yul las 'das //
snang ba'i gzugs med byang chub sems //
ci la'ang mi dpyad rtog pas mi gzung zhing //
sems nyid rang bzhin bsam med mkha' 'dra la //
ma yengs ma bslad bcos pa med par gzhag
/sgom du med pa'i chos dbyings chen po la //
bsam du med pa'i rig pa ma yengs zhog
/de las sgom du rdul tsam med par 'khums //
skye ba brgyud nas rgyal por bdag skyes te //
do ha de blangs nga rgyal bcag pa las //
sngon chad byang chub mchog tu sems bskyed cing //
sems dang chos nyid 'dres pa'i 'phro blangs shing //
sgyu ma'i phung po da lta bsnyil ba'i phyir //
kun bzang thugs kyi 'od zer bdag la shar //
g+hi ta ma ko sa la a hoH
zhes rdo rje'i glu blangs so //
sbub mchu ni /
gser gyi khyung gshog ces pa'i man ngag las /
gsal la mi g.yo thal byung ba'o //

2)rig pa'i khu byug gi dgongs pa /
rig pa klong rdol glu'i bsam gtan /
tsan+dan gor shir+Sha'i tshal du nam gyi cha stod la /
sras thu bo rA dza hastis 'di skad lo //
hU~M/
kun gzhi ye nas ma bcos de bzhin chos kyi dbyings //
rang byung ye shes mkha' 'dra mnyam pa chen po'i ngang //
tshig dang yi ge'i sgra las 'das pa kun tu bzang //
sems dang chos nyid mnyam zhing dbyer med na //
lus ngag yid gsum mtshan ma cis bslad kyang //
chos nyid byang chub sems la 'gyur med de //
rnam rtog skyon spangs kun gzhi byang chub sems //
ma bcos ngang du bzhag pa las //
sgom zhes gud na med par 'khums //
sgyu ma'i phung po da lta bsnyil ba'i phyir //
kun bzang thugs kyi 'od zer nga la shar //
g+hi ta ma ko la sa a hoH
sbub mchu ni /
bum pa khungs gtor zhes bya ba'i man ngag las /
ye shes ma btsal yan par zhog /

3)nam mkha' che'i dgongs pa /
ye shes klong rdol glu yi bsam gtan /
me tog u dum bA ra'i tshal du nam smad kyi cha la /
sras mo sA ra nis 'di skad lo //
hU~M//
kun gzhi ma bcos ye nas chos kyi dbyings //
rgyu dang rkyen gyis ma skyes 'jig dral med //
rang byung lhun gyis grub pa'i bcom ldan 'das //
gzung 'dzin kun las 'das pa rdo rje sems dpa'i thugs //
ye nas ma bcos chos kyi dbyings nyid la //
rang byung rang gsal rig pa ye shes kyis //
ma bcos ma bslad ngang du bzhag pa ni //
rdo rje sems dpa'i dgongs pa yin //
bdag gi sgom pa 'di las med par 'khums //
sgyu ma'i phung po da lta bsnyil ba'i phyir //
kun bzang thugs kyi gter chen bdag la babs //
g+hi ta ma ko la hoH
sbub mchu ni /
nyi ma shar ba lta bu'i man ngag las /
rig pa cig char lhug par gzhag /

4)thig le drug pa'i dgongs pa /
bde ba klong rdol glu'i bsam gtan /
skya rengs dang po shar tsam na /
rgya mtsho'i gting rum du klu'i rgyal pos 'di skad do //
hU~M/
mtha' dang dbus med nam mkha' lta bu'i thugs //
smra bsam yul las 'das pa chos kyi sku //
srid 'byung skye 'gro rnam par dag byas nas //
ma bcos rnam par dag pa kun gzhi byang chub sems //
ma btsal mnyam par bzhag pa sgom pa'i mchog
/rig pa chos kyi dbyings su ma bcos na //
rnam par grol ba'i lam mchog gzhan med de //
dus gsum bde bar gshegs pa'i dgongs pa nyid //
dpag cing gzhal yang 'di las med par mjal //
bdag gi phung po gdos bcas 'di bsnyil nas //
kun bzang dbye ba med pa'i sa la mchi //
g+hi ta ma ko la sa a hoH
sbub mchu ni /
dbul mo gter 'chang zhes bya ba'i man ngag las /
thams cad sprul pa sku ste btang snyoms ngang //

5)rtsal chen gyi dgongs pa /
byang sems klong rdol glu yi bsam gtan /
skya rengs gnyis pa shar tsam na /
rgya mtsho'i gling du khyi yi rgyal po ku ku rA dzas 'di skad lo //
hU~M/
ye nas lhun grub kun tu bzang po'i ngang //
gsal la mi rtog spros bral byang chub sems //
mi 'gyur mi dmigs chos kyi dbyings nyid las //
rig pa mi 'gyur ma bslad mnyam bzhag na //
ci la'ang mi gnas gang la'ang mi sems pa //
mchog tu gsang ba'i rmad byung sems nyid 'di //
rna bas nyan pa la sogs spyod yul yod ma yin //
kun gzhi mi 'gyur dbyings chen la //
rig pa mi 'gyur ma yengs gzhag
/sgom pa 'di las med par 'khums /
khams gsum rang sar grol bas btsal zhing bsgrub mi dgos //
re zhing dogs pa med pas bdag nyid sangs rgyas yin //
g+hi ta ma ko la hoH
sbub mchu ni /
me long lta bu zhes bya ba'i man ngag las /
spros med byang chub yan par gnas //

6)sems sgom gyi dgongs pa /
dbyings klong rdol glu yi bsam gtan /
rgyan chags dpal gyi ri'i nags su skya rengs gsum pa shar tsam na /
nA gArdzu nas 'di skad do //
hU~M/
snang ba thams cad ye nas dbyings chen la //
rig pa 'pho 'gyur med pa'i dur btab nas //
dbyings nyid mi 'gyur rig pa mi bslad de //
ma yengs mi 'gyur mkha' ltar dag pa la //
ma yengs ma bcos yongs kyi 'od gsal las //
sgom pa ming du btags pa gud na med par 'khums //
bdag gi phung po gdos bcas 'di //
dbye ba med pa'i sa la mchi //
g+hi ta ma ko la sa hoH
sbub mchu ni /
thig le chen po zhes bya ba'i man ngag las /
chos nyid bde chen ngang du gsal //

7)rmad byung gi dgongs pa /
'byung lnga ye shes klong rdol glu yi bsam gtan /
dmar rengs dang po shar tsam na rgya mtsho'i 'gram du khyi yi rgyal po phyi mas 'di skad lo //
hU~M/
chos dbyings byang chub sems ni 'byung ba lnga yin te //
ma bcos rang bzhin gsal bas mkha' ltar dag
/'gro ba'i gzung 'dzin sreg pas me ltar gnas //
dmigs med gdod nas dag pas rlung ltar gnas //
gzung 'dzin skyon dang bral bas chu ltar gnas //
cis kyang bskyod med sra bas sa ltar gnas //
'byung ba lnga nyid ye nas chos nyid byang chub sems //
gdod nas dag pa'i nam mkha' 'dra ba la //
dmigs pa med par ma yengs gnas pa las //
sgom pa 'di las gud na med par rtogs //
bdag gi phung po gdos bcas 'di //
dbye ba med pa'i sa la mchi //
g+hi ta ma ko la sa a hoH
sbub mchu ni /
seng+ge 'gying ba lta bu zhes bya ba'i man ngag las /
nyon mongs lnga nyid ye shes lnga ru gsal //

8)yid bzhin nor bu'i dgongs pa /
dngos grub klong rdol glu yi bsam gtan /
dmar rengs gnyis pa shar tsam na /
gnod sbyin mo byang chub 'di skad lo //
hU~M/
chos nyid byang chub sems la blang zhing bltar med de //
blta ba'i gzugs med yongs la gsal bar snang //
cis kyang bcos su med la bslad du med //
sems kyi rang bzhin ci la'ang mi gnas te //
rig pa byang chub sems kyi rang bzhin ni //
ji ltar bslad kyang dbyings las 'gyur ba med //
dbyings nyid rig pas mi btsal te //
sems nyid mkha' ltar dag pa ste //
ma bcos rang bzhin med pa las //
sgom pa 'di las med par bdag gis rtogs //
bdag gi phung po gdos bcas 'di bsnyil nas //
kun bzang thugs kyi 'od zer bdag la shar //
g+hi ta ma ko la sa a hoH
sbub mchu ni /
mkha' lding chen po zhes bya ba'i man ngag las /
'khor ba ma btsal ye nas sangs rgyas yin //

9)rtse mo byung rgyal gyi dgongs pa /
rtsol med klong rdol glu'i bsam gtan /
shing nal byi sa la'i rtsar dmar rengs gsum pa shar tsam na /
smad 'tshong ma bud+d+ha ma tis 'di skad lo //
hU~M/
e ma hoH
chos nyid byang chub sems la brtag cing dpyad du med //
btsal zhing gnyen pos bcos su med //
sems las sangs rgyas logs na med //
btsal bas mi rnyed sems las sangs rgyas med //
sems kyi rang bzhin ma bcos sangs rgyas yin //
gdod nas ma btsal byang chub snying po la //
ting 'dzin ma bsgom ngang gis gsal ba las //
sangs rgyas dgongs pa 'di las med par 'khums //
bdag gi phung po gdos bcas 'di bsnyil nas //
kun bzang thugs kyi 'od zer bdag la shar //
g+hi ta ma ko la sa a hoH
sbub mchu ni /
ye shes phreng ba zhes bya ba'i man ngag las /
snang srid ye shes ngang du gsal //

10)spyi gcod kyi dgongs pa /
gsang ba klong rdol glu'i bsam gtan /
shing n+ya gro d+ha'i rtsa bar srod thun la 'jam dpal bshes gnyen phyi mas 'di skad lo //
hU~M/
kun gzhi yangs pa'i dbye thang la //
rang rig dag pa'i klong nas ni //
ye shes nyi ma rang la shar //
shar ba'i dus na nub pa med //
shar nas ma bcos gsal ba la //
sangs rgyas chos nyid snga phyi gsum //
gang du btsal yang rnyed mtha' med //
kun gzhi yangs pa'i chos nyid las //
rig pa chos sku'i nyi shar ba //
ma bcos nub pa med pa las //
sgom du 'di las med par 'khums //
myong na sems kyi bdud rtsi myong //
blta na rig pa'i ye shes ltos //
pad+ma ko la sha a hoH
sbub mchu ni /
sems kyi 'khor lo zhes bya ba'i man ngag las /
sems kyi bde chen nyams myong gsal //

11)spyi chings kyi dgongs pa /
nam mkha' klong rdol glu'i bsam gtan /
dpag bsam shing gi grib ma la /
tho rengs khar Ar+Ya pa los 'di skad lo //
hU~M/
byang chub sems ni nam mkha' lta bu'i klong //
gsal la rtog pa med pa'i ye shes ni //
phyi dang nang med kun la gsal bar gnas //
gdod nas dag pas nam mkha'i klong 'dra las //
rnam rtog rtog pa'i ye shes mngon shar ba //
skye 'gag dbyer med rang bzhin med pa la //
sangs rgyas dgongs pa 'di las med par mjal //
za na sems nyid bdud rtsi zo //
gyon na chos nyid gos su gyon /
e ma ko la sha a hoH
sbub mchu ni /
sgron ma gsal ba zhes bya ba'i man ngag las /
sems nyid gyin 'da' rnal mar zhog /

12)bde ba phra bkod kyi dgongs pa /
phrin las klong rdol glu'i bsam gtan /
rin po che'i gling du nam gung yol la /
o rgyan gyi mkhan po d+ha hes 'di skad lo //
hU~M/
sems nyid sangs rgyas yin pa las //
sems las sangs rgyas logs na med //
sems nyid ye nas sangs rgyas yin pa las //
rig pa mi 'gyur rang bzhin med pa 'di //
zab mo'i chos dbyings don dam mi brjod gsal //
rgya mtsho che ltar chos dbyings zab mo las //
rig pa mi 'gyur gdod nas gsal bar shar //
kun gzhi gtan nas sbyong ba'i nyi chen po //
mkha' ltar dag pa yangs la khyab par brdal //
chos nyid ye nas dag pas sbyang du med pa la //
rig pa mi 'gyur gdod nas gsal bar shar //
phyin ci log gis ma bslad gsal bar gnas //
bde bar gshegs pa'i dgongs pa 'di las med par mjal //
chos nyid nam mkha' chen po la //
rnal 'byor rig pa'i khyung chen lding //
karmAko la sha a hoH
sbub mchu ni /
skyes bu gyad kyi rtsal 'chang zhes bya ba'i man ngag las /
rig pa mi g.yo rgya mtsho bzhin du gnas //

13)srog gi 'khor lo'i dgongs pa /
rang byung klong rdol glu'i bsam gtan /
n+ya gro d+ha'i dgon par srod yol gyi dus su /
drang srong b+hi shwa tis 'di skad lo //
hU~M/
ma bcos mkha' la gza' skar kun 'phyo bas //
gdod nas dag pa'i mkha' ni mi bskyod de //
byang chub sems ni mkha' ltar dag pa la //
mtshan ma'i rnam rtog sgyu mas ci bslad kyang //
rnam dag sems nyid dbyings la 'pho 'gyur med //
chos dbyings brdal ba chen po'i dkyil 'khor la //
rig pa ye shes dur btab pas //
gsal ba'i dkyil 'khor gsal bar shar //
shar ba nyid kyi don de ma yengs las //
sangs rgyas rnams la dgongs pa 'di las med //
rig pa ye shes rlung chen gyis //
rnam rtog rdul phran med par phyags //
a ka sha ko la ma d+hA a hoH
sbub mchu ni /
lha mo mkha' lding zhes bya ba'i man ngag las /
'khor 'das sems la rdzogs pas lhun gyis grub //

14)rin chen kun 'dus kyi dgongs pa /
skye med klong rdol glu'i bsam gtan /
rgyal ba'i dgon gnas su nam smad la sras mo go ma de bIs 'di skad lo //
hU~M/
sangs rgyas kun gyi thugs nyid yi ge a yin te //
a yi rang bzhin ye nas dngos po med //
bde gshegs kun gyi 'byung gnas a yin te //
bden gnyis la sogs snang srid cir snang yang //
a yi dngos gzhi ye nas byang chub sems //
'pho 'gyur 'du 'bral med pa'i sangs rgyas te //
smra bsam yul las 'das pa'i byang chub dbyings nyid la //
a ltar skye ba med pa'i rig pa byang chub sems //
ma bcos ma yengs mnyam par bzhag pa las //
bdag gi sgom pa 'di las med par 'khums //
chos nyid dbye thang chen po la //
rig pa ye shes rta pho rgyug
/ka pa la ka ma pa sha a hoH
sbub mchu ni /
man ngag ye shes 'khyil ba las /
gnyis med ye shes ngang du ro gcig pas //

15)skye med rang rig gi dgongs pa /
chos sku klong rdol glu'i bsam gtan /
tsan+dan sdong po'i rtsar gung thun la /
kha che'i rgyal po rab snang mdzad 'di skad lo //
hU~M/
byang chub sems ni ye nas chos kyi sku //
mkha' dang 'dra bas kun la khyab par snang //
snang ba nyid kyang stong pa ste //
stong pa'i cho 'phrul ci snang ba //
bsam du rdul tsam med pa la //
stor bral med par ma yengs zhog
/chos nyid sems kyi bdud rtsi yis /
khams gsum 'khor ba'i nad pa gso //
ka la pa ko sha a hoH
sbub mchu ni /
thig le nyi shar zhes bya ba'i man ngag las /
gnyis med rdo rje ye shes gsal //

16)bde ba rab 'byams kyi dgongs pa /
sku gsum klong rdol glu'i bsam gtan /
grong khyer dpal yon du srod kyi dus su rgyal po de ba rA dzas 'di skad lo //
hU~M/
snang srid chos rnams mngon du rtogs pa rnams //
yang dag nyid du 'di ltar bsgom bya ste //
snang srid thams cad ye nas kun tu bzang //
skye med ngang las ma yengs mnyam bzhag pas //
bsgom par bya ba 'di las med par rtogs //
lus ni sgyu ma'i phung po mi gtsang ste //
sems ni ye shes chen por shar //
tsan+d+ra de wa ko sa la a hoH
sbub mchu ni /
chos nyid mkha' ltar yangs pa zhes bya ba'i man ngag las /
blang dor med cing mnyam pa'i ngang du gsal //

17)nam mkha' rgyal po'i dgongs pa /
grol ba klong rdol glu'i bsam gtan /
me tog gi tshal du nam gyi cha stod la /
d+harma rA dzas 'di skad do //
ho /
sems kyi rang bzhin ye nas mdzod chen las //
gang ltar btags shing ci ltar snang ba kun //
'byung 'jug thams cad ye nas kun tu bzang //
de ltar gnyis su med pa'i rig pa de //
kun tu bzang po'i sems la gnas //
rig pa'i dbyings la ma bslad pas //
bsgom zhing bzlas pa 'di las med //
kye ma ma rtogs snying re rje //
rang sems rtsol med sangs rgyas yin pa la //
sa lam bgrod nas rgyu 'bras ltos pa'i blo //
rmi lam zas nor rjes su 'tshol ba 'dra //
e ma bdag nyid rang sar grol ba a la la //
d+ho ha ko pa sha a hoH
sbub mchu ni /
ye shes chen po zhes bya ba'i man ngag las /
gang nas bltas kyang ye shes rtse gcig 'char //
18)rje btsun dam pa'i dgongs pa /
shes rab klong rdol glu'i bsam gtan /
dben pa chen po'i gnas su bud+d+ha gup+tas 'di skad lo //
hU~M/
chos rnams ma bcos byang chub sems //
ye nas kun tu bzang po la //
gsal la 'gyur ba med pa'i byang chub sems de la //
mtshan ma'i rnam par rtog pas ma bslad de //
rnam rtog rang byung rang zhir gnas pa las //
gnyen pos sgom du med par 'khums //
sems kyi me long ma bltas na //
rnam rtog dri mas gos ta re //
pradz+nyA ko sa la a hoH
sbub mchu ni /
nam mkha' sprin dang ldan pa zhes bya ba'i man ngag las /
chos rnams ma bcos lhun gyis grub pa'i ngang ///
/
!
'phros don gzhung gsungs ltar spro na drwa ma lnga dang /
bka' babs grub brnyes bcu rnams kyi dgongs nyams glu yang bya bar gsungs pa ni /

1)lits+tsha bi dri med grags pas rin po che'i khang bzang nas skya rengs dang po shar ba dang dus mtshungs par :
a ho :
gsang sngags nam mkha'i rnal 'byor dri med grags pa nga :
yul la zhugs pa'i sems rnams thams cad dbyings nyid de :
cog gzhag lhug par bzhag pa'i rig pa 'di ka rang :
phyi nang gnyis med zang thal kun tu 'od gsal ba'o :

2)lha'i dbang pos rnam par rgyal ba'i khang bzang du sems bde ba chen po dus las 'das pa'i dus su :
lha dbang brgya byin bde chen rang gsal bdag nyid ni :
bde ba'i yul la ma zhen snang ba sgyu mar rtogs :
rang grol dmigs su med la cir snang brjod pa bral :
chos nyid klong du rang shar rang grol pha mthar son :

3)gnod sbyin skar mda' gdong gis nor bus brgyan pa'i shing gi drung nas sems rig ma bu 'dres pa'i dus na :
chos dbyings rang gsal sems la yongs su rdzogs pa las :
kun tu bzang pos ma gzigs lta ba klong yangs de :
med par bsgrub med ye shes 'od gsal snying po ste :
sgyu ma'i lus kyi rgya zhig gsal rdzogs nam mkha'i rgyal por 'dres :

4)srin po blo gros thabs ldan gyis ri bo gnam lcags 'bar ba'i rtse mo nas skya rengs gnyis pa shar ba na :
shar grol dus mnyam byung ba'i blo gros thabs ldan bdag :
dmigs med nam mkha'i ngang du ye nas gnas pa las :
'od gsal dag pa'i ye shes nyi ma sems las shar :
gsal stong zung 'jug nyi ma dwangs gsal nam mkha' nyid dang mtshungs :

5)klu rgyal byang chub sems dpas rin po che'i khang bzang dgu rim nas sems rig gnyis su med par 'byed pa'i dus na :
rang gis rang bcings bcing ba dam po'i ma rig pa :
gang gis dgrol du med de rang byung rang grol lo :
ye nas rang byung rig par shes pas ma bcos byar med pa :
gang du'ang mi gnas bsgom bya'i blo dang bral ba'o :
!
skal ldan rgyal po dzaHsa mkha' 'gro ma'i tshogs khang chen mor nyi ma 'char ka dang dus mtshungs par :
bdag ni skal ldan rgyal po dza :
sgyu ma bde ba'i lam byas te :
rdzogs pa chen po'i don bsgoms pas :
tshogs drug yul gyi snang ba kun :
spang blang rtsis gdab med pa ru :
rang shar rang grol bde ba'i ngang :
blo 'das byar med chen por rdzogs :!
bka' babs grub brnyes bcu ni /

1)lo chen bai ro tsa na yis :
yar klung shel gyi brag phug nas :
nga ni bai ro tsa na ste :
ma bcos rang gsal ngang du gnas :
ma nor dmigs su ma mchis shing :
brjod med rig pa zang thal le :
bsam 'das sems kyi dri ma dag :
rang byung ye shes ngo bo nyid :
rang gsal rang bzhin lhun gyis grub :
cir snang chos sku'i rgyan du shar :
thugs rje sprul sku sna tshogs snang :
thams cad kun gzhi'i dbyings su rdzogs :
lta ba'i gnam 'phang gcod pa'i tshe :
sgom pa thabs shes sgro gshog brgyang :
spyod pa'i lam la zhugs pa'i tshe :
re dogs med pa'i ngang la 'gro :
'bras bu'i pha mthar bsnyegs pa'i tshe :
gzhan du med pa'i sangs rgyas rtogs :
sgom pa'i gzeb las grol tsa na :
lta ba'i rgyal po phugs thag chod :
lam la bgrod du med pa de :
lung dang rigs pas bsgrub med phyir :
gzhi yi steng du 'bras bur smin :
chos nyid klong du la bzlas te :
rang rig rtsal du shan yang 'byed :
dbyings rig gnyis su med pa de :
thig le nyag gcig ngang du rdzogs :
sems sde'i ngang du nyams blangs pas :
snang srid sems kyi klong du rdzogs :
klong sde'i lta ba nyams blangs tshe :
rnam rtog phra rags klong du thim :
man ngag nyams su blangs pa'i tshe :
dbyings ye zung 'jug mngon sangs rgyas :
lta ba'i phugs thag chod pa yin :
sgom pa'i blo las 'das pa yin :
spyod pa spyad du med pa yin :
'bras bu gzhan la re mi 'tshal :
'on kyang rnal 'byor bai ro yis :
rgyu 'bras khyad du mi gsod pas :
sdom pa gsum gyis rgyud sbyangs te :
mtshan ldan bla ma dpal seng ge :
spyi bo'i gtsug tu 'bral med bzhugs :
rig 'dzin pad+ma 'byung gnas de :
mnyes pa gsum gyis yang yang bsten :
paN chen bi ma la mi tra :
dgongs par bzhed pa'i pha mtha' bskang :
bslab pa gsum gyi chas 'dzin te :
lta ba'i gnam 'phang gcod pa yin :
sngar spyod ngang du mnyam par bzhag :
bstan gnyis zung 'jug bkra shis shog :
2)yer pa gtsug rum 'bar ba ru :
rgyal mo g.yu sgra snying po yis :
sems las gzhan pa'i sangs rgyas med :
rnam rtog chos dbyings klong du nub :
dbyings rig dbyer med rdzogs pa 'di :
bai ro tsa na'i bka' drin lags :

3)bsam yas dbu rtse'i bar khang nas :
khri srong rje yis 'di skad bzhengs :
nga ni khri srong lde'u btsan te :
sems nyid rang byung ye shes 'di :
cir yang mi dmigs cir yang gsal :
lta ba'i rgyal po mtha' gnyis bral :

4)ti sgro brag gi tshogs khang du :
ye shes mkha' 'gro mtsho rgyal gyis :
'khor 'das kun la khyab pa'i sems :
bde ba chen po'i ngang du thim :
chos nyid klong du blta bya bral :
kho mo'i rtogs pa de tsam mo :

5)lha sras mu khri'i dgongs nyams bka' thang las btus pa zur byang yod /

6)mkhar chu'i gnas su nam snying gis :
rang byung rang shar ye shes 'di :
bsgom bya'i blo las ring du 'das :
sgom byed shes pa rang sar dengs :
cir yang dmigs su med par shar :

7)yar klung phu nas gnyags chen gyis :
lhun grub ye shes bsam mi khyab :
nam mkha' lta bu mtha' bral ba :
zung du 'jug pa'i ye shes de :
blo byas yid dpyod kun las 'das :

8)kong po brag dkar yang dben nas :
gnyan chen dpal gyi ye shes kyis :
rang rig lhun grub blo las 'das :
sems nyid nam mkha' mtha' dbus med :
tshogs brgyad snang la ngos gzung med :
rang byung dgongs pa 'di ka 'o :

9)bdud ri gnam lcags 'bar ba'i rtser :
'brog mi dpal gyi ye shes kyis :
dgongs pa rang byung rang shar 'di :
ma bcos lhug par bzhag tsam na :
brjod du med pa'i nyams shig shar :
bsam du med pa'i 'bras bu rnyed :

10)zangs yag brag gi ke'u tshang nas :
lang gro dkon mchog 'byung gnas kyis :
sems la bsam du med pa'i nyams :
rang gsal rjen par gnas pa 'di :
'khor 'das kun la khyab pa nyid :
dus gsum sangs rgyas dgongs pa lags :

11)sngags 'chang rdo rje bdud 'joms kyi dgongs nyams bka' thang dang bai ro'i 'dra 'bag las btus pa zur byang yod /
zhes dgongs nyams kyi glu blangs /
bsdu na de las /
bai ro /
chos rgyal /
mtsho rgyal gsum gyi glu'i chog par sems /
de ltar rgya bod kyi rig 'dzin rnams kyi dgongs nyams kyi do ha rdo rje'i glu gsan cing rtogs pa bskyed pa'i /
rjes kyi shes pa gzung 'dzin gyi dri ma mtha' dag dang bral nas /
'gag med kyi rang rtsal 'khor 'das kyi snang ba cir snang ci srid cir shar yang ngos gzung las 'das pa'i rang rig yul med rang gsal gyi ngang la gnas pa med pa'i tshul gyis gnas par bya'o //
dpe ji ltar na /
g.yo sgyu dang bral ba'i mi lta bu ste /
ma bcos lhun grub kyi man ngag gis rig pa rtsal gyi dbang skur ba thob pa'i stobs kyis bslu mi srid de /
gnas lugs rang ngo shes /
rang sa zin /
rang sar grol ba mtshon pa'o //
de ltar bsgom bya sgom byed bral ba'i ngang la gnas pa med pa'i tshul gyis gnas pas /
rang bzhin gyi gnas lugs rgyu rkyen med par /
byed pa po med par lhun gyis grub pas /
blang ba med cing dor ba med pa'i phyir kun tu bzang po zhes tha snyad du btags te /
rang byung gi ye shes thig le nyag cig sgra ji bzhin pa ma yin pa /
don thun mong min pa /
dgos ched kyis dbang gis ji ltar btags kyang /
'khor 'das kyi chos thams cad de bzhin nyid dang gzhan du brjod du med par thag chod na dbang thams cad rdzogs pa yin no //
zhes rtogs pa bskyed /
de rnams kyi phyi skor khrid kyi byin rlabs a yig mda' 'phen ma rtsa ba dang 'phros don bcas legs par grub pa yin pas dam tshig khas blang ba 'di'i rjes zlos /
gtso bos ji ltar sogs dam tshig khas blang grub nas /
de ltar phyi skor khrid kyi byin rlabs zla ba'i zhun ma snying gi mun sel gyi dbang bskur ba yongs su grub pa'i gtang rag dang /

slar grol byed khrid rim dngos zhu ba'i yon du maN+Dal chabs cig gnang ba zhu /
sems sde'i sngon 'gro'i tshogs gsag byang bu ltar 'bul du gzhug
/de'ang rig 'dzin chen po shrI siM ha'i dgongs bcud /
grub pa'i slob dpon pad+ma saM b+ha wa dang /
lo chen bai ro tsa na'i man ngag gnad 'dril zab chos rdzogs pa chen po sde gsum las /
phyi skor sems sde nam mkha' klong yangs kyi khrid tshul bgyi ba la /
sku nyid rnams thugs gzhan du mi g.yo bar gter gzhung rdo rje'i tshig rkang 'di la snyan gyi dbang po rtse gcig tu gtod 'tshal /
na mo gu ru :
phyi skor dngos gzhi'i khrid rim ni :
sogs /
sa ma ya rgya rgya :
zhes gsungs pa dang /
dngos gzhi'i khrid kyi bsdus don ni /
na mo gu ru :
phyi skor khrid kyi rjes 'brel ni :
sogs /
sa ma ya rgya rgya :
de ltar rdzogs pa chen po phyi skor sems sde'i khrid tshul zab mo grub pa lags shing /
smin grol chig rdzogs su thob pa'i bka' drin gtang rag tu lus longs spyod dge tshogs rgya mtsho dang bcas pa 'bul ba'i mos pas 'di'i rjes zlos mdzod /
deng nas brtsam sogs dge bsngo bcas bya //

//mjug chog phrin byang ltar byas pas grub bo //
byin rlabs smin byed kun gyi dbyig
/sems kyi rdo rje'i ngo sprod ni //
gter gzhung dgongs pa ji ltar bar //
gsal byed lam 'di'i mdzes rgyan grub /
phyi skor khrid kyi byin rlabs a yig mda' 'phen ma rtsa lag dang zab khrid dngos dang rjes 'brel bcas kyi le tshan no ///
/

@#//
drug pa nang skor klong sde'i rig 'dzin bco lnga'i byin rlabs sgrub dbang la /
sbyor ba yo byad kyi gshom ni /
phyi skor rig 'dzin bla ma'i sgrub dbang gi gshom ltar la tshom bur 'di'i sgos kyi lha grangs dang rig 'dzin rnams kyi tsaka li bsham pa tsam khyad par ro ///
/dngos gzhi'i dbang sgrub nang skor yi dam khro bo'i byang bu khrigs bsdebs ltar khog phub nas /
rten byang mngon rtogs dang bzlas pa rnams nang skor rig 'dzin bla ma'i sgrub thabs ltar la /
bzlas dmigs ni /
thugs kar pad+ma zla ba'i gdan :
de dbus a la sngags kyis bskor :
'od 'phros rgyal ba sras bcas mchod :
tshur 'dus dngos grub bdag la thim :
slar 'phros 'gro ba'i sgrib gnyis sbyangs :
snod bcud sku dang zhing du dag :
snang grags rtog pa'i chos rnams kun //
sku gsung thugs kyi dkyil 'khor rdzogs :
zhes gsal btab la gtso bo'i mtshan sngags ci nus dang gzhan rnams de'i phyed cha sogs ji ltar 'os pa bzlas la /
gtang rag mchod bstod bya /
bka' srung dang tshogs mchod rgyas par bya zhing /
las bum du rdor sems bskyed bzlas bya /

dbang dngos ni phyi skor bla ma'i sgrub dbang gter gzhung las /
de bzhin du skor gsum gyi bla ma rnams kyi byin rlabs rigs pas 'phrul lo :
zhes gsungs pas /
phyi skor rig 'dzin gyi byin rlabs la kha bsgyur nas bya dgos pas na /
thog mar khrus dang /
bskrad srung /
maN+Dal bkye bsdu /
