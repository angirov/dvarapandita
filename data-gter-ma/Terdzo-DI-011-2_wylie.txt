dal 'byor 'di ni shin tu rnyed par dka'//
skyes bu'i don sgrub thob par gyur pa la //
gal te 'di la phan pa ma bsgrub na //
phyis 'di yang dag 'byor par ga la 'gyur //
zhes pa ltar /
dal ba brgyad 'byor pa bcu tshang ba'i mi lus rin po che thob cing /
de yang bshes spring las /
mthun par gyur pa'i yul na gnas pa dang //
skyes bu dam pa la ni bsten pa dang //
bdag nyid legs smon sngon yang bsod nams bgyis //
'khor lo chen po bzhi ni khyod la mnga'//
zhes pa ltar /
'khor lo chen po bzhis khyad par du byas pas shin tu rnyed par dka' ba'i mchog rnyed pa 'di'i phan yon shes par bya zhing /
mdo las /
srid gsum mi rtag ston ka'i sprin dang 'dra //
'gro ba'i skye 'chi gar la blta dang mtshungs //
skyes bu'i tshe 'gro nam mkha'i glog 'dra ste //
ri gzar 'bab chu bzhin du myur mgyogs 'gro
/zhes dang /
tshe 'di bar snang gi glog 'gyu ba ltar myur du 'jig cing 'khor ba mtha' dag sdug bsngal gyi phung por shes pas nges 'byung gi bsam pa brtan po bskyed de /
slob dpon chen pos /
thar lam snang ba rin chen sgron me 'dra //
dam pa'i bla ma ded dpon mkhas pa 'dra //
yang yang rnyed dka' u dum+bA ra 'dra //
rnyed pa don chen yid bzhin nor bu 'dra //
da res phun tshogs rkyen kun 'byor skabs 'dir //
brtson 'grus drag pos srid las bsgral bar mdzod //
ces gdams pa ltar thar lam gyi phan yon mthong zhing /
der bgrod pa'i mthun rkyen thams cad tshang ba'i skabs 'dir /
srid pa'i sdug bsngal las brgal te /
thar pa bla na med pa'i go 'phang bsgrub par 'dod pas /
don dam par chos thams cad rang bzhin gyis rnam par dag pa yin yang /
kun rdzob rten 'brel gyi snang ba tsam du /
mi dge ba las sdug bsngal te //
de bzhin ngan 'gro thams cad do //
dge las bde 'gro thams cad dang //
rnam pa kun tu bde ba dag
/ces pa ltar las rgyu 'bras bslu ba med par yid ches bskyed nas /
yang dag pa'i lta bas kun nas bslangs te /
sdig pa ci yang mi bya ste //
dge ba phun sum tshogs par spyad //
rang gi sems ni yongs su gdul //
'di ni sangs rgyas bstan pa yin //
zhes pa ltar /
rang bzhin dang bcas pa'i kha na ma tho ba mtha' dag spangs te /
sgo gsum rang gzhan la phan pa dam pa'i chos kyi spyod pa nyid la rtag tu brtson pa'i sgo nas /
rang
gis ji ltar blangs pa'i bslab pa la nan tan snying por byed pa nyid gzhir byas te /
tshe 'di ltos kyi bya ba la 'dun pa'i mngon zhen dang /
le lo sgyid snyom spang zhing dran pa dang shes bzhin bag yod pa'i sgo nas sems legs par bsrungs la /
rgyal bas sangs rgyas chos dang dge 'dun dang //
gtong dang tshul khrims lha rjes dran pa drug
/ces pa ltar rjes dran drug gi sgo nas dad pa bskyed pa dang /
tshe 'di dang 'khor ba las yid nges par 'byung ba dang /
thar lam gyi ngo bo phan yon la sems par byed pa dang /
sems can thams cad la byams dang snying rje byang chub kyi sems drag po bskyed pa'i sgo nas chos spyod la 'jug par bya zhing /
de yang nyin zhag phrugs gcig gi spyod pa phal che bar /
phyi byang chub sems dpa'i sde snod las 'byung ba'i lugs dang /
nang gsang sngags thun mong pa'i lugs dang /
gsang ba rdzogs pa chen po'i lugs gsum du phye nas rang blo dang 'tsham pa'i spyod pa gang 'dod 'dor len gyis nyams su blang bde bar ston pa las /
dang po ldang ba'i rnal 'byor ni /
tho rengs kyi dus la babs pa na /
gnyid rmugs dang le lo'i dbang du mi gtong bar /
phyi ltar na ma rig pa'i gnyid sad par mos la /
dkon mchog gsum dang byang chub kyi sems rjes su dran pas /
sangs rgyas kyi sku thob par gyur cig
/snyam du sems bskyed nas langs te /
rmi lam du sdig pa mthong na de ma thag tu bshags shing /
dge ba la rjes su yi rang ba tsam bya /
nang ltar na dpa' bo dang mkha' 'gro ma rnams kyis sngags kyi rang sgra sgrog pa dang rol mo'i sgras gnyid sad par bsams nas /
skad cig gis snang ba thams cad lha'i rol par rgyas btab nas ldang ngo //
gsang ba ltar na /
chos thams cad skye 'gag gnas dmigs 'gro 'ong med pa'i don dran pas rmi lam sgyu ma tsam gyi ngang nas langs te /
rig pa rang gsal gdab pa ni /
langs ma thag seng+ge'i 'dug stangs kyis ha zhes dbugs ring ba gsum phyir bus la gzung zhing /
de'i tshe sngar nyal dus snying pad+ma dmar po 'dab bzhi'i nang du a yig dkar po 'od 'bar ba bsgoms pa de nyid /
da res tshangs bug nas rgyangs kyis 'thon te /
spyi bo nas 'dom gang tsam gyi bar snang la ling nge 'dug pa la rig pa gtad de rlung phyir gzung ba'i ngang la bzhag pas ci la'ang rnam par mi rtog pa'i ye shes 'char ro //
de nas lus drang por bsrang zhing /
yid rnal du phab ste sgrub pa thams cad kyi sngon du 'gro ba skyabs sems bya ba ni /
gnas khang dag pa'i zhing du mos te mdun gyi nam mkhar skyabs yul rnams gsal btab nas /
rang gzhan sems can thams cad 'khor ba'i sdug bsngal gyis 'jigs nas skyabs zhu na ci mdzad bla ma dkon mchog nyid mkhyen snyam pas /
bdag dang 'gro ba nam mkha' dang mnyam pa'i /
zhes sogs skyabs 'gro drug skor tshar gsum dang /
bla ma sangs rgyas chos dge 'dun /   bzhi skor gang 'grub bya zhing /
nam mkha'i gnas su nam mkha' gang ba yi //
sogs dang /
sangs rgyas chos dang tshogs kyi sogs kyang lan gsum res skyabs 'gro blang /
des ni 'jigs pa thams cad skyob cing phun sum tshogs pa thams cad thob pa nyid de /
sangs rgyas chos dang dge 'dun te //
skyabs kyi mchog tu gyur pa yin //
skyabs de dag la bsten nas ni //
srid pa'i 'jigs pa che las sgrol //
zhes sogs gsungs pa'i phyir ro //
de bzhin du sems bskyed pa yang /
chos thams cad ye nas sangs rgyas pa yin yang /
de ltar ma rtogs pas 'khor ba la 'khyams pa'i 'gro drug gi sems can rnams drin can gyi pha mar shes pas bzod du med pa'i snying rje drag pos /
de thams cad sdug bsngal las bsgral te rdzogs pa'i sangs rgyas kyi go 'phang la 'god par bya /
de'i ched du sgo gsum gyi spyod pa thams cad dam pa'i chos la bskul bar bya'o snyam pas /
bdag dang mtha' yas sems can rnams //
sogs lan gsum dang /
sems can thams cad bde ba dang sogs tshad med bzhi yang bsgom par bya'o //
de nas phyi ltar spyod 'jug las /
nyin dang mtshan mo lan gsum du //
phung po gsum pa gdon bya zhing //
rgyal dang byang chub sems bsten nas //
ltung ba'i lhag ma des zhi bya //
zhes pas /
nyin par gyi snga dro dang /
gung dang /
phyi dro /
mtshan mo'i cha srod /
gung /
tho rangs gsum la phung po gsum pa'i mdo 'don par gsungs pa ltar /
'dir mtshan mo'i thun tha ma'i cha tho rengs kyi dus yin pas /
mdun gyi nam mkhar sangs rgyas sum cu so lnga mchog gi sprul sku'i cha lugs can /
dkar po bdun phyag chos 'chad /
sngon po bdun sa gnon /
ser po bdun mchog sbyin /
dmar po bdun mnyam gzhag
/ljang gu bdun skyabs sbyin mdzad pa rnams spel mar pad zla la bzhugs par mos nas /
byang chub ltung bshags gdon par bya shing /
nyin mtshan gyi cha la sdom pa'i yan lag cung zad nyams pa yod na gso ba dang /
ma nyams kyang spel bar bya ba'i phyir sems bskyed blangs te /
nyin mtshan gyi thun lhag ma lnga la'ang 'di'i rigs 'gre shes par bya'o //
nang ltar na bla ma'i rnal 'byor byin rlabs char 'beb nyams su blangs te /
na mo gu ru /
bdag lus 'dzin med spyi bo'i nam mkha' la //
sogs kyis rten bskyed la /
phyi nang gsang ba de kho na nyid kyi mchod pa phul nas /
ba spu ldang zhing mchi ma 'khrug pa'i mos gus drag pos thun gyi gsol 'debs /
nyi ma lho nub ma dang /
khyad par du /
kyai /
dus gsum sangs rgyas thams cad kyi //
sogs dang /
tshig bdun gsol 'debs /
bla ma sku gsum ma sogs bla ma'i gsol 'debs kyi rim pa ji snyed pa dang /
badzra gu ru'i dzapa? kyang ci nus bzlas mthar dbang bzhi blangs nas rang la bsdu /
gsang ba ltar na rang bskyed rdzogs kyi gdams pa gang bsgoms pa de dang 'brel ba'i bla ma'i rnal 'byor bsgom zhing /
de gnyis gang ltar yang spyi bo'i bla ma rang la bstims nas /
bdag dang bla ma dbyer med kyi ngang la dar gcig mnyam par 'jog
/des lta dgongs dang byin rlabs dngos su 'jug pa'i dgos pa yod /
yang spyi bo'i gtsug gi bla ma gsal btab la /
rang nyid 'od du ltem gyis zhu ba 'od lnga'i gong bur 'bar ba rgyangs kyis song /
bla ma'i thugs kar thim /
bla ma yang je mthor song ba'i mthar yal bas ci yang yid la mi byed pa'i ngang la dar gcig bzhag
/des rig pa dwangs thon nas chos sku rang mal du gnas /
'pho ba'i lam 'byongs pas bar do'i g.yang sa chod /
lus rgya bral ba dang lhan cig sems rnam par grol ba brnyes par 'gyur ro //
de nas thun gyi ngo bo ni /
in+d+ra b+hU ti'i rim gnyis las /
sangs rgyas rnams kyis chos bstan pa //
rim pa gnyis la yang dag gnas //
bskyed pa yi ni rim pa dang //
rdzogs pa yi ni rim pa 'o //
zhes pa ltar tha mal gyi rtog pa sbyong ba'i phyir dag rdzogs smin gsum tshang ba'i gnad kyis gang mos lha'i dkyil 'khor bsgoms nas bzlas pa ci 'grub bya ba bskyed rim dang /
de yang rjes gzhig dag gis 'od gsal du bcug pa'i ngang la 'jog pa rdzogs rim rjes mthun pa dang /
rdo rje'i lus rtsa rlung thig le la gnad du bsnun pa'i thabs bla med thun mong gi rdzogs rim mam /
khyad par thabs kyis rig pa gcun te rdzogs pa chen po ka dag gi don snang sems thams cad ye grol sor bzhag chen por nyams su blangs nas /
rang bzhin dag pa'i dge ba 'dis //
'khor ba ngan song dong sprugs nas //
srid na 'ga' yang mi gnas par //
thams cad sangs rgyas myur thob shog
/ces dge ba byang chub tu bsngo zhing smon lam rnam par dag pas rgyas gdab par bya'o //
de dag ni thor thun la bya ba'i chos spyod kyi nges pa'o //
!
//de nas snga dro'i nyams len ni /
nam btegs na yig brgya bzlas pa'i chus khrus byas te gtsang sbra dang ldan pas /
rang gzhan gyi nyes ltung sbyang zhing yon tan khyad par can rgyud la bskyed pa'i don dang /
bsod nams kyi tshogs nye bar gsag pa'i don du rin chen la sogs pa'i khri bkod legs pa'i steng du dkon mchog gi rten bzhugs su gsol ba'i spyan sngar mchod pa rgya chen po dngos su bshams pa'am /
ma 'byor na yid kyis bsam pas kyang rung zhing /
dkon mchog brtsegs pa las /
gang zhig rgyal ba yid byed pa //
de yi mdun na de bzhugs te //
rtag par byin gyis rlob par byed //
nyes pa kun las rnam par grol //
zhes 'byung ba ltar /
mkhyen brtse nus pa'i bdag nyid rgyal ba sras dang bcas pa phyogs bcu'i zhing khams rab 'byams na thogs pa med pa'i rdzu 'phrul gyis 'byon pa'i lam du /
khrus khang lha'i bu dang bu mo mang pos khrus gsol zhing sku phyis nas na bza' phul te mdun rten rnams dang gnyis su med par so so'i gdan la bzhugs pa la /
rang lus dpag med du sprul nas sems can thams cad dang bya byed lhan cig phyag 'tshal ba dang /
dngos 'byor yid sprul gyi mchod pa ngo bo bzang zhing dus rgyun mi chad pas yul sa dang nam mkha' bar snang thams cad khyab pa'i mchod pa dang /
sdig sgrib nyes ltung rnams stobs bzhi tshang bas bshags pa dang /
rang gzhan gyi dge ba la yi rang ba dang /
dge ba'i bshes gnyen chos mi gsung pa rnams la chos 'khor bskor bar bskul ba dang /
mya ngan las 'da' bar bzhed pa rnams la rtag tu bzhugs par gsol ba dang /
rang gzhan gyi dge ba byang chub rdzogs byang du bsngo ba ste /
de ltar rang gzhan thams cad 'dun pa rtse gcig pas yan lag bdun pa phul bar bsam la /
tshig bdun gsol 'debs dang spros bral bde chen ma sngon du btang nas /
skyabs sems /
gnas yo byin brlab /
spyan 'dren /
byon legs /
khrus /
sku phyi /
gos 'bul /
bzhugs gsol /
yan lag bdun pa rgyas par sngon du 'gro bas byang chub mchog tu sems bskyed pa rnams thar lam rab gsal ltar bya'o //
yang spro zhing nus na /
tshigs bcad gcig dang tshigs bcad bzhi //
tshigs bcad gnyis pa yi ni gzungs //
sgo drug bzang po spyod pa rnams //
phyag rgya lnga ru rab tu grags //
zhes pa ltar phyag rgya lnga'i mdo dang /
gzhan yang ci rigs pa sngar gyi 'don pa rnams kyi mtshams su ji ltar rigs par bcug nas 'don te /
de yang yan lag bdun pa'i phyag gi mjug tu tshigs bcad gcig pa dang /
bzhi pa /
rin chen sems de ma'i mchod tshig gi gong du /
mchod yon phal cher mchod yon bla re dang //
mchod yon bkod pa'i 'od zer rab bkye zhing //
mchod yon sna tshogs kun tu bkram byas nas //
bdag nyid chen po rgyal ba de dag mchod //
oM sarba ta thA ga ta ar+g+haM pra tIts+tsha pU dza me g+ha sa mu dra s+pha ra Na sa ma ye hU~M/
de bzhin du mchod yon gyi gnas su /
zhabs bsil /
me tog
/bdug spos /
snang gsal /
dri mchog
/zhal zas /
sil snyan rnams dang /
ar+g+haM gyi gnas su /
pA d+yaM/
puSh+pe /
d+hU pe /
A lo ke
/g+han+d+he /
nai wid+yA/
shab+da rnams bcug nas 'bul zhing /
mthar /
na maHsarba bud+d+ha bo d+hi satwa b+h+yaH
oM sarba bit+pU ra pU ra su ra su ra A warta ye swA hA/
zhes kyang brjod do //
des ni de bzhin gshegs pa thams cad la mchod pa dang /
bsnyen bkur dang /
zhabs la spyi bos phyag byas par 'gyur ro //
zhes bshad do //
bla ma rdo rje 'dzin ma'i mjug tu /
snga thun gyi byang chub ltung bshags dang /
tshigs bcad gnyis pa'i gzungs /
sems bskyed kyi rjes su sgo drug gi gzungs dang /
bzang spyod /
gzhan yang byams smon dang /
rdo rje rgyal mtshan gyi bsngo ba'i snying po rnams thams cad dam ci rigs 'don par bya ste /
de dag las thar lam rab gsal du ma 'khod pa 'ga' zhig 'dir bri bar bya ste /
'di ltar /
!
rgya gar skad du /
e ka gA thA/
bod skad du /
tshigs su bcad pa gcig pa /
dkon mchog gsum la phyag 'tshal lo //
skyes bu khyu mchog khyod 'dra'i dge sbyong chen po gzhan dag lha yul sa la'ang med //
'jig rten 'di na'ang yod pa ma yin rnam thos bu yi gnas na'ang yod ma yin //
lha yi pho brang gnas mchog dag na'ang med la phyogs dang phyogs mtshams dag na'ang med //
ri dang nags su bcas pa'i sa steng rgyas pa kun tu bskor kyang ga la yod //
tshigs su bcad pa gcig pa rdzogs so //
!
//rgya gar skad du /
dza targA thA/
bod skad du /
tshigs su bcad pa bzhi pa /
dkon mchog gsum la phyag 'tshal lo //
skur gyur pa ni thams cad la //
mtshan mchog sum cu gnyis mnga' ba'i //
rdzogs pa'i sangs rgyas grags ldan pa //
rgyal ba kun la phyag 'tshal lo //
rdzogs sangs gang du bltams pa dang //
gang du byang chub la reg dang //
zhi ba'i 'khor lo bskor ba dang //
zag med mya ngan 'das pa dang //
bde gshegs gang du bzhugs pa dang //
'chag pa dang ni bzhengs pa dang //
seng ge lta bur gzims pa yi //
gnas de la ni bdag phyag 'tshal //
steng dang 'og dang bar dag dang //
phyogs dang phyogs mtshams rnams su yang //
skur bcas sku ni med pa yi //
mchod rten la ni phyag 'tshal lo //
rkang gnyis dam pa shar dang ni //
byang gi phyogs char bzhugs pa yi //
rgyal ba brten dka' zhes bya ba //
des ni tshigs bcad 'di gsungs so //
gang gis tshigs bcad 'di bzhi yis //
de bzhin gshegs la bstod byed na //
bskal pa bye ba stong du ni //
de ni ngan 'gror 'gro mi 'gyur //
tshigs su bcad pa bzhi pa rdzogs so //
!
//rgya gar skad du /
gA thA dwa ya d+hA ra Ni /
bod skad du /
tshigs su bcad pa gnyis pa'i gzungs /
'jam dpal gzhon nur gyur pa la phyag 'tshal lo //
sangs rgyas dang ni chos la brnyas pa dang //
le lo dang ni cung tsam chog par 'dzin //
'dod chags dang ni nga rgyal spyod pa dang //
'gyod pa dang ni ma nges 'gyod pa rnams //
sems can rnams kyi sgrib par gyur pa ste //
de yi gnyen por theg pa mchog bstan pa //
de yis bar du gcod pa de dag gi
/nyes pa thams cad rab tu spang bar 'gyur //
tad+ya thA/
oM badzra prA kA ra badzra prA kA ra badzra tsakra daMSh+Ta b+ha yA na ke
/a ma le /
bi ma le /
nirma le /
tsa le tsu le tsu lu ke tsu lu ke
/tsu lu tsu lu sarba bud+d+he swA hA/
tshigs su bcad pa gnyis pa'i gzungs la ni //
tshigs gam don gyi sgo nas gang sbyor ba //
sems can dam pa blo dang ldan pa des //
phan yon rnam pa bcu dag 'thob par 'gyur /
khams rnams mtha' dag rgyas par 'gyur ba dang //
'chi ba'i tshe na mchog dga' dam pa thob //
ji ltar 'dod pa bzhin du skye ba dang //
thams cad du ni tshe rabs dran par 'gyur //
sangs rgyas rnams dang 'phrad par 'gyur ba dang //
de bzhin de dag las ni theg mchog thos //
mos par 'gyur ba blo dang bcas pa dang //
sgo gnyis dang ni byang chub myur du 'thob //
tshigs su bcad pa gnyis pa'i gzungs rdzogs so //
!
//rgya gar skad du /
Ar+ya ShaT+mu khi nA ma d+hA ra Ni /
bod skad du /
'phags pa sgo drug pa zhes bya ba'i gzungs /
'phags pa 'jam dpal gzhon nur gyur pa la phyag 'tshal lo //
'di skad bdag gis thos pa dus gcig na /
bcom ldan 'das 'khor gyi khyams gnas gtsang ma'i steng nam mkha'i dkyil na gnas pa rin po che sna bdun gyis rab tu rnam par phye bas spras pa /
byang chub sems dpa'i tshogs grangs med pa dang thabs gcig tu bzhugs te de'i tshe bcom ldan 'das kyis byang chub sems dpa' rnams la bka' bstsal pa /
rigs kyi bu dag
/khyed kyis 'gro ba thams cad la phan pa dang bde ba'i phyir sgo drug pa zhes bya ba'i gzungs 'di zungs shig
/de ni 'di lta ste /
bdag 'khor ba na 'khor ba'i tshe /
sdug bsngal gang ci myong ba de sems can thams cad dang mnyam pa nyid du mi shes pa'i mtshan nyid du ma gyur cig
/bdag gis 'jig rten pa'i phun sum tshogs pa'i bde ba gang ci myong ba de sems can thams cad dang thun mong du yongs su spyod par gyur cig
/bdag la sdig pa mi dge ba'i las ci yod pa de so sor bshags pa bla na med pas so sor ma bshags par ma gyur cig
/bdag la bdud kyi las gang dag yod pa de dag yongs su shes pa bla na med pas yongs su mi shes par ma gyur cig
/bdag gi pha rol tu phyin pa dang ldan pa'i dge ba'i rtsa ba 'jig rten pa'am /
'jig rten las 'das pa'ang rung /
gang ci yod pa de'i 'bras bu bla na med pa'i ye shes su gyur cig
/bdag gi rnam par grol ba gang yin pa des sems can thams cad rnam par thar par gyur cig
/'khor ba dang mya ngan las 'das pa la bdag gnas par ma gyur cig
/tad+ya thA/
oM k+Sha me k+Sha me /
k+Shan+te k+Shan+te /
da me da me /
dAn+te dAn+te /
b+ha dre b+ha dre /
su b+ha dre su b+ha dre /
tsan+d+re tsan+d+re /
su tsan+d+re su tsan+d+re /
tsan+d+ra ki ra Ne /
tsan+d+ra wa ti /
te dzo wa ti /
d+harma wa ti /
ya sho wa ti /
brah+ma wa ti /
sarba kle sha bi sho d+ha ni /
sarba ar+tha sA d+ha ni /
sarba a nar+tha pra sha ma ni /
pa ra ma ar+tha sA d+ha ni /
kA ya bi sho d+ha ni /
wA[<!TCC Tibetan character 4,200 undefined in unicode!>\u0fa5\u0f72] sho d+ha ni /
ma naHsaM sho d+ha ni swA hA/
rigs kyi bu de ltar na /
rigs kyi bu'am rigs kyi bu mo gang la la sgo drug pa zhes bya ba'i gzungs 'di nyin lan gsum mtshan lan gsum brjod na de'i las kyi sgrib pa thams cad byang bar gyur nas skye ba bdun gyi bar du skye ba dran par 'gyur ro //
bla na med pa yang dag pa rdzogs pa'i byang chub tu mngon par rdzogs par 'tshang rgya bar 'gyur ro //
bcom ldan 'das dgyes shing de skad ces bka' bstsal pa la byang chub sems dpa' sems dpa' chen po de dag dang /
gnas gtsang ma'i ris kyi lha'i bu de dag yi rangs te bcom ldan 'das kyi gsungs pa la mngon par bstod do //
'phags pa sgo drug pa zhes bya ba'i gzungs rdzogs so //
!
//rdo rje rgyal mtshan gyi bsngo ba'i snying po ni /
'gro kun dge rtsa ji snyed yod pa dang //
byas dang byed 'gyur de bzhin byed pa dang //
bzang po ji bzhin de 'dra'i sa dag la //
kun kyang kun nas bzang por reg gyur cig
/'jig rten thams cad ma lus sems can rnams //
ji snyed rgyal ba kun gyi thugs chud pa //
kun kyang mkhas pa kun gyis bsngags pa yi //
kun tu bzang po de bzhin 'gyur bar shog
/phyogs rnams ma lus kun tu ci byas pa //
skyes bu dam pa de ltar yongs su bsngo //
rdo rje rgyal mtshan rgyal bas gang gsungs pa //
yongs bsngo dam pa mchog dang phul yang yin //
de bzhin zhing rnams thams cad ma lus par //
rgyu bzhin kun kyang khong du chud byas te //
sems can ji snyed thams cad ma lus pa //
de dag kun kyang kun tu bzang gyur cig
/sbyin pas yongs bsngo ji bzhin red gyur cig
/tshul khrims kyis kyang bsngos bzhin red gyur cig
/brtson 'grus stobs kyis bskal par mi ldog cing //
bzod pa 'khrugs pa med pa'i yid gyur cig
/bsam gtan gyis kyang rtse gcig yid ldan cing //
ting 'dzin kun gyi spyod yul shes gyur cig
/shes rab dus rnams gsum po thams cad du //
'jig rten dag tu mthar dmigs med gyur cig
/lus dang ngag dang yid rnams thams cad kyang //
rnam pa kun tu rnam dag mkhas gyur cig
/spyod pa de dag thams cad ma lus par //
kun kyang kun tu bzang por reg gyur cig
/ji ltar chos dbyings rlom pa'i sems med cing //
de la spro dang chags pa med pa ltar //
mya ngan 'das dang sgrib pa med pa dang //
de bzhin sems la rlom sems med gyur cig
/chos mkhas yongs su bsngo ba gang brjod pa //
de ni rgyal bas gsungs pa'i bsngo ba ste //
mkhas pas spyod pa ci nas 'grub 'gyur bar //
dge ba de yang de yis yongs su bsngo //
rgyal ba'i sras kyis 'di la bslab pa ste //
ji snyed gang yod thams cad ma lus par //
mkhas rnams kun tu yongs su bsdu byas te //
ci nas bde gshegs stobs la 'jug par bsngo //
zhes sogs smon lam mang du btab /
de nas gsang sngags bla na med pa'i sdom gzung ni /
maN+Dal phul la /
oM/
gdod ma'i dbyings su mngon par byang chub nas //
'khor 'das kun gyi thog ma'i mgon po mchog
/kun bzang rigs lnga zhi khro bla mar bcas //
'dir gshegs bdag la dgongs shing bzhugs su gsol //
yon tan 'bar ba'i dbyings su lhun rdzogs te //
sku dang ye shes 'du 'bral med pa'i lha //
bla ma yi dam mkha' 'gro'i tshogs rnams dang //
dam can rgya mtsho'i tshogs la phyag 'tshal lo //
dngos su 'byor dang yid kyis rnam sprul pa'i //
phyi nang gsang ba'i mchod sprin rgya mtshos mchod //
thog med dus nas da lta'i bar nyid du //
srid mtsho nyam ngar yun ring 'khor ba na //
lus ngag yid kyis sdig pa ci bgyis pa //
'gal 'khrul nyams chag thams cad mthol lo bshags //
rdzogs sangs rgyas kun byang chub sems dpa' dang //
'phags gnyis so so skye bo ma lus pa'i //
dus gsum dge ba bgyis dang bgyid bstsal dang //
bgyid par 'gyur ba kun la rjes yi rang //
glo bur nyon mongs dang ldan sems can rnams /
khams de'i rang bzhin dag pa mthong bya'i phyir //
phyi nang gsang ba bla na med pa yi //
chos kyi 'khor lo rmad byung bskor du gsol //
sangs rgyas 'jig rten nyi ma gang du byon //
'gro ba'i gnyen gyur sras dang bcas pa kun //
srid pa'i mun nag 'thib po bsal slad du //
'khor ba ji srid sgron me mdzad par gsol //
yon tan dger 'os rgyal ba'i byang chub mchog
/skye dgu kun gyis thob par bya ba'i phyir //
bsod nams phung po yongs su bsngo bgyis pas //
'gro kun thar pa'i grong du phyin par shog
/hoH
rdzogs sangs rin chen dag pa'i sems nyid dang //
rtogs pa'i dri ma rab bral dam pa'i chos //
brtul zhugs bzang po'i tshogs la skyabs mchi zhing //
sred dang bral ba rnams la'ang gus phyag 'tshal //
deng nas bdag ni 'gro kun nyer 'tsho'i phyir //
mgon rnams 'bangs su bdag nyid 'bul lags kyis //
brtse ba'i thugs rjes bzhes par mdzad du gsol //
byams pa'i zhal bzang dus 'dir gzigs nas kyang //
'gal 'khrul nyams chag thams cad bskang du gsol //
oM/
rnal 'byor dbang po ye shes mthar phyin pa //
'gro la phan mdzad thugs rjes dbang bsgyur zhing //
srid pa gsum gyi gnyen gyur gcig pu pa //
lha yi lha khyod bdag la dgongs su gsol //
bde bar gshegs pa'i sprul pa rgya mtsho dang //
rnal 'byor dbang phyug grub pa'i tshogs chen po //
lha dang lha min sngags 'chang dam tshig can //
kun nas 'dus pa rnams kyang dgongs su gsol //
bdag ni rgyal srid mtho ris longs spyod dang //
'dod pa'i yon tan bdag sgrub ma lags te //
'gro la snying brtse kho nas don brtson pas //
srid pa gsum gyi gnyen gyur gcig tu 'tshal //
'di la kun mkhyen khyod nyid dpang du gsol //
mgon po ye shes sgrib pa mi mnga' bas //
bdag gi lhag pa'i bsam pa khyed kyis mkhyen //
'phags pa'i spyan sngar bdag gis dam bcas pa //
nyams par mi bgyid mgon khyod bslu ma lags //
snying nas bdag gis khe dang grags la sogs //
g.yo dang zang zing sems ni gtan spangs nas //
gzhan don sgrub pa gcig pu'i sems bzhag ste //
rnal 'byor spyod pa chen po bdag gis brtsam //
kun tu bzang po bla na med pa yi //
byang chub mchog tu bdag gis sems bskyed de //
don dam dang ni kun rdzob byang chub sems //
deng nas tshul bzhin yongs su gzung bar bgyi //
srog chags thams cad gal te bdud gyur nas //
dum bu stong du bdag gi lus gtub kyang //
byang chub sems mchog shes rab snying rje dang //
yi dam rgyal ba khyod ni yongs mi spang //
ji ltar sngon gyi rgyal ba sras bcas dang //
rig 'dzin mkha' 'gro rgya mtsho'i tshogs rnams kyis //
phyi nang gsang ba mchog gi dam tshig dang //
sdom pa rgya mtsho mtha' yas bzung ba ltar //
deng nas bdag kyang lam chen der zhugs te //
'gro la phan phyir de dag gzung bar bgyi //
gdod nas ma skyes mkha' ltar rnam dag cing //
mi 'gyur lhun grub rang byung 'od gsal ba //
ji bzhin ma bcos chos nyid don bsgom ste //
chos sku yangs pa chen po'i mkha' dbyings su //
kun bzang don gyi dam tshig gzung bar bgyi //
bde bar gshegs pa'i rigs kyi dam tshig tu //
sdom dang chos sdud sems can don byed cing //
byang chub snying po rang la mtshon pa'i phyir //
chos kyi 'khor lo'i rdzas kyang gzung bar bgyi //
mi 'gyur rdo rje rigs kyi dam tshig tu //
rang bzhin bskyed rdzogs don las mi 'da' zhing //
rdo rje slob dpon mchog tu bkur ba dang //
thabs dang shes rab rang la mtshon pa'i phyir //
rdo rje dril bu'i rdzas kyang gzung bar bgyi //
bsam 'phel rin chen rigs kyi dam tshig tu //
sbyin pa rnam bzhis 'gro kun skyong ba dang //
bsod nams ye shes tshogs chen rdzogs byed cing //
lhun grub yon tan rang la mtshon pa'i phyir //
nor bu rin chen rdzas kyang gzung bar bgyi //
ma chags pad+ma'i rigs kyi dam tshig tu //
phyi nang gsang ba'i chos rnams yongs bzung zhing //
'gro la tshad med snying rjes chags pa dang //
skyon bral chos nyid rang la mtshon pa'i phyir //
yid 'ong pad+ma mchog kyang gzung bar bgyi //
sna tshogs las kyi rigs kyi dam tshig tu //
theg gsum sdom pa mtha' yas bzung ba dang //
don gnyis lhun grub rang la mtshon pa'i phyir //
rgya gram ral gri mchog kyang gzung bar bgyi //
bla med rdo rje theg pa'i dam tshig tu //
zung 'jug lam du thams cad slong ba dang //
spang blang med pa'i rol pa mtshon pa'i phyir /
kha T+wAM thod pa cang te'u gzung bar bgyi //
mdor na gang gis 'khor ba rnam sbyong ba //
phung po skye mched khams rnams dag byed cing //
dbang po yul dang nyon mongs rnam sbyong ba //
sku lnga ye shes lnga dang gsung lnga dang //
yon tan phrin las rigs lnga grub pa'i rdzas //
nang gi dgongs spyod rgya mtsho mtha' yas dang //
phyi rol dam rdzas 'dod yon thabs chen lnga //
sha lnga bdud rtsi lnga la sogs pa dang //
rtsa ba yan lag dam tshig lnga rnams la //
rdo rje mchog sgrub sku gsung thugs gsum dang //
shes dang mi spang dang du blang ba dang //
bsgrub dang spyad par bya ba'i lnga lnga ste //
nyi shu rtsa lnga rtsa ba yan lag bcas //
gsang sngags rdo rje snying po'i sdom pa kun //
deng nas brtsam ste bdag gis gzung bar bgyi //
gang la brten nas srid pa rnam sbyong zhing //
zhi ba thar pa dam pa'i lha chos kun //
'gro ba'i don du bdag gis yongs su gzung //
srid zhir mi gnas byang chub mchog zhugs te //
dkyil 'khor dbang phyug rdo rje slob dpon dang //
dpa' bo rnal 'byor ma kun mchod pa dang //
tshogs gnyis rtsom pa mtha' yas rgya mtsho bsgrub //
'gro la snying brtses phan pa mchog tu bya //
gnod par mi bya brnyas par yongs mi bya //
gcig pur zhi ba don du mi gnyer zhing //
gzhan don yang dag sgrub la brtson pa yis //
rang gzhan thar pa'i sgo ni dbye bar bgyi //
hoH
mtha' yas theg pa chen po'i lam chen du //
ma lus 'gro kun bdag gis yongs drangs te //
thams cad byang chub mchog la rab bkod nas //
kun bzang chos rje bla ma'i sa thob shog
/thar lam byang chub snying por bdag zhugs nas //
ji srid bla med go 'phang mchis kyi bar //
tshe rabs gang du skyes pa de dang der //
blo ldan rigs bzang nga rgyal med pa dang //
snying rje mchog gyur bla ma la gus shing //
'gro ba'i don rnams sgrub la dga' ba dang //
dpal mgon bla ma rab tu mnyes byed shog
/deng nas byang chub snying por mchis kyi bar //
bcom ldan rdo rje kun tu bzang po dang //
yi dam dkyil 'khor srung ma dam tshig can //
bka' gsang rmad byung bla na med pa yi //
rdo rje mched lcam rnams dang mi 'bral zhing //
g.yar dam gcig pas rtag tu 'grogs par shog
/sgrub mchog bdag la bar chad mi 'byung zhing //
nyin mtshan brtson pas thar lam mthar phyin shog
/bskyed rdzogs grub pas rig 'dzin gral 'khod de //
mchog dang thun mong dngos grub thob par shog
/bcom ldan kun bzang yi dam dkyil 'khor lha //
sa ler mthong nas byin gyis rlob pa dang //
blta bar 'dod dang 'dri bar 'dod na yang //
sgrib med mgon po mngon sum mthong bar shog
/gang tshe bskyed rdzogs bsnyen sgrub spyod pa'i tshe //
dgongs spyod ting 'dzin rgya mtsho mthar phyin te //
rdo rje mchog gsum grub pas phrin las bzhi //
brtsam pa tsam gyis mngon du 'grub par shog
/phyogs bcu nam mkha'i mtha' mnyam zhing rnams kyi //
sems can ma lus byang chub 'thob bya'i phyir //
kun bzang spyod pa ji 'drar bdag gyur te //
rgyal sras byang chub spyod pa mtha' yas shog
/sems can kun gyi sdug bsngal bdag la smin //
bdag dge sems can rnams la yongs smin te //
'gro kun bde gshegs byang chub mchog thob nas //
gzhan don spyod pa rgya mtsho mtha' yas shog
/bdag gi rtsom pas mkha' mnyam sems can kun //
srid las rnam grol 'khor ba stongs pa na //
bdag kyang byang chub dam pa gnyis thob nas //
chos sku kun tu bzang dang dbyer med shog
/tshe rabs kun tu 'gro ba'i gnyen gyur te //
skyabs dang skyob pa bla na med pa ni //
sems can don du 'dod dgu'i char 'beb pa'i //
nor bu rin chen mchog dang mtshungs par shog
/dbang bcu mngon shes rdzu 'phrul stobs rnams dang //
gzungs dang rnam thar yon tan mchog grub nas //
gzhan gyis ma thul 'gro rnams 'dul byed cing //
thams cad byang chub mchog la 'god par shog
/nam mkha'i mtha' mnyam gyur pa'i 'gro ba la //
dam chos rin chen bdud rtsi'i char phab nas //
chos dang mi 'jigs zang zing sbyin pa yis //
skye dgu thams cad bde la 'god par shog
/gsang sngags rgyal po bla med mchog grub nas //
mtha' yas zhing du rnam 'phrul rgya mtsho dang //
mkha' 'gro mi bzad 'bar ba'i sprin 'phro bas //
gsang sngags spyod pa rgya mtsho mtha' yas shog
/gnas dang nye ba'i gnas rnams bgrod pa dang //
zhing dang nye ba'i zhing rnams blta ba dang //
dur khrod brgyad dang tshan d+ho la sogs par //
mkha' 'gro rnams dang skal pa mnyam par shog
/mngon shes mang pos gdul bya'i rgyud mkhyen te //
ting 'dzin mang pos ye shes lus grub nas //
rig sngags mang pos gsang sngags dngos grub brnyes //
sa mchog mang po'i dkyil 'khor 'grub par shog
/'gro blo'i rim pa ji bzhin dbang po'i tshogs //
sna tshogs theg pa'i chos kyi char bsil bas //
gnas skabs so so'i re ba yongs bskangs nas //
mthar thug theg pa'i rgyal por 'jug par shog
/mkha' khyab yon tan yid bzhin sprin tshogs las //
dngos grub rnam pa mang po'i char 'beb cing //
gang la cis 'dul de la der snang ba //
mtha' yas sems can smin pa'i mthu ldan shog
/nam zhig 'chi ba'i dus byed gyur pa'i tshe //
dpa' bo rnal 'byor ma tshogs dpag med kyis //
mchod pa'i sprin phung thogs nas mdun bsus te //
'og min mkha' spyod gnas su phyin par shog
/skad cig de la chos sku mthar phyin te //
gdod nas rnam par dag pa'i de bzhin gshegs //
kun tu bzang po kun gyi bdag po ru //
rdo rje bde ba chen po'i sa thob shog
/gzhon nu bum pa sku yi zhing khams su //
rin chen sbubs la brtan pa mthar phyin te //
gzugs sku'i rol pas gdul bya'i 'jig rten du //
sprul pa rnam pa mang po 'gyed par shog
/ye shes chos kyi sku dang dbyer med cing //
thog ma dang ni tha ma med pa'i bdag
/rang bzhin rdzogs pa chen po'i mkha' dbyings su //
ma 'bad bzhin du ngang gis phyin par shog
/rin chen 'od gsal dag pa'i sems nyid las //
rang rig rdo rje sems dpa'i don mthong nas //
rtsal chen rdzogs pa'i phrin las rlabs chen gyis //
'gro kun phyam gcig rdzogs pa'i sangs rgyas shog
/gser gyi nyi ma rnams ni klong du thim //
'bar ba'i 'od zer nye bar zhi ba na //
rgyal ba'i dbang po dri med mchog gi yul //
rnam dag yangs pa chen po'i don mthong shog
/dbang bzhis smin pa'i rig pa byang chub sems //
'od gsal snang ba bzhi po mngon gyur nas //
gdos bcas phung po 'od kyi skur grol te //
'pho ba chen pos gzhan don 'grub par shog
/'ching byed lus kyi rgya las ma grol bar //
gang zhig 'chi 'pho gnad gcod sdug bsngal med //
bar dor 'od gsal dam pa mngon gyur nas //
lhun grub sa la gtan srid zin par shog
/gang zhig srid pa bar do mthong na yang //
skad cig de la rang snang 'jigs bral te //
mngon dga' la sogs dag pa'i zhing bgrod nas //
mngon par byang chub spyod pa mtha' yas shog
/sa mchog 'od gsal rdo rje rtse mo ru //
bdag cag rdo rje rnal 'byor zhugs so 'tshal //
bar chad med lam brtan pa mthar phyin nas //
kun bzang che mchog he ru ka thob shog
/chos dbyings rnam dag rnam snang bcom ldan 'das //
dbang phyug chen po lha yi lhar gyur pa //
stug po'i rgyan gyur ma lus kun gyis brgyan //
bde gshegs rigs kyi dngos grub thob par shog
/me long rnam dag mi bskyod bcom ldan 'das //
grags pa mthar phyin lha yi lhar gyur pa //
mngon dga'i rgyan gyur ma lus kun gyis brgyan //
rdo rje rigs kyi dngos grub thob par shog
/mnyam nyid rnam dag rin 'byung bcom ldan 'das //
yon tan mthar phyin lha yi lhar gyur pa //
dpal ldan rgyan gyur ma lus kun gyis brgyan //
rin chen rigs kyi dngos grub thob par shog
/kun rtog rnam dag dpag med bcom ldan 'das //
bde chen dbang phyug lha yi lhar gyur pa //
bde ldan rgyan gyur ma lus kun gyis brgyan //
pad+ma rigs kyi dngos grub thob par shog
/bya grub rnam dag don grub bcom ldan 'das //
phrin las mthar phyin lha yi lhar gyur pa //
las rab rgyan gyur ma lus kun gyis brgyan //
las kyi rigs kyi dngos grub thob par shog
/rang rig rnam dag kun bzang bcom ldan 'das //
'khor 'das kun gyi lha yi lhar gyur pa //
gdod ma'i rgyan gyur ma lus kun gyis brgyan //
thams cad lhun grub dngos grub thob par shog
/ces lan bdun brjod de /
'di ni dang po dbang nos pa'i sdom pa gzung ba ste shin tu gal che bas nan tan du bya bar gsungs so //
de nas snod bzang por gtor ma'i rdzas ci 'byor pa gtsang zhing yid du 'ong ba bshams nas bsil gtor gang gA'i chu rgyun ltar skyabs sems sngon du 'gro bas /
rang nyid skad cig gis 'phags pa thugs rje chen por gsal 'debs pa nas su ru pa'i bar dkyus ltar las /
mjug tu gzhi bdag gtor ma brgya rtsa ltar sbrel rjes /
bdag gi bsam pa'i stobs dang ni //
zhes sogs bden stobs brjod pa'i smon lam yang bya'o /[ <!TCC Tibetan character 4,37 undefined in unicode!> ]/de nas nyi ma 'char ka la sogs pa bza' btung la nam spyod pa'i dus su /
zas kyi rnal 'byor ni /
phyi ltar na dkon mchog gsum la dad pa brtan po dang ldan pa'i sgo nas /
de dag gi yon tan rjes su dran pas /
thams cad mkhyen pa la phyag 'tshal lo //
'di ltar sangs rgyas bcom ldan 'das /
zhes pa nas /
lus kyi zo mdog rgyas par mdzad du gsol //
zhes pa'i bar sngon du 'gro bas log 'tsho ma yin par chos dang mthun pa'i 'tsho ba ji ltar rnyed pa'i kha zas rnams /
oM AHhU~M gis byin gyis brlabs nas /
oM gu ru badzra nai wid+yA AHhU~M gis bla ma /
gu ru'i gnas su /
sarba bud+d+ha bo d+hi satwa b+h+yaHdang /
kA ma de wa maN+Da la dang /
many+dzu shrI lta bu rang gi yi dam gang yin gyi mtshan dang /
shrI d+harma pA la rnams bcug pas sangs rgyas byang sems yi dam spyi dang /
khyad par rang gi lhag pa'i lha /
chos skyong rnams la lha bshos re re 'bul zhing /
a kA ro'i sngags kyis 'byung po spyi la gtor ma dang /
oM ha ri t+yai swA hAs 'phrog ma /
oM ha ri te ma hA yak+Shi Ni ha ra ha ra sarba pA paM Ni k+ShiM swA hA/
'phrog ma'i bu lnga brgya /
oM a gra piN+Da a shi b+h+yaHswA hAs phud la dbang ba'i 'byung po rnams la changs bu re re byin nas zas la g.yon pa'i mtheb srin gyis reg la dug la sogs pa nyes pa zhi ba'i sngags /
na maHsarba bud+d+ha bo d+hi satwa naM oM ba lin+ta te dzo ba li ni swA hA/
zhes lan brgyad kyis bsngags la chos kyi don du lus gso ba dang /
lus kyi srin bu rnams la phan gdags pa'i bsam pas /
kha bkang ba dang sgra bcas dang /
kha gdangs pa dang ha cang myur //
bul bas kyang ni mi za ste //
phan zhing 'ju bar longs spyod do //
zhes pa ltar dran pa ma nyams pas longs spyad mthar /
oM uts+tshiSh+Ta piN+Da a shi b+h+yaHswA hAs lhag ma'i changs bu byin /
kha bkrus nas yon sbyong ba'i gzungs bzlas la /
rgyal po sbyin bdag nyid de bzhin //
zhes pa nas /
sbyin pa de ni yang dag spel //
zhes pa'i bar gyi sbyin pa'i tshigs gcad dang /
shes rab snying po lta bu'i mdo zab mo gdon par bya'o //
nang ltar na /
stong pa'i ngang las rang nyid gnyug ma'i lha yi dam gang mos su gsal btab pa'i sku'i nang stong chen sgrib thogs dang bral ba'i spyi bor rtsa brgyud kyi bla ma /
mgrin par yi dam lha tshogs /
pho bar mkha' 'gro
/lte bar chos skyong srung ma'i lha tshogs rnams til gyi gong bu ltar bzhugs par mos la /
rang gi thugs ka nas 'bru gsum 'phros /
bza' btung gi dngos po rnams sbyangs rtogs spar gsum gyis zag med ye shes kyi bdud rtsir gyur par bsam nas /
oM AHhU~M lan gsum brjod /
badzra sa mA dzaHhU~M dzaH
yo gi sa mA dzaHhU~M dzaH
zhes se gol bsnol ma dpung mgor brdabs pas /
bla ma yi dam sangs rgyas byang sems mkha' 'gro chos skyong rnams mdun gyi nam mkhar spyan drangs pa la /
gu ru dang /
maN+Da la de wa ga Na dang /
sarba bud+d+ha bo d+hi satwa b+h+yaHdang /
pany+tsa ku la DA ki nI dang /
shrI d+harma pA la rnams so so'i mjug tu /
badzra nai wid+yA zhes btags pa oM dang AHhU~M gi bar bcug pas lha bshos re re dbul zhing /
a kA ros 'byung po spyi la gtor ma dang /
oM ha ri te piN+Da ke pra tIts+tsha swA hAs 'phrog ma dang de'i bu lnga brgya la changs bu re re /
oM sarba dU tI ke a gra saM pra tIts+tsha swA hA/
zhes pho nya ba rnams la changs bu gcig byin nas /
kha zas rnams lag pa'i dgang blugs kyis phul la /
lte ba'i thab khung du gtum mo'i me sbar bas bsregs pa'i bdud rtsi'i dwangs mas lus kyi lha tshogs thams cad mnyes shing tshims pas dngos grub stsol bar bsam la /
khams dang ting nge 'dzin la ji tsam 'phrod pa de tsam du longs spyod nas tshims pa'i mthar /
oM kha kha khA hi khA hi uts+tshiSh+Ta ba liM uts+tshiSh+Ta b+hak+Sha b+hak+Sha ka swA hA/
zhes lhag ma la dbang ba'i 'byung po rnams la gtor ma byin nas spyan drangs pa'i lha rnams rang la bstim /
lus kyi lha rnams kyang bsdus te 'khor gsum rnam par mi rtog pa'i ngang nas /
he ru ka dpal grong khyer du //
tshogs kyi 'khor lo bskor ba yis //
bdag gzhan 'gro ba ma lus kun //
dkyil 'khor gcig tu 'grub par shog
/ces bsngo'o /[ <!TCC Tibetan character 4,37 undefined in unicode!> ]/gos kyi rnal 'byor ni /
gsar pa yin na /
stong pa'i ngang las trAM las lha'i gos yid du 'ong bar bsam la /
rang gi bla ma bzhugs na phud 'bul ba'am phul bar mos la /
mi bzhugs kyang phul bar bsam la phyogs der gdeng tsam byas pas thugs dgyes pa chen pos bzhes nas slar rang la gnang bar bsam /
gos rnying pa yin na lha'i gos su mos par byas la /
gyon dus phyi ltar na ngo tsha dang khrel yod kyi gos gyon la ska rags bcings pas dge ba'i rtsa ba dang 'brel bar bsam /
nang ltar na /
rang lus lhar bskyed nas thabs kyi stod g.yogs dang /
shes rab kyi smad g.yogs gyon pa rdo rje'i rdul phra rab kyis gtams pa la /
ska rags bcings pas rdo rje lu gu rgyud kyis 'brel zhing /
l+h+wam gyon pas rdo rje'i rkang yab kyis gtams par bsam la bgos pas dngos grub thob par 'gyur ro /[ <!TCC Tibetan character 4,37 undefined in unicode!> ]/spyod lam gyi rnal 'byor ni /
phyi ltar na chos thams cad sgyu mar shes pa'i ngang nas lus kyi spyod pa /
nyal snyes rkang brkyang lag brkyang 'phyong rgyug 'jo sgeg sogs rnam par ma zhi ba'i spyod pa rnams spangs te /
'dug na skyil krung drang po dang /
'gro na mig gnya' shing gang tsam du blta zhing /
gzhan dang 'phrad na 'dzum pa'i mdangs kyis bsu ba sogs bya'o //
ngag gi spyod pa smra tshod zin cing rang la shor god med la /
pha rol po sems mgu ba'i phyir na snyan pa'i tshig ji ltar phan pa de ltar du smra'o //
sems kyi spyod pa /
rang las lhag pa la ston pa'i 'du shes dang /
mnyam pa la grogs dang /
dman pa la 'khor dang /
rgan pa la pha ma dang /
gzhon pa la bu tsha dang /
mnyam pa la spun sogs kyi 'du shes bskyed pa la bslab cing /
khyad par phal po che'i spyod yul yongs su dag pa las /
byang chub sems dpa' khang pa'i nang du 'jug pa'i tshe /
sems can thams cad thar pa'i grong khyer thob par gyur cig
/snyam du sems bskyed pa la sogs pa dang /
bdag gis nam zhig sems can gyi sdug bsngal sel nus snyam pa sogs skyes bu chen po'i rnam rtog brgyad la bslab par sems bskyed nas lam du khyer ro //
nang ltar na gnyug ma'i lha'i rang bzhin yongs su shes pas snang ba thams cad la sgyu ma lta bu'i lha'i gsal snang gi rgyas btab pa'i ngang nas /
sgo gsum gyi bya ba ci dang ci byed pa thams cad sprul pa tsam du bla ma'i zhabs tog byed par mos nas spyod do //
gsang ba ltar na mnyam gzhag la ji ltar skyes pa'i nyams de nyid rjes thob kyi rang snang thams cad la sbyar te /
spyod yul thams cad lhar shes pa dang /
lha rang gi sems su shes pa dang /
sems stong pa nyid du shes pa'i sgo nas ye shes la ye shes rol /
chos nyid la chos nyid thim pa'i tshul du spyad pas /
rjes thob kyi dbang po'i snang yul thams cad
lam gyi grogs su 'gyur te /
mnyam rjes bsre zhing bogs 'byin pa'i spyod pa dus tshod dang 'brel bar spyad par bya'o //
gal te nang gi dge sbyor ting nge 'dzin la gtso bor brten pa'i gang zag gis ni /
snga dro'i chos spyod sngar bshad pa rnams rgyas bsdus ji ltar 'dod pa skabs dang sbyar te /
gtso bor phyogs dwang zhing dga' bar 'dug ste /
sngar ltar rang bzhin rdzogs pa chen po'i don la mnyam par 'jog cing /
khyad par thod rgal gyi don la bslab pa rnams lhag por bsgrub pa yin no //
de dag ni snga thun la bya ba'i chos spyod kyi nges pa'o //
!
//de nas nyin par gyi cha thams cad du chos spyod bcu'i sgrub pa la brtson par bya ste /
chos spyod thams cad kyi man ngag rtogs pa'i rgyud las /
yi ge 'dri mchod sbyin pa dang //
nyan dang klog dang 'dzin pa dang //
'chad dang kha ton byed pa dang //
de sems pa dang sgom pa ste //
spyod pa 'di bcu'i bdag nyid ni //
bsod nams phung po dpag tu med //
ces gsungs pa ltar sbyor ba byang chub kyi sems /
dngos gzhi skye ba med pa /
rjes bsngo bas zin pa ste /
sbyor dngos rjes gsum tshang ba'i sgo nas chos spyod bcu po gang rung la skabs ji ltar 'os par nan tan du spyad par bya'o //
de dag las bstan pa yun ring gnas pa'i phyir bka' dang bstan bcos kyi glegs bam yi ger 'dri ba'am /
yang na rgyal ba sras dang bcas pa rnams mnyes par bya ba'i phyir gtsang khang byi dor byas par bla re rgyal mtshan ba dan la sogs pas brgyan cing me tog gis sil mar bkram par /
dkon mchog gi rten spyan drangs pa'i drung du spos dang mar me la sogs pa'i mchod pa'i yo byad bshams nas 'bul ba rdzas la brten nas zang zing gi mchod pa dang /
dam pa'i chos nyams su len pa'i sgo nas bka' bzhin rjes su bsgrubs pas rgyal ba mnyes pa'i thabs tshul la 'bad pa bkur sti sgrub pa'i mchod pa gang rung la brtson par bya ba'am /
yang na gzhan la phan pa sgrub pa'i ched du gdul bya'i skal ba dang 'tsham par chos kyi sbyin pa dang /
longs spyod la ma chags par gang la ci 'dod ster pa zang zing gi sbyin pa dang /
gnas skabs dang mthar thug gi sdug bsngal las bsrung ba mi 'jigs pa skyabs kyi sbyin pa la bslab par bya'o //
yang na rang la phan pa bsgrub pa'i phyir /
skyes rabs las /
rab tu dma' ba'i stan la 'dug
/dul ba'i dpal ni rnam par bskyed //
dga' dang ldan pa'i mig gis blta //
tshig ni bdud rtsi 'thung ba bzhin //
zhes pa ltar /
dge ba'i gshes gnyen la gus pa dang ldan pas dam pa'i chos nyan par bya'o //
yang na /
rang gzhan gyi bsod nams spel ba'i phyir khrus dang gtsang sbra sngon du 'gro bas /
lta ba ngan sel las /
maN+Dal la sogs cho ga yis //
yang dag shes rab pha rol phyin //
rtag tu mchod cing bklag par bya //
de yi don yang rtogs par bya //
tshigs bcad gcig dang tshigs bcad bzhi //
tshigs bcad gnyis dang sgo drug pa'i //
gzungs dang bzang po spyod pa dang //
phung po gsum pa dus gsum du //
yi ge gcig nas nyer gzung nas //
'bum gyi bar du mnyam bzhag pas //
yi
dam nyams pa med pa yis //
blo ldan ji ltar rnyed pa bklag
/ces dang /
gzhan yang /
sa bcu zla ba'i sgron ma lang ka'i mdo //
sdong po brgyan pa dag dang rgyal ba'i yum //
'di dag bklag cing mchod par bya ba ste //
zhes pa ltar /
gang klog 'don bya ba'i glegs bam de nyid maN+Dal gyi steng du khri'u la na bza' dang bcas bzhugs su gsol te /
chos sku'i bdag nyid du mos la maN+Dal sogs mchod pa phul nas /
don yid la bsam zhing /
tshig ji lta ba bzhin bklag par bya'o //
yang na rtogs pa rgya chen po spel ba'i phyir dam pa'i chos rnams tshig dang don dang glegs bam la sogs pa'i sgo nas kyang len cing 'dzin pa la nan tan du bya'o //
yang na gdul bya rjes su gzung ba'i phyir /
chos nyan 'dod na /
rigs bltas te khengs shing ma dul ba dag la /
bdag nyid chen po khyod lta bu'i mdun du bdag ga la spobs /
khyod ni shes rab chen po ste /
zhes brjod de /
ci nas kyang nyan 'dod na /
pad+ma dkar po las /
gtsang zhing yid du 'ong ba'i sa phyogs su //
yangs pa'i stan ni sna tshogs legs bting ste //
sems can lhags pa rtse gcig gyur rnams la //
gtam mang rnam pa sna tshogs nye bar ston //
zhes pa ltar phyogs yangs par khri la 'dug nas gzhan phan gyi blos snod brtags te skal ba dang 'tsham par dam chos bshad par bya'o //
yang na sngar ji ltar bzung ba'i chos rnams yun ring du mi brjed par gnas pa'i don dang thos pa po gzhan la'ang phan pa bsgrub pa la sogs pa'i phyir du chos zab mo'i tshig kha ton du bya ba la 'bad par bya'o //
yang na ji ltar thos pa'i don rnams la lung dang rigs pa rnam par dag pa la brten nas bsam pas dpyod cing nges shes bskyed par bya'o //
yang na de kho na nyid kyi gnas lugs rtogs par bya ba'i phyir /
zhi gnas dang lhag mthong zung du 'jug pa'i ting nge 'dzin khyad par can bsgom par bya'o //
de rnams kyang mdor bsdu na /
tshul gnas thos dang bsam ldan pas //
sgom pa la ni rab tu sbyor //
ces pas rab tu byung ba rnams kyis bya ba ni gnyis te /
klog pa thos bsam dang /
spong ba bsam gtan no //
de yang thos bsam gyi sgo nas ji ltar bsgrub pa'i bya ba yang /
bstan pa gsal ba'i ched du ji ltar shes pa'i tshig don gzhan la 'chad pa /
bstan pa la log par rtog pa bsal ba'i phyir skabs su bab na rtsod pa /
bstan pa yun ring gnas pa'i ched du lung dang rigs pa'i rnam gzhag dang mi 'gal bar bstan bcos rtsom pa'o //
yang na shes rab rnam pa gsum gyis bsdus te /
thos byung gi shes rab ni gsung rab dgongs 'grel dang bcas pa nang rig pa dang /
de dag gis gdul bya rjes su 'dzin pa'i yan lag tu sgra tshad bzo gso ste phyi'i rig pa bzhi la mkhas par sbyang ba'o //
bsam byung gi shes rab ni thos pa'i don bsam pas bskyangs te yang dag pa'i nges shes bskyed pa'o //
bsgoms byung gi shes rab ni ji ltar shes pa'i don blang dor gyis sgrub cing nyams su len pa ste /
khyad par rnam par mi rtog pa'i ting nge 'dzin la mnyam par bzhag pa'o //
de dag kyang gang rung re res chog par mi 'dzin par thams cad du
'brel bar nyams su blangs na dam pa'i chos la gnas pa zhes bya ste /
rgyal ba'i lung rtogs kyi bstan pa 'dzin par byed pa po yin no //
de ltar yang /
ston pa'i dam chos rnam gnyis te //
lung dang rtogs pa'i bdag nyid do //
de 'dzin byed pa smra byed dang //
sgrub par byed pa kho na yin //
zhes gsungs so //
de dag ni nyin par la sogs te dus thams cad du chos spyod bcu'i sgrub pa la 'bad pas bslab pa'i nges pa'o /[ <!TCC Tibetan character 4,37 undefined in unicode!> ]/de nas mchod sbyin rgya cher spel ba'i phyir skabs ji lta bar gtor ma'i rim pa la 'jug par bya ste /
de la chab gtor 'jam dpal ma bya bar 'dod na /
rje bla mas mdzad pa'i mdor bsdus snying por dril ba bzhin bya ba'o //
yang bsdus pa la dga' bas shAka thub ma bya na /
rang shAkya thub par bsgoms nas lag g.yas rdo rje rtse gsum pa'i phyag rgya bcas la /
oM sarba ka ri hU~M/
zhes brjod pas snod thams cad rin po che las grub par bsam zhing /
oM sarba sid+d+hi hU~M/
zhes pas bcud thams cad bdud rtsi'i rang bzhin du bsgoms nas /
na maHsarba ta thA ga ta la sogs pa dang ji ltar rigs pa'i tshig gis bsngos la /
oM AHhU~M/
zhes pas sangs rgyas kyi sa la 'khod par bsam pa'o /[ <!TCC Tibetan character 4,37 undefined in unicode!> ]/de nas rgyun gtor gyi rim pa ni /
gang+gA'i chu rgyun ltar zla rgyal lugs kyi brgya rtsa dang /
dam pa'i lugs kyi 'byung bzhi gtor ma /
spro zhing nus na rgwa lo'i lugs kyi klu gtor dang /
bar do cha bzhi brul gtor cha lnga pa rnams bya zhing /
skabs 'di'am gzhan du'ang rung ste /
rang gi lhag pa'i lha la bzlas gtor 'bul ba sngon du 'gro bas gtor ma cha gsum gyi rim pa'ang cho ga bzhin du bya'o //
de dag ni bar chad zhi zhing tshogs 'phel ba'i ched du mchod sbyin gtor ma ji ltar bya ba'i nges pa'o //
!
//de nas nyi ma gung gi dus la babs pa na /
dro gong du thun gyi ltung bshags dang /
bsam pa lhun grub ma sogs gsol 'debs ci rigs pa'i kha ton byas nas /
zas kyi bya ba sngar bzhin rnal 'byor dang ldan pas spyad la mdo bsngo sogs bya /
gzhan yang bzang po spyod pa dang /
byams smon dang /
spyod 'jug bsngo le dang /
slob dpon gzhan la phan pa'i dbyangs dgon pa bas mdzad pa'i smon lam bdun cu pa dang /
rin chen phreng ba las byung ba'i tshigs su bcad pa nyi shu pa la sogs las gang mos su 'don pa'am /
de tsam mi nus na /
sangs rgyas dang byang chub sems dpa' thams cad bdag la dgongs su gsol /
zhes pa sngon du 'gro bas dge tshogs mthar phyin par bsgrub pa'i phyir /
bsod nams 'di yis thams cad gzigs pa nyid //
thob nas nyes pa'i dgra rnams pham byas shing //
skye rga na 'chi'i rba klong 'khrugs pa yi //
srid pa'i mtsho las 'gro ba sgrol bar shog
/ces sam /
dge ba 'di yis skye bo kun //
bsod nams ye shes tshogs rdzogs shing //
bsod nams ye shes las byung ba'i //
dam pa sku gnyis thob par shog
/ces dang /
dam pa rnams kyi thugs dgongs rdzogs pa'i phyir du /
byang chub sems dpa' rnams kyis ni //
'gro don thugs la dgongs 'grub shog
/mgon po yis ni gang dgongs pa //
sems can rnams la de 'byor shog
/sems can thams cad bde dang ldan gyur cig
/ngan 'gro thams cad rtag tu stongs par shog
/byang sems dpa' gang dag sar bzhugs pa //
de dag kun gyi smon lam 'grub par shog
/ces dang /
bstan pa yun ring du gnas pa'i phyir /
'gro ba'i sdug bsngal sman gcig pu //
bde ba thams cad 'byung ba'i gnas //
bstan pa rnyed dang bkur sti dang //
bcas te yun ring gnas gyur cig
/ces dang /
sbyin bdag la sogs pa bde bar 'tsho ba'i phyir /
gang gis sbyin pa gang la sbyin //
sbyin pa de ltar mi rtog pa //
sbyin pa mnyam pa de nyid kyis //
sbyin bdag rnams la yongs rdzogs shog
/ces pa dang /
gzhan don theg chen gyi spyod pa 'phel ba'i phyir /
phyogs bcu nam mkha'i mthas gtugs pa'i //
sems can don kun bsgrub pa'i phyir //
ji ltar 'jam dbyangs spyod mdzad pa //
bdag gi spyod pa'ang de 'drar shog
/ces dang /
skye ba kun tu bsod nams dang ye shes la sogs pa'i yon tan spel ba'i phyir /
srid pa thams cad du yang 'khor ba na //
bsod nams ye shes dag ni mi zad brnyes //
thabs dang shes rab ting 'dzin rnam thar dang //
yon tan kun gyi mi zad mdzod gyur cig
/ces dang /
smon lam thams cad kyang dam pa'i chos yongs su 'dzin par bsngos na 'du bar gsungs pas de'i phyir /
rgyal ba rnams kyi dam pa'i chos 'dzin cing //
byang chub spyod pa kun tu snang bar byed //
bzang po spyod pa rnam par sbyong ba yang //
ma 'ongs bskal pa kun tu spyod par shog
/ces dang /
phan tshun byams pa la gnas shing rtag tu chos la spyod pa'i phyir /
'byung po gang dag 'dir ni lhags gyur tam //
sa 'am 'on te bar snang 'khod kyang rung //
skye rgu rnams la rtag tu byams byed cing //
nyin dang mtshan du chos la spyod par shog
/ces dang /
'khor gsum mi rtog pa'i bsngo ba rjes mthun pa la slob pa'i phyir /
'jam dpal dpa' bos ji ltar mkhyen pa dang //
kun tu bzang pos de yang de bzhin te //
de dag kun gyi rjes su bdag slob cing //
dge ba 'di dag thams cad rab tu bsngo //
dus gsum gshegs pa'i rgyal ba thams cad kyis //
bsngo ba gang la mchog tu bsngags pa des //
bdag gi dge ba'i rtsa ba 'di kun kyang //
bzang po spyod phyir rab tu bsngo bar bgyi //
mthar /
sangs rgyas sku gsum brnyes pa'i byin rlabs dang //
chos nyid mi 'gyur bden pa'i byin rlabs dang //
dge 'dun mi phyed 'dun pa'i byin rlabs kyis //
ji ltar bsngos bzhin smon lam 'grub par shog
/ces bden stobs kyang brjod par bya zhing /
de rjes dub pa bsal ba'i phyir dran pa ma nyams pa'i sgo nas cung zad 'chag pa dang /
chos dang ldan pa'i gtam gyis kyang dga' bar byas nas /
skabs ci bde bar bde bar gshegs pa'i sku gzugs bri ba'am /
spar 'debs pa dang /
khyad par sAts+tsha gdab par bya ste /
de la 'jim pa byin gyis rlob pa ni /
skyabs sems sngon du 'gro bas /
oM dzi na dzika?
/ces pas rang nyid rnam par snang mdzad du bskyed nas 'jim pa'i phung po de pad zla'i steng na b+h+rU~M las rin po che'i phung por bsam la /
rang gi thugs ka'i 'od zer 'og min du spros pas rnam par snang mdzad kyi thugs rgyud bskul /
de'i thugs ka nas 'phros pa'i 'od zer gyis sems can thams cad kyi rgyud sbyangs shing 'jim pa la thim pas /
de bzhin gshegs pa thams cad kyi ye shes kyi rang bzhin du gyur par mos te /
lag g.yon pa'i mthe'u chung mthe bos mnan pa gan rkyal du bzhag pa'i steng du g.yas pa'ang de bzhin du byas pa kha sbubs la 'jim pa la reg cing /
oM na mo b+ha ga wa te bai ro tsa na pra b+hA rA dzA ya /
ta thA ga tA ya /
ar+ha te samyak+saM bud+d+hA ya /
tad+ya thA/
oM suk+Sha me suk+Sha me sa ma sa ma ye /
shAn+te /
dAn+te /
a sa ma ro se /
a na lam+be /
ta ram+be /
ya sho wa ti /
ma hA te dza /
nI ra ku le /
nirbA Ne /
sarba bud+d+ha a d+hiSh+ThA na a d+hiSh+Thi te swA hA/
zhes pa lan nyi shu rtsa gcig bzlas pas mchod rten de nyid la rdul phra rab ji snyed yod pa de snyed kyi mchod rten bye ba byas par 'gyur ro //
na maHsa man+ta bud+d+hA nAM oM badzra A yu She swA hA/
zhes pas 'jim pa bcad /
oM badzrod b+ha wa ye swA hAs 'bi 'bi bya /
oM a ra dze bi ra dze swA hAs 'bru mar byug
/oM d+harma d+hA tu gar+b+he swA hAs rgyar bcug
/oM badzra mut+gA ra a ko Ta ya hU~M phaT swA hAs brdung /
oM sarba bid+yA swA hAs gzungs bcug
/oM d+harmA ra te swA hAs rgya nas dbyung /
oM su pra tiSh+Tha badzre swA hAs bzhugs su gsol ba la /
rab gnas mdor bsdus ni rten 'brel snying po dang /
oM sarba ta thA ga ta ma Ni sha ta dIp+ta dz+wa la dz+wa la d+harma d+hA tu gar+b+he swA hA/
zhes lan nyi shu rtsa gcig bzlas pas me tog la bsngags te de gnyis zlo bzhin du mchod la gtor bas rab tu gnas par 'gyur ro //
rab gnas rgyas pa ni gzhan du shes par bya'o //
gal te tshe 'das kyi don du 'debs na /
rus pa'i steng du zla ba la gnas pa'i aHdkar po las ye shes kyi bdud rtsi babs pas tshe 'das kyi sdig sgrib sbyangs par bsam la /
ngan song sbyong ba'i sngags dang /
oM badzra pra war+d+hA nA ya pra mar+d+hA nA ya swA hA/
zhes bzla zhing dri zhim po'i chus bkrus /
zhib par btags pa 'jim pa dang bsre bar bya'o //
de ltar rab gnas byas nas /
me tog byin gyis brlab pa'i sngags /
na mo b+ha ga wa te puSh+pe ke tu rA dzA ya ta thA ga tA ya ar+ha te samyak+saM bud+d+ha ya /
tad+ya thA/
oM puSh+pe puSh+pe ma hA puSh+pe /
su puSh+pe /
puSh+pe ud+b+ha we /
puSh+pe saM b+ha we /
puSh+pe a pa ka ri Ni swA hA/
zhes lan bdun bzlas pa'i me tog rten la 'bul na /
des me tog ji snyed yod pa de snyed kyi me tog bye ba phul bar 'gyur ro //
de nas rten la phyag bya bar 'dod na /
oM na mo b+ha ga wa te rat+na ke tu rA dzA ya /
ta thA ga tA ya /
ar+ha te samyak+saM bud+d+ha ya /
tad+ya thA/
oM rat+ne rat+ne ma hA rat+ne rat+na bi dza ye swA hA/
zhes pas phyag bya ste mchod rten gcig la phyag byas pas mchod rten bye ba la phyag byas par 'gyur ro //
yang bskor ba bya bar 'dod na /
sa gzhi gser gyi bye ma brdal ba'i steng du chu yan lag brgyad kyis gang ba'i dbus su pad+ma'i sdong po chen po'i steng du zla ba'i gdan la /
bla ma dang /
sangs rgyas byang sems thams cad bzhugs pa la phyogs bcu'i rgyal ba sras bcas spyan drangs pa bstims nas de dag la bsnyen bkur ba'i tshul gyis bshad ma thag pa'i phyag 'tshal ba'i sngags de'am /
yang na /
na mo da sha dik+t+ri kA la sarba rat+na tra yA ya /
na maHpra dak+Sha su pra dak+Sha sarba pA paM bi sho d+ha ni swA hA/
zhes pa bzla bzhin du bskor ba bya ste /
bskor ba gcig byas pas dpag tu med pa byas par 'gyur ro //
de'i tshe'am skabs gzhan du'ang rung ste mchod rten gyi ri mo'am rdul lam me tog gi dman pa sogs la 'gong pa'i nyes pa sel ba'i phyir /
oM badzra be gA kra ma hU~M/
zhes blos mkha' la bteg par bsams nas bskor ba sogs bya'o //
de nas gzungs zab mo rnams bzla bar 'dod na /
phyag 'tshal ba nyid sngon du bya ste /
'jig rten ston pa rdzogs sangs rgyas //
gang gis thog mar rig sngags rnams //
'dzam bu'i gling du gsungs pa yi //
sangs rgyas dpal la phyag 'tshal lo //
da ltar byung dang 'das pa dang //
ma byon sangs rgyas gang lags pa //
thams cad la yang bdag phyag 'tshal //
de dag rnams la bdag skyabs mchi //
'khor lo bskor ba bla med pa //
mar me mdzad la phyag 'tshal lo //
chos kyi rgyal po 'od mdzad pa //
thams cad gnon la phyag\u0f8e
thams cad mkhyen pa grags ldan pa //
pad+ma'i bla mar phyag\u0f8e
spyan dang ldan pa skyabs mdzad pa //
rab mthor gshegs la phyag\u0f8e
ded dpon bla na med pa po //
grags pa'i bla la phyag\u0f8e
nyi zla lta bur 'od mdzad pa //
bde mdzad de la phyag\u0f8e
chos kyi me long ston pa po //
don gzigs la ni phyag\u0f8e
dul ba'i tshul khrims 'jigs med pa //
rgyal zhes bya la phyag\u0f8e
mtshan mchog sum cu gnyis dang ldan //
skar rgyal la yang phyag\u0f8e
rdzogs pa'i sangs rgyas dpal ldan pa //
rnam par gzigs la phyag\u0f8e
'od can gzi brjid ldan pa po //
gtsug tor can la phyag\u0f8e
legs par mchod pa grags ldan pa //
thams cad skyob la phyag\u0f8e
bdud dpung rab tu 'joms mdzad pa //
log dad sel la phyag 'tshal lo //
bram ze dpal dang ldan pa po //
gser thub de la phyag\u0f8e
sems can kun la thugs brtse ba //
'od srungs de la phyag\u0f8e
shAkya seng ge 'od mdzad pa //
gser mdog can la phyag\u0f8e
ser sna med pa thugs rje can //
byams pa la yang phyag\u0f8e
sangs rgyas kun la phyag 'tshal te //
de dag la yang skyabs su mchi //
gang dag gis ni chos ston pa //
sangs rgyas kun la phyag\u0f8e
gang la sangs rgyas gus mdzad pa'i //
chos la'ang bdag ni phyag\u0f8e
gang la phul na don che ba'i //
dge 'dun la yang phyag\u0f8e
nyan thos shes rab mchog gyur pa //
shA ri'i bu la phyag\u0f8e
rdzu 'phrul can gyi mchog gyur pa //
mau gal bu la phyag\u0f8e
chos kyi gtam gyis 'jigs med pa //
ka t+yA'i bu la'ang phyag\u0f8e
nyan thos sbyang pa'i mchog gyur pa //
'od srungs la yang phyag\u0f8e
skyob pa yi ni dbang gyur pa //
kauN+Di n+ya la phyag\u0f8e
mang du thos pa rig sngags 'chang //
kun dga' bo la phyag\u0f8e
lus ngan dang ni yul 'khor srung //
mig mi bzang dang 'phags skyes po //
lha rnams la yang phyag 'tshal lo //
de dag la ni phyag 'tshal nas //
rig sngags rnams ni 'grub gyur cig
/gang gi don du bya ba yi //
don de bdag la grub gyur cig
/sdang bar sems shing gnod byed pa'i //
mi ma yin rnams gud du dengs //
byams par sems shing phan 'dod pa //
dga' ba'i sems kyis bdag la nyon //
zhes brjod nas /
de'i rjes su rdo rje rnam par 'joms pa dang /
tshe mdo sogs gzungs mdo rnams dang gzhan yang /
na maHsa man+ta bud+d+ha nAM a pra ti ha ta shA sa nA nAM/
oM ki Ni ki Ni /
ta thA ga tod+b+ha ba shAn+te ba ra te ut+ta mot+ta ma ti ta thA ga tod+b+ha ba hU~M hU~M phaT phaT swA hA/
'di bzung bas 'phags pa sdong po bkod pa'i mad \u0f7cgzung bar 'gyur ro //
na mo b+ha ga ba te Ar+ya pradz+nyA pA ra mi tA ya /
tad+ya thA/
oM mu ni d+harme saM gra ha d+harme /
a nu gra ha d+harme bi muk+ti d+harme /
sa d+ha a nu gra ha d+harme /
bai shra wa Na pa ri warti ta d+harme sarba kAr+ya pa ri pra ma Na d+harme /
sa man+ta a nu pa ri warti ta d+harme swA hA/
oM pradz+nyA shru ti smr-i ti bi dza ye /
d+hI d+ha ra Ni swA hA/
'di bzung bas shes rab kyi pha rol tu phyin pa stong phrag brgya pa gzung bar 'gyur ro //
tad+ya thA/
oM pradz+nyA pradz+nyA pradz+nyA a ba b+hA se pradz+nyA b+hA se pradz+nyA ba la ga ti sarba d+harmA an+d+ha ka ra bi d+ha ma ni /
sid+d+hi su sid+d+hi /
sid+d+han+tu mAM b+ha ga wa ti sarba dz+nyA na saM d+ha ri b+ha ga wa ti wats+tshe la pra sa ra de hasta ma ma su ka ra /
sid+d+hi sid+d+hi /
bud+d+ha bud+d+ha /
kaM pa kaM pa /
pA la pA la /
d+ha ra d+ha ra /
wa ra wa ra /
gardza gardza /
A gats+tsha A gats+tsha /
b+ha ga wa ti /
ma bi lam+bA swA hA/
'di bzung bas sher phyin stong phrag nyi shu lnga pa gzung bar 'gyur ro //
tad+ya thA/
oM hrIHshru ti smr-i ti bi dza ye swA hA/
pradz+nyA pA ra mi tA yai /
sarba durga ti sho d+hA ya /
rA dza ya swA hA/
'di bzung bas brgyad stong pa gzung bar 'gyur ro //
na maHsa man+ta bud+d+hA nAM/
a pra ti ha ta shA sa nA nAM/
oM d+hU na d+hU na hU~M hU~M phaT phaT swA hA/
'di bzung bas ting nge 'dzin rgyal po'i mdo gzung bar 'gyur ro //
oM n+thAM na maHsarba bud+d+hA nAM/
oM maM/
b+h+rU~M mUM/
tad+ya thA/
oM b+h+rU~M/
na maHsa man+ta bud+d+hA nAM/
a pra ti ha ta shA sa nA nAM/
oM ki Ni ki Ni /
ta thA ga ta a+Nub+ha ba shAn+te shAn+te ut+ta ma ta thA ga ta a+Nub+ha ba hU~M phaT/
'di bzung bas phal po che dang sdong po bkod pa'i mdo gzung bar 'gyur ro //
na maHsa man+ta bud+d+hA nAM/
a pra ti ha ta shA sa nA nAM/
oM ma Ni d+hA ri badzrI Ni ma hA pra ti sA re hU~M hU~M phaT phaT swA hA/
'di bzung bas so sor 'brang ma gzung bar 'gyur ro //
oM a mr-ita ba re ba ra ba ra pra ba ra /
bi shud+d+he hU~M hU~M phaT phaT swA hA/
stong chen rab 'joms so //
oM a mr-i te bi lo ki ni gar+b+ha saM rak+Sha Ni a kar+Sha Ni hU~M hU~M phaT phaT swA hA/
rma bya chen mo'o //
oM bi ma le bi pu le dza ya ba re a mr-ita hU~M hU~M phaT phaT swA hA/
gsang sngags rjes 'dzin no //
oM b+ha ra b+ha ra sam+b+ha ra sam+b+ha ra in+d+ra ya ba la bi sho d+ha ni ru ru tsa le hU~M hU~M phaT sUr+ya tsa le swA hA/
bsil ba'i tshal chen mo'o //
zhes sogs phan yon can gyi gzungs mang du bzla zhing /
yang gzungs 'di dag la'ang sangs rgyas byang sems kyi snying po sogs gzungs byin can rnams dang /
gang mos kyi bstod pa la sogs pa'i tshigs bcad dang /
phyag rgya lnga'i mdo rnams 'don bzhin pas mchod rten la sogs pa la phyag dang bskor ba bya'o //
yang chos 'chad pa sogs kyi tshe /
slob dpon khri la 'dug pa'i dus su blo gros rgya mtsho'i mdo las gsungs pa'i bdud tshar gcod pa'i sngags 'di bklag par bya ste /
tad+ya thA/
sha me sha ma wa te /
sha mi ta shasatru /
aM ku re mang+ku re mA dzi te /
ka ra Te /
ke yu re /
te dzo ba ti /
o dzo ya ni /
biSh+Ti /
nirma le /
ma lA sa n+ye /
o ga ro kha go
/gra se gra sa ne /
o mu khe /
pa raM mu khe /
a mu khe /
sha mi tA ni /
sarba gra ha b+han+d+ha nA nAM/
nir+g+ra hi ta /
sarba ba ra pra bA bi na bi muk+tA ma rA pA sha
/s+d+yA si ta bud+d+hA mu dra a nut+ga ti ta /
sarba mA raiH
a tsa li ta /
pa ta pa ri shud+d+he /
bi gats+tshan+tu sarba mA ra karma Ni /
zhes bzlas pas bar chad thams cad zhi bar 'gyur ro //
yang kha ton gyi rim pa khrigs chags la gtso bor byed pas ni /
thog mar rtsa ba'i bla ma'i bstod pa dang /
de nas brgyud 'debs dang /
bla ma spyi bstod kyi rigs dang /
de nas mdo dang /
mdo sde rgyan sogs las byung ba'i sangs rgyas kyi bstod pa dang /
ston pa'i mdzad pa bcu gnyis kyi bstod pa rnams dang /
de rjes 'jam dpal mtshan brjod 'don na de bzhin gshegs pa shAkya seng ge'i 'khor du 'jam dpal gsang bdag sogs byang sems kyi tshogs kyis bskor nas bzhugs par mos la /
gang blo ma lta bu'i bstod pa sngon du 'gro bas mtshan yang dag pa ci nus brjod nas /
gang tshe blta bar 'dod pa 'am //
cung zad 'dri bar 'dod na yang //
mgon po 'jam dbyangs de nyid ni //
gegs med par yang mthong bar shog
/phyogs bcu nam mkha'i mthas gtugs pa'i //
sems can don kun bsgrub bya'i phyir //
ji ltar 'jam dbyangs spyod mdzad pa //
bdag sogs spyod pa'ang de 'drar shog
/bdag kyang 'jam dbyangs bka' drin gyis //
sa rab dga' ba thob bar du //
rtag tu tshe rabs dran pa dang //
rab tu byung ba byed par shog
/brtse ldan khyed kyi mkhyen rab 'od zer gyis //
bdag blo'i gti mug mun pa rab bsal nas //
bka' dang bstan bcos gzhung lugs rtogs pa yi //
blo gros spobs pa'i snang ba bstsal du gsol //
zhes pas gsol ba gdab bo //
de nas rje btsun sgrol ma la gsol ba 'debs na /
po Ta la yi gnas mchog nas //
tAM yig ljang gu las 'khrungs shing //
tAM yig 'od kyis 'gro ba sgrol //
sgrol ma 'khor bcas gshegs su gsol //
rje btsun 'phags ma sgrol ma dang //
zhes sogs kyis yan lag bdun pa phul nas /
rang nyid rje btsun ma'i phyag g.yas pa'i skyabs 'og tu tshud par bsam nas /
phyag 'tshal nyer gcig gi bstod pa ci nus 'don cing /
mthar /
lha mo la gus sogs phan yon dang /
rje btsun bcom ldan 'das ma thugs rje can //
sogs kyis 'dod don gsol lo //
de nas gnas brtan phyag mchod sogs bstod phyag gsol 'debs kyi rigs gang mos gdon par bya'o //
yang skabs ji lta bar bar chad zhi ba la sogs pa'i don du shes rab snying po'i mdo sgrub byed na /
mdun gyi nam mkhar de bzhin gshegs pa bdud 'dul gyi phyag rgya can 'khor shA ri'i bu dang 'phags pa spyan ras gzigs zhu lan mdzad pa gtso bor gyur pa'i theg pa che chung gi dge 'dun gyis bskor bar mos la /
smra bsam brjod med sogs bstod pa sngon du 'gro bas stong nyid kyi don la sems bzhin du mdo'i sgra rnams brag ca lta bur mos pas /
mi tshig gis bar ma chod par sher snying gi mdo bdun yan ci nus dang /
rigs sngags kyang ci rigs bzlas mthar bdud zlog bya'o //
gzhan yang gdon bgegs kyi gnod pa bzlog pa la sngags rgod lok+t+ri'i rgyun khyer dmod mo dang bcas pa dang /
sri ngan zlog pa la phyir zlog 'khor lo 'bar ba bya zhing /
rmi lam ngan pa zlog par 'dod na /
skad cig gis rang nyid gtsug tor 'bar ba sku mdog dmar po g.yas ral gri 'phyar zhing g.yon sdigs mdzub thugs kar mdzad pa'i rtse las me'i 'khor lo rtsibs brgyad bskor ba /
spyan gsum pa /
mche ba gtsigs pa /
skra dmar ser 'bar ba /
stag gi pags pa'i sham thabs can /
pad nyi la g.yon brkyang ba'i stabs kyis bzhugs pa /
sku las ye shes kyi me 'bar bas gnod byed rmi lam ngan pa rnams bsreg par bsam /
na maHsa man+ta bud+d+hA nAM/
a pra ti ha ta shA sa nA nAM/
kha kha khA hi khA hi hU~M hU~M dz+wa la dz+wa la /
pra dz+wa la pra dz+wa la /
tiSh+Tha tiSh+Tha Sh+Te phaT phaT swA hA/
zhes nyer gcig sogs bzlas pas rmi lam ngan pa rnams sel lo //
de dag ni sku gzugs bzhengs la phyag dang bskor ba bya ba dang gzungs bzla zhing kha ton gang mos bsgrub pa'o //
!
//de nas dgong ka'i nyams len ni /
gsang sngags bka' gter gyi gzhung lugs rnam par dag pa nas 'byung ba ltar /
skyabs su 'gro ba dang sems bskyed sngon du 'gro bas rdo rje sems dpa'i sgom bzlas kyis rgyud yongs su sbyangs nas /
mdun gyi nam mkhar tshogs zhing gsal btab la maN+Dal la sogs pa'i sgo nas tshogs gsag cing bla ma'i rnal 'byor bsgom pa rnams sngon du btang nas /
so so'i sgrub thabs bzhin srung 'khor bsgom /
dngos gzhi'i rgyu'i ting nge 'dzin gsum las /
'bras bu yi dam gang yin de'i rten dang brten pa'i dkyil 'khor yongs su rdzogs pa bsgom pa'am /
yang na gtso bo yab yum mam /
dpa' bo gcig pa lta bu gang mos kyi dam tshig bskyed de /
dbang bskur zhing sku gsung thugs byin gyis brlabs nas ye shes kyi 'khor lo spyan drangs pa bstims la /
mchod bstod bya ba'am /
ma byas kyang rung ste /
dam ye phye nas gsal ba gsum mam /
ma phye ba'i spro bsdu dang /
do li sogs kyi bzlas dmigs gsal btab nas /
ngag bzlas dang /
yid bzlas dang /
rdo rje'i bzlas pa ci rigs byas la /
slar yang mchod cing bstod nas /
'das gtor bsang sbyang ste nang mchod ltar byin gyis brlab /
mdun gyi nam mkhar bla ma yi dam 'khor dang bcas pa spyan drangs pas gsol bar bsam zhing rdor thal gyen du phye nas /
oM gu ru maN+Da la de ba ga Na hrIHma ha ri ni sa ra tsa hri ya sa pa ri wA ra ba liM g+h+r-ih+Na g+h+r-ih+Na khA hi khA hi /
b+huny+dza ho /
b+huny+dza ho /
rak+ta ar+g+haM pi pa hoH
a ti kra ma sa ma ye swA hA/
zhes pas 'bul zhing /
sngar ltar bstod nas 'dod don gsol /
de bzhin du ma mgon lcam dral sogs chos skyong rnams la so so'i gtor chog gam /
spyi'i cho ga gang rung gis gzhi bdag spyi gtor dkyus bzhin dang /
mthar mkha' 'gro dang 'byung po spyi'i gtor ma ni /
gtor ma byin gyis brlabs la 'bar ba'i rgya bcas te pheM zhes pas mkha' 'gro sde lnga sogs 'byung po thams cad byon nas gtor ma la gsol bas mnyes par bsam zhing rdor thal phye la /
a kA ro'i sngags kyis phul te /
'khor ba dang mya ngan las 'das pas bsdus pa'i 'byung po kun tu rgyu zhing phan gnod sbyin pa thams cad dang /
khyad par du'ang mkha' 'gro sum cu rtsa gnyis /
ging chen bco brgyad /
lang ka'i bdag po bcu drug
/pho nya sum brgya drug cu /
mgyogs ma bzhi /
'bar ma brgyad /
ma mo bdun /
sring mo bzhi la sogs pa rnal 'byor ba'i re ba bskang bar khas blangs pa rnams dang /
lha dang klu dang sha za dang grib gnon la sogs pa 'byung po'i tshogs thams cad la 'bul lo //
rnal 'byor pa bdag cag 'khor dang bcas pa rnams la rkyen phyi nang gi bar du gcod pa thams cad mi 'byung zhing /
chag che ba dang nyam nga ba rnams thams cad phyir zlog tu gsol lo //
hU~M/
rnam dag chos nyid zhi ba las //
thugs rje chen po'i sprul pa byung //
thabs chen zla gsang thig le las //
yal gam can rnams 'du bar mdzod //
dam rdzas mchod pa 'di bzhes la //
bcol ba'i las rnams 'grub par mdzod //
ces phul la /
dam tshig gi rdzas bdud rtsir byin gyis brlabs nas mchod bshags stob pa gsum gyis mchod cing /
lha'i nga rgyal dang ldan pas nang gi sreg blugs kyi tshogs longs spyad pa'i mthar lhag gtor byin la tshigs su bcad pa dang /
dge ba 'di yis nam mkha'i mtha' klas pa'i //
lus can rnams kyi bsod nams ye shes tshogs //
myur du bsgrubs te tshe 'di kho na la //
rdo rje 'dzin pa'i sa la gnas par shog
/ces pa la sogs pa'i bsngo smon bya ste /
rgyas par so so'i sgrub thabs rnams las shes par bya'o /
khyad par dgong gi zer la gtad de /
'od gsal mchog tu gsang ba'i rnal 'byor gyis sku dang ye shes kyi snang ba mngon du bya ba thod rgal la gtso bor 'don cing /
spyir mnyam gzhag nam mkha' lta bu dang rjes thob sgyu ma lta bu'i lam khyer gyis nyin par gyi snang ba thams cad la rgyas gdab bo //
gzhan yang phyi dro'i thun gyi gsol 'debs si~Xn+d+hu rgya \u0f35mtsho che ba dang /
ltung bshags gdon par bya ste /
de dag ni dgong thun la bya ba'i chos spyod kyi nges pa'o //
!
//de nas srod kyi nyams len ni /
tshig bdun gsol 'debs dang /
srod thun gyi gsol 'debs bsta~Xn pa rma~Xd byung ma dang /
ltung bshags sngon du btang nas /
rim pa khyad par can gyis tshogs gsag par bya ste /
na mo /
bla ma bde gshegs 'dus pa'i sku
/dkon mchog gsum gyi rang bzhin la //
bdag dang 'gro drug sems can rnams //
byang chub bar du skyabs su mchi //
sems bskyed 'gro ba kun don du //
bla ma sangs rgyas bsgrubs nas su //
gang la gang 'dul phrin las kyis //
'gro ba sgrol bar dam bca' 'o //
de nas tshogs zhing spyan drang pa ni /
rang nyid skad cig gis yi dam du gsal ba'i thugs ka'i hU~M gi 'od zer gyis mdun gyi nam mkhar bla ma rig 'dzin bde gshegs zhi khro rab 'byams rgyal ba rgya mtsho'i tshogs thams cad sprin phung gtib pa bzhin du sad par bsam zhing /
oM/
bde chen lhun grub rang sems chos sku las //
rnam kun mchog ldan sgyu 'phrul rdo rje'i gar //
yi dam zhi khro mkha' 'gro rgya mtsho'i sprin //
snang srid dpal ldan bla mar sad par gyur //
dmigs med mkha' ltar khyab cing dag pa'i sku
/spyan 'dren gshegs su gsol bar mi dmigs kyang //
thugs rje'i ngang nyid chos skur dag pa las //
ye shes sgyu mar rol cing gshegs su gsol //
oM badzra sa mA dzaH
phyogs bcu'i bde gshegs sras dang bcas pa dang //
lhag pa'i lha mchog bla mar bcas pa rnams //
'gro ba'i ma rig mun pa bsal ba'i phyir //
deng 'dir dgyes shing brtan par bzhugs su gsol //
zhes thogs pa med pa'i rdzu 'phrul gyis byon nas pad+ma'i gdan la bzhugs pa la lus zhing gi rdul snyed du sprul zhing phyag bya ba ni /
dkon mchog gsum gyi rang bzhin byang chub sems //
de stsol bla ma de rgya lhag pa'i lha //
de dbang sprul pa'i 'khor lor bcas pa la //
phyag 'tshal de bsrung lam dang bsgrub bya la'o //
sku gsum lhun grub ngang las ma g.yos kyang //
gzugs sku cir yang snang la phyag 'tshal lo //
gsung lnga rdzogs pa'i ngang las ma g.yos kyang //
'gro don so sor gsal la phyag 'tshal lo //
thugs nyid mnyam pa'i ngang las ma g.yos kyang //
cir yang sa ler mkhyen la phyag 'tshal lo //
ji snyed su dag phyogs bcu'i 'jig rten na //
dus gsum gshegs pa mi yi seng ge kun //
bdag gis ma lus de dag thams cad la //
lus dang ngag yid dang bas phyag 'tshal lo //
zhes pa tsam mam /
spro na bla ma la /
oM AHhU~M/
sangs rgyas thams cad kyi 'byung gnas //
zhes pa nas /
gnyis med ngang du phyag 'tshal lo //
zhes pa'i bar snying thig phyag 'tshal lam /
a ti zab don snying po la mos na brgyud 'debs kyi rkang pa gnyis pa'i gsol ba 'debs zhes pa phyag 'tshal lo zhes par bsgyur nas 'don /
de gnyis 'don mi 'don gang ltar yang /
bla ma spyi phyag 'di rnams bya ste /
gang gi drin gyis bde chen nyid //
skad cig nyid la 'char ba gang //
bla ma rin chen lta bu'i sku
/rdo rje can zhabs pad la 'dud //
sangs rgyas thams cad 'dus pa'i sku
/rdo rje 'dzin pa'i ngo bo nyid //
dkon mchog gsum gyi rtsa ba ste //
bla ma rnams la phyag 'tshal lo //
bla ma sangs rgyas bla ma chos //
de bzhin bla ma dge 'dun te //
kun gyi byed po bla ma yin //
bla ma rnams la phyag 'tshal lo //
bla ma mnyam med sangs rgyas rin po che //
dus gsum bde gshegs sras bcas thams cad kyi //
sku gsung thugs kyi rang bzhin byin brlabs pa //
bka' drin chen po'i zhabs la phyag 'tshal lo //
kun bzang rdor sems dga' rab shrI siM//
pad 'byung bi ma rje 'bangs nyi shu lnga //
so zur gnubs dang gter ston rgya mtsho sogs //
bka' gter bla ma rnams la phyag\u0f8e
ma bcos spros bral bla ma chos kyi sku
/bde chen longs spyod bla ma chos kyi rje //
pad sdong las 'khrungs bla ma sprul pa'i sku
/sku gsum rdo rje 'chang la phyag\u0f8e
bla ma bshes gnyen dam pa khyod //
bdag cag rnams kyi mgon lags so //
mi shes rmongs pa'i blo gros mkhan //
lam stor rnams kyi lam mkhan lags //
mun khung 'khyams pa'i sgron me ste //
gdung ba sel ba'i rin po che //
nyi ma'i zhabs la phyag 'tshal 'dud //
zla ba'i sku la phyag 'tshal 'dud //
pad+ma'i zhabs la phyag 'tshal 'dud //
'di ltar dga' dang gus pa yis //
bsngags dang 'dud pas phyag bgyi 'o //
de nas yi dam la sogs la phyag bya ba ni /
bla ma dpal ldan rdo rje sems //
bde chen ye shes lnga yi bdag
/dkyil 'khor kun gyi byed po mchog
/de la bdag ni phyag 'tshal lo //
chos sku skye ba med pa las //
'gag med gzugs sku'i rol par shar //
bde gshegs kun 'dus dkyil 'khor lhar //
gus pa'i yid kyis phyag 'tshal lo //
zhes dang /
chos rnams rnam dag ye nas lhun grub pa'i //
bya ba byed dang yid chos rnam par dag
/kun bzang yab yum gnyis la phyag 'tshal lo //
chos sku nam mkha' bzhin du dbyer med kyang //
gzugs sku 'ja' tshon bzhin du so sor gsal //
thabs dang shes rab mchog la mnga' brnyes pa'i //
rigs lnga bde bar gshegs la phyag 'tshal lo //
ngo mtshar pho brang bde bar gshegs pa'i yum //
dus gsum sras bcas thams cad bskyed mdzad ma //
rigs kyi yum gyur rnams la phyag 'tshal lo //
rnam shes dbang po dag pas thugs dang gsung //
bde bar gshegs pa kun gyi sras mchog ste //
sems dpa' chen po brgyad la phyag 'tshal lo //
sgeg mo phreng thogs rin chen glu gar can //
nam mkha' mnyam pa'i mchod pas rgyal ba mchod //
byang chub lha mo'i tshogs la phyag 'tshal lo //
bdug pa me tog mar me dri chab ma //
rgyal ba rgya mtsho rnams la mchod 'bul ma //
mchod pa'i lha mo rnams la phyag 'tshal lo //
drag shul thabs kyis 'gro ba 'dul mdzad pa //
tshad med bzhin ldan sgo bzhi thub par srung //
mthar byed sgo ba bzhi la phyag 'tshal lo //
rtag chad lta 'byin gsang ba yum gyi ngang //
lcags kyu zhags pa lcags sgrog dril 'khrol ma //
ye shes sgo ma bzhi la phyag 'tshal lo //
steng 'og phyogs bzhi 'jig rten 'dul ba'i gtso //
nyon mongs drug 'joms rgyud drug dag par sbyong //
bcom ldan thub pa drug la phyag 'tshal lo //
'jig rten 'das pa'i dus su sngon byung ba //
gdug pa 'dul phyir dus las mi 'da' ba'i //
dpal chen khrag 'thung rnams la phyag 'tshal lo /
khro mo dbang phyug sku la 'khril mdzad cing //
mkha' 'gro mi bzad 'bar ba'i sprin 'phro ma //
gdug pa 'dul mdzad yum rnams la phyag 'tshal //
bskal pa me ltar 'bar ba'i klong dkyil na //
ye shes sku mchog 'jigs byed slas su bzhugs /
khro mo chen mo brgyad la phyag 'tshal lo //
nam mkha'i lus can gar yang thogs med cing //
'dod rgur bsgyur ba'i gzugs can 'phrul mo che //
phra men chen mo brgyad la phyag 'tshal lo //
rdo rje gdong mo pho nya mgyogs ma bzhi //
shar lho nub byang sgo bzhi thub par bsrung //
sgo skyong khro mo bzhi la phyag 'tshal lo //
dpal gyi 'khor tshogs badzra a ra lI//
mkha' la shugs 'gro ma tshogs dbang phyug ma //
rnal 'byor nyi shu brgyad la phyag 'tshal lo //
phyogs bcu dregs pa bsnol ba'i gdan steng na //
ye shes bskal pa me dpung 'bar ba'i klong //
bdud 'dul yab yum rnams la phyag 'tshal lo //
dmigs med chos kyi sku la phyag 'tshal lo //
longs spyod rdzogs pa'i sku la phyag 'tshal lo //
cir yang sprul pa'i sku la\u0f8e
mi 'gyur rdo rje'i sku la\u0f8e
mngon par byang chub sku la\u0f8e
dus gsum rgyal ba kun gyis bsgrubs pa yi //
tshogs gnyis rdzogs shing yon tan mthar phyin pa'i //
sku dang ye shes tshogs la phyag 'tshal lo //
zhes dong sprugs kyi cho ga ltar dang /
nyes bcom legs ldan mtshan zhi mtha' las 'das //
bdag med byams snyoms don gyi bdag gzhan dpal //
don dam gsang sbas nam mkha'i klong du 'khyil //
rdo rje che mchog dbang phyug kun gyi bdag
/'dzin pa mi rtog sha rus khrag la rol //
thugs kyi gdung thag 'khor ba'i mtha' la rje //
yul med ma skyes mtshan ma'i g.yul las rgyal //
bde mchog rgyal po khyod la phyag 'tshal lo //
phyogs bcu'i zhing khams kun nas 'dus pa'i gtso //
rgyal ba sras bcas yum tshogs sprul par bcas //
nyid las mi gzhan 'khor du sku sprul pa //
dbyings kyi ngang las mi 'da' dam tshig can //
zhi khro'i lha tshogs kun la phyag 'tshal lo //
bde gshegs sku lnga'i yon tan rdzogs pa'i lha //
'gro drug dug lnga'i bag chags rgyud sbyong zhing //
mtshan dang dpe byad 'bar ba'i skur snang ba //
bde gshegs zhi ba'i lha la phyag 'tshal lo //
bde gshegs yod tan ma lus rdzogs pa'i lha //
'gro drug kun gzhi'i bag chags rgyud sbyong zhing //
chos kyi dbyings kyi ye shes skur snang ba //
che mchog yon tan lha la phyag 'tshal lo //
bde gshegs thugs kyi yon tan rdzogs pa'i lha //
'gro drug sems kyi bag chags rgyud sbyong zhing //
me long lta bu'i ye shes skur snang ba //
yang dag thugs kyi lha la phyag 'tshal lo //
bde gshegs sku yi yon tan rdzogs pa'i lha //
'gro drug lus kyi bag chags rgyud sbyong zhing //
mnyam pa nyid kyi ye shes skur snang ba //
'jam dpal sku yi lha la phyag 'tshal lo //
bde gshegs gsung gi yon tan rdzogs pa'i lha //
'gro drug ngag gi bag chags rgyud sbyong zhing //
so sor rtog pa'i ye shes skur snang ba //
pad+ma gsung gi lha la phyag 'tshal lo //
bde gshegs phrin las yon tan rdzogs pa'i lha //
'gro drug sgo lnga'i bag chags rgyud sbyong zhing //
bya ba grub pa'i ye shes skur snang ba //
phur pa phrin las lha la phyag 'tshal lo //
bde gshegs dbyings kyi yon tan rdzogs pa'i lha //
'gro drug sgrol mdzad yum gyi b+ha ga'i klong //
ma dang sring mo'i tshul du skur ston pa //
ma mo rbod gtong lha la phyag 'tshal lo //
bde gshegs phyag rgya'i yon tan rdzogs pa'i lha //
'gro drug sems can kun gyi don la dgongs //
phyag rgya chen po'i tshul du skur ston pa //
rig 'dzin slob dpon lha la phyag 'tshal lo //
bde gshegs bka' yi bstan pa bsrung ba'i phyir //
ngang nyid chos kyi dbyings las ma g.yos kyang //
gzugs sku dregs pa'i tshul du skur ston pa //
'jig rten mchod bstod lha la phyag 'tshal lo //
bde gshegs bstan pa'i dgra bgegs sgrol ba'i phyir //
chos kyi dbyings las sgyu ma'i skur bzhengs nas //
sngags bdag dregs pa'i tshul du skur ston pa //
dmod pa drag sngags lha la phyag 'tshal lo //
bde gshegs spyan sngar khas blangs dam bcas bzhin //
zhi rgyas dbang drag phrin las rnam pa bzhis //
tshar gcod rjes 'dzin mthu stobs rtsal mnga' ba'i //
dpal gyi bka' sdod 'khor dang bcas la 'dud //
ces pa dang /
rdo rje 'chang dbang rgyal ba rtag pa dang //
he ru ka dpal rdo rje nyi ma dang //
pad+ma gar dbang rta yi rgyal po sogs //
'khor lo'i dbang phyug rnams la phyag 'tshal lo //
bdag med phyogs bral don dam thugs chud cing //
byams dang snying rjes dgra zin mi mnga' yang //
gdug pa mthar phyin dus las mi 'da' ba'i //
'jigs byed he ru ka la phyag 'tshal lo //
rtog med skyon bral chos kyi dbyings nyid las //
stong pa'i chos nyid ye shes rang snang ba'i //
'jam dpal phyag rgya chen po zil gnon lha //
'khor dang bcas la gus pas phyag 'tshal lo //
rgyal ba kun gyi chos sku pad+ma'i gdung //
chos sku 'od dpag med pa rdo rje chos //
spyan ras gzigs dbang hrIHla dbang chen sku
/rta mgrin rta skad bzhad la phyag\u0f8e
d+harma d+hA tu lhun gyis grub pa'i dbyings //
bsod nams ye shes tshogs chen rdzogs pa'i sku
/rgyal ba'i sprul sku rdo rje gzhon nu che //
pho nya las kyi tshogs bcas la phyag 'tshal //
rdo rje phag mo dus gsum khros pa'i yum /
khro mo'i khro mo mngon byung dpal gyi sku
/phag mo khyod ni byin rlabs kun gyi dngos //
rtsa ba'i yum chen khyod la phyag 'tshal lo //
snang stong dbyer med chos rnams kun gyi gzhi //
mi skye mi 'gags nam mkha'i ngo bo nyid //
gang la gang 'dul de la der ston pa //
ye shes mkha' 'gro'i tshogs la phyag\u0f8e
'dus pa bde dgyes sgyu 'phrul drwa ba dang //
gdan bzhi mA yA thod pa gshin rje drug
/dus kyi 'khor lo la sogs sngags rgyud kyi //
ye shes lha tshogs kun la phyag\u0f8e
gsang sngags rig sngags gzung sngags snying po dang //
phyag rgya'i rigs 'byung la sogs sngags kyi lha //
zhi khro'i lha tshogs rgyud sde bzhi po las //
gang gsung rnams la gus pas phyag\u0f8e
nam mkha'i lus can gar yang thogs med cing //
'dod dgur bsgyur ba'i gzugs can 'phrul mo che //
ma sring byams pa'i tshul gyis grogs mdzad ma //
phyi nang mkha' 'gro'i tshogs la phyag\u0f8e
ye shes las grub mngon shes rdzu 'phrul can //
legs nyes stangs 'dzin dam tshig rjes gcod cing //
bka' bzhin rjes su sgrub pa'i grogs mdzad pa //
dam can rgya mtsho'i tshogs la phyag\u0f8e
phyag byar 'os pa thams cad la //
zhing rdul kun gyi grangs snyed kyi //
lus btud pa yis rnam kun tu //
mchog tu dad pas phyag 'tshal lo //
a ti pU hoH
sarba ta thA ga ta ban+da naM ka ro yA mI/
ma hA yo gi ni pra ti pU hoH
zhes phyag bya'o //
de nas mchod pa 'bul ba ni /
hU~M/
'byung ba chen po nam mkha' che //
'byung ba chen po lnga yi mdzod //
nam mkha' las ni 'dod pa 'byung //
'dod pa'i mchod pa 'byung gyur cig
/na mo rat+na tra yA ya /
oM na mo b+ha ga wa te badzra sA ra pra mar+d+ha ne /
ta thA ga tA ya /
ar+ha te samyak+saM bud+d+hA ya /
tad+ya thA/
oM badzre badzre ma hA badzre /
ma hA te dzo badzre /
ma hA bid+yA badzre /
ma hA bo d+hi tsit+te badzre /
ma hA bo d+hi maN+Do pa saM kra ma Na badzre /
sarba karma A ba ra Na bi sho d+ha na badzre swA hA/
zhes pas mchod rdzas rnams byin gyis brlabs la /
rang gi thugs ka nas 'phros pa'i mchod pa'i lha mo rnams kyis mchod rdzas dpag tu med pas mchod par bsam zhing /
snang srid rnam dag sangs rgyas zhing khams 'dir //
kun bzang mchod pa'i sprin phung 'di phul bas //
nam mkha'i mtha' klas gyur pa'i 'gro ba kun //
bsod nams ye shes tshogs chen rdzogs par shog
/oM sarba ta thA ga ta sa pa ri wA ra ar+g+haM pra tIts+tsha pU dza me g+ha sa mu dra s+pha ra Na sa ma ye hU~M/
de bzhin du /
pA d+yaM/
puSh+pe /
d+hU pe /
A lo ke
/g+han+d+he /
nai bid+yA/
shab+da /
bcug nas mchod /
de nas sku gsum zhing khams so sor gsal btab nas maN+Dal phul te /
tshom bu so bdun nam nyer gsum bkod de /
rin chen maN+Dal yid 'ong mchod pa'i sprin //
'dod dgu'i 'byor tshogs dpag med dang ldan pa //
dpag yas nam mkha'i rgyan gyur 'di phul bas //
'gro kun rnam dag zhing la spyod par shog
/tshom bu dgu bkod la /
'og min bde chen rin chen gzhal yas khang //
sna tshogs mchod pa'i sprin gyi bla re can //
nam mkha' gang bar dmigs te phul ba yis //
'gro kun longs sku'i zhing la spyod par shog
/tshom bu lnga bkod la /
'od gsal lhun grub ye shes 'od lnga'i zhing //
sku dang thig les ye nas brgyan pa 'di //
rang snang dag pas legs par phul ba yis //
kun bzang chos sku'i zhing la spyod par shog
/ces dbul /
nang mchod yod na /
sbyang rtogs spar gsum gyi dmigs pa dang bcas /
oM AHhU~M ha ho hrIHsa byin gyis brlabs la /
g.yon pa'i mtheb srin gyis blangs te /
oM mchod do //
dus gsum sangs rgyas thams cad 'dus pa'i ngo bo bka' drin mnyam med dpal ldan rtsa ba'i bla ma rin po che'i zhal du oM AHhU~M/
rgyud sde bzhi'i dbang lung rgyud bshad man ngag gi bka' babs rtsa brgyud kyi dpal ldan bla ma dam pa rnams kyi zhal du oM AHhU~M/
yi dam dkyil 'khor gyi lha tshogs sangs rgyas dang byang chub sems dpa' dpa' bo mkha' 'gro chos skyong srung ma'i tshogs dang bcas pa rnams kyi zhal du oM AHhU~M/
khams gsum gyi sems can thams cad rgyal ba'i dkyil 'khor gyi 'khor lo'i ngo bor rnam par dag pa rnams kyi zhal du oM AHhU~M/
zhes dbul zhing /
sngar snying thig gi phyag 'tshal bton na de 'phros kyi /
dngos dang yid las byung ba yi //
zhes pa nas /
rgyun mi chad pa'i mchod sprin shog
/ces pa'i bar tshigs bcad bzhi brjod do //
de nas sdigs pa bshags pa ni /
sngar byas kyi nyes ltung la 'gyod pa drag po dang phyis mi byed pa'i sdom sems dang ldan pas /
ye shes sku mchog sogs ru chen bzhi'i bshags pa dang /
rtsa ltung bcu bzhi la sogs pa'i bshags tshig gzhan yang ji ltar rigs pa bya ste /
de'i tshe yul rnams kyi gnas gsum las 'od zer dkar dmar mthing gsum byung ba rang gi gnas gsum du thim pas nyes ltung dang sdig sgrib thams cad dag par bsam la mi dmigs pa'i ngang la bzhag go
/yan lag phyi ma bzhi ni /
sngar snying thig phyag mchod bton pa ltar na /
lus dang ngag yid sgrib pa kun //
zhes pa nas /
phyam gcig sangs rgyas 'grub par shog
/ces pa'i bar tshang bar 'don pa nyid yin la /
gzhan du na /
gang zhig thog med srid pa'i chu klung du //
ma lus kun rtog gis bsags bsnyogs pa rnams //
thugs rje che ldan spyan sngar de dag ni //
cho ga bzhin du thams cad bshags par bgyi //
rdzogs sangs rgyas dang byang chub sems dpa' dang //
'phags pa gzhan gyis dge ba gang mdzad pa //
ma lus 'gro ba'i bsod nams rgya mtsho'i tshogs //
de dag kun la rjes su yi rang ngo //
mos dang bsam pa ji bzhin zab pa dang //
rgya che'i chos 'khor chad pa med par bskul //
sprul pas 'gro la sman slad rtag bzhugs gsol //
bsod nams bla med byang chub phyir bsngo 'o //
zhes dang /
gzhan yang smon lam stobs po che dang /
ma hA gu ru'i smon lam la sogs pa'ang gdab bo //
de nas nges 'byung gi blos bskul nas byams snying rjes kun nas blangs te /
rim gnyis kyi rnal 'byor la ci nus kyis mnyam par 'jog cing /
khyad par srod dus shes pa nang du gzung ba'i man ngag ni /
lus gnad bca'/
rlung ro bsal /
'jam rlung bum pa can bzung /
dmigs pa lus kyi dbus su d+hU ti gsal btab la lte ba'i a yig sbar bas spyi bo'i haM zhu ba'i byang sems kyi rgyun snying gar babs pa'i thig le la sems bzung bas bde stong gi ye shes ngang gis 'char ro //
yang srod kyi dus 'dir bgegs kyi bar gcod srung ba'i thabs bya bar 'dod na /
stong pa'i ngang las rang gi spyi bor bla ma'i rnal 'byor bsgoms la /
bla ma'i sku las raM 'phros /
steng 'og phyogs mtshams thams cad me'i 'khor lo rtsibs stong dang ldan pa drag tu 'khor bas /
gnod byed thams cad dum bur gtubs shing bsregs /
phyi nang thams cad ye shes kyi me 'bar ba'i dkyil na rang nyid rdo rje sems dpa' nam mkha' dang mnyam par gyur pa la spyi gtsug gi bla ma rang gi snying nang du spyan drangs te bsgoms pas gegs dang bar chad thams cad srung ba'i mchog go
/de dag ni srod thun la bya ba'i chos spyod kyi nges pa'o //
!
//de nas nam gung gi nyams len ni /
thog mar tshig bdun gsol 'debs dang /
thun gyi gsol 'debs si~Xn+d+hu rgya \u0f35mtsho chung ba dang /
gung thun gyi ltung bshags rnams bton nas 'dir ku su lu pa'i tshogs 'khor bya ste /
rang lus tha mal pa'i snying ga nas rang sems rdo rje rnal 'byor ma dkar mo gri gug dang thod pa thogs pa tshangs bug nas thon pas /
gri gug gis rang gi thod pa smin mtshams nas bcad de /
thod pa'i sgyed bu ri rab tsam pa gsum gyi steng du gan rkyal du bzhag pa rgya tshad med par gyur pa'i nang du /
rang lus dum bur gtubs blugs nas yaM las rlung g.yos /
raM gyis me sbar nas /
thod pa'i rdzas khol ba'i rlangs pa 'od zer gyi rnam par 'phros pas 'khor 'das kyi bdud rtsi bkug
/thod pa'i bdud rtsi dang 'dres pa las ye shes kyi bdud rtsi 'dod yon lnga'i sprin spro ba'i bdag nyid du gyur par mos nas /
bla ma yi dam sangs rgyas byang sems mkha' 'gro dam can rgya mtsho mkha' khyab kyi 'khor lor sad pa dang /
rigs drug gi sems can thams cad kyang dpa' bo mkha' 'gror dag pas /
'khor 'das thams cad mchod yul dag pa'i snang ba 'ba' zhig tu sad pas steng gi nam mkha'i khams khyab par mos la /
rang sems rnal 'byor ma grangs med pa sprul nas thod pa'i bdud rtsi bcus te mgron rnams la phul bas dgyes par gsol /
mthar de rnams kyi thugs ka nas dngos grub kyi bdud rtsi babs pas thod pa gang ba la rang gis rol pas mchog thun gyi dngos grub thob /
slar yang mchod mgron rnams mnyes pa'i ngang nas rdzas dang /
bdag dang /
mgron rnams bla ma'i thugs kar bsdus /
bla ma yang mi dmigs pa'i dbyings su bsdus te chos dbyings ka dag gi ngang klong du mnyam par bzhag
/'dis ni nad gdon bar chad zhi /
nyams chag skong /
'chi kar gnad gcod kyi sdug bsngal mi 'byung /
'chi bslu'i mchog yin pas tshe'i rim gror 'gro ba sogs phan yon dpag tu med do /[ <!TCC Tibetan character 4,37 undefined in unicode!> ]/de nas nyal ba'i rnal 'byor ni /
spyod 'jug las /
mgon po mya ngan 'das gzims ltar //
'dod pa'i phyogs su nyal bar bya //
zhes pas gzhog g.yas 'og tu phab cing /
mgo byang du bstan nas seng+ge nyal stabs kyis bde bar nyal te /
de yang phyi ltar na 'chi ba rjes su dran pas dkon mchog gsum la blo gtod cing gsol ba btab nas dge ba'i bya bas ldang ba dang snang ba'i 'du shes nye bar bzhag ste /
sangs rgyas chos kyi sku thob par gyur cig snyam du sems bskyed nas chos nyid nam mkha' lta bu'i ngang la blo gnas la nyal bar bya'o //
nang ltar na bsdu bya'i dkyil 'khor gsal btab /
rang gi snying ga'i 'od kyis phog pas dag pa'i snod bcud thams cad rten la thim /
de rim bzhin thugs nA da'i bar du bsdus /
de yang mi dmigs par dbyings su bsdus la bsam med kyi ngang nas gnyid log par bya zhing /
der gnyid ma byung na yang yang bskyar bas chog
/gsang ba ltar na nam gung shes bya bum par dril ba ni /
snying pad+ma dmar po 'dab ma bzhi pa kha cung zad zum pa'i nang du a yig dkar po 'od 'bar ba bum nang gi mar me ltar 'bar ba la sems gtad de /
snying gar 'jam rlung kha sbyor du bzung ba la lus stod smad 'dus pa ltar mos nas nyal bas rmi lam med par gnyid gsal stong rnam par mi rtog pa'i 'od gsal du 'char ro //
gang ltar yang nangs par sad pa dang sngar bzhin ldang ba'i rnal 'byor gyis langs nas /
chos spyod kyi rim pa rgyun mi 'chad par brtson par bya'o //
de dag ni nam gung gi thun la chos spyod kyi nges pa'o //
!
//de'ang rgyun gyi chos spyod nar ma'i steng du lhag por sgrub pa'i dus kyi mchod pa yang phyi ltar na zla ba byung ngo cog gi tshes brgyad dang /
bcu gnyis dang /
bco lnga dang /
gnam stong la /
rgyal chen bzhi dang sum cu rtsa gsum pa'i lha rnams dzam bu'i gling du nyul ba'i dus bzang po yin pas chos ston pa po yod na mtshan mo ril gyis sam /
tha na'ang mtshan phyed la thug gi bar du dam pa'i chos la 'chad nyan bya zhing gcig gis mi nus na chos smra ba mang pos res kyis bshad kyang rung ngo //
gal te ma 'byor na de bzhin gshegs pa'i sku gzugs la mchod pa bya ba 'am /
gang yang rung ba'i chos spyod kyi rim pas dus 'da' bar
bya'o //
yang nang ltar na /
sngags bla med kyi gzhung las nyams chag bskang zhing dngos grub sgrub pa'i dus khyad par can drug gsungs te /
yar ngo'i tshes brgyad dang /
bcu bzhi dang /
bco lnga gsum /
mar ngo'i nyi shu lnga dang /
nyi shu dgu
/gnam stong gsum ste /
de'i tshe phyi'i gnas su mkha' 'gro rnams rgyu zhing /
nang du rtsa rlung gi rgyu ba khyad par can gyi dus dang /
khyad par du 'ang tshes bcu'i nyin mo dang /
nyi shu lnga'i mtshan mo sgrub pa po'i gnas su mkha' 'gro grub pa can rnams 'du bas las gang brtsam 'grub pa'i phyir /
de rnams kyi dus gnad dang bstun te /
bsnyen sgrub dang /
tshogs mchod dang /
skong bshags sogs la brtson par bya ste /
des ni zla ba re'i ring la nyams pa thams cad sos /
dngos grub la sbyor bar bshad do //
!
//da ni lam dang 'bras bu'i rim pa bsgrub pa la gdams pa'i don bsdu bar bya ste /
de'ang rin chen phreng ba las /
gang zhig lus ngag yid kyi las //
thams cad legs par yongs brtags te //
bdag dang gzhan la phan shes na //
rtag tu byed pa de mkhas so //
zhes gsungs pa ltar /
dus thams cad du rang gi sgo gsum gyi spyod pa la legs par brtags te /
dran pa shes bzhin ma nyams pa'i sgo nas rang gzhan la phan par 'gyur ba'i spyod pa rnam par dag pa nyid kyis dus 'da' bar bya'o //
gal te byis par gyur pa'i dbang gis nyes par spyad pa dran na 'gyod sems dang /
phyis mi byed pa'i sdom sems brtan pos sdig pa bshags shing /
dge ba spyad pa la dga' bas gzhan la rjes su yi rangs ba skyed par bya'o //
de ltar yang dpung bzang las /
nyin par bag med byas pa dag
/mtshan mo legs par bshags par bya //
mtshan mo byas pa nangs par bshags //
legs par byas la mngon dga' bya //
zhes gsungs so //
mdor na don dam pa'i bden pa la brten te mnyam gzhag tu zhi lhag zung du 'brel ba'i thabs kyis ka dag de kho na nyid kyi gnas lugs sems nyid gzhi med rtsa bral du gtan la phab nas /
sgom pa lhun grub mngon sum pa'i lam gyis sku gsum lam du byas pas /
ye shes kyi tshogs rnam par mi rtog pa'i ting nge 'dzin bsgom par bya zhing /
kun rdzob kyi bden pa la brten nas rjes thob sgyu ma lta bu'i snying rje chen pos gzhan phan rgya chen po sgrub pa bsod nams kyi tshogs la brtson pas bslab par bya'o //
de ltar tshogs gnyis zung 'jug gi sgo nas nyams su blangs pas 'bras bu don gnyis mthar thug sku gsum mngon du byed de /
rin chen phreng ba las /
sangs rgyas rnams kyi gzugs sku ni //
bsod nams tshogs las byung ba ste //
chos kyi sku ni mdor bsdu na //
rgyal po ye shes tshogs las 'khrungs //
zhes gsungs pa ltar /
ye shes kyi tshogs kyi 'bras bu rang don mthar phyin chos kyi sku dang /
bsod nams kyi tshogs kyi 'bras bu gzhan don mthar phyin gzugs sku rnam pa gnyis mngon du byed pa'i phyir /
thar pa don du gnyer ba'i skal ldan rnams kyis tshogs gnyis kyi dge ba la rtag tu spyod pas dal 'byor thob pa don dang ldan par bya'o //
de dag ni dus khyad par ba
la lhag por sgrub pa'i bya ba dang 'bras bu'i rim pa la gdams pa'i nges pa'o //
de ltar dang po'i las can dang po nas //
tshogs gnyis 'brel pas don gnyis bsgrub pa'i phyir //
sgo gsum chos spyod gsum la legs spyod pas //
sgrib bzhi las grol sku bzhi myur thob shog
/las dang po nas nyin zhag phrugs gcig la nyams su blang ba'i rim pa mdor bsdus pa byang chen spyod pa'i sgron me zhes bya ba 'di ni rang gi gcung rnam dpyod yangs pa rje dbon A nan+da shI la'i gsung gis legs par bskul ba las /
7dpal rdo rje 'chang dngos gter chen chos kyi rgyal po'i bka' drin gyis 'tsho ba'i gnyos kyi dge slong rmongs pa d+harma shrIs smin grol gling gi chos grar sbyar ba'o //
'dis kyang bstan pa dang sems can la phan pa bla na med pa'i rgyur gyur cig //
/
