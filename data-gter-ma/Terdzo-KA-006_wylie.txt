@#//
zab mo'i gter dang gter ston grub thob ji ltar byon pa'i lo rgyus mdor bsdus bkod pa rin chen baiDUr+Ya'i phreng ba zhes bya ba bzhugs so //
na mo gu ru bud+d+hAdi pad+mA ka ra pA dA ya /
stobs bcu'i bdag nyid sras dang bcas pa'i gsang gsum yon tan phrin las     kun //
gcig bsdus snyigs ma'i 'gro la sangs rgyas kun las lhag pa'i bka' drin can //
phyogs bcu dus bzhi'i dbyings su bsam yas rnam par thar pa'i sprin bkod pa //
dkon mchog kun 'dus pad 'byung zhabs la mi phyed gus pas phyag bgyi'o //
shes rab phar phyin bde chen dgyes pa'i gar //
gu ru nyid dang dgongs mnyam gsang mdzod 'dzin //
bod 'bangs skyob pa'i yum gcig bka' drin can //
dbyings phyug mtsho rgyal snying gi ze'u 'brur bsti //
'jam mgon chos rgyal khri lde yab sras dang //
'jig rten mig gcig rnam snang lo tsA sogs //
pad+mas rjes bzung mkhas shing grub pa'i mchog
/'gran bral bstan skyong rnams la gus phyag 'tshal //
smon lam dbang gis rnam 'phrul mtha' yas pas //
bstan zhabs gter skyong gangs can ris med pa //
skyob pa'i dpung gnyen nyang ral chos dbang sogs //
sprul pa'i gter ston rim byon rnams la 'dud //
de kun ngo mtshar gsang ba zab mo dang //
de bstan 'dzin spel skyong ba'i bka' babs pa //
don gnyis mthar phyin sna tshogs phrin las kyis //
bstan 'gro'i mgon gyur kun kyang bsngags par bgyi //
'phags pa'i rnam thar kun gsal yangs pa'i mtha'//
byis blo'i khab kyi bu gar drangs pa'i gtam //
ngo mtshar min kyang dad ldan spro bsring phyir //
nyung ngu'i tshig gis phyogs tsam mtshon par bya //
bsam brjod las 'das ye shes yangs pa'i gar //
gcig dang du ma'i mtha' 'das sgyur ba'i gsang //
byis blos cha tsam dpog par nus min kyang //
mos pas lhur blangs sgro skur med par brjod //
de'ang gangs can gyi ljongs 'dir ston pa thub pa'i dbang po'i zhal tshab mkhan slob chos gsum dang sprul pa'i lo paN rnams zhal 'dzom nas sangs rgyas kyi bstan pa nyin mo ltar mdzad pa ni snga 'gyur rnying ma ste /
de la mtshan nyid kyi theg pa bka' 'khor lo gsum dgongs 'grel dang bcas pa rnams bsgyur bshad 'chad nyan gyis gtan la phab pa dang /
phyi rgyud sde gsum gyi rgyud dgongs 'grel man ngag dang bcas pa'ang snga 'gyur gyi skabs su byung mod /
'dir skabs su babs pa'i 'chad bya gsang sngags rdo rje theg pa nang gi rgyud la snga 'gyur ba'i lugs su ring brgyud bka' ma dang /
nye brgyud gter ma /
zab mo dag snang gi chos sde ste babs so chen po gsum du sdud par mdzad pa'i /
dang po la yo ga sde gsum /
de re re la rgyud lung man ngag gi rim pa mtha' yas pa bzhugs pa las bod du snying po tsam byon pa'i dbang du byas na /
rdzogs pa chen po a ti yo ga la'ang sde gsum du phye ba'i gsang ba man ngag sde la rgyud bcu bdun /
spyi ti dang yang ti'i rgyud rnams kyi man ngag snying thig thun mong dang thun mong ma yin pa'i skor rnams /
slob dpon pad+ma /
bi ma la mi tra /
bai ro tsa na rnam pa gsum gyi bka' srol las byung zhing /
de dag las bi ma'i gsang skor rnams bkar brgyud cing phal cher gter nas byon pa yin la /
nang klong sde'i rgyud rnams kyi man ngag slob dpon shrI siM ha'i dgongs nyams lo chen bai ros spang mi pham mgon po la bstsal ba'i rna brgyud rdo rje zam pa'i gdams skor dang /
phyi sems sde la rgyud sems smad bco brgyad kyi man ngag bai ro dang g.yu sgra snying po las gtso bor brgyud de /
nyang lugs /
a ro lugs /
khams lugs su grags pa ste sde gsum po'i brgyud 'dzin phung po 'od skur dengs pa grangs med pa byon cing grol ba drug ldan gyi gdams pa rnams kyang gtso bor 'di las byung ba dang zab khyad mngon sum du ston pa'i chos bstan pa kun gyi snying por gyur pa yin la /
'di dag gi sgrub brgyud gtso bor kun mkhyen dri med 'od zer brgyud pa dang bcas pa'i thugs rjes da lta'i bar rim rgyas su gyur /
lung a nu yo ga kun 'dus rig pa'i mdo sogs kyi man ngag tshogs chen 'dus pa yan lag dang bcas pa'i smin grol rnams rgya bal bru sha'i slob dpon bzhi las gnubs chen sangs rgyas ye shes rin po ches gsan te bka' bab kyi slob ma rnams la gnang ste rim par zam ma chad par byon /
rgyud ma hA yo ga tran+t+ra sde bco brgyad po dang thams cad kyi rtsa ba sgyu 'phrul gsang ba snying po yan lag dang bcas pa /
rtsa rgyud kyi bshad bka'/
smin grol gyi gdams pa rnams slob dpon sangs rgyas gsang ba dang paN chen bi ma la /
lo tsA ba rma gnyags rnams las brgyud de rgyud bshad smin grol nyams len dang bcas pa rgya cher 'phel /
slob dpon hU~M chen ka ras gnubs nam mkha'i snying po la gnang ba'i yang dag
/gu ru rin po ches skal ldan so so la gnang ba'i phur pa dang /
gnubs chen las brgyud pa'i gshed skor gyis mtshon sgrub sde rnams kyi rgyud dang gdams ngag gi bka' srol yang mtha' yas pa byung zhing de dag so so'i brgyud 'dzin grub thob bar ma chad pa byon pa spyi dang /
khyad par rdo rje theg pa'i bstan pa dang po rma //
bar du gnyags /
tha ma gnubs la babs zhes grags pa'i brgyud 'dzin sngags 'chang gi rgyal po so zur rnams las rgyun ma chad par byung ste dar rgyas su gyur kyang bar skabs nas rgyun srol je phrar song ste bshad rgyun lag len phal cher dbyings su thim par nye ba na /
gter chen 'gyur med rdo rje sku mched kyi thugs bskyed dang thugs rtsol chen pos rgyun gang bzhugs thams cad 'bad pas gsan cing sgrub dkyil gyi yig cha khyad par can mang po gsar bskrun dang so so'i sgrub mchod kyi rgyun btsugs /
sgyu 'phrul gsang ba snying po'i bshad pa'i srol rgya cher spel bas mtshon /
rnying ma bka' ma spyi dang /
khyad par mdo dang sgyu 'phrul gyi bstan pa rmang nas gsos pa'i bka' drin las deng sang snga 'gyur gyi chos grwa rnams su bka' ma'i mtshan sgrog pa'ang byung bar snang ba las /
sngar smos pa de dag gi smin grol bshad bka' dang bcas pa'i rgyun kho bos kyang 'bad pas nos shing bka' ma'i chos 'byung gzhan dag tu rgya cher gsal bas 'dir 'phros don tsam du mdor smos pa'o /
!
/da ni dngos don zab mo gter gyi chos dang 'brel ba'i lo rgyus mdor bsdus dgod pa la don gsum /
yid ches pa'i lung dang gtan tshigs /
bstan pa /
de'i ston pa zhal slob dang bcas pa'i mdzad tshul /
'byin pa po'i gang zag rnams kyi rnam thar dgod pa'o //
dang po ni /
klu'i rgyal pos zhus pa'i mdo las /
dkon mchog gsum gyi gdung mi chad pa'i gter chen po mi zad pa dang /
chos rtogs pa chen po tshad med pa'i gter chen po mi zad pa dang /
sems can mgu bar bya ba'i gter chen po mi zad pa dang /
nam mkha' dang mnyam pa'i gter chen po mi zad pa ste /
bzhi po de dag ni gter chen po mi zad pa yin no //
zhes pas gter gyi ngo bo'am rang bzhin bstan cing /
da ltar gyi sangs rgyas mngon sum du bzhugs pa'i ting nge 'dzin gyi mdo las kyang /
nga yongs su mya ngan las 'das nas lo bzhi stong du ting nge 'dzin 'di 'dzam bu'i gling na spyod par 'gyur ro //
rgyas par byed par 'gyur ro //
de'i 'og tu sa'i khung du song bar 'gyur ro //
yang de lo lnga brgya pa tha ma phyi ma'i dus phyi ma'i tshe lnga brgya pa tha mar gyur pa /
dam pa'i chos 'jig par gyur pa /
dge sbyong 'jig par gyur pa /
dam pa'i chos spang bar gyur pa /
sems can 'jig par gyur pa /
rgyal srid 'khrug par gyur pa /
tshul khrims dang ldan pa'i phyogs dmas pa'i dus la bab pa /
tshul khrims 'chal ba'i phyogs 'phel ba'i dus la bab pa /
dam pa'i chos kyi phyogs dmas pa'i dus la bab pa /
dam pa ma yin pa'i phyogs kyi chos 'phel ba'i dus la bab pa /
zad pa'i dus la bab pa na /
sems can gang mdo sde 'di lta bu thob par 'gyur ba'i phyir dge ba'i rtsa ba 'bar ba /
sngon gyi rgyal ba la bya ba byas pa /
dge ba'i rtsa ba bskyed pa /
dge ba'i rtsa ba smin pa /
sa bon btab pa'i sems can rnams ni cung zad cig 'byung ste /
sems can de lta bu de dag gi don du 'di lta ste sangs rgyas kyi mthus ting nge 'dzin 'di sa'i khung nas thon te 'dzam bu'i gling du spyod par 'gyur ro //
rgyas par byed par 'gyur ro //
zhes sogs dang /
nga ni phyi dus mya ngan nga 'das tshe /
sku gdung thams cad rgyas par byas gyur nas //
sangs rgyas byang chub 'di dag legs bzung ste //
bris te sgrom kyi nang du bcug nas kyang //
mchod rten sa dang brag dang ri dag dang //
lha dang de bzhin klu yi lag dag tu //
mdo sde bzhag pa byas nas de dag rnams //
lha yi brtul zhugs 'dra ba bya phyir 'gro
/de dag phyi ma'i dus tshe so so'i rigs //
thams cad bor te slad du babs gyur nas //
sangs rgyas byang chub 'di dag legs bzung ste //
bsam pa ji bzhin du ni byed par 'gyur //
zhes yi ge bris nas sgrom du bcug pas gter chos dang gter snod /
mchod rten sogs kyi gter gnas /
lha klu'i lag tu bzhag pas gter srung /
so so'i rigs bor nas slad du sangs rgyas byang chub bzung bas gter ston /
bsam pa ji bzhin byas pas 'gro don mdzad tshul gsal bar bstan pa dang /
de bzhin du bsod nams thams cad sdud pa ting nge 'dzin gyi mdo las /
dri ma med pa'i gzi brjid /
chos 'dod pa'i byang chub sems dpa' rnams la chos kyi gter ri dang /
ri'i sul shing gi nang du bcug pa dag yod do //
gzungs dang chos kyi sgo glegs bam du byas pa dag kyang lag tu 'ong bar 'gyur ro //
zhes pas kyang gter chos /
gter gnas /
'don pa po'i gang zag bcas legs par bstan cing /
bsam pa phun sum tshogs pa la ni /
gal te sangs rgyas mi bzhugs kyang nam mkha'i dkyil dang rtsigs pa dang shing rnams las chos 'byung ngo //
zhes pas gnam chos sogs kyang bstan pa dang /
gzhan yang yongs su grags pa dang ma grags pa'i mdo rgyud ci rigs pa las gter gyi ngo bo /
nges tshig
/rnam grangs /
dgos pa sogs yang nas yang du bstan pa ni 'phags bod gnyis su yongs su grags pa las /
bod yul lta bu'i gang zag re res gsar du bcos pa min pa dang /
don gyi dbang du byas na /
ston pa sku gsum gyi bstan pa thams cad dgongs brgyud brda' brgyud snyan brgyud las byung bas thams cad gter las ma 'das shing /
thun mong mchog gi sprul sku thub pa'i dbang po'i gsung rab rnams kyang bka' bsdu rim par byung ba'i rjes su theg chen gtso bor gyur pa'i sde snod phal mo che lha klu la sogs pa'i gnas tha dad pa rnams su byon cing mi snang bar gyur la /
rgyud sde rnams ni rdo rje 'dzin pa dang mkha' 'gro ma rnams kyis bsdus shing o rgyan d+harma gany+dzo sogs su rgyas btab ste gnyer du mdzad pa las /
phyis dus su babs pa'i tshe theg pa chen po'i mdo sde rnams sgrib sel sogs byang sems rnams las sems tsam gyi slob dpon rnams kyis blangs pa dang /
sher phyin stong phrag brgya pa 'phags pa klu sgrub kyis klu yul nas spyan drangs pa sogs mang la /
grub chen sa ra ha /
rta mchog
/mtsho skyes /
lU yi pa /
tsi lu pa sogs mchog gi dngos grub brnyes pa rim par byon pa rnams kyis gsang 'dus bde dgyes dus 'khor gtso bor gyur pa'i rgyud sde spyan drangs pa thams cad zab gter kho na yin pas rgya gar dang gangs can yul gyi khyad par dang /
gang zag rnams 'byon snga phyi'i dus tshod tsam las sgo thams cad nas don gcig par shes par bya'o //
gter du sbed pa'i dgos pa'ang /
chos thams cad yang dag par sdud pa'i mdo las /
kun dga' bo gang gi chos yun ring du gnas par bya ba'i phyir chos kyi rnam grangs 'di glegs bam la bris te gter du sbas nas mchod na de'i tshe 'di nyid la thob pa bcu rab tu 'thob bo //
bcu gang zhe na /
sangs rgyas kyi spyan rab tu thob pas gsung mthong ba'i gter dang /
lha mi'i rnam pa rab tu thob pas chos nyan pa'i gter dang /
phyir mi ldog pa'i dge 'dun rab tu thob pas dge 'dun mthong ba'i gter dang /
rin po che'i legs pa rab tu thob pas zad mi shes pa longs spyod pa'i gter dang /
mtshan dang dpe byad yongs su rdzogs pa gzugs kyi gter dang /
g.yog mi 'byed pa g.yog gi gter dang /
spobs pa rab tu thob pa dran pa'i gter dang /
phas kyi rgol ba tshar gcod pa mi 'jigs pa'i gter dang /
sems can nye bar 'tsho ba bsod nams kyi gter ro //
zhes dang /
chos rgyal rat+na gling pa'i gter lung las /
shin tu zab pa'i mthar thug snying po rnams :
spyir yang bod rnams gsar ngas che ba dang :
snyigs ma'i 'gro la lhag par snying brtse bas :
mtha' dbus thams cad gter gyis bkang nas bzhag :
las can bu dang 'phrad pa'i smon lam btab :
ma 'ongs dus su rtog ge tha snyad mkhan :
sgom chen la sogs phyogs dang ris dregs can :
rang che 'byin cing gter la rtsod na yang :
snyigs ma'i chos byed phal cher gter gyis 'dren :
zab la kha tshang ma bsgribs mtha' rgyas shing :
gdams pa sna res gang zag grol bar nges :
de bas las sad skal ldan sbyangs pa can :
'chi ba dran na gter chos nyams su longs :
tshe gcig thar lam thob bo rjes 'jug rnams :
snyigs dus gter la mos pa'i skal ldan kun :
deng sang gu ru'i zhal mthong smon lam btab :
thams cad las can yin pas dga' ba sgoms :
kho mo'i tshig 'di rin chen gser bas dkon :
zhes sogs gter kha gzhan las kyang mtha' yas pa 'byung ba ltar ro //
'di dag gi rtsod spong /
'thad sgrub /
dgos pa phan yon shin tu rgyas pa ni gter chen rat+na gling pa'i gter 'byung chen mo sogs su gsal ba ltar ro //
gnyis pa ni /
bod kyi yul 'dir bstan pa'i snying po gsang sngags rdo rje theg pa spyi dang khyad par zab mo gter gyi phrin las kyis gdul bya mtha' yas pa 'dul bar mdzad pa po ni /
sangs rgyas gnyis pa pad+ma 'byung gnas te /
slob dpon chen po 'di nyid lam rim bgrod kyi gang zag gam /
sa la gnas pa'i 'phags pa tsam ma yin par mi dang mi ma yin gdul dka' ba rnams thabs sna tshogs pas 'dul ba'i slad du sangs rgyas 'od dpag med dang mnyam med shAkya'i rgyal po sogs sprul pa'i skur bstan pa yin pas de'i rnam par thar pa 'phags chen rnams kyis kyang cha tsam brjod par mi nus mod /
mdo tsam smos na /
chos sku 'od gsal rdo rje snying po'i zhing du ka dag gi grol gzhir gdod nas rang bzhin gyis mngon par byang chub pa thog ma'i mgon po 'od mi 'gyur ba'i mtshan tu grags shing /
rang snang longs sku tshangs pa rnga sgra'i zhing khams su ye shes rigs lnga gangs chen mtsho nges pa lnga ldan gyi bkod pa 'byams su klas pa rang shar ba'i rtsal las /
phyi gsal phyed snang rang bzhin sprul pa sku tshangs chen gyi zhing gis bsdus pa'i rigs lnga'i sangs rgyas kyi zhing sku'i bkod pa tshad med pa sa bcu'i dbang phyug rnams la snang ba de dag gu ru nyid kyi ye shes mi zad pa rgyan gyi 'khor lo'i sprin       
bkod pa'i phyir pad+ma kun tu 'chang zhes bya ba dang /
de dag las 'gro 'dul sprul pa sku'i cho 'phrul gyi rnam rol phyogs bcu'i zhing khams tshad med pa rnams dang /
bye brag mi mjed kyi 'jig rten 'di nyid kho nar mtshan nges par bstan pa mdo sngags ston pa brgya rtsas 'jig rten gyi khams lnga bcu'i sgron me mdzad cing /
de re re'i phyogs mtshams kyi 'jig rten rnams su gu ru mtshan mchog brgyad po re re bzhin sprul nas 'gro ba 'dul bar gsungs pa dang /
khyad par gyi bkod pa mkha' 'gro ye shes mtsho rgyal gyis gzigs pa las shar phyogs su gu ru rdo rje gangs can mtsho'i ba spu'i khung bu re rer zhing khams bye ba phrag brgya brgya /
de re rer 'jig rten gyi khams bye ba phrag brgya brgya /
de re rer gu ru bye ba phrag brgya brgya /
de re rer sprul pa bye ba phrag brgya brgya /
de re res kyang gdul bya bye ba phrag brgya brgya 'dul ba'i mdzad pa ston cing /
de bzhin du dbus dang phyogs gzhan rnams su'ang de dang 'dra ba'i rigs bzhi'i bkod pa ston pa sogs tshad med par gsungs pa dang /
bye brag 'dzam bu'i gling 'di kho nar 'gro 'dul sprul pa sku'i phyogs gcig bstan pa la'ang gdul bya'i skal pa dang dbang po'i khyad par gyis mthong tshul tha dad par snang ste /
phur pa bka' ma'i lo rgyus sogs dang 'phags yul phal cher du'ang o rgyan gyi rgyal po'am blon po zhig gi sras su 'khrungs par bshad pa dang /
gter ma'i phyogs phal mo cher rdzus skyes kyi rnam thar sha stag 'byung zhing /
kha cig tu ma la ya gnam lcags yod pa'i ri rtser thog babs su byon pa'ang bshad la /
de re re la'ang ngo mtshar ba'i rnam par thar pa gcig tu ma nges pa mtha' yas pa mchis pa ni /
ji skad du /
rnam thar stong phrag gcig dang brgya phrag dgu :
ma 'ongs dam ldan don du bkod nas sbas :
zhes gsungs pas mtshon /
so skye'i blo'i spyod yul las shin tu 'das pa nyid na'ang gdul bya kha cig la snang ba'i dbang du byas nas gter ma'i phyogs su grags che ba brdzus skyes kyi rnam thar sa bon tsam brjod na /
nub phyogs o rgyan gyi yul la shar dang lho dang byang gsum du rgya mtsho chen po re yod pa las lho dang nub tu nye ba srin yul dang thag nye ba'i rgya mtsho'i gling du /
sangs rgyas kyi byin rlabs las byung ba'i pad+ma'i sdong po kha dog sna tshogs pa'i sbubs su bde ldan zhing gi mgon po'i thugs ka nas gser gyi rdo rje hrIHsa mtshan pa zhig spros pa las khye'u chung lo brgyad pa'i na tshod mtshan dang dpe byad kyis brgyan pa /
rdo rje dang pad+ma 'dzin pa zhig tu sprul te bzhugs shing /
lha dang mtsho gling gi mkha' 'gro ma rnams la zab mo'i chos ston par mdzad /
de'i tshe yul de'i rgyal po in+d+ra bo d+hi la sras med pas dkon mchog mchod cing dkor mdzod sbyin pa btang pas zad de rgya mtsho'i gling nas yid bzhin gyi nor bu blangs /
tshur byon pa'i lam khar chos blon trig na 'dzin gyis thog mar mjal /
de nas rgyal pos mjal te sras kyi skal par byas te pho brang du spyan drangs /
pad+ma 'byung gnas dang mtsho skyes rdo rje zhes mtshan gsol /
nor bu'i mthu las byung ba'i rin po che'i khri steng la bzhugs su gsol /
zas gos rin po che'i char gyis skye bo thams cad tshim par byas /
gzhon nu'i rol rtsed kyis gdul bya mtha' yas pa smin par mdzad /
mkha' 'gro 'od 'chang ma khab tu bzhes te o rgyan rgyal srid chos bzhin du bskyangs pas rgyal po thor cog can du grags /
de'i tshe rgyal srid bzung bas gzhan don rlabs chen mi 'grub par dgongs nas yab la zhus kyang ma gnang bar rtsed mo'i gar mdzad pas rtse gsum shor ba'i brdzu bag gis bdud blon gyi bu dbyings su spar /
bu bsad pa'i khrims kyis dur khrod du spyugs pas bsil ba'i tshal /
dga' ba'i tshal /
so sa gling rnams su brtul zhugs kyi spyod pa mdzad pa na mkha' 'gro bdud 'dul ma dang zhi ba 'tshos dbang bskur byin gyis brlabs /
dur khrod kyi mkha' 'gro rnams dbang du bsdus pa'i tshe shAn+ta rak+Shi ta zhes grags /
d+ha na ko Sha'i mtsho gling du byon te gsang sngags mkha' 'gro'i brda' skad kyis bsgrubs pas mtsho gling gi mkha' 'gro dbang du 'dus /
rtsub 'gyur tshal du spyod pa mdzad pas rdo rje phag mos zhal bstan byin gyis brlabs /
rgya mtsho'i klu dang bar snang gi gza' skar thams cad dam la btags /
gnas gsum gyi dpa' bo mkha' 'gro ma rnams kyis dngos grub bstsal te mtshan rdo rje drag po rtsal du grags so //
de nas rdo rje gdan du byon nas cho 'phrul sna tshogs bstan pas /
mi rnams kyis khyod su yin dris pa la /
rang byung gi sangs rgyas yin par zhal gyis bzhes pa yid ma ches te skur ba btab pa na /
dgos pa'i dbang mang du gzigs nas za hor gyi yul du byon te slob dpon pra b+ha hasti las rab tu byung bas mtshan shAkya seng ger grags /
yo ga'i rgyud rnams tshar bco brgyad gsan pas de nyid du lha rnams kyi zhal mthong /
ye shes mkha' 'gro gsang ba ye shes dge slong ma'i rnam par snang ba kun dga' mo la dbang zhus pas hU~M yig tu bsgyur te zhal du mid /
khong pa'i nang du phyi nang gsang ba'i dbang rdzogs par mdzad nas pad+mor bton pas sgrib pa gsum sbyangs pa'i tshul mdzad /
rig 'dzin chen po brgyad las sgrub pa sde brgyad /
sangs rgyas gsang ba las sgyu 'phrul /
shrI siM ha las rdzogs chen gtso bor gyur pa'i 'phags yul gyi mkhas grub du ma las mdo rgyud rig pa'i gnas thams cad gsan cing sbyangs pa'i tshul bstan pas chos thams cad tshar re res mkhas par mkhyen /
ma bsgrub par yang lha rnams zhal gzigs /
mtshan blo ldan mchog sred du grags te rnam par smin pa'i rig 'dzin mthar phyin pa'i tshul bstan pa'o //
de nas za hor gyi rgyal po gtsug lag 'dzin gyi sras mo man+d+ha ra ba zhes mkha' 'gro'i mtshan dang ldan pa de dbang du bsdus nas sgrub rten gyi phyag rgya mor khrid nas brag phug mA ra ti kar tshe'i sgrub pa zla ba gsum mdzad pas mgon po tshe dpag med dngos su byon nas dbang bskur /
nyid dang gnyis su med par byin gyis brlabs /
tshe rgyud bye ba phrag brgya gnang bas tshe la dbang ba'i rig pa 'dzin pa'i dngos grub brnyes /
skye 'chi med pa rdo rje'i skur grub nas za hor gyi rgyal khams 'dul ba'i don du gshegs te bsod snyoms mdzad pas rgyal blon rnams kyis me la bsregs pa na /
til mar mtshor 'khyil ba'i dbus su pad+ma'i sdong po'i rtser yab yum gnyis bzhugs pa'i rdzu 'phrul bstan nas dad pa la bkod /
thams cad chos la btsud nas phyir mi ldog pa'i sa la bzhag
/slar o rgyan rgyal khams 'dul ba'i phyir bsod snyoms la phebs pas yul mi rnams kyis ngo shes te sngon gyi bdud blon la sogs pa rnams kyis tsan+dan gyi me la bsregs pas mtsho dbus pad+ma'i sdong por yab yum gnyis bzhugs te sems can rnams 'khor ba las sgrol bar mtshon phyir thod phreng sku la gsol ba'i rdzu 'phrul bstan pas pad+ma thod phreng rtsal du grags /
rgyal po'i bla mchod lo bcu gsum mdzad /
rgyal khams thams cad chos la bkod /
bka' 'dus chos kyi rgya mtsho'i smin grol bstsal te rgyal po yab yum sogs las can thams cad mchog gi rig 'dzin grub /
mtshan pad+ma rgyal por grags /
spyod yul rnam par 'phrul pa'i mdo las lung bstan pa bzhin /
rgyal po mya ngan med pa 'dul ba'i slad du dge slong dbang po'i sde zhes bya bar sprul te phyir mi ldog pa'i dad pa la sbyar nas dzam bu'i gling du nub gcig la de bzhin gshegs pa'i ring bsrel gyi snying po can gyi mchod rten bye ba bzhengs /
mu stegs kyi rgyal po bstan pa la gnod pa'i stobs ldan 'ga' zhig gnas spar ba dang thabs kyis btul /
rgyal po gcig gis dug drangs pas ma tshugs nas chu bo gang+gA la bskyur bas chu gyen du bskyil zhing /
nam mkha' la gar mdzad pas khye'u chung mkha' lding rtsal du grags /
gzhan yang dgyes rdor gyi rgyud spyan 'dren pa po slob dpon mtsho skyes /
bram ze sa ra ha /
Dom+bi he ru ka
/bi rU pa /
nag po spyod pa chen po la sogs pa'i sku'i bkod pa dang mtshan gyi rnam grangs du ma'ang bstan cing /
sku la rdzogs pa sogs dur khrod chen po rnams su byon te mkha' 'gro rnams la gsang sngags kyi chos bstan /
phyi nang gi dregs pa thams cad kyi srog snying blangs nas bstan srung du bkod pa sogs mdzad pa'i tshe mtshan nyi ma 'od zer du grags /
rdo rje gdan du mu stegs kyi ston pa lnga brgyas bstan pa la rgol ba rtsom pa'i tshe rtsod pa dang nus pa 'gran pas slob dpon nyid rgyal /
khong rnams kyis ngan sngags sgrub pa'i tshe mkha' 'gro bdud 'dul mas phul ba'i drag sngags kyis phyir zlog ste thog chen phab nas ston pa rnams bsgral /
grong khyer mes bsregs /
lhag ma sangs rgyas kyi bstan la btsud nas chos kyi rgyal mtshan dgung du sgreng ba'i tshe seng ge sgra sgrog tu grags te 'di yan chad zag pa gsum zad lam mchog yongs su rdzogs pa'i tshe dbang rig 'dzin gyi tshul du bzhugs pa yin no //
de nas rgya bal mtshams yang le shod kyi brag phug tu bal po'i rgyal po dge 'dzin gyi sras mo bal mo shAkya de ma la sgrub rten mdzad nas dpal yang dag gi sgo nas mchog sgrub pa'i tshe 'dre srin mthu bo che gsum gyis bar chad byas te /
lo gsum du char ma babs /
nad dang mu ge btang ba la /
rgya gar du bla ma rnams las bar chad 'dul ba'i chos len par btang bas phur pa'i rgyud lung mi khur gnyis brdzangs pa phebs pa tsam gyis bar chad rang bzhin gyis zhi /
char babs shing nad mug rgyun chad yab yum gnyis mchog gi dngos grub brnyes te phyag rgya chen po'i rig 'dzin gyi skur bzhugs so //
yang dag dngos grub che yang tshong pa dang 'dra bar bar chad mang ba la phur pa skyel ma 'dra bar med du mi rung bar gzigs nas yang phur sbrags ma'i sgrub thabs mang du mdzad /
phur srung bcu drug sogs srid pa pho rgyud mo rgyud thams cad dam la btags te srung mar bzhag
/gzhan yang dus skabs ci rigs par /
o rgyan gyi gling phran hu rmu dzu dang /
si ko dz+har dang /
d+ha ma ko sa dang /
rug+ma sogs dang /
ti ra hu ti sogs tha ru'i rgyal khams dang /
kA ma rU la sogs pa rnams su skal pa dang 'tshams par chos ston pa dang /
thun mong gi dngos grub kyis sems can mang po la phan btags /
chu med pa rnams su chu bton /
chu chen po sa 'og tu bcug
/rgya gar shar lho dbus gsum du mu stegs pa'i lha rten re rang byung du byung ba rnams kyis nang pa'i bstan pa la shin tu gnod pa'i tshe /
de gsum ka rdo rje phur bu'i nus pas tshar bcad /
kany+tsa'i yul du nang pa'i sde shin tu dar ba la du ruSh+ka'i rgyal pos dmag drangs te chu klung nI lar grur zhugs pa'i tshe slob dpon gyis sdigs mdzub mdzad pas gru lnga brgya chur bying /
phyin chad du ruSh+ka'i gnod pa rgyun chad /
'gro lding ba'i yul du byon pa'i dus tshod nges pa can mi gsal yang yul de'i mkha' 'gro ma sogs mi ma yin dang mi rnams rim par btul /
gtsug lag khang bzhengs su bcug
/slob dpon 'di'i bka' srol gyi dgyes rdor /
zla gsang thig le /
yang dag
/rta mgrin /
phur pa /
ma mo gtso bor gyur pa'i rgyud sde bzhi'i nyan bshad sgom gsum da lta'i bar du dar zhing rgyas par bzhugs /
de'i lo rgyus rnams su yul de nas lho nub srin yul du bzhud par bshad /
'di dag ni rgya gar gyi gtam khungs ma rnams su 'byung zhing yongs su grags pa yin la /
spyir lo sum stong drug brgya rgya gar na bzhugs shing bstan 'gro'i don mdzad par gsungs mod /
mkhas pa rnams kyis phyed lo'i dbang du byas pa'am mang tshig tsam du bzhed pa'ang snang ngo //
gzhan yang hor dang rgya rnams 'dul ba la rgyal po mngon shes can dang /
rnal 'byor pa stobs ldan du sprul pa dang /
zhang zhung yul du ta bi hri tsa zhes rang byung gi khye'ur sprul nas rdzogs chen snyan brgyud kyi gdams pas skal ldan mang po 'od lus su bskyal bas mtshon yul dang skad rigs mi gcig pa rnams su gang 'dul gyi phrin las sna tshogs pas skye dgu rnams thar lam du bkod pa'i phrin las ni tshad bzung du med pa'o //
bod yul 'dir ji ltar byon pa'i tshul ni /
'jam dpal dbyangs kyi rnam 'phrul chos rgyal khri srong lde'u btsan dgung lo nyi shu bzhes pa na dam chos rgya cher spel ba'i thugs 'dun skyes te rgya gar nas mkhan po bo d+hi satwa spyan drangs /
rten 'brel dang dge ba bcu'i chos bshad /
dgung lo nyer gcig pa la gtsug lag khang gi rmang bting ba la bod kyi lha 'dre rnams kyis bar chad byas te brtsig tu ma ster ba la mkhan pos lung bstan pa ltar rgyal pos bang chen mi lnga slob dpon chen po spyan 'dren pho nyar btang /
slob dpon gyis kyang dus mkhyen te bal yul nas bod du rim par pheb pa'i lam zhor du /
mang yul nas bzung mnga' ris /
dbus gtsang /
mdo khams yan gyi bod yul ma lus par rdzu 'phrul gyi bkod pas zhabs kyis bcags nas /
brtan ma bcu gnyis /
mgur lha bcu gsum /
dge bsnyen nyer gcig gtso bor gyur pa'i mi ma yin mthu bo che thams cad dam la btags shing srog snying blangs /
brag dmar 'om bu'i tshal du mnga' bdag dang mjal 'dzom mdzad /
has po rir byon nas lha srin thams cad bka' 'og tu bsdus /
bsam yas kyi rmang bting nas bzhengs pas lha 'dre rnams kyis kyang grogs dan byas te lo lnga la ri rab gling bzhi gling phran nyi zla lcags ri dang bcas pa'i tshul du yod pa dpal bsam yas mi 'gyur lhun gyis grub pa'i gtsug lag khang /
btsun mo gsum gyi gling gsum dang bcas pa grub /
rab gnas mdzad pa'i tshe byin rlabs kyi ltas ngo mtshar ba lnga byung /
de nas mnga' bdag gis chos bsgyur nas sangs rgyas kyi bstan pa btsugs par dgongs te bod phrug shes rab can rnams la lo tsA bslab /
rgya gar nas sde snod 'dzin pa gzhan yang spyan drangs te mkhan po las thog mar sad mi mi bdun rab tu byung zhing rim par rab byung gi sde bkod /
mkhan slob gnyis sogs paN+Di ta rnams dang /
bai ro tsa na /
ska cog zhang gsum sogs lo tsA ba rnams kyis mdo sngags kyi bka' ma lus pa rnams dang /
dgongs 'grel gyi bstan bcos gtso che ba rnams bod skad du bsgyur /
bai ro dang nam mkha'i snying po sogs rgya gar du btang nas bai ros shrI siM ha las rdzogs chen /
nam snying gis hU~M ka ra las yang dag gi chos gsan cing so sos grub pa'ang thob nas bod du spel /
rgyal pos slob dpon nyid la rdo rje theg pa'i smin grol stsol bar gsol ba btab pas bsam yas mchims phur sgrub chen bka' brgyad kyi dkyil 'khor zhal phyes nas rje 'bangs rnam dgu smin par mdzad nas so sor bka' babs kyi gnyer gtad pas dgu pos kyang so so'i rigs dang mthun pa'i dngos grub thob /
gzhan yang lho brag mkhar chu gzho stod ti sgro la sogs pa'i gnas rnams su mnga' bdag yab sras /
'bangs rigs nyer lnga gtso bor gyur pa'i skal ldan rnams la yo ga rnam pa gsum dang 'brel ba'i zab chos thun mong ma yin pa dpag tu med pa gnang /
bod yul du lo brgya dang bcu gcig bzhugs pa ni phyed lo'i dbang du byas na /
khri srong dgung lo nyer gcig la gu ru bod du phebs /
drug cu rtsa dgu pa la rgyal po 'das /
de rjes lo shas bzhugs nas srin yul du phebs par bshad pas lo hril po lnga bcu rtsa lnga dang zla ba drug bzhugs pa yin pas khri srong bzhugs pa'i tshe lo bzhi bcu rtsa brgyad /
gshegs rjes lo bdun dang zla ba drug bzhugs par gsal /
bdud blon rnams nus pa la skrag nas gshegs par zhus pas bsam yas su lo brgyad bzhugs rjes mang yul la kha nas 'phur te bzhud pa ni sprul pa yin la /
mchod yon lkog tu bka' bgros te sku dngos mtsho rgyal sogs las can gyi 'khor dang bcas bod yul gyi sa gzhi rta rmig tsam yang ma lus pa zhabs kyis bcags /
mnga' ris skor du gangs brag nyi shu /
dbus gtsang du sgrub gnas nyer gcig
/mdo khams gnas chen nyer lnga /
stod smad bar gsum gyi sbas yul rgyal po gsum /
lung lnga /
ljongs gsum /
gling gcig
/de re re la'ang rtsa ba dang yan lag me tog 'bras bu'i tshul du yod pa la sogs pa gangs brag ri mtsho thams cad sgrub gnas su byin gyis brlabs /
phyis su dbon sras bdud kyi sprul pas bstan pa bsnub par mkhyen nas rgyal po la ma 'ongs ba'i lung bstan mang po bstsal /
mchod yon bka' bgros te gsang sngags kyi bstan pa mi nub pa dang /
rtog ge bas bslad cing bcos su med pas byin rlabs mi yal ba dang gdul bya rim par 'byung ba sogs la dgongs nas rgyal po'i bla gter brgya dang /
thugs gter chen po lnga /
zab pa'i gter chen nyer lnga gtso bor gyur pa'i ming can ming med kyi gter kha grangs las 'das pa sbas /
'don pa'i dus /
'don pa po'i gang zag
/las can chos bdag sogs lung bstan re re bzhin bstsal /
mon kha ne ring seng ge rdzong sogs stag tshang ming can bcu gsum du khro bo 'chol ba 'jigs su rung ba'i skur bzhengs nas bod kyi lha srin dregs pa can che phra thams cad dam la bzhag cing gter gyi srung mar gnyer du gtad pa'i tshe rdo rje gro bo lod du grags /
phyi rabs yid ches pa'i phyir du bum thang rdo rje brtsegs pa sogs la sku rjes /
gnam mtsho phyug mo sogs la phyag rjes /
spa gro'i brag dkar sogs la zhabs rjes /
gzhan yang sgrub gnas thams cad du gu ru yab yum gyi phyag zhabs kyi rjes sogs ngo mtshar can gyi bkod pa grangs las 'das pa bzhag
/lha sras mu rub btsan po btang nas b+ha ta hor gyi sgom gra bcom /
ka ca rnams khyer ba'i rjes su rgyal po shing bya can 'brangs nas 'ong ba /
gu ru drag po'i skur bstan te dam la btags te gtsug lag khang gi dkor srung la bskos /
khri srong gshegs pa'i rjes su mu tig btsan po rgyal sar bkod /
khra 'brug tu bka' 'dus sgrub chen mdzad nas rgyal sras lha rje la zab chos kyi gnyer gtad /
gter ston rkyang pa'i skye ba bcu gsum 'byon nas 'gro ba 'dul bar lung bstan /
bod du smin par mdzad pa'i slob ma'i rnam grangs ni bsam gyis mi khyab kyang snga thog rje 'bangs nyer gcig
/bar du rje 'bangs nyer lnga /
phyis su rje 'bangs bcu bdun dang nyer gcig rnams gtso bo yin la /
yer pa'i 'od lus grub pa brgyad cu /
chu bo ri'i sgom chen brgya dang brgyad /
yang rdzong gi sngags pa sum cu /
shel brag gi rtogs ldan nga lnga /
mkha' 'gro ma nyi shu rtsa lnga /
rnal 'byor ma bdun la sogs pa rnams dang /
a mes byang chub 'dre bkol /
rgyus byang chub gzhon nu /
rog ban nam mkha' ye shes /
nyang de bzhin gshegs pa /
spang rje btsan khrom /
sha mi go cha /
ngab mi dang ngab 'bre /
lce rgya mtsho grags /'bre shes rab grags la sogs pa dang /
rlangs /
rngog
/mkhon /
rog
/'gos /
spang /
so /
zur /
gnubs /
rgyus /
skyo la sogs pa'i gdung rigs grub pa thob pa bar ma chad pa las phyis gsar ma'i skyes chen mang du byon pa de dag gi mes po rnams slob dpon chen po'i zhabs la thug pa kho na'o //
de nas lho nub srin po 'dul du gshegs par nye ba na bod kyi rgyal blon 'bangs dang bcas pa rnams kyis bshol btab kyang ma thebs /
re re bzhin du zhal gdams dang thugs brtse'i bslab bya rgyas par bstsal /
gung thang gi la thog nas seng ge'am rta mchog la chibs /
lha rnams kyis mchod pa'i bkod pa dpag tu med pa dang bcas rnga yab gling du pheb /
zangs mdog dpal ri'i rtse mor srin po'i rgyal po rak+Sha thod phreng gnas spar te de'i gsob tu zhugs /
pho brang pad+ma 'od kyi bkod pa bsam las 'das par sprul /
srin po'i gling brgyad du'ang sprul pa re re rgyal po'i tshul du bzhugs nas sgrub chen bka' brgyad la sogs pa'i chos ston /
dzam bu'i gling gi mi rnams srog gi 'jigs pa las bskyabs /
da lta mthar lam lhun gyis grub pa'i rig 'dzin drug pa'i rgyal tshab kyi tshul du 'jig rten 'di ma stong gi bar du g.yo ba mi mnga' bar bzhugs so //
dus rtag par bod la thugs rjes dgongs te sprul pas don mdzad /
'dul ba'i bstan pa 'jig pa'i tshe na'ang sngags pa rnams kyi nang du sprul pa re re byon /
skal pa dang ldan pa'i gang zag 'od lus 'grub pa'ang mang du 'byung /
ma 'ongs pa rgyal ba byams pa 'jig rten du byon pa'i tshe slob dpon nyid rgyal sras 'gro ba kun 'dul ces bya bar sprul nas skal ldan rnams la gsang sngags kyi chos bstan par gsungs te gdul bya thun mong ba kha cig gi snang ngo dang mthun pa'i lo rgyus phyogs re'i dbang du byas      pa'o //
de lta bu'i sangs rgyas gnyis pa slob dpon chen po gang de'i bka' babs thugs sras kyi gtso bo rje mnga' bdag khri srong /
'bangs nyer lnga /
thugs kyi gzungs ma lnga bcas kyi rnam thar sa bon tsam smos na /
dpal bsam yas mchims phu'i yang dben du bka' brgyad bde gshegs 'dus pa'i dkyil 'khor zhal phyes nas rje 'bangs rnams la dbang bskur ba'i tshe gser srang bcu re la me tog byas te dkyil 'khor la phul bas      gang du me tog phog pa'i lha so sor bka' babs pa sogs kyis grub pa thob pa'i rje 'bangs nyer lngar grags pa byung ste /
'di dus lha srin rnams kyis slob dpon la tho 'tshams phyir klad kyi rdza mo snyil ba slob dpon gyis hU~M zhes gsungs pas rdza mo nyil ba yar log ste yi ge hU~M gi gzugs su gnas par deng sang rdza mo hU~M 'dra mar grags so //
'dir khri srong rnam 'phrul dbang po'i sdes /
thugs sras mi rje 'bangs rigs nyer lnga zhes gsungs pa'i /
mi rje khri srong lde'u btsan ni /
'jam dpal rtsa ba'i rgyud las /
sa 'od bzang po zhes lung bstan pa ltar /
rje srong btsan sgam po nas rgyal rabs bzhi pa mes ag tshom dang rgya mo bza' kong jo phyi ma'i sras su chu pho rta lo'i dpyid zla ra ba'i tshes brgyad skar ma rgyal la sku bltams /
dgung lo bcu bdun gyi bar du rgyal thabs gtso bor mdzad /
de nas dam pa'i rigs sad de thog mar gtsug lag khang chen po bzhengs par bzhed pas chos blon 'gos dang bgros te g.yo'i tshul gyis las thabs kyi gdams kha bskur ba na /
thams cad kyis gtsug lag khang brtsigs par gros 'cham nas sa 'dul gyi ched bod kyi thub dbang gnyis pa mkhan chen zhi ba 'tsho gdan drangs na'ang dgos pa'i dbang gis sa gzhi ma thul ba ltar mdzad nas lung bstan pa ltar slob dpon chen po spyan drangs /
bod khams kyi nag phyogs gdug pa can rnams phyag rgya gnyan po'i zil 'og tu mnan /
ci bgyi'i 'bangs su rtsis la phab /
rdo rje phur pa'i dkyil 'khor la brten nas sa gzhi las su rung bar gnang /
nam mkhar rdo rje'i gar mdzad pa'i grib ma gar byung sar rtsigs rmang bting /
nyin par mi dang mtshan mo mi ma yin gyis las byas pas lugs gsum mi 'gyur lhun gyis grub pa'i gtsug lag khang rten dang brten par bcas pa lo lnga'i khong du gegs med du 'byongs /
rab tu gnas pa'i me tog 'thor cing rdzu 'phrul gyi mthu chen po bstan /
slob dpon chen pos lung bstan pa ltar lo tsA ba bai ro //
ska cog zung gdan drangs nas sgra bsgyur slob tu bcug pas tshegs med par mkhyen /
sba ye shes dbang po sogs sad mi mi bdun rab tu byung bcol nas sangs rgyas kyi bstan pa'i srol dang por gtod /
rgyal po mdo bcu sogs mdo rgyud ci rigs pa'ang bsgyur /
bai ro dang nam mkha'i snying po sogs rgya gar du btang nas chos kyi skyes blangs /
khyad par ska cog rma gsum pho nyar btang nas paN chen bi ma la spyan drangs /
lo chen bai ro rgyal mo tsha rong du pheb pa'ang slar byon /
de lta bu'i mkhan slob bi ma la sogs paN chen brgya rtsa zhal 'dzom /
bai ro ska cog sogs zhus chen dang sgyur byed dang mchan bu'i lo tsA ba brgya rtsa brgyad mtshams sbyar te sde snod rgyud sde /
dgongs 'grel gyi bstan bcos bcas bsgyur bshad 'chad nyan gyis gtan la phabs pas bod du sangs rgyas kyi bstan pa yongs su rdzogs par mdzad pa'i bka' drin dang phyag rjes bsam gyis mi khyab /
bye brag tu bka' ma'i lo rgyus sba bzhed sogs su rgyal blon rnams la dpal gsang ba 'dus pa'i rim pa ste dbang bskur mdzad /
man ngag lta ba'i phreng ba bshad /
chos dang drag sngags kyi dpe mang po rje la sbas /
zhes pa tsam las mi 'byung ba ni thun mong gi gdul bya'i snang ngor de ltar yin mod /
thun mong ma yin pa mnga' bdag rje 'bangs sogs skal ldan rnams la bla rdzogs thugs gsum dang /
sgrub sde brgyad spyi bye brag gis mtshon rtsa gsum chos srung rab 'byams kyi rgyud dang gdams ngag las tshogs sogs mtha' yas pa bka' bstsal cing phal cher mchod yon gnyis kyis bka' bgros te ma 'ongs pa'i dus la dgongs nas zab gter du rgyas btab /
bye brag tu bsam yas mchims phu'i brag dmar ke'u tshang gi phug par bka' brgyad bde gshegs 'dus pa'i dkyil 'khor chen por dbang bskur gsan pa na /
mnga' bdag gi me tog dbus su babs pas /
gsang mtshan tshangs pa lha'i me tog rtsal du gnang /
che mchog bde gshegs 'dus pa'i bka' babs te /
ting nge 'dzin las mi g.yo bar lhun grub kyi dgongs pa skyes /
mkhan po bo d+hi satwa las mdo phyogs gsan pas sher phyin gyi rtogs pa 'khrungs nas bka' yang dag pa'i tshad ma zhes pa'i bstan bcos dang /
'bum gyi TIka sogs bstan bcos mang po mdzad /
sprul pa'i dmag bye ba phrag bcu gnyis btang ste rgya gar mchod rten pad+ma can nas de bzhin gshegs pa'i ring bsrel len pa dang /
gtsug lag khang brgya rtsa brgyad bzhengs par mdzad de /
chos kyi rgyal po 'di ni bsil ldan kha ba'i ljongs 'dir rgyal bstan nyin byed 'dren pa'i shing rta gcig pu par gyur pa de'o //
de lta bu'i 'jam pa'i dbyangs mi rje'i tshul du rnam par rol pa de'i thugs bskyed dang phrin las mtha' yas pas bod khams la bka' drin mtshungs zla med pa de nyid zhing khams gzhan du gshegs pa'i dus snga phyi mi 'dra ba mang na'ang rnam thar chen mo ltar na lnga bcu rtsa dgu la gshegs par gsungs /
gang ltar yang dag pa'i skye srid brgyud mar bzung nas 'bras bu mthar phyin pa'i sku sprul nyang /
gsung sprul chos dbang ste gter kha gong 'og gnyis dang /
thugs sprul mnga' ri'i paN chen pad+ma dbang rgyal /
yon tan sprul pa gnas gsar ba mdo sngags gling pa mkhyen brtse'i dbang phyug dang /
dpal bkra shis stobs rgyal /
phrin las kyi sprul pa rgyal dbang lnga pa rdo rje thogs med rnams yongs grags dang /
gzhan yang sku gsung thugs yon tan phrin las re re la'ang bdun re sogs mtha' yas pa 'byung bar gsungs /
mdor na gter 'byin gyi gang zag phal mo che mnga' bdag yab sras dang lo chen bai ro'i sprul par zhal gyis bzhes pas rnam thar bsam gyis mi khyab pa'i bdag nyid can du snang ngo //
chos rgyal 'di nyid kyi sras la bzhed srol mi 'dra ba mang du 'dug kyang yongs grags ltar na /
che ba mu khri btsad po'am mu ne btsan po /
'bring po mu rum btsad po'am lha sras dam 'dzin rol pa ye shes rtsal /
chung ba mu tig btsad po'am sad na legs mjing yon gsum du nges shing gsum ka'ang slob dpon chen po'i thugs sras su gyur pa las /
mu ne'i rnam 'phrul 'bri gung chos rgyal rin chen phun tshogs dang phyis su yongs dge mi 'gyur rdo rje sogs yin par gsungs /
mu rum ni lha sras lo tsA ba zhes mkhas grub gnyis ldan mthar 'od du yal skad /
gang ltar yang de'i rnam 'phrul rig 'dzin sangs rgyas gling pa /
lha btsun sngon mo /
zhig gling 'od gsal sgyu ma /
mchog gyur bde chen gling pa'i bar mang du byon /
mu tig btsad po'i rnam 'phrul gu ru jo tse sogs yin la /
mu tig gi sras lnga byung ba'i nang nas ral pa can gyis chos kyi rgyal srid bskyang zhing gsung rab rnams skad gsar bcad kyis dag ther mdzad /
'on cang rdo'i lha khang bzhengs pa sogs dam pa'i chos shin tu dar zhing rgyas par mdzad /
rgyal sras lha rje'am sngags 'chang mchog grub rgyal por grags pa za hor rgyal po gtsug lag 'dzin gyi rnam 'phrul du o rgyan chen pos lung bstan /
bka' 'dus chos kyi rgya mtsho gtad pa sogs thugs sras kyi dwangs mar gyur /
'di nyid 'ga' zhig gis chos rgyal khri srong gi skye ba de ma thag par yang bshad /
sku na phra mo nas gshegs mod /
slob dpon chen po'i thugs rje rmad du byung ba la brten nas /
sprul pa'i gter ston thams cad kyi thog ma sangs rgyas bla ma /
rgya lo tsA ba rdo rje bzang po /
mang yul nyi ma seng ge sogs nas gtso bor gyur pa yar rje o rgyan gling pa nas chos rje gling pa yan skye ba bcu gnyis bar gter ston rkyang pa'i skye ba bzhes nas /
bcu gsum pa gar dbang 'chi med rdo rje la bzhed pa dang /
rig 'dzin 'jigs med gling pa la bzhed pa pa'ang yod mod /
rdo rje'i lung gis gsal bar bstan pa ni gangs can mkhas grub yongs kyi gtsug rgyan bka' babs bdun gyi mnga' bdag rje bla ma rin po che pad+ma mdo sngags gling pa nyid du nges pa'o /
!
/bangs rigs nyer lnga las /
gnubs sangs rgyas ye shes rin po che ni /
gnubs rong yul du 'khrungs /
o rgyan chen pos bka' brgyad kyi dbang bskur ba'i skabs /
me tog sku gshin rjer phog
/sbrags kyi yang rdzong du sgrub pa mdzad pas lha tshogs thams cad kyi zhal gzigs /
brag la phur pa btab pa dang /
nyi zla gdan du bting ba sogs grub pa'i rtags mtshan mngon snang du ston par nus /
rgya gar dang bal yul du lan bdun byon /
mdo sgyu sems gsum gyi bka' babs /
bal po ba su d+ha ra las mngon spyod kyi las mang du zhus shing drag po'i phrin las mang du mdzad /
khyad par du rgyal po glang dar mas sangs rgyas kyi bstan pa bshigs pa'i dus slob dpon 'dis rgyal po sdig can skrag par mdzad de /
rgyal pos khyod la nus pa ci yod zer bas ngas sngags tsam bzlas pa'i nus pa 'di la gzigs shig ces sdigs mdzub gnam du phyar bas sdigs mdzub kyi steng na lcags kyi sdig pa nag po g.yag tsam dgu brtsegs su 'dug pa mthong bas rgyal po skrag ste dkon mchog sngags pa'i sku la mi bsdo'o chos mdzod cig zer /da rung nus pa 'di la gzigs shig zer nas sdigs mdzub kyis thog phab ste pha ri'i brag la bsnun pas tshal par song /
der rgyal po 'jigs shing skrag nas khyed 'khor bcas la gnod pa mi byed do zer nas btang ste sngags 'chang gos dkar lcang lo can rnams la gnod pa ma byung ba khong gi drin du mngon te sangs rgyas kyi bstan pa spyi la'ang phan pa cher byung ngo //
tshe'i rig 'dzin brnyes pas mnga' bdag dpal 'khor btsan gyi bar du bzhugs par grags /
mthar thugs sras yon tan rgya mtsho dang /
dge ba'i mched bco lnga sogs smin par mdzad nas lcang lo can du gshegs /
snga 'gyur bka' ma'i babs so chen po'i srol 'dzin pa'i shing rta chen po'o //
'di'i rnam 'phrul gter ston dum pa rgya zhang khrom rdo rje 'od 'bar dang /
o rgyan dri med kun dga' sogs snga phyir mang du byung ngo /
!
/ngan lam rgyal ba mchog dbyangs ni dbu ru 'phan yul du 'khrungs /
rus ngan lam /
mkhan po bo d+hi satwa las rab tu byung ste /
bod 'dir rab byung gi snga ba sad mi mi bdun gyi gras yin /
sku shin tu btsun par grags te /
sba bzhed kyi lo rgyus las rab kyi mi dgu 'dren pa na /
btsun pa'i rab ni ngan lam lha chung gnyis /
zhes 'byung ngo //
me tog gsung rta mgrin la phog
/dben rtsar sgrub pa mdzad pas yul gsum gyad du gyur te dbu gtsug nas rta mgo thon zhing rta skad 'tsher ba byung /
tshe'i rig 'dzin brnyes pas /
mnga' bdag dpal 'khor btsan gyi dus /
rma ban byang chub blo gros stong du 'bro rnams kyis mi sha la bkum pa rgyal por skyes te mnga' bdag la gnod pa la /
rgyal ba mchog dbyangs kyis rgyal po rtse mdos mdzad nas /
btsan po bsnyun las grol bar mdzad /
mdos de'i smreng mkhar chur gter du sbas pa dus phyis khams pa dar ber can gyis gter nas bton par grags /
'di'i rnam 'phrul gu ru tshe brtan rgyal mtshan dang /
rgya ston pad+ma dbang phyug sogs byon cing /
grub chen karma pak+shis kyang 'di nyid kyi rnam 'phrul du zhal gyis bzhes te 'jig rten yongs su grags so /
!
/dge slong nam mkha'i snying po ni /
rus gnubs /
'khrungs yul gnyal smad nyang dkar mda' sham bur 'khrungs /
mkhan po las rab tu byung /
rten dge slong /
slob dpon chen pos dbang bskur dus me tog yang dag thugs la phog pas grub pa'i mtshan ma brnyes te nyi zer las gshegs bzhud mdzad /
lo tsA legs par sbyangs nas rgya gar la byon /
slob dpon hU~M ka ra sogs paN grub mang po dang mjal /
dbang dang gdams pa mang po gsan nas bod du byon /
bon blon rnams kyi phra mas /
re zhig lho brag mkhar chur byon /
skabs shig 'khrungs yul gyi nye 'khor /
brag dmar zhes bya ba'i phug par bzhugs pa na /
gcung po 'jig rten 'dzin pa zhig yod pa de /
zhing la 'debs rgyu'i sa bon med de /
slob dpon la zhu bar phyin pas /
khyod 'jig rten pa la sa bon med na /
nga ri khrod 'grim pa la sa bon gang las 'ong /
'on kyang 'di gtor la so nams byed pa bzhin gyis /
mi la ngo tsha gsungs nas rde'u phad bu gang gnang ba de /
gcung pos kyang bka' bzhin byas pas /
yul mi gzhan las lhag pa'i lo thog skyes /
yang lan gcig gnas de nas /
gnyal smad kyi dge ri'i rtser nam mkha' la 'phur nas byon pa na /
lam du phyag phreng zag pa /
nyang smad mkhar thang dkyil du lhung ba /
nam mkha' nas rdzu 'phrul gyi phyag brkyangs nas blangs pas /
sa la phyag sor lnga'i rjes byung bar me tog lnga skyes /
de la mkha' 'gro sde lnga dang /
'byung ba bzhi'i lha mos mchod rten lnga bzhengs pa da lta yang yod /
dgye ri spyang dmar phug par bzhugs skabs /
dgye ri'i 'dab des spe dril gyi gzhon pa mang pos bza' bca' sna tshogs khyer nas ri bltas la phyin pa na /
dge slong dang mjal /
khong tshos tshogs 'khor zhus pas /
'gro khar byin rlabs yin gsungs nas /
mi re la rde'u dmar po 'ga' re gnang bas /
phal cher gyis phos /
gcig gis mda' dong du blugs nas 'ongs /
phyis mda' bton pa na g.yu thon /
sngar slob dpon gyis rde'u gnang ba de dngos grub yin par shes nas /
gzhan tsho la bshad pas /
rde'u phos par 'gyod nas /
slar slob dpon la dngos grub zhu bar phyin pas /
phug pa'i nang na slob dpon ni med par spyang ki dmar po zhig mthong bas /
spyang dmar phug par grags /
sngar gyi g.yu de rnams la thod pa drug dmar /
rtsad po brgyad dkar /
skar ma mig bzhi sogs g.yu ming can 'ga' byung bar grags /
yang lo rgyus gzhan zhig tu /
slob dpon la nang re bzhin bud med zhig gis zho rdzi'u re phul bas skabs shig slob dpon gyis zho snod rde 'us bkang nas gnang bas mos kyang dngos grub yin par shes nas khyim du khyer te zhag 'ga' zhig nas bltas pa rde'u thams cad g.yu ru song 'dug zer ba'ang snang /
lho brag mkhar chur dpal gyi phug ring la sogs par sgrub pa mdzad pas yi dam mang po'i zhal gzigs shing /
phyag rgya chen po'i rig 'dzin brnyes nas /
lus ma spangs par mkha' spyod du gshegs /
'di'i rnam 'phrul mang po byang chub gling pa dpal gyi rgyal mtshan dang /
phyis su rig 'dzin tshe dbang nor bu sogs gter ston ci rigs par byon /
gsang yum mkha' spyod grub pa shel dkar rdo rje mtsho'i rnam thar rgyas pa pad+ma gling pa'i bla ma nor bu rgya mtshor gsal /
!
gnyags lo ye shes gzhon nu ni /
'khrungs yul yar lung sher pa'am 'phyos /
rus las ming du chags pa gnyags stag sgra lha snang /
sru bza' mgon skyid gnyis kyi sras su 'khrungs /
mgrin pa na sme ba rdo rje rgya gram gyi tshul du yod /
mtshan rgyal ba'i blo gros su btags /
mkhan chen bo d+hi satwa las rab tu byung zhing bsnyen par rdzogs /
mkhyen rab bsam gyis mi khyab pas mdo sngags kyi chos mang du bsgyur /
slob dpon chen po /
bi ma la /
bai ro /
g.yu sgra rnams bsten pas bka'i chu bo bzhi 'dus pas /
snga 'gyur rdo rje theg pa'i bstan pa dang po gnyags la babs zhes 'byung /
gtso bor phur pa la mngon rtags brnyes pas rdzu 'phrul gyi mthu grub /
phur pa gnyags lugs zhes phyis kyi bar du dar rgyas che ba dang /
slob dpon chen pos bka' brgyad kyi dbang bskur dus rgyal po dang lhan cig dbus kyi che mchog la me tog phog pas /
gsang mtshan dri med zla shar te bdud rtsi sman gyi bka' babs /
sgrub gnas yar lung shel brag nas rdzu 'phrul gyis sgrub chu bton pa da lta'ang yod /
yang ngan lam rgyal ba mchog dbyangs dang lhan cig yer par sgrub pa mdzad pas grub pa thob ste bya rog zhig tu brdzus nas grogs po'i rtsar byon pas rgyal ba mchog dbyangs kyis kyang ngo mkhyen pas /
slar rnga mo chung ngu zhig tu sprul nas bskor ba lan gsum byas nas mchog dbyangs la spyang rab byung gsungs skad de /
dben pa der deng sang yang bya rog rdzong du grags /
bka' babs mi brgyad kyi dus gnyags mi bgrang ba'ang 'dug ste /
dbang po'i sdes kyang bgrang bar ma gnang yang 'dir bka' brgyad bder 'dus ltar bris so //
gang ltar yang mdo sgyu sems gsum gyi bstan pa'i mnga' bdag tu gyur /
slob ma sog po dpal gyi ye shes sogs dpal gyi bu brgyad du grags pa dang /
dbon rgyud rnams las kyang phrin las rgya cher byung /
'di'i rnam 'phrul yar stod ra mo shel sman dang /
bya rong e yi sman pa nyi 'od gsal sogs sprul pa'i gter ston ci rigs pa byon par snang /
!
dbyangs can sprul pa ye shes mtsho rgyal ni /
'di'i 'khrungs yul dang /
yab yum gyi mtshan sogs la ni mi 'dra ba mang du snang yang thang yig ltar na /
yab nam mkha' ye shes dang /
yum gnubs mo dge ba 'bum gyi sras su sbrags kyi grong mo cher 'khrungs /
rus mkhar chen te /
'khrungs yul der sku gzhon nu'i dus kyi zhabs rjes dang /
bla mtsho chung ngu zhig kyang yod /
sngon rgyal po'i btsun mo yin yang slob dpon la dbang yon du phul bas gu ru'i thugs kyi gzungs mar gyur /
slob dpon dang mjal tshul mi 'dra ba sna tshogs yod mod /
me tog phur pa'i dkyil 'khor la phog rdo rje phur pa'i lha tshogs rnams kyi zhal gzigs shing grub pa brnyes pas pha mes kyi za 'dre btul /
bsad gso grub pas /
mtshon gyis bsad pa'i mi ro gson por slong nus /
gzho stod ti sgror zab chos mkha' 'gro snying thig sogs grub pa'i gnas chen rnams su o rgyan chen po las zab chos mtha' yas pa gsan cing thugs nyams su bzhes pas grub pa'i go 'phang mthon por gshegs /
sku gzhon dus chos la bar chad byed pa'i bdud blon sha ta zer ba dmyal bar song bas de 'dren pa'i phyir dmyal ba'i yul du byon nas dmyal ba'i lcags khang gi rtsar zhi khro na raka dong sprugs kyi dkyil 'khor bzhengs pas lcags khang sil gyis zhig nas sha tas gtsos pa'i dmyal ba'i sems can thams cad drangs te dmyal khams lan gcig stongs par mdzad /
slob dpon chen po'i gsung gsang bsam gyis mi khyab pa'i chos so cog gi bka'i bsdu ba mdzad cing /
bod yul du lo nyis brgyar 'gro don bskyangs nas sku de nyid ma spangs par sa spyod zangs mdog dpal rir gshegs te gu ru'i thugs kyi gzungs mar bzhugs shing bod yul 'gro la bka' drin 'gran zla med pa'i ma gcig yid bzhin nor bu de'o //
gshegs lo sogs la'ang sna tshogs smra bar snang yang 'dir yongs grags ltar byas la /
gu ru'i bka' thams cad gter du sbed pa sogs phal cher yang ye shes mkha' 'gro 'di nyid kyis mdzad pa la brten nas sprul pa'i gter ston chen po rnams rjes su bzung zhing lung bstan dbang bskur dbugs dbyung /
'ga' zhig gi gsang ba'i grogs su rnam par 'phrul pa sogs mtha' yas shing dngos kyi sprul pa'ang /
jo mo sman mo pad+ma mtsho skyid dang /
mkha' 'gro ma kun dga' 'bum sogs sprul pa'i gter ston chen mo sku lus ma spangs par mkha' spyod du gshegs pas mtshon ngo mtshar bsam gyis mi khyab bo /
!
/'brog mi dpal gyi ye shes ni /
gdung rus 'brog mi yin /
yar 'brog sgang du 'khrungs /
lo tsA mkhas par mkhyen pas ma mo'i rgyud sogs mdo sngags mang du bsgyur /
slob dpon chen pos dbang bskur gnang dus me tog bla med he ru ka'i dkyil 'khor la phog ste srid pa ma mo'i bka' babs /
srid pa bde 'gro'i dkyil 'khor mngon sum du gzigs shing snang srid ma mo thams cad bran tu 'khol /
yar stod sham po gangs ri la sgrub gnas mdzad pas /
lha chen sham po'i srog gi bla rdo lha klu mi'i rin po che bco lnga'i rgyu las grub pa drod rta rnga tsam rgyun du yod pa zhig gter du bcol ba phyis so skal ldan rdo rjes bton par grags /
sku'i rten rig sngags 'chang chen po'i tshul du bzhugs pa yin pas gdung dang dbon rgyud kyang sngags 'chang grub brnyes dang lo tsA ba sogs mang du byon cing gdung rigs da lta'ang yod /
sprul pa'i gter ston chen po ra shag chos 'bar du grags pa'ang 'di nyid dang lo chen bai ro zung du 'jug pa'i sprul pa dang /
kha rag bde chen gling pa snga phyi bar gsum gyis mtshon rnam 'phrul ci rigs byon par mngon /
!
rlangs dpal gyi seng ge phyi ma ni /
lha gzigs rlangs kyi gdung las /
yab a mes byang chub 'dre 'khol zhes lo brgyad nas o rgyan du byon pa dang /
srin po btul ba dang /
gling rje ge sar gyis gling yul du gdan lan gnyis drangs nas phyogs bzhi'i 'dre chen po bzhi btul cing /
lha srin bran du 'khol ba de dang /
yum jo mo skal ldan ma gnyis la sras gsum yod pa'i che bar 'khrungs /
rdzu 'phrul dang nus pa bsam gyis mi khyab pa mnga'/
khyad par slob dpon chen po'i thugs sras su gyur /
dbang bskur zhus dus me tog 'jig rten mchod bstod kyi dkyil 'khor la phog pas dregs pa'i bka' babs /
dregs tshogs lha srin thams cad bran dang g.yog tu bkol nus /
sgrub gnas spa gro stag tshang du bcom ldan 'das dregs pa kun 'dul gyi lha zhal gzigs shing dngos grub rnam pa gnyis thob pa yin no //
rlangs lha gzigs kyi gdung las sde srid phag mo gru pa zhes sne'u gdong pa rnams byung /
'di'i rnam 'phrul sprul pa'i gter ston rwa ston stobs ldan rdo rje sogs ci rigs byon /
!
lo chen bai ro tsa na ni /
gdung pa gor /
'khrungs yul phyogs gnyis snang ste thang yig las snye mor bshad kyang /
bai ro nyid kyi 'dra 'bag las /
nyang chu gtsang chu 'dres pa zhes 'byung bas /
da lta pho brang chen po bsam 'grub rtse'i chu'i shar kha /
zangs dkar zer ba'i grong yod pa de nyid dang nye ba'i thang du 'khrungs par gsal zhing /
gnas de nyid na /
lo chen byis pa'i dus kyi zhabs rjes kyang rdo la gsal bar yod do zer /
yab pa gor rdo rje rgyal po /
pa gor he 'dod khu bo yin par bzhed /
thang yig nas yab yin par gsungs /
yum bran ka bza' sgron skyid kyi sras su 'khrungs /
sku gzhon nu'i dus 'khrungs yul brag po che'i ri phan tshun du 'phur nas rdzu 'phrul gyis gshegs bzhud mdzad /
sad mi mi bdun gyi nang du mkhan po las rab tu byung /
mtshan bai ro tsa na rak+Shita ste rnam par snang mdzad srung ba zhes btags /
sgra skad lo tsA la mkhas pa'i phul du phyin te bsil ldan myu gus dkrigs pa'i ljongs 'di na snga phyir byon pa'i mkhas pa sus kyang 'gran bzod pa med /
chos rgyal khri srong gi bkas bskul te gtsang ban legs grub dang lhan cig rgya gar du byon /
paN chen shrI siM ha sogs nyer lnga mjal zhing gsang sngags kyi zab chos mang du gsan /
khyad par shrI siM ha las rdzogs pa chen po sems klong gtsor gyur mtha' dag nos shing thugs nyams su bzhes pas dgongs pa dbyer med du gyur /
slar rkang mgyogs kyi rdzu 'phrul mthus bod du bde bar byon nas mnga' bdag khri srong rjes su bzung ba'i skabs /
bdud blon rnams kyis dbyen bcos pa dang sngon gyi smon lam la brten rgyal mo tsha rong du gshegs pa'i tshul bstan /
phyogs der sangs rgyas kyi bstan pa nyi ma shar ba ltar mdzad /
khyad par legs grub kyi skye ba de ma thag pa g.yu sgra snying po rjes su bzung bas thugs sras mchog tu gyur /
slar yul dbus su phebs nas bstan pa la bya ba rgya chen po mdzad /
slob dpon rin po che las bka' brgyad kyi dbang gsan pa'i tshe me tog dmod pa drag sngags la phog pas dregs pa'i bka' babs /
bka' brgyad bde gshegs 'dus pa sogs kyi bka'i bsdu ba chen po mdzad /
slob dpon nyid dang dgongs pa mnyam par bsngags /
stobs ldan nag po'i zhal gzigs ye shes kyi spyan dang ldan pa'i dngos grub brnyes /
drag sngags kyi dmod pas bstan pa'i dgra bo bsgral /
khyad par rgyal po'i btsun mo dmar rgyan mar mdze thod rgal btang ba /
slob dpon pad+ma'i thugs rjes gsos pa'i lo rgyus yod la /
de dus bai ros btsun mor rbad rgyu'i klu de deng sang mi 'khog zhugs 'byung yang btsun mo'i grib kyis ngag lkug nas blang dor smra ru med pas mchod pa bzhes lugs la pra brtag byed pa yod /
bai ro yan chad 'di dag la bka' babs mi brgyad dam dgu zhes zer /
de lta bu'i nam mkha'i mtha' dang mnyam pa'i lo tsA ba chen po 'di ni slob dpon rin po che'i thugs sras rje 'bangs grogs gsum zhes rje mnga' bdag rgyal po /
'bangs bai ro tsa na /
grogs ye shes mtsho rgyal zhes grags shing nang thugs kyi sras gcig pur gyur pa la brten nas zab chos phal cher gyi bka' babs pa'i rgyus /
sku'i sprul pa gter chen rdo rje gling pa /
kun skyong gling pa /
mchog ldan mdo sngags gling pa /
phreng po shes rab 'od zer /
gsung gi sprul pa rig 'dzin gter bdag gling pa /
thugs kyi sprul pa rong ston bde chen gling pa sogs gangs can mtha' dbus kun tu yongs su grags pa dang ma grags pa'i sprul pa'i gter ston mtha' yas par sprul nas snga 'gyur bstan pa dang 'gro ba'i don bsam gyis mi khyab pa mdzad pa'i tshul zhib par 'og tu gter 'byung gi skabs su gsal ba ltar ro /
!
/rgyal mo g.yu sgra snying po ni /
rgyal mo tsha rong mdo gzher rgyal khab tu 'khrungs /
lo chen bai ros rjes su bzung zhing /
mkhas pa dang grub pa'i phul du phyin /
lo tsA ba brgya rtsa brgyad kyi grangs su byon zhing /
slob dpon chen po'i drung du man ngag lta ba'i phreng ba la sogs mnos shing /
sku gser gyi rdo rjer sprul pa sogs rdzu 'phrul sna tshogs ston nus /
theg mchog rdzogs pa chen po'i lta dgongs klong du gyur /
sems klong sogs kyi bstan pa'i srog shing chen po'o //
'di'i rnam 'phrul smin gling lo tsA ba d+harma shrI sogs bstan pa la bya ba byed nus pa mang du byon cing /
brag gsum gter ston rdo rje thogs med dam bstan 'dzin zla 'od rdo rje sogs gter ston yang ci rigs pa byon par mngon /
!
sna nam rdo rje bdud 'joms ni /
gtsang rong gi phyogs zhang blon sna nam gyi rigs su 'khrungs /
gzhon dus chos rgyal khri srong gi chos blon mdzad /
phyis slob dpon chen po la sngags kyi sgor zhugs phyin chad sngags 'chang chen por bzhugs pa la /
rdo rje phur pa'i sgo nas grub pa brnyes pa zhig ste /
has po ri'i yang gong du brag la phur pa btab pa'i rjes da lta yang yod /
bsam yas mkhan slob chos gsum gyis rab gnas skabs su rdo rje bdud 'joms kyi ye shes kyi gzigs pas mgul phur brag la gzir /
rlung sems la dbang 'byor bas brag khung gseng chung ngu zhig nas zang thal gyis don te shar mar bsam yas su phebs shul brag khung gseng ni deng sang yang ngo 'phrod pa yod /
rdzu 'phrul gyis bar snang khams la thogs pa med par gling bzhi skad cig la bskor nus pa sogs ngo mtshar ba'i mdzad pa mtha' yas /
'di'i sgrub gnas brag dmar ke'u tshang zhes pa gtsang rong chen dang yar 'brog mtshams su rong gi brag dmar ke'u tshang zhes yongs grags su yod /
rnam 'phrul gtso bo byang gter rig 'dzin rgod ldem /
'jam dbyangs bla ma /
rig 'dzin legs ldan rje sogs rig 'dzin chen po rim byon dang /
gzhan yang bal po a hU~M sogs da lta'i bar du sbas mngon gyi gter ston 'ga' zhig byon par gsal lo /
!
/slob dpon ye shes dbyangs ni /
o rgyan chen po'i zab gter rnams kyi gter yig bri mi /
gsal dag mkhas pa'i yig mkhan mi brgyad du grags pa'i ya gyal te /
ji skad du /
gsal la dag pa ldan ma rtse mang yin //
a tsar ye shes sbom rags bde ba ste //
klog khar bde ba shel dkar mgon skyid yin //
zhes sogs gsungs pa las shes so //
gang ltar yang mkha' spyod kyi zhing bgrod nus pa'i rdzu 'phrul dang dngos grub brnyes pa zhig go
/'di la sba ye shes dbyangs zer ba snang yang /
a tsar ye shes dbyangs su nges te A tsa ra'i cha byad du bri ba'ang snang /
rten rab byung yin no /
!
/grub chen sog po lha dpal ni /
mgar ba'i ming la sngon dus sog por 'bod pa de 'dra'i rigs rgyud de /
rten khyim pa /
brtul zhugs kyis gcan gzan gdug pa can rnams kyang gnya' ba nas 'dzin par nus pa zhig ste /
de'ang gnyags lo chen pos phur pa sgrub pa'i grogs btsal bas mtshan nyid dang ldan par mkhyen nas rjes su bzung pa ltar rdo rje phur pa las dngos grub brnyes /
gnyags kyi sku dgra lan gsum du btul bas thugs zin gyi slob ma mchog tu gyur pa yin no /
!
/sna nam ye shes ni /
ska cog zhang gsum du grags pa'i nang gses zhang gi ban+de ye shes sde yin par bzhed de /
sgyur byed kyi lo tsA mkhas pa'i phul du phyin zhing nam mkha' la bya ltar 'phur bar nus pa'i rdzu 'phrul la mnga' dbang 'byor ba'i grub thob chen po ste mkhas grub gnyis ka dang ldan pa /
rten rab byung yin par snang ngo //
'di nyid phur pa'i bka' babs chen por gyur pas bar skabs su phur pa sna nam lugs zhes dar rgyas bzang por byung bar mngon cing da lta'ang d+ha ti rgyas 'bring bsdus gsum la brten pa'i yig sna ci rigs yod par snang ngo /
!
/mkhar chen dpal gyi dbang phyug ni /
mkhar chen ye shes mtsho rgyal gyi ming po yin te /
gu ru rin po ches rjes su bzung pa'i thugs sras su gyur /
phyag gi phur pa gdengs pa tsam gyis gzas pa po ji tsam yang sgrol bar byed nus /
rgyal po shel ging bsgral tshul dang /
rdo rje phur pa las dngos grub brnyes tshul bka' ma'i lo rgyus rnams las 'byung ba ltar dang /
rten khyim par bzhugs te mngon spyod kyi las la mnga' dbang 'byor ba'i rigs sngags 'chang ba'i dbang phyug zhig go
!
/ldan ma rtse mang ni /
khams ldan gyi yul du 'khrungs pas ldan mar grags te /
mtshan dngos rtse mang ngo //
yi ge 'bri ba la mkhas pa'i phul du gyur pas lag rgyun ma nyams pa'i khrid srol da lta'ang yod par snang /
lo tsA yang mkhyen te lo tsA che gsum chung gsum du grags pa'i mchan bu'i lo tsA yin /
slob dpon chen po las gsang sngags kyi chos mang po thob ste /
rtogs pa shar bas chos thams cad la mi brjed pa'i gzungs thob /
bka' brgyad bder 'dus sogs gter yig phal cher 'bri ba po yang 'di yin par bshad de /
kho bos kyang bde 'dus kyi gter yig grub chen 'di'i phyag bris lho brag smra bo cog gi gzhis kar bzhugs pa dngos su mjal ba'i skal bzang thob bo /
!
/lo chen ska ba dpal brtsegs ni /
ska cog zhang gsum du grags pa'i nang tshan te /
dbu ru 'phan yul ska ba zhes pa'i sar yab ska ba blo ldan dang /
yum 'bro bza' mdzes ma gnyis kyi sras su 'khrungs /
slob dpon chen pos sprul pa'i lo tsAr lung bstan pa bzhin sgra skad lo tsA la mkhas pa'i phul du phyin /
mkhan po bo d+hi satwa las rab tu byung ste sad mi mi bdun gyi nang tshan yin /
slob dpon rin po che las gsang sngags kyi chos zhus pas /
mngon par shes pa phyogs med du shar te gzhan sems thogs med du mkhyen pa'i dngos grub brnyes /
bod kyi yi ge 'bri ba po thams cad kyi phyi mo yin te khrid rgyun ma nyams pa deng sang yang khams bod gnyis kar dar rgyas che /
gsung rab rin po che'i gtam la sogs pa'i bstan bcos kyang mang du mdzad /
'di'i dbon rgyud las kyang bstan pa'i gsal byed chen po mang du byon pa dang /
rnam 'phrul gter ston grwa pa mngon shes sogs byon par snang /
!
shud bu dpal gyi seng ge ni /
gdung rus chos rgyal dang gcig kyang bon dang sgrung dang lde'u gsum la mkhas pa zhig la bon gyis shud bur mtshan gsol bas de ltar grags kyang zer /
sngon rgyal po'i nang blon yin /
shud bu khri 'bring khang btsan yang zer /
slob dpon spyan 'dren pa'i pho nya yang mdzad /
gu ru pad+ma'i drung du lo tsA mkhas par sbyangs te /
ma gshin phur gsum gyi gdams pa dang rnying ma'i chos bka' mang du bsgyur /
bod kyi mkhas pa chen po brgyad kyi nang tshan du gtogs shing /
rdo rje phur pa dang ma mo'i sgo nas grub pa thob /
grub rtags phur pa ngam shod kyi chu la btab pas /
chu yan man du chad pa dang /
brag la btab pas brag ral ba la sogs byung /
mchims phur chu bo gyen la zlog pa'i rjes kyang yod /
yang khong rang gi gsung las /
mi rgyud lha las chad pas rje dang tri ler mnyam //
zhang po rmu nas chad pas rje dang tri ler mnyam /
dbu rtse rigs gsum gyi shar logs bzhengs pas rje dang tri ler mnyam //
mchod rten dkar po bzhengs pas rje dang tri ler mnyam //
zhes gsungs shing /
mar khu wa las drangs pas rje las lhag par byung //
zhes zer te /
bsam yas grub pa'i dga' ston gyi ltad mo'i skabs su mar khu wa las drangs pa yin par grags /
sgrub gnas ni spang chung pad+ma'i gling sogs yin par snang /
'di'i gdung rabs zhib par lho brag shud bu pa gsang bdag las kyi rdo rje'i rnam thar du gsal /
spyir bstan pa la bya ba byas pa'i dge bshes mang du byung bar snang /
snga ma rnams ma gshin las grub pa brnyes pa'i sngags 'chang nus pa can sha stag byon /
sprul pa'i rnam rol gter ston mi 'gyur rdo rje yongs grags dang gzhan yang ci rigs byon par mngon /
!
'bre rgyal ba'i blo gros ni /
sngon rgyal po'i nang mi yin pa la ming mgon po zer /
phyis rab tu byung bas mtshan rgyal ba'i blo gros su grags /
lo tsA mkhas par mkhyen /
rgya gar du byon nas slob dpon hU~M ka ra las yang dag gi chos skor zhus pas grub pa thob /
gshin yul du rdzu 'phrul gyis dmag drangs nas ma dmyal ba nas mngon sum du bton /
sprul pa'i dmag gis gshin rje'i skyes bu rnams 'jigs shing skrag par mdzad /
slob dpon pad+ma'i drung du chos la sbyangs pas rdzu 'phrul gyis ro langs gser du bsgyur ba'i dngos grub brnyes /
slob dpon 'dis mi ro gser du bsgyur ba'i gser mang po phyis kyi gter ston 'ga' zhig gi gter kha nas byon par snang ngo //
tshe'i rig 'dzin brnyes pas sku tshe ring por rong zom chos bzang gi dus bar du bzhugs par snang ste rong zom gyis chos gsan pa'i lo rgyus yod do /
!
/grub chen khye'u chung lo tsA ni /
gdung rus 'brog mi ste /
sku gzhon nu'i dus nas lo tsA mkhyen pas mtshan yang de ltar grags /
slob dpon gyi drung du gsang sngags kyi chos thams cad la mkhas par bslabs /
rdzu 'phrul gyis nam mkha'i bya rnams lta stangs dang sdigs mdzub kyis 'gugs par nus /
rten khyim pa ste sngags 'chang gos dkar lcang lo can no //
'di'i rnam 'phrul sa bcu'i dbang phyug gter chen bdud 'dul rdo rje yin par yongs su grags shing /
skye phreng gsol 'debs dang bstun gter 'byin 'ga' zhig byung bar gsal /
!
dran pa nam mkha' ni /
thog mar bon gyi gyer gshen chen po yin yang /
phyis slob dpon gyi drung du chos la sbyangs /
lo tsA yang mkhyen /
rdzu 'phrul gyis byang gi g.yag rgod sdigs mdzub mdzad pa tsam gyis 'gugs /
'dis bon gyi man ngag mang po slob dpon la phul ba slob dpon gyis gter du sbas pa phyis gter kha 'ga' re nas man ngag ci rigs 'byung ba mthong la /
slob dpon las rab byung zhus shing dbu zhwa dmar po zhig bzhes pas /
phung bon mgo dmar du yang grags so //
de ltar na bris cha 'ga' zhig tu bon zhwa can bri bar snang yang dgos pa med dam snyam /
'di'i skye mtha' gter ston bon po brag tshal sogs mang /
rig 'dzin phrin las lhun grub kyang gnubs chen dang /
dran pa zung gi rnam 'phrul yin par gsungs shing bon phyogs su gyer mi nyi 'od sogs mang du byung bar mngon /
!
'o bran dpal gyi dbang phyug ni /
'o yug mdar /
'o bran dpal gyi 'byung gnas kyi sras su 'khrungs /
slob dpon pad+ma'i thugs sras te /
gsang sngags kyi tshul kun la mkhas shing grub pa'i mtshan ma mngon du brnyes pas chu bo chen po la 'jigs pa med par nya ltar rgyu bar nus /
'o bran lugs la gur drag bka' ma sogs chos tshul mang du yod la phal cher deng sang yang dbang lung gi rgyun ma chad par snang zhing gdung rgyud yang da lta'i bar du byung bar snang ste /
rten khyim pa yin no /
!
/rma rin chen mchog ni /
'khrungs yul dbu ru 'phan yul gyi rma gtso zhes bya bar 'khrungs /
blo rno rab mchog rma ban rin chen mchog
/ces bod yul rab kyi mi dgu'i gras yin /
lha btsan po khri srong lde'u btsan gyi dus /
rab byung gi snga ba sad mi mi bdun gyi nang tshan te /
mkhan rin po che bo d+hi satwa las rab tu byung /
lta ba klu sgrub kyi dgongs pa bzhin rtogs pas ha shang sun phyung bar yang mdzad /
mdo sngags kyi chos rgya mtsho lta bu bsgyur ba'i lo tsA yin /
slob dpon rin po che'i drung du dbang dang gdams pa zhus pas dngos grub brnyes te sra mkhregs kyi rdo yang zan ltar gcod nas gsol ba'i rdzu 'phrul bstan te rig pa 'dzin pa'i sa la bzhugs /
'di nyid sgyu 'phrul bshad sgrub kyi bka' babs chen por yongs su grags shing /
rgyal po'i chad pa'i tshul gyis khams su pheb /
gtsug ru rin chen gzhon nu rjes su bzung /
slar dbus su 'phel ba las sgyu 'phrul khams lugs su grags pa byung /
gter chen klong gsal snying po'ang 'di nyid kyi sprul pa'i bye brag tu gsungs pa dang /
bi ma las gnang ba'i rgyud sde bzhi'i zab gter kyang bzhes par snang ngo /
!
/lha lung dpal gyi rdo rje ni /
dbu ru 'gram stod gud mo cher 'khrungs /
skye ming stag nya bzang zer /
rgya bod kyi sa mtshams bsrung ste rgya rnams btul /
de nas thugs nges 'byung gis bskul nas mched gnyis dang lhan cig gsum ka slob dpon bi ma la mi tra las rab tu byung /
pad+ma sam b+ha wa las byang chub sems dpa'i sdom pa blangs /
sngags kyi dbang dang gdams ngag thams cad thob /
grib kyi dkar mo rong du bsgoms pas chos gos rlung gis khyer ba yer par byung bas sa dpyad legs par gzigs nas der sgrub pa la bzhugs pas ri brag la thogs pa med par zang thal du gshegs par nus pa'i rdzu 'phrul dang dngos grub brnyes /
phyis rgyal po sdig can bsgral nas sangs rgyas kyi bstan pa la'ang phan cher btags te khams ldan yul nas dan tig tshun du byon nas yun ring du bzhugs /
mthar sku 'od kyi phung por yal bar grags so /
!
/lang gro dkon mchog 'byung gnas ni /
gtsang g.yas ru byang rta nag gi phyogs su 'khrungs /
sngon chos rgyal gyi nang blon chen po zhig yin te lang gro snang gzhir zer yang /
phyis rab tu byung ba'i mtshan dkon mchog 'byung gnas su grags /
lo tsA mkhas par mkhyen pas chos bsgyur ba'i lo tsA yang mdzad /
slob dpon las dbang dang gdams pa zhus nas nyams su blangs pas grub pa'i rtags mngon sum du ston par nus te /
rten sngags 'chang yin /
dgongs pa gtad pa tsam gyis kyang gnam lcags drag po'i thog chen mda' ltar 'phen pa'i rdzu 'phrul dang ldan /
slob dpon chen po'i thugs sras kyi dbang por gyur te gsang sngags kyi chos tshul rgya mtsho tsam la mnga' dbang 'byor pa'i rnal 'byor gyi dbang phyug chen po zhig go
/gdung rgyud rta nag sgrol ma ba ste deng sang yang yod /
'di'i rnam 'phrul sprul pa'i gter ston chen po rat+na gling pa dang /
rig 'dzin klong gsal snying po gnyis yongs su grags shing /
de dag gi skyes rabs gter lung la dpyad na gzhan yang 'ga' re byung bar snang ngo /
!
/la gsum rgyal ba byang chub ni /
sad mi mi bdun du grags pa'i nang tshan te mkhan chen zhi ba 'tsho las rab tu byung zhing bsnyen par rdzogs /
lo tsA mkhyen pas rgya gar du yang lan mang du byon zhing mdo sngags kyi chos kyang bsgyur /
thos pa rgya mtsho lta bu'i pha rol tu son pa'i mkhas pa chen po ste /
lo rgyus chen mo las /
thos pa che rab la gsum byang chub rgyal //
zhes zer te rab kyi mi dgu'i grangs su'ang bgrang bar snang /
slob dpon chen po las dbang dang gdams pa zhus pas /
rten med kyi mkha' la skyil krung gis bzhugs pa sogs rdzu 'phrul ston nus pa'i grub pa'i dbang phyug chen po'o /
!
/de tsam du ma zad o rgyan chen po srin yul du gshegs khar khra 'brug tu bka' 'dus chos kyi rgya mtsho'i chos 'khor chen po bskor ba'i skabs /
rje 'bangs 'dus pa phyi mar dkyil 'khor tshom bu la bka' babs kyi dbang du byas nas bdun gsum nyer gcig tu grags pa de'i lo rgyus yar rje u rgyan gling pa'i dpal bka' 'dus kyi gsol 'debs 'bring por gsungs pa phyogs tsam smos na /
bka' 'dus zhi khro yongs rdzogs kyi bka' babs rgyal sras lha rje mchog grub rgyal po /
spyi dpal bud+d+ha rtsal rdzogs kyi bka' babs rgyal sras mu tig btsad po yab yum /
yang dag thugs kyi bka' babs nam mkha'i snying po yab yum /
rdo rje phreng ba'i bka' babs slob dpon nyi ma grags dang byang chub snying po /
phyag na rdo rje'i bka' babs g.yu sgra snying po yab yum /
rdo rje rtsal rdzogs kyi bka' babs d+harma b+ha dra yab yum /
rig 'dzin bla ma'i bka' babs legs sbyin nyi ma yab yum /
bde mchog 'khor lo'i bka' babs yon tan mchog dang sna nam ye shes sde /
'jam dpal gshin rje'i bka' babs sangs rgyas ye shes dang 'bro ban sprin 'byin /
rat+na rtsal rdzogs kyi bka' babs 'phags pa shes rab dang shud bu khong sleb /
pad+ma gsung gi bka' babs rgyal ba mchog dbyangs dang rdo rje bdud 'joms /
dgyes pa rdo rje'i bka' babs cog ro klu'i rgyal mtshan mched gnyis /
gsang ba 'dus pa'i bka' babs dgongs pa gsal dang chos kyi lhun po'i sde /
pad+ma rtsal rdzogs kyi bka' babs mon mo bkra shis khye 'dren dang skyid lcam mo /
che mchog yon tan gyi bka' babs dz+nyA na ku mA ra dang dkon mchog 'byung gnas /
dus kyi 'khor lo'i bka' babs klu'i dbang po dang a tsar gsal mchog
/mkha' klong 'khyil pa'i bka' babs gnyan chen dpal dbyangs dang sna nam lding khri /
karma rtsal rdzogs kyi bka' babs ska ba dpal brtsegs dang gra pa grum bu /
srid pa bde 'gro'i bka' babs 'brog mi dpal ye dang dpal gyi dbang po /
rdo rje phur pa'i bka' babs ye shes mtsho rgyal dang ye shes gsal le /
dregs pa kun 'dul gyi bka' babs dpal gyi seng ge dang la byid ye shes brtsegs /
stobs ldan nag po'i bka' babs bai ro tsa na dang ldan ma rtse mang rnams yin par gsungs /
stag sham yi dam dgongs 'dus las 'dus pa phyi ma rje 'bangs bcu bdun du bshad cing /
he ru ka galpo'i mchan TI ka las mchims phu'i rje 'bangs nyer lnga la'ang phal cher ngos 'dzin mi 'dra ba gsungs shing /
phal cher zhig gis rje 'bangs nyer bdun du bzhed pa'ang snang la /
gzhan yang gong du smos pa ltar /
yer pa dang chu bo ri'i 'od lus grub pa sogs mtha' yas pa'i rig 'dzin grub thob rgya mtsho lta bu byung bas bsam gyis mi khyab pa'i gnas kho na yin phyir thams cad brjod par ma nus kyang /
zhar byung dbyings phyug yum lnga'i rnam 'phrul gu ru rin po che'i thugs kyi gzungs ma lnga'i rnam thar sa bon tsam gleng na /
sangs rgyas spyan ma'i rnam 'phrul mkha' 'gro ye shes mtsho rgyal gyi rnam thar ni gong du mdo tsam smos zin pa ltar dang /
rgyas par rnam thar rang rkang tshugs pa dri med kun dga' dang stag sham gter ma'i rnam thar rnams su shin tu rgyas par gsal ba ltar ro //
mdor na dbyings phyug rdo rje rnal 'byor ma mi mo'i tshul bzung ba tsam du ma zad sku tshe der gu ru rin po che la mnyes pa dgu phrug gi zhabs tog mthar phyin cing dka' spyad sgrub pa'i brtson 'grus bsam gyis mi khyab pa mdzad pas    gu ru nyid dang sku gsung thugs yon tan phrin las mi zad pa rgyan gyi 'khor lo mnyam pa nyid du gyur cing bod khams yongs la bka' drin tshad med pa'ang gu ru nyid dang khyad par ma mchis pa'i thugs rje chen po rgyun chad mi mnga' ba  yin no /
!
/dbyings phyug man+d+ha ra ba ni /
yab za hor rgyal po gtsug lag 'dzin dang /
yum btsun mo ha'u ki gnyis kyi sras mor pho brang rat+na pu rir ngo mtshar ba'i ltas du ma dang bcas te 'khrungs pa'i snyan grags la brten /
rgya dkar nag gi rgyal po mang pos btsun mor thob sha byas na'ang nges 'byung gi thugs 'dun bzlog tu med pas chos sgor zhugs /
bram ze skye bdun gyi pur rnyed pa yab la phul bas yid bzhin nor bu lta bu'i gces spras su bzung /
'di skabs nas slob dpon chen pos gdul byar gzigs nas rjes su bzung ba la brten /
rigs bslad par dogs te slob dpon chen po rgyal pos gson sreg mdzad pa na /
me phung mtsho ru bsgyur pa'i rdzu 'phrul gyis rgyal blon 'khor bcas g.yo ba med pa'i dad pa la bkod /
rgyal pos kyang rgyal srid lha lcam bcas ltos med du phul nas zab chos zhus par man+d+ha ra ba dang rgyal blon nyer gcig 'khor dang bcas pa la bka' 'dus chos kyi rgya mtsho'i rgyud lung man ngag gi chos kyi char chen po phab /
rgyal blon thams cad rig 'dzin gyi sa la bkod /
lha lcam nyid phyag rgyar bzhes te mA ra ti ka ste 'chi ba mthar byed kyi brag phug tu mgon po tshe dpag med pa'i bskyed rdzogs la brten sgrub pa mdzad pas zhal mngon sum du gzigs te dbang bskur ba las yab yum gnyis kas lam mchog yongs su rdzogs pa'i tshe dbang rig 'dzin zung   'jug rdo rje'i sku brnyes pa'i tshul bstan par mdzad /
de lta bu'i tshul gyis 'phags pa'i yul du dngos dang brgyud nas 'gro ba'i don rlabs chen mdzad cing bod yul du khra 'brug gi chos 'khor chen po'i skabs rdzu 'phrul gyis gshegs te gu ru'i brda' bstod dang zhus len gnang ba sogs pad+ma bka' thang du mang tsam gsal /
rgyas par o rgyan gling pa'i bka' 'dus su rnam thar rkang tshugs pa'ang yod par snang /
phyis kyi lo rgyus 'ga' rer mnga' bdag mar pa'i skabs mi rus kyi rgyan can /
gnyan lo'i skabs ri sul gyi rnal 'byor ma /
ras chung skabs grub pa'i rgyal mo /
gzhan yang mai tri pa'i yum chu shing gi snyem can dang /
mkha' 'gro ni gu ma sogs kyang ye shes kyi mkha' 'gro 'di nyid kyi mtshan dang sku'i rnam 'gyur gzhan du bstan pa tsam du bzhed mod /
thugs rje'i sprul pa dang byin gyis brlabs par ni gdon mi za zhing sku dngos ni 'ja' lus rdo rje'i sku grub pas da lta'ang bzhugs par nges so /
!
/ma mA ki bal mo shAkya de bI ni /
ne pA la ste bal po'i rgyal po dge ba 'dzin gyi btsun mo bu nad kyis grongs pa /
bu mo dang bcas dur khrod du bskyal ba spre'us gsos /
cung zad nar son pa na phyag zhabs kyi sor mo ngang pa bzhin du drwa bar 'brel ba sogs ngo mtshar sku'i bkod pa can de nyid slob dpon chen pos mtshan ldan gyi grogs dam par gzigs nas rjes su bzung zhing smin par mdzad /
yang le shod kyi brag phug tu yang dag lha dgu'i sgrub pa'i gzungs mar gnang ste snang ba rnam 'byed kyi ting nge 'dzin la brten nas phyag rgya chen po rdo rje'i rig 'dzin grub pa'i tshul bstan /
yum gyis ma mA ki'i dngos grub thob mthar 'ja' lus rdo rje'i sku mngon du mdzad /
'di la bsten nas o rgyan chen pos 'phrul mtshan nyi shu'i sku'i mtshan dang rnam 'gyur 'dod rgur bsgyur cing khyad par gter rigs bco brgyad kyi bka' yi bgro ba thog mar mdzad pa'i bdag po'i rkyen du gyur pas rjes 'jug rnams la bka' drin bsam gyis mi khyab par gyur to /
!
/gos dkar mo bal 'bangs kA la sid+d+hi ni /
rgya gar rnga thub can gyi yul grong khyer bal bong 'gyur du thag mkhan bza' mi gnyis kyi sras mor sku bltams /
yum 'phral du grongs pa la brten /
ma'i pur dang lhan cig dur khrod du bskyal /
lha lcam man+d+hA ra bas stag mor sprul nas gsos /
nar son pa na slob dpon chen pos de nyid gdul byar mkhyen te dge slong so+au khya de ba ste phan bde'i lha zhes par sprul nas rjes su bzung zhing smin par mdzad /
nags tshal drwa ba can du yab yum lhan cig thabs lam zab mo'i brtul zhugs spyad pa'i skabs zhing pa rnga thub can gyi khye'u rjes su bzung ba grub pa'i slob dpon chen po hU~M ka ra zhes 'jig rten na nyi zla ltar grags /
mkha' 'gro 'di nyid bal yul tshun chad du byon pa'i lo rgyus ma mthong zhing /
mthar zung 'jug gi sku grub par nges so /
!
/dam tshig sgrol ma mon mo bkra shis khye'u 'dren ni /
mon tsha 'og tu 'khrungs /
chung ngu nas chos kyi rigs sad pa dang mnal lam du mkha' 'gro'i brdas bskul nas lho brag phyogs su byon /
thog mar ye shes mtsho rgyal gyis rjes su bzung zhing smin par mdzad /
slar la yag mon mkhar steng du o rgyan rin po che mjal /
zab mo'i gdams pa snying por dril nas gsungs pas dngos grub brnyes /
phrin las kyi gzungs mar bzhes /
spa gro stag tshang du slob dpon chen po rdo rje gro lod kyi skur bzhengs pa'i skabs sku lus 'dod rgur bsgyur bas stag mo'i tshul du sprul nas chibs kyi rnam par mdzad /
yab yum gnyis kyis bod khams kyi dregs pa can thams cad slar yang dam la bzhag
/zab gter mtha' yas pa sba bar mdzad pa sogs kyi bdag po'i rkyen du gyur pas ma gcig mtsho rgyal gyi rjes nas bod khams 'dir mkha' 'gro 'di bka' drin che bar khums /
mthar sku lus ma spangs par zangs mdog dpal gyi ri bor gshegs te da lta'ang bzhugs so //
stag sham gter ma mtsho rgyal rnam thar las /
mon gyi rgyal po ham ra bya ba'i sras mo khri 'dren bya bas mtsho rgyal nyid mon kha seng ge rdzong du bzhugs pa'i tshe thog mar mjal nas sbrang rtsi mang po phul /
rim gyis grub rtags la dad pa thob nas ci mnyes kyi zhabs tog bsgrubs /
mthar rgyal pos kyang dad pa thob nas bu mo de phul ba la mtshan bkra shis spyi 'dren tu btags nas smin par mdzad /
slar gu ru rin po che 'on phu stag tshang du bzhugs pa'i skabs rdo rje las ma'i mtshan nyid tshang bar gzigs nas bkas gnang ba bzhin phyag rgyar phul bas phur pa'i sgrub sde mor mdzad /
grub pa'i rtags bsam gyis mi khyab pa bstan /
khyad par gu ru rdo rje gro lod kyi skur bzhengs /
mkha' 'gro ma stag mo'i rnam par mdzad nas bod khams gling dgu'i lha 'dre rnams dam la bzhag
/mthing nag rdo rje khro phur bya ba zhig spa gro stag tshang du gshegs nas mon bal rgya gar mtha' 'khob yang 'khob kyi lha 'dre rnams dang /
smug nag rdo rje khro phur bya ba zhig khams kyi stag tshang du byon nas mdo khams 'jang rgya nag hor sog mtha' 'khob tshun gyi lha 'dre thams cad dam la btags shing srog snying blangs pa sogs gsungs pa dang /
mtsho rgyal bal yul du lan rjes mar byon pa'i skabs su yab bal po b+ha dan na dang /
yum nA gi ni bya ba'i bu mo sku'i DA ki'i rigs can lo bcu bzhi lon pa zhig 'dug pa de rjes su bzung nas mtshan kA la sid+d+hir btags /
bod du phyag phyir 'brangs te phyis gu ru'i bka' bzhin gzungs mar phul nas bla ma dgongs pa 'dus pa'i dkyil 'khor zhal phyes /
mkha' 'gro 'di'i rkyen la brten te bod yul du gter kha rnams sbas pa'i bca' bzhi mdzad /
stag tshang gsum sogs bod khams mtha' dbus med par zhabs kyis bcags nas sa 'og thams cad chos gter gyis bkang /
gu ru srin yul du gshegs rjes mtsho rgyal gyis gter zhabs thams cad bsdams pa dang bu slob mtha' yas pa bskyangs te yongs dril dgung lo nyis brgya dang bcu gcig gi bar bzhugs /
mthar shangs zab bu lung gi ri rtser bya zla ba'i tshes bcu la rnga yab gling nas dpa' bo mkha' 'gro'i bsu ba dpag tu med pa slebs pa'i tshe bkra shis spyi 'dren dang kA la sid+d+hi gnyis thugs ka'i g.yas g.yon 'od du bsdus nas sku ma spangs par pad+ma 'od du gshegs par gsungs so //
gsum pa la gnyis /
sa gter dang /
zab mo dag snang dang /
dgongs gter gyi byung tshul lo //
dang po ni /
spyir gu ru rin po che nyid kyis ma 'ongs pa'i gdul bya dang bstan pa'i btsas su dgongs nas rgya bal bod yul rnams su chos nor sman rtsis rten dang dam rdzas la sogs pa gter kha mtha' yas pa zhig sbas par mdzad pa las /
gtso bor gangs can 'dir gdul bya gang la gang 'dul gyi thabs la mkhas pas chos sgo spyi dang khyad par yo ga rnam pa gsum dang 'brel ba'i rgyud lung man ngag las tshogs mtha' yas pa gsungs pa thams cad gsang ba'i bdag mo dbyings phyug ye shes mtsho rgyal gyis mi brjed pa'i gzungs kyis bzung nas bka'i bsdu ba mdzad /
shog ser rigs lngar mkha' 'gro brda'i yi ger bkod /
gter snod sna tshogs par 'byung bas mi 'jig pa'i rgyas bsdams /
gter gnas so sor gu ru yab yum kho na dang rje 'bangs lhan cig pa rnams kyis sbas te gter srung la gnyer du gtad /
khyad par gu ru rnga yab gling du gshegs pa'i rjes su mtsho rgyal nyid mi lo brgya lhag tsam bzhugs nas bod yul stod smad bar gsum du gter kha bsam gyis mi khyab pa sbas nas gter zhabs bsdams /
gzhan yang paN chen bi ma mi tra /
chos rgyal yab sras /
lo chen bai ro tsa na /
gnubs sangs rgyas ye shes dang nam mkha'i snying po /
gnyags dz+nyA na dang sna rnam rdo rje bdud 'joms /
nyang ban ting 'dzin bzang po sogs kyis kyang zab gter mang du sbas pa rnams phyis 'dul ba'i dus su son pa'i tshe /
gu ru rin po ches ma 'ongs par gter la spyod cing 'gro don 'byung bar byin gyis brlabs shing lung bstan /
so sos kyang smon lam thebs pa'i rje 'bangs skal ldan rnams kyi skye ba dang sprul pa'i sgyu 'phrul rigs dang spyod pa ma nges pa rim par byon nas bstan 'gro'i don mdzad pa las /
gter kha gong 'og sogs phrin las rgya che zhing rtsod pa med par yongs su grags mod /
gdams ngag phran tshegs 'don pa po dang /
yul phran rnams su gter ston yongs su ma grags pa mang po zhig sngar byon pa dang /
deng sang 'byon pa rnams kyang mdzad pa chos dang mthun zhing sems can la phan pa thogs phyin chad mang ba tsam gyis yang dag ma yin par yang mi 'gyur bas tshad mar bzung dgos te /
dri med kun dga'i gter lung las /
gter ston lang ma ling ma 'ong //
gter chos sha mong sul ltar brdol //
de yang 'bras med ma yin te //
o rgyan nga yi brjed tho yin //
zhes dang /
rat+na'i gter lung las kyang /
yul chen re la gter chen re //
de yang o rgyan brjed tho yin //
yul phran re la gter phran re //
de yang o rgyan brjed tho yin //
zhes sogs tshad ldan gyi lung mang por mthun par 'byung zhing /
rdzun gter dang gter log sogs tshad ldan ma yin pa'ang mang du 'byung bar lung du bstan par ma zad byung ba'i lo rgyus shin tu mang bas gzu bor gnas shing mdo rgyud mkhyen pa'i chos kyi spyan ldan dag gis legs par dpyad pas the tshom sel bar 'gyur ba'ang 'phros su smos nas /
'dir gtso bor pad+ma bka'i thang yig o rgyan gling pa /
sangs gling /
rdor gling /
stag sham gter ma rnams rgyas bsdus tsam las mthun par 'byung ba las gter ston rags rim tsam lung bstan pa rnams rtsa bar bzung /
der mi gsal yang sngon byon tshad mar yongs su grags pa ci rigs pa dang /
phyis byon rnams gangs ri'i khrod tsam du thub bstan yongs su rdzogs pa'i bshes gnyen /
spyan lnga rnam par dag pa'i gzigs pas shes bya kun la chags thogs kyi dri ma bral bas legs gsung tshad mar gyur pa la lha dang bcas pa'i 'jig rten gyis mngon par bsngags pa 'jam dbyangs mkhyen brtse'i dbang po'i zhal lung dpang por byas te rnam thar sa bon tsam dgod pa la /
ji skad du /
thang yig las /
rgyal po'i gdung rabs brgyad dam bcu lhag na :
la stod mtsho bar gyam nag ces bya bar :
mu ge nad yams mi thog bud pa 'byung :
glo bo dge skar sbas pa'i gter kha 'di :
mi bzhag 'don pa'i rtags de bstan nas 'byung :
gter ston sangs rgyas bla ma zhes bya 'byung :
zhes lung bstan pa /
gter ston thams cad kyi thog ma sangs rgyas bla ma ni /
rgyal sras lha rje gter ston rkyang pa'i skye ba bcu gsum bzhes pa'i dang po ste /
lo chen rin chen bzang po'i sku tshe'i stod tsam la /
la stod mtsho bar du 'khrungs /
rten sngags btsun co breg gi rnam par bzhugs /
mnga' ris glo bo dge skar gyi gtsug lag khang gi ka zhu nas bla rdzogs thugs gsum /
de dang nye ba'i brag rta mgrin mgul nas rtsa gsum dril sgrub dngos grub brtan gzigs /
thang bar /
khog 'brang brag sogs nas rta mgrin dregs pa zil gnon /
rgya nag nas 'gyur ba'i mdo lugs kyi cho ga mang po dang /
kha bsgyur sogs bton /
dbus gtsang rnams su'ang byon cing 'gro don mthar phyin /
dgung grangs brgyad cu nang phebs /
'di'i gter phur tsA ri mtsho dkar du bzhugs pa phyis chos rje gling pas kyang mjal bar bshad /
gter ston de nyid kyi gdung rgyud la stod phyogs su phyi mo'i bar du yod la /
gter ston sangs rgyas 'bar ces pa de'ang gdung rgyud 'di las 'khrungs par 'dug
/dus ches sngas pas phyis nas mdo phran re'i lung rgyun tsam ma gtogs dbang lung dang dpe rgyun mi bzhugs na'ang /
dus gsum mkhyen pa o rgyan chen po yab sras kyi ye shes kyi gzigs pa dang thugs rje la 'bri bkol med pas snyigs ma'i mtha' 'dir bod 'bangs la lhag par dgongs pa'i tshul gyis /
bi ma la dang /
mnga' bdag mes dbon rnams kyi thugs rje'i sgyu 'phrul 'gogs pa med par shar ba zab gter rgya mtsho'i shing rta gcig pu pad+ma 'od gsal mdo sngags gling pa la bka' babs bdun gyi bdag por dbugs dbyung zhing gter ston brgya rtsa'i zab gter mtha' dag dngos dang brgyud pa'i sgo nas phyag tu babs par rdo rje'i lung gis yang nas yang du skabs phye ba'i bden don mngon du gyur pa      las /
sprul pa'i gter chen 'di nyid kyi zab gter gyi snying po rtsa gsum dril sgrub zhu lan nyer gcig pa'i shog ser phyag tu babs na'ang gter gzhung rtsa ba gtan la 'bebs pa ma byung rung gzhung gi dgongs pa dang mthun par phrin las dang gtor dbang chog sgrig tu mdzad cing spel ba kho bos kyang skal pa bzang po'i dpyid dpal du nos shing rin chen gter gyi mdzod chen por bzhugs su gsol ba dang /
sprul pa'i gter chen mchog gyur gling pa sogs ris med kyi skyes chen rnams la bstsal pas gter 'byin thams cad kyi thog ma'i zab gter gyi cha shas snyigs ma'i mtha' 'dir snang bas ngo mtshar dang rten 'brel gyi dge mtshan phun sum tshogs pa'i bka' drin rmad du byung bar gyur to /
!
/de rjes rim par /
bal bod mtshams nags me shor mi mang tshig :
pUr+Na rdza rir sbas pa'i gter kha 'di :
mi bzhag 'don pa'i rtags de bstan nas 'byung :
gter ston rgya lo tsA zhes bya ba 'byung :
zhes pa'i gter ston rgya lo tsA ni /
sangs rgyas bla ma'i yang srid de ma thag pa bal bod mtshams kyi 'dzum lang du rgya'i rigs su 'khrungs /
'phral skad mkhyen pas lo tsAr thogs /
mtshan dngos rdo rje bzang po yin /
rten sngags btsun /
rje mar pa dang dus mtshungs /
pUr+Na rdza ri sogs nas bla ma bstan gnyis skor gsum sogs bka' 'dus snying po'i skor /
man ngag lam rim /
snying dum /
rtsa gnas rab dbye /
chung dpyad pad+ma gces phreng la sogs pa'i gter kha mang po bton par bshad /
'on kyang thog sngas pas da lta dpe lung gi rgyun sogs mi snang na'ang /
gong du smos pa ltar bka' babs bdun ldan pad+ma 'od gsal mdo sngags gling par ye shes mkha' 'gros gter dpe dngos su bstsal pa ltar /
bla ma bstan gnyis skor gsum zab tig mthong ba rang grol gyi gzhung le'u brgyad pa ngo mtshar can gtan la phab cing bdag cag la'ang smin grol bka' drin bstsal pa ltar gter mdzod rin po cher bzhugs /
!
de nas thang yig chen mo'i lung bstan go rim mthar chags su mi snang yang gzhung sor bzhag ltar rim par brjod na /
de nyid las /
khams kyi rme mdor bya khyi lha khang 'khrugs :
klong thang sgrol mar sbas pa'i gter kha 'di :
mi bzhag 'don pa'i rtags de bstan nas 'byung :
gter ston sna nam pa zhes bya ba 'byung :
zhes pa'i gter ston sna nam pa ni /
bai ro'i rnam 'phrul /
mdo khams dge rgyal byang rong gi mtshams su /
zhang sna nam pa'i rigs su 'khrungs /
mtshan gzhan 'brog pa sna nam thub pa rgyal por yang grags /
rten sngags dkar dkyus ma /
klong thang sgrol mar phebs /
de'i ka zhu nas chos dang sman dpyad rtsis sogs phan byed mang po gter du bzhes kyang deng sang gto bcos brgya rtsa'i 'khor lo las gzhan mi snang /
phyis 'dir rje bla ma pad+ma 'od gsal mdo sngags gling pa la ye shes mkha' 'gros gter dpe gtad cing o rgyan yab sras kyi byin rlabs gsal snang la brten /
'di'i yang srid snye mo zhu yas kyi rdzogs pa chen po sku gsum nyi zla 'bar ba'i gzhung dang rgyal po mdo bcu'i gdams pa sogs bka' babs par snang /
!
la stod gcung pa dril chen chu ltar 'khrugs :
g.yu phu rdza lhud sbas pa'i gter kha 'di :
mi bzhag 'don pa'i rtags de bstan nas 'byung :
gter ston dum rgya zhang khrom zhes bya 'byung :
zhes pa'i gter ston rgya zhang khrom rdo rje 'od 'bar ni /
gnubs chen sangs rgyas ye shes bsam bzhin tu skye ba bzhes pa ste /
zab pa'i chos drug gi dkar chag las /
de dus bskal pa'i tha ma la :
nga min nga yi cha byad can :
sha ni ser la skra ni li :
bong ni thung la g.yas ni dkar :
g.yon ni dmar ba'i sha mtshan can :
so ni dkar la so tshag dam :
sme ba'i ga sha yod pa yi :
lo ni khyi 'brug lo pa la :
rus rgya ming ni zhang khrom zhes :
de lta bu yis rnyed par shog :
ces gnubs chen gyis smon lam mdzad pa dang mthun par gtsang rong dum pa chu tshan khar sku 'khrungs /
rten khyim sngags dkyus ma /
rus rgya /
bla dwags kyi mtshan zhang khrom /
gsang mtshan rdo rje 'od 'bar du grags /
dgung snying 'brug yin pa dang skra li ba sogs lung dang mthun par yod ces grags /
thog ma longs spyod dbul bas mu to'i tshul mdzad nas slong mor byon pa na /
gtsang chu'i nya mo lha khang du rnal 'byor pa gcig dang mjal nas kha byang gtad pa ltar /
phung po ri bo che nas zab gter thog ma spyan drangs par mdzad /
lo rgyus 'ga' zhig las /
gong gi rnal 'byor pas dum pa chu tshan kha rang du kha byang sgo skyel du gnang bar bshad /
gang ltar yang rim par rgya'i mon mo gtsug rum /
nyug gi rdo rje sgrom bu /
gtsang 'gram mchod rten skyer ma ste zab pa chos drug gi dkar chag las 'byung ba'i gter gnas bzhi dang /
g.yung gi rdza lhud mo /
mtha' 'dul pra dun tse /
lho brag mkho mthing /
bsam yas mchims phu sogs nas /
sems phyogs gtso bor gyur pa'i byang chub sgrub pa'i chos sde mang po dang /
khyad par drag sngags kyi bka' babs pas /
'jam dpal tshe bdag nag po lcags 'dra /
lcags sdig
/kha thun /
yang zlog
/'char kha /
king kang /
khro chu /
gnubs kyi gong khug brgya rtsar grags pa'i man ngag thor bu sogs mtha' yas pa zhig spyan drangs par mdzad pa las /
gong du mtshan smos pa phal cher smin grol lung dang bcas pa smin gling khri chen rdo rje 'dzin pa 'gyur med yid bzhin dbang rgyal sogs yongs 'dzin dam pa rnams kyi bka' drin las kho bos kyang nos /
gter chen 'di nyid rje btsun mi la las mi thog gcig tsam snga bar byon par gsal zhing gdung rgyud las bar skabs drag sngags grub pa mang du byon cing deng sang yang gtsang rong phyogs su ma chad par yod snang /
gang ltar yang bod yul 'dir drag sngags thams cad kyi phyi mo pa gcig pu ste gter ston rgyal po gcig go
!
/de nas /
mang yul nam mkha' khrag mdog sngo dmar 'gro :
khrag gi char pa zla ba bco brgyad 'babs :
byams pa sprin du sbas pa'i gter kha 'di :
mi bzhag 'don pa'i rtags de bstan nas 'byung :
gter ston sUr+Ya siM ha zhes bya 'byung :
zhes pa'i gter ston nyi ma seng ge ni /
rgya lo tsA ba'i skye ba de ma thag pa ste /
mang yul dpal mtsho dang nye bar 'khrungs /
rten sngags btsun /
mdo sngags kyi gzhung la sbyang pa ci rigs mdzad /
mang yul byams pa sprin nas bla rdzogs thugs gsum /
drag sngags dang bcas pa'i gter kha chen po bzhes kyang yum dang gra sbyin bdag rnams ma mthun pa'i 'khrugs long che bas shog ser cher gtan la phab ma grub cing 'chad spel sogs kyang ma byung bar gshegs /
'da' khar yang gter du bstsal pa las phyis gter ston 'ga' zhig gis ci rigs spyan drangs /
khyad par thugs rje chen po pad+ma zhi khro la rgyas 'bring bsdus pa snying po'i skor bzhir bzhugs pa las /
snying po'i skor zhing skyes mkha' 'gro tsaN+Da lIs gter dpe mtshon par mdzad pa ltar rje bla ma pad+ma 'od gsal mdo sngags gling pas gtan la phab cing bdag cag gis kyang tshang bar nos so /
!
/de nas /
shod gsum sa la ro 'dren 'jag skya 'phyo :
mi re'i lag na phub re mda' gzhu re :
byang gter gter phran 'ga' zhig sbas pa 'di :
mi bzhag 'don pa'i rtags de bstan nas 'byung :
gter ston dbu ru ston shAka ces bya 'byung :
zhes pa'i gter ston dbu ru ston pa shAkya 'od ni /
dbu ru 'phan yul phyogs su 'khrungs /
drag sngags kyi bka' babs bai ro dang lang gro zung du 'jug pa'i skye mthar gsal /
rten sngags btsun dkyus ma /
mdo sngags kyi gzhung la'ang sbyang pa ci rigs mdzad pas ston par grags /
byang pra dun rtse nas /
rlung 'khor dmar nag dang zlog pa dang /
dregs pa nyi shu sogs gter kha mang po bton cing /
gzhan yang g.yu mdo brag nas bla ma sku gsum rol pa'i las phran dang /
ra sa 'phrul snang nas rlung 'khor gyi gdams skor rnams kyang gdan drangs pa las /
bla ma sku gsum rol pa'i las phran tsam rgyun snang zhing /
gsang bdag rdo rje me 'bar gyi gzhung nyung ngu pad+ma mdo sngags gling pas byin rlabs nye brgyud kyi tshul du gtan la phab pa kho bos kyang bka' drin du thob bo /
!
/yang /
spa gro gnam thang dkar po sog dmag 'joms :
las su dme 'khrugs byed cing lcags cha gyon :
bum thang rtsis lung sbas pa'i gter kha 'di :
mi bzhag 'don pa'i rtags de bstan nas 'byung :
gter ston bon po brag tshal ces bya 'byung :
zhes gter ston 'di gtsang rong zar gyi phyogs su 'khrungs /
rus bon po yin pas der grags /
bai ro dpal seng zung du 'jug pa'i rnam 'phrul /
rten sngags 'chang /
sku gzugs che stobs ldan pa la bla dwags mtshan brag tshal dang /
gsang mtshan rdo rje 'bar du grags /
bum thang rtsis lung ni /
dus gsum sangs rgyas kyi sku li ma bzhugs pa'i lha khang la /
mon pa rnams kyis dkon mchog gsum gyi lha khang zer ba de yin /
gter gnas de nas rdzogs chen gu ru bzhi pa /
gu ru bzhi'i lo rgyus kyis mtshon shrI sing ha'i rdzogs rim bla ma dmar khrid zer ba'i pusti gdan drangs /
'di yi nang na /
sgom ma myong dang bral ma myong //
mi sgom don dang mi 'bral ba /
zer ba'i man ngag de yod gsungs /
'di byang gter ka dag gi skabs su yang 'byung /
gzhan yang phur pa la sogs pa'i chos skor dang /
shangs kyi skye ka thang shing brag nas bton pa'i rA hu la sha \u0f72sa bstan pa ru sbal nag po'i ser srung bcas chog ma zab pa'i bka' rgya srog gi rgya can ma'i skor sogs chos mang du yod pa las rA hu la shi sa bstan pa tsam gyi lung da      lta'ang snang /
phyis pad+ma 'od gsal mdo sngags gling pa la byin rlabs nye brgyud zab mo'i bka' babs pa'i tshe gur sbrags ma'i gdams zab gter rnying dang mthun pa'i ngo mtshar can bzhugs so /
!
/yang /
gtsang gi nyang stod nya ri 'ug pa lung :
bstan pa gnyis 'khrugs chos kyi dad pa yal :
chos dang gang zag ya bral chom pos khyer :
snying drung shang brag sbas pa'i gter kha 'di :
mi bzhag 'don pa'i rtags de bstan nas 'byung :
gter ston snye mo zhu yas zhes bya 'byung :
zhes pa'i gter ston snye mo zhu yas ni /
'khrungs yul gtsang snye mo /
zhu yas ni bon po'i gdung rigs su 'khrungs pas rus kyi mtshan /
mtshan dngos gnod sbyin 'bar /
lo chen bai ro'i skye mthar gsal /
bon po brag tshal las kha byang byung ba ltar rong po 'dam gyi snying drung shel ma brag nas rdzogs chen spyi ti'i rgyud kyis mtshon sems phyogs rgyud sde nyer lnga sogs rgya cher spyan drangs pa mnga' bdag nyang la phul nas deng sang snga 'gyur rgyud 'bum gyi gras su'ang ci rigs pa lung rgyun dang bcas bzhugs par snang /
rgyud kyi bdag po snye mo zhu yas zhes sngags 'chang rdo rje 'dzin pa chen por grags shing phrin las kyang ci rigs pa byung mod /
da lta gong smos ltar rgyud 'ga' zhig gi lung rgyun tsam las gzhan mi bzhugs na'ang /
rdzogs pa chen po sku gsum nyi zla 'bar ba zhes zab cing 'dril ba'i chos sde rnams yang gter gyi tshul du pad+ma 'od gsal mdo sngags gling pa la bka' babs pa bzhugs /
!
yang /
'dzim gyi bya ra 'dabs 'dra dkon mchog mtshan :
sde dgon za 'og kha phye 'dra ba 'byung :
gtsang gi ri bo cher sbas gter kha 'di :
mi bzhag 'don pa'i rtags de bstan nas 'byung :
gter ston grub thob dngos grub ces bya 'byung :
zhes pa'i gter ston grub thob dngos grub ni /
lo chen bai ro'i rnam 'phrul gtsang du 'khrungs /
rten sngags 'chang rdo rje 'dzin pa chen por snang /
mi yul du lo sum brgyar bzhugs shing 'chi med tshe'i rig 'dzin chen por grags /
mnga' bdag nyang gis kyang bka' brgyad bka' ma rdzong 'phrang gsan cing de'i rgyun da lta'i bar bzhugs /
gter gyi kha byang 'ga' zhig kyang gnang bar gsungs /
'dis gtsang ri bo che nas kyang gter kha mang du bzhes shing /
khyad par chos rgyal srong btsan sgam pos thugs rje chen po'i mdo rgyud zhal gdams sgrub skor dang bcas pa rnams ra sa 'phrul snang gi gtsang khang byang gi rta mgrin zhabs 'og dang nA ga ku be ra'i brla g.yon par sbas pa o rgyan chen pos gzigs shing khri srong la'ang rjes su bstan /
slar yang gter du sbas pa 'di nyid kyis thog mar bzhes /
de nas mnga' bdag nyang dang lha rje dge ba 'bum gyis kyang cha lag rim par bton pa'i glegs bam yongs su rdzogs par ma Ni bka' 'bum dang rgyal po bka' chems su grags pa gter ston gsum gyi gter chos yin kyang gtso bo'i dbang du byas nas grub thob dngos grub kyi gter chos su 'dren cing phrin las rgya che la rgyun mi 'chad par yongs su grags shing /
kho bos kyang dbang lung khrid dang bcas pa yongs su rdzogs par thob pa'i skal bzang du gyur /
bon po rnams kyis bzhod ston dngos grub zer zhing mkho mthing rnam snang sku rgyab nas bton pa'i bsgrags pa skor gsum dang rdzogs chen yang rtse klong chen sogs da lta'i bar yod par snang /
!
yang /
rgya nag rgyal po'i rgyal sa tA rdzing 'phrog :
bstan pa mtha' rgyas mnga' thang je cher 'gro :
bal yul e yi gtsug lag gter kha 'di :
mi bzhag 'don pa'i rtags de bstan nas 'byung :
gter ston gtsug lag dpal dge zhes bya 'byung :
zhes pa'i gter ston gtsug lag dpal dge ni /
gnubs chen po'i rnam par 'phrul pa ste /
bal yul gyi zad mtha' bod dang nye ba'i grong khyer sun zhes par sangs rgyas bla ma'i sku tshe'i smad tsam la 'khrungs /
rten bal po'i sngags pa b+ha ro'i tshul du bzhugs /
'dis bal yul e yi gtsug lag nas drag sngags gtso bor gyur pa'i gter kha gdan drangs kyang snga thog nas dpe lung gi rgyun ci'ang ma byung /
phyis 'dir gnubs chen gyi byin rlabs la brten pad+ma 'od gsal mdo sngags gling pa la sgrub pa sde drug mgon po nag po bcas kyi drag sngags them yig bdun pa zhes zab cing 'dril ba bzhugs /
'di'i lung byang phal cher du rta rdzi zhes 'byung na'ang /
dpe rnying 'ga' zhig tu tA rdzing zhes yod pa dag pas /
hor gyi ming la tA dben dang tA rdzing sogs su grags pas der byung pa'i sprul pa'i skyes bu zhig gis rgya nag gdan sa 'phrog par bshad pa ltar ro /
!
/yang /
la stod btsan yul mtshon la so nam byed :
'dzam gling rgyal po'i dpon rgyud 'bangs kyis non :
lho gter gter phran 'ga' zhig sbas pa 'di :
mi bzhag 'don pa'i rtags de bstan nas 'byung :
gter ston ku sa sman pa zhes bya 'byung :
zhes pa'i gter ston ku sa sman pa ni /
bai ro'i skye mtha' lho brag gi phyogs su 'khrungs /
rten sman sngags dkyus ma /
dben gnas rnams su sgrub pa mdzad pas kun spangs zla 'od dang sman pa pad+ma skyabs su grags /
ku sa ni sa ming dang ston pa ni gzhung lugs ci rigs pa mkhyen pa'i sbas pa'i rnal 'byor chen po ste /
de nyid kyis spa gro cal gyi brag sdig ru 'dzings pa 'dra ba nas gter zhal phyes pa las /
gter sgrom dril bu'i dbyibs sogs bzhi byung ba'i dril bu las chos /
gshang las bon /
gtsag cha'i sgrom bu las sman /
gab rtse las rtsis kyi skor rgya cher thon par grags na'ang deng sang dbang lag gi bcud len dpe lung gnyis ka'i rgyun bzhugs pa tsam las gzhan ma mjal /
bon sde'i gras khu tsha'i phur nag 'gar ston la bka' babs pa da lta'i bar dbang lung bsnyen sgrub kyi rgyun sogs dar zhing byin rlabs che bar grags /
bla rdzogs thugs gsum gyi nang nas yang zab dkon mchog spyi 'dus la gter kha snga bar phyi gsum byung ba'i snga ma rtsa gsum rigs bsdus spyi spungs chen mo gter chen 'di nyid kyis spyan drangs pa'i chos skor rgya cher bzhugs pa las snying po tsam zhig rje bla ma pad+ma 'od gsal mdo sngags gling pa la yang gter gyi tshul du bka' babs /
bar pa 'ja' tshon las 'phro gling pa'i dkon mchog spyi 'dus zhes rtsa gsum gnas bsgyur gyi skor ring brgyud dang nye brgyud las gsan cing /
phyi ma rtsa gsum gtso bsdus spyi 'dus snying thig gnas chen pad+ma shel ri nas shog ser dngos su byon pa bdag gis kyang rtsa ba'i dbang lung nos pa lugs 'dir brgyud pa gsum 'dus su bgrang rung ngo //
'di nyid chos dbang rin po che'i sku tshe'i stod g.yu thog pa dang dus mnyam du byon par gsal bas bon gyi gter 'byung 'ga' rer g.yu thog pa dang gcig par byas kyang de gnyis gcig pa'i gnas med do /
!
/yang /
byang gi phyi gong ru ba 'tshub mas khyer :
bod 'dir dam chos bstan pa gsum du gyes :
bka' gter gnyis kyis sangs rgyas bstan pa skyong :
gtsang gi ru mtshams sbas pa'i gter kha 'di :
mi bzhag 'don pa'i rtags de bstan nas 'byung :
a ya bon po lha 'bum zhes bya 'byung :
zhes pa'i gter ston bon po lha 'bum ni /
bai ro tsa na dang dran pa nam mkha' zung du 'jug pa'i rnam 'phrul gtsang rta nag gi phyogs su 'brom ston pa sogs dang dus mnyam du 'khrungs /
rten bon sngags /
mtshan lha 'bum mam bon gyi phyogs su gu ru rnon rtser grags /
'dis gtsang gi ru mtshams dang nye ba'i rta nag dung phor brag nas chos bon sman rtsis kyi skor rgya che'i gter zhal phyes par grags kyang /
rang lugs la mdos phran tsam gyi lung rgyun las gzhan mi bzhugs /
bon phyogs su ma rgyud gsang mchog thugs rje nyi ma'i bskyed rdzogs kyi skor rgya chen po'i dbang lung khrid gsum da lta'i bar dar rgyas dang thugs gtsigs che bar snang /
phyis 'dir rje bla mar bde mchog snying po'i skor gyi bla rdzogs thugs gsum yang gter gyi tshul du bka' babs pa'ang bzhugs /
!
yang /
dbus gtsang khams su dug lnga'i chos shig 'byung :
lta log chos ston bstan pa thabs kyis bsnubs :
zhabs tog yin zer bstan zhabs thag pa 'dogs :
mon kha bum thang sbas pa'i gter kha 'di :
mi bzhag 'don pa'i rtags de bstan nas 'byung :
gter ston khyung po dpal dge zhes bya 'byung :
zhes pa'i gter ston khyung po dpal dge ni /
bai ro'i rnam 'phrul gtsang la stod du 'khrungs /
rus khyung po /
mtshan dpal dge
/rten sngags btsun dkyus ma'i tshul /
dus gong gi lung bstan las zur gyis gsal ba ltar lha bla ma ye shes 'od kyi dus su ar tso ban+d+he bco brgyad ces 'jig rten pa'i dngos grub thob pas sbyor sgrol sgra ji bzhin du spyod pa'i log chos ci rigs su dar ba'i skabs su byung bar gsal /
mon gyi bum thang nas zab mo sde drug zer ba'i chos bon gnyis sogs kyi gter dang /
has po ri nas chos bon sman rtsis kyi gter kha rgya cher thon par grags kyang thog sngas pas deng sang dpe lung gnyis ka'i rgyun ci'ang ma mjal /
phyis su rje bla mar zab mo sde drug gi snying po tsam gyi bka' babs bzhugs par snang /
!
yang /
bod kyi gnas dgon kun la 'thab ra bca':
lha sa dmar po'i ri la lha khang 'byung :
ngang ngur mtsho skem ne thang bye mas gnon :
dge rgyas has po rir sbas gter kha 'di :
mi bzhag 'don pa'i rtags de bstan nas 'byung :
gter ston sha mi rdor rgyal zhes bya 'byung :
zhes pa'i gter ston sha mi rdo rje rgyal po ni /
gnyags lo chen po'i byin rlabs las lo tsA ba sha mi go cha'i skye bar shangs kyi sha mi pra du ru 'khrungs /
rus sha mi /
rten sngags btsun /
mdo sngags la sbyang pa ci rigs mdzad pas sha mi ston par grags /
has po ri nas dgongs don zab tig 'gro ba kun sgrol zer ba'i gter kha chen po dang /
gzhan yang chos nor gyi gter kha mang du bton par grags /
thog sngas pas deng sang dpe lung gi rgyun ci'ang mjal du mi snang /
'on kyang dgongs don zab tig tu grags pa 'di rgyud gsang ba snying po'i lam rim man ngag lta phreng gi dgongs pa theg pa yongs su rdzogs pa'i gzhung rgyas par snang zhing /
'bring po rje btsun sgrol ba'i mgon po la phreng ba skor bzhi zhes gter skal du bzhugs pa gsang rnam du gsal ba ltar dang /
bsdus pa grub chen thang stong pas bsam yas mchims phu nas shog ser kyang bzhes /
o rgyan chen po dngos las gsan pa bcas rgyas 'bring bsdus pa'i tshul du bzhugs pa las /
rje bla mar rgyas pa'i snying po yang gter gyi tshul du bka' babs pa dang /
bsdus pa sgrub thabs snying po skor lnga grub thob chen po'i byin rlabs la brten zab mo dgongs gter gyi tshul du gtan la phab pa'i gzhung rdo rje'i tshig ngo mtshar can du bzhugs pa kho bos kyang skal bzang du thob /
!
yang /
nga sprul yin zer gter min gter 'dra bton :
dam nyams gang du mi brim thams cad 'dus :
nya ma'i mgo bskor 'brel med chos bshad byed :
bstan pa'i rkun pos gter chos dkrug cing spel :
bka' log mang po ra khyu tsam pa 'byung :
pad 'byung bdag kyang yi mug ga chad de :
zhwa yi lha khang bi ma'i gter kha 'di :
mi bzhag 'don pa'i rtags de bstan nas 'byung :
ldang ma lhun rgyal bi ma'i sprul pa 'byung :
zhes pa'i gter ston ldang ma lhun rgyal ni /
nyang ting 'dzin bzang po lhag med 'od skur gshegs nas lo brgya lon par bi ma la rang nyid snying thig zab mo gter du rgyas btab pa rgya cher spel ba'i dus su babs par gzigs nas bsam bzhin tu srid pa nye bar bzung ba'i byin rlabs kyi rnam par 'phrul pa las /
dbur stod 'bri gung dang nye ba gzho'i lung par ldang ma dge mchog gi sras su 'khrungs /
mtshan lhun gyis rgyal mtshan zhes grags /
rten sngags btsun co breg gi tshul gyis dbu ru zhwa'i lha khang gi gnas brtan te dkon gnyer dkyus ma'i rnam par yun ring du bzhugs pa la /
rdo rje legs pas lung bstan nas gnas de nyid kyi gtsug lag khang gi ke'u tshang las sngon bi ma chos rgyal nyang ban rnams dgongs pa mthun pas sbas pa'i gsang ba snying thig chen mo'am bi ma snying thig tu grags pa rgya che ba rgyud bcu bdun bka' srung dgongs 'grel dang bcas pa dang /
man ngag gi yi ge brgya dgu bcu sogs bla dpe rnams phyungs shing /
sbas blo gros dbang phyug las snyan brgyud kyi skor rnams kyang gsan te zab don yid dpyod du ma lus par nyams su bzhes pas sa lam mthon por gshegs pa'i tshul bstan /
zab gter bzhes nas lo bco lnga'i mtshams gdams ngag bzhag pa'i snod tshol du byon pas nyang stod du lce btsun seng ge dbang phyug ces bya ba rnyed nas de la gdams pa rim pa bdun bslabs /
de dang nye bar kha rag sgom chung la'ang gnang bas khong yang des grol /
mi ring bar sku gshegs pa'i dus nam mkha' 'jas khengs /
sku gdung ring bsrel dpag tu med pa byon pa sogs phung po lhag bcas kyis mngon par byang chub pa'i ye shes mngon du mdzad pa'i gter ston grub thob thams cad kyi rgyal po yin la /
lce btsun chen po phyis nas bi ma las mngon sum du rjes su bzung zhing lung bstsal ba ltar mchims phu nas zab pa pod bzhi'i gter dpe spyan drangs /
'o yug phyi gong rdza'i ra bar lo bdun du bsgoms pas phung po lhag ma med par gshegs /
des zhang ston bkra shis rdo rje la rjes su gdams shing thugs nyams su bzhes /
'o yug gi brag seng ge 'dra ba dang mchims phu nas snying tig gi gdams pa lhag ma rnams spyan drangs pas snying thig chen mo 'di gter ston gsum gyi gter kha 'dus par grags /
de lta bu'i gdams ngag yongs su rdzogs pa bi ma dngos byon kun mkhyen dri med 'od zer la bka' babs shing /
rgya che ba theg mchog rin po che'i mdzod sogs dang /
zab pa yang tig rnam gnyis sogs gangs can gyi ljongs su khyab par mdzad pa'i smin grol rgyab brten dang bcas pa deng sang rgyun gang bzhugs kho bos kyang nos so /
!
/yang /
jing dang rgya rnams grog ma'i tshang bshig 'dra :
jo mo gling gsum sbas pa'i gter kha 'di :
mi bzhag 'don pa'i rtags de bstan nas 'byung :
gter ston gra pa mngon shes zhes bya 'byung :
sa steng gnas gzhi brgya dang rtsa brgyad 'gengs :
gra mngon 'di la gtsug lag khang zhig 'byung :
rgyal pos bzhengs pa'i lha khang bdag po byed :
ces pa'i gter ston gra pa mngon shes ni /
shud bu dpal seng gi skye bar grags shing bai ro'i rnam 'phrul du'ang bgrang /
gang ltar yang rab byung dang po'i chu pho byi ba'i lo la g.yo ru gra'i skyid ru zhes par mchims rdo rje spre'u chung gi gdung rgyud du 'khrungs /
sku gzhon nu nas dam pa'i chos kyi rigs sad pas bsam yas kyi chos grwar byon /
klu mes kyi mkhan bu yam shud rgyal ba 'od las rab tu byung /
yul gra yin pas gra pa /
mngon pa la mkhyen pa rgyas pas mngon shes /
rab tu byung ba'i mtshan dbang phyug 'bar du grags /
dbu rtse'i sgo steng nas dzam dmar gsang sgrub dang gnod sbyin rdo rje bdud 'dul phyi rgyud sgrub thabs dang bcas pa spyan drangs /
khyad par zhang blon gyis lung bstan ltar bsam yas dbu rtse'i bar khang ka ba bum pa can nas lo chen bai ros bsgyur pa'i gso ba rig pa dpal ldan rgyud bzhi'i bla dpe sa pho stag lo ston zla ra ba'i tshes bco lnga'i nam phyed chu tshod gsum song ba'i dus su spyan drangs shing dpe bshus pa'i phyi mo rang gnas su gzhug
/bu dpe lo skor gcig gsang /
phyis yar lung gi dge bshes khu ston dar ma grags la gnang ba gangs ri'i khrod kyi sman pa'i rgyal po gnyis pa g.yu thog yon tan mgon po la bka' babs te phrin las bskyangs pa 'di gcig pu'i phrin las dang ngo mtshar yang bsam gyis mi khyab /
dzam+b+ha la bsgrubs pas dngos grub gser gyi bdog pa bstsal pa la gzhi mdzad de gra nang gi mdar dpal gra thang gi chos grwa chen po btab pas mtshon gnas gzhi mang du bzhengs /
de rnams dang bsam yas kyi chos grwa'i bdag po'ang mdzad pas dge ba'i bshes gnyen chen por snang /
gong gi gnod sbyin gnyis kyi dbang lung gi rgyun ci rigs pa dang gso dpyad rgyud bzhi'i bshad lung gi brgyud pa bar ma chad du byung ba bdag cag gis kyang legs par nos shing /
phyag rdor dmar po'i sgrub skor gzhung nyung ngu zab 'dril can zhig rje bla mar bka' babs pa'ang bzhugs /
!
yang /
o rgyan nga nyid gnyal smad lha rjer sprul :
dwags sgom snying po'i don sgom khyu gcig 'byung :
mchims phu mkho mthing sbas pa'i gter kha 'di :
mi bzhag 'don pa'i rtags de bstan nas 'byung :
ra shag gter ston mdos la mkhas pa 'byung :
zhes pa'i sprul sku ra shag chen po ni /
bai ro dang 'brog mi dpal ye zung du 'jug pa'i rnam par 'phrul pa ste /
yul yar 'brog sgang du gnyan gyi rigs las 'khrungs /
mtshan ra shag chos 'bar dang bsod nams rdo rjer grags /
chung ngu nas mdos dang gso rig la sbyangs pas mkhas par mkhyen pa ma zad 'chi med kyi rig 'dzin brnyes pa'i sngags kyi rnal 'byor chen por bzhugs /
spa gro gcal gyi brag nas ma mo sgang shar gyi rgyud dang man ngag srid pa ma mo'i chos skad rkang tshugs par slong nus pa'i zab chos kyis mtshon ma mo srid pa'i bem chen mo /
ma mo gling gzhi'i mdos chen /
gzhan yang bon gter srid pa'i 'bum dgu mdos dang sman dpyad 'jig rten dregs pa'i sgrub thabs sogs rgya cher bzhes pa las /
deng sang gsang ba mdos bcu'i skor yongs grags dang /
ma mo sgang shar chen mo'i rgyun shin tu dkon pa 'bad pas btsal te dbang lung gnyis ka nye brgyud dang ring brgyud bar ma chad pa bdag gis kyang legs par thob pas phyogs 'dir skal bzang du mtshon no //
gzhan yang rje btsun mi la nas brgyud pa'i tshe ring mched lnga'i gdams ngag gi rtsa ba'ang sprul sku ra shag chen pos gter dpe khong la dngos su gnang ba gter 'byung khungs ma rnams nas bshad do /
!
/yang /
yul che sa yang 'khrugs pa'i bskal pa 'byung :
sngags pas mthu sgrub skye bos zlog pa slob :
mi bsad stong la sku dang gsung rab 'jal :
grong stod grong smad 'gro la skyel ma 'khrid :
srin mo sbar rjes mkho mthing gter kha 'di :
mi bzhag 'don pa'i rtags de bstan nas 'byung :
mnga' bdag sprul pa nyang ral zhes bya 'byung :
zhes pa ni /
slob dpon chen pos /
gter ston rgyal po lnga la bran brgyas bskor :
zhes lung bstan pa'i gter ston rgyal po lnga dang mchog gi sprul sku rnam gsum zhes grags pa'i dang po chos rgyal tshangs pa lha'i me tog nyid bsam bzhin srid pa nye bar bzung ba nyang ral nyi ma 'od zer ni /
lho brag gtam shul gyi bye brag 'jod sa ser dgon ces par yab nyang ston chos kyi 'khor lo dang /
yum pad+ma bde ba rtsal gnyis kyi sras su rab byung gnyis pa'i shing pho 'brug lor sku bltams /
sku chung ngu nas ya mtshan pa'i rtags mtha' yas /
dgung lo brgyad par bcom ldan 'das shAkya'i dbang po /
thugs rje chen po /
gu ru rin po che sogs mjal ba'i dag snang mang po shar cing zla ba gcig tu nyams 'ur /
khyad par nub gcig gu ru rin po che rta dkar la chibs shing mkha' 'gro sde bzhis chibs kyi zhabs btegs pa zhig mjal te bum pa'i bdud rtsis dbang bzhi bskur bas /
gnam ral ba'am /
sa g.yo ba'am /
ri 'gul ba lta bu'i nyams gsum shar ba la brten spyod pa sna tshogs mdzad pas mi kun gyis smyon par 'dzin pa byung /
yab las rta mgrin gyi dbang gsan cing 'jod phu gangs rar bsgrubs pas lha'i zhal gzigs /
zangs kyi phur pas rta skad 'tsher /
brag la phyag zhabs kyi rjes bzhag
/mkha' 'gros lung bstan pa ltar smra bo cog gi brag rtsar phebs pas ye shes kyi mkha' 'gros mtshan nyi ma 'od zer du gsol ba ltar phyin chad de ltar grags /
gu ru rin po ches rnal 'byor pa dbang phyug rdo rje bya bar sprul nas kha byang yang byang gnad yig rnams gnang zhing bslab bya mdzad pa dang /
gra pa mngon shes dang /
ra shag gter ston gyi kha byang yang byang phyag tu son pa ltar gter gnas brag srin mo sbar rjes kyi rtsa bar phebs /
der zhag bzhugs mdzad pa'i phyir nyin mtsho rgyal gyi sprul pa bud med gcig gis dre'u dkar po la rgya'i sgrom gnyis bkal nas byung ba'i nang nas stag sgrom gcig bton te phul /
gter sgo yang rnyed nas zangs sgrom /
rdza bum /
sku rten /
dam rdzas /
nor sna sogs mang du spyan drangs pa'i zangs sgrom las thugs rje chen po dang gu ru zhi drag
/rdza bum las mgon po dang ngan sngags kyi skor /
stag sgrom las mkha' 'gro'i chos skor mang po byon /
de rjes tshong pa zhig gi lag nas lha'i mdzub mo chag pa zhig phyag tu son pa'i nang nas kha byang byung ba ltar mkho mthing rnam snang gi sku rgyab nas gter sgrom smug po dang skya bo gnyis bton pa'i sgrom smug nang nas bka' brgyad bde gshegs 'dus pa'i rgyud lung man ngag rnams     dang /
sgrom skya'i nang nas rta mgrin gyi sku gsung thugs rten /
dam rdzas sogs mang po byon /
gzhan yang bsam yas mchims phu /
gnam skas can gyi srin bya brag
/dben gnas brag ri lha khang la sogs pa nas kyang gter kha mang po spyan drangs /
yab nyang ston chen po /
rgya smyon pa don ldan /
zhig po nyi ma seng ge
/mal ka ba can pa /
ston pa kha che sogs bla ma mang du bsten nas sngags dang mtshan nyid kyi gsan pa rgya cher mdzad /
bla ma sku gsum 'dus pa'i sgrub pa lo gsum mdzad pas slob dpon pad+ma dang dngos su mjal zhing gsung gi gnang ba mang po thob /
mu tig shel gyi spa gong du bla ma'i thugs sgrub nyams bzhes mdzad skabs mtsho rgyal dngos su byon nas mkha' 'gro'i zhus lan brgya rtsa'i dpe gnang /
dur khrod bsil ba'i tshal du khrid nas slob dpon rin po che bka' babs rig 'dzin brgyad dang bcas pas bka' brgyad spyi dang bye brag gi dbang so sor bskur zhing rgyud dang man ngag rdzogs par mdzad /
mtsho rgyal gyi rnam 'phrul jo 'bum ma khab tu bzhes pa la sras 'gro mgon nam mkha' 'od zer dang /
spyan ras gzigs kyi rnam 'phrul nam mkha' dpal ba gnyis 'khrungs /
grub thob dngos grub pheb pa la bka' brgyad kyi gter kha yod tshul zhus pas /
khong la de dang 'brel ba'i rdzong 'phrang bka' ma yod tshul gsungs pas /
de'ang gsan nas bka' gter chu bo gcig 'dres mdzad /
grub thob pas lha sa nas thugs rje chen po'i chos skor shog dril lnga bton pa'ang bdag po khyed rang yin gsungs nas gnang /
sman sgrub mdzad skabs sman gyi lha mos a ru ra rlon pa lo ma dang bcas pa dngos su phul /
skyil krung ma zhig par nam mkhar byon pa dang /
zhabs sa la mi reg pa sogs rdzu 'phrul mtha' yas pa bstan /
sgom sgrub dang 'chad spel zung du 'brel bas sku tshe 'khyongs par mdzad /
phyis phrin las nam mkha' dang mnyam par song bas bstan pa la phyag rjes bsam gyis mi khyab /
dgung lo re dgu pa shing pho byi ba'i lo la ngo mtshar ba'i ltas mtshan rgya chen po dang khyad par thugs ka nas hrIHyig dkar po zhig bde ba can du gshegs par bstan te sku'i bkod pa bsdus /
slar sku gsung thugs kyi sprul pa gsum gcig car 'byung bar lung bstan /
chags lo tsA bas gdung bzhus pas me sbar ma nus /
slar zhugs rang 'bar du gyur te gdung khang na khye'u gzhon nu mkha' 'gro'i 'khor dang bcas pas ha ri ni sa'i sgra sgrog pa sogs kun gyis mthong ba'i rtags mtshan mang po dang rten dang ring bsrel khyad par can mang du byon /
sku 'dad kyi dgongs rdzogs dngos gzhir paN chen shAkya shrI 'khor bcas gdan drangs /
gser gyi 'bul ba rgya chen pos thugs mnyes par mdzad /
sras kyis rab byung bsgrub par mdzad par zhus pas khyed yab sras byang chub sems dpa' chen por 'dug pas kho bos byang chub sems dpa'i gdung rgyun gcod mi nus /
rten 'di kas 'gro don che gsungs nas ma gnang /
chos dang gang zag gnyis kar bsngags brjod rgya chen po bstsal pas /
sngon nas rtsod bral tshad thub kyi gter ston chen por yongs su grags par ma zad /
gsar ma'i phyogs rnams kyis kyang log rtog gi dri ma sangs te gangs can na nyi zla ltar yongs su grags par gyur to //
slob ma'i gtso bo sras 'gro mgon nam mkha' dpal ba smin grol yongs rdzogs kyi bka' babs gtad pa'i bstan pa'i bdag po yin zhing /
'di'i sras 'jam dpal sprul pa blo ldan shes rab /
de sras phyag rdor sprul pa bdud 'dul te lung nas bsngags pa'i rigs gsum sprul pa'i sku nas rim par byon pa'i sras rgyud dang /
gnyos grags rgyal /
zhig po bdud rtsi /
sman lung pa mi bskyod rdo rje sogs bka' babs kyi bu lnga gtso bor gyur pa'i slob rgyud kyis bod yul mtha' dbus kun du chos kyi phrin las da lta'i bar khyab brdal du 'phel lo //
gter chen 'di nyid kyi rnam thar rgyas par brjod par 'os kyang mnga' bdag yab sras kyi skyes rabs rnam thar gter 'byung sogs rgya cher bzhugs shing snga 'gyur rgyud 'bum gyi dkar chag le'u tshan dag tu gsal bas 'dir yi ges 'jigs te mdor bsdus snying po tsam bkod pa yin la /
zab gter rgya mtsho lta bu las deng sang rgyun bzhugs pa /
rnam thar zangs gling ma /
bla ma zhi drag
/thugs rje chen po 'gro 'dul dang rgyal po lugs /
rgyal rgyam lha lnga /
bka' brgyad bde 'dus /
mkha' 'gro chen mo dang khros nag
/gter mgon phyag bzhi pa g.yul mdos bcas /
bstan srung dur khrod ma mo sogs kho bos kyang 'bad pas btsal te dbang lung rgyas par thos shing /
bka' brgyad gzhung pod dgu sogs gsar bzhengs /
bsnyen pa dang sgrub chen lan mang gis mtshon sri zhu cung zad grub pa yin no /
!
/de nas /
pu rong rgyal pos dbus la gser 'dod 'byung :
sde pa gyes shing gnas gzhi thob sha byed :
grom pa rgyang la sbas pa'i gter kha 'di :
mi bzhag 'don pa'i rtags de bstan nas 'byung :
gter ston dbon gsas khyung thog ces bya 'byung :
zhes pa'i gter ston dbon gsas khyung thog ni /
'di'i dus rtags lha btsun byang chub 'od kyis bod btsun rnams la sham thabs mgo khral gyi gser bsdus nas jo bo rje spyan drangs pa'i dus de yin par 'dod /
'khrungs yul gter 'byung snga ma rnams su mi gsal yang sngar gyi yig rnying thor bu 'dra dang bstun na /
la stod lha rtse dang nye ba'i phyogs su dbon gsas zhes bon gyi bla rgyud cig tu 'khrungs /
mtshan khyung thog rtsal /
rten bon gyi sngags 'chang /
bai ro'i byin rlabs la brten ru lag grom pa rgyang gi gtsug lag khang nas chos bon sman rtsis drag sngags bcas kyi zab gter rgya cher bzhes par grags kyang thog sngas pas deng sang chos bon gnyis ka'i phyogs la dpe lung gi rgyun bzhugs pa ma mjal /
phyis 'dir kun bzang 'chi med thugs thig gi cha shas tsam pad+ma 'od gsal mdo sngags gling par yang gter gyi tshul du bka' babs par snang /
gang ltar yang sbas pa'i rnal 'byor gyi tshul gyis 'gro don yun ring du bskyangs na'ang grong sngags dkyus ma'i tshul las chos kyi phrin las rgya cher ma byung bar mngon /
sku tshe yun ring du bzhugs shing mthar gzugs can rnams kyi snang ngor sku 'od kyi phung po a yig dkar po'i rnam par mkha' la thim par gsal /
de ltar na thang yig gi lung bstan don ni 'di kho nar nges /
gzhan du bon rnams rig 'dzin rgod ldem la dbon gsas khyung rgod ces mtshan 'dogs shing byang lcags mdzod sogs nas byung ba'i tshe dbang rgya gar ma dang dran pa tshe sgrub sogs deng sang yang bon po rnams kyis dar rgyas su spyod srol snang /
phyis rig 'dzin chos rje gling pa'i dus stag mo gter ston dbon gsas khyung thog ces pa zhig la stod du byung /
de'i kha byang lung bstan sogs phul ba bdag gir bzhes nas gter ston tshad mar bzhed par snang na'ang 'gro don phrin las rgya cher ma byung bar mngon cing de'i rnam thar cung zad 'og tu 'byung ngo /
!
/yang /
rgya gar ma phyin kun kyang lo tsA zhes :
bod kyi mkhas btsun thams cad sa mthar 'khyar :
hor dang yon mchod khrims gsar sbrel ba 'ong :
nang gnag phyi dkar dung dkar snye ma bzhin :
bod kyi bsod nams mar mar bri ba'i dus :
pad+ma shel phug sbas pa'i gter kha 'di :
mi bzhag 'don pa'i rtags de bstan nas 'byung :
gter ston ra mo shel sman zhes bya 'byung :
zhes pa'i gter ston ra mo shel sman ni /
gnyags dz+nyA na ku mA ra'i rnam 'phrul te yar lung nub stod kyi ra mo sman chu khar 'khrungs /
rten sngags sman dkyus ma'i tshul /
bla dwags mtshan ra mo shel sman dang /
mtshan dngos ye shes bzang por grags /
'dis yar lung shel brag gi brag pad+ma brtsegs pa zhes /
o rgyan gling pa'i gter gnas de ka nas bla rdzogs thugs gsum dang rdo rje bdud rtsi sogs chos dang /
sman chu 'od gsal rdzong nas sman gyi skor sogs zab gter rgya cher bzhes kyang thun mong snang ngor sman dpyad gtsor bton pas dngos su chos kyi phrin las rgya cher ma byung bar mngon /
brgyud nas sems can 'bum phrag thar lam la bkod pa dang /
sman kha la reg tshad skye ba bdun nas grol ba'i tshul lung byang du gsal bas bsam gyis mi khyab pa'i gnas su mthong /
bdud rtsi sman sgrub mdzad pa'i sar chab tshan brdol ba nad gdon kun sel da lta'ang yod cing byin rlabs shin tu che /
sman sgro brag la thim pa'i sa der mchod rten zhig brtsegs pa de la bskor bas kyang nad las grol /
deng sang sa phung zhig yod par 'dug
/dgun ka zhig la yar stong gzim khang du sman sgrub mdzad pas sman gyi lha dang mkha' 'gro dngos su 'du ba byung zhing sgrub rdzas kyi phye ma nye skor brag skyibs su sbas pa las sman shing ngo mtshar can skyes te sman sgrub mdzad pa'i tshod kyi dgun dus me tog 'char ba las dus tshod kyi pra rtags ston pa'i ngo mtshar can phyi mo'i bar du yod /
gter chos kyi rgyun dmu chu'i bcos thabs gsang sman ngos 'dzin bcas da lta'i bar phyag len ma 'khrul bar bzhugs pas 'gro phan bsam las 'das pa dngos su mthong /
'bam lab btsong gi bcos kyang 'di'i gter kha las byung bar bzhed /
!
de tsam ma gtogs dpe lung gi rgyun snga thog nas ma byung bas ltar mi mngon par gyur pa na /
rje bla ma rin po che pad+ma 'od gsal mdo sngags gling par mkha' 'gros rgya dpe dngos su phul ba las bsgyur pa'i rdo rje bdud rtsi'i rgya gzhung skor gsum tshig don gnyis ka ngo mtshar zhing byin rlabs kyi gzi byin ma nyams pa yang gter gyi tshul du gtan la phab ste bdag cag la smin grol bka' drin du bstsal pa ltar kho bos kyang bsnyen sgrub dang yig chas bsnyen bkur spel ba sogs phyogs 'dir bya ba cung     zad grub pa yin no /
!
/yang /
sna thag sas byas hor dmag bod du 'ong :
ngan song zer yang de 'dra'i sdug bsngal med :
mi la srid bcad srid srung mang du yod :
sems can sa 'og non pa'i dus tsam na :
gnam skas mkhar chur sbas pa'i gter kha 'di :
mi bzhag 'don pa'i rtags de bstan nas 'byung :
gter ston chos kyi dbang phyug ces bya 'byung :
zhes pa'i gter ston rgyal po lnga dang mchog gi sprul sku gsum du grags pa las gnyis pa gu ru rin po che chos kyi dbang phyug ni /
chos rgyal khri srong lde'u btsan nyid mnga' bdag nyang rin po che nas 'bras bu'i mthar son te ma chags pad+ma can du sangs rgyas pa'i gsung gi rnam 'phrul du bstan pa ste /
lho brag tu chos rgyal khri srong gi dus nas nus pa can bar ma chad du byon pa'i gdung rigs yab spang ston grub pa'i snying po dang /
yum mkha' 'gro'i rgyud pa dkar bza' mgon skyid gnyis kyi sras su sprel lo dpyid zla ra ba'i tshes bco lnga'i nyi shar la ngo mtshar ba'i cho 'phrul chen po dang bcas te sku bltams /
skabs der mtshan brjod gser gyi bri zhing yod pa'i tshigs mtshams kyi rten 'brel ltar mtshan chos kyi dbang phyug tu gsol /
'bri gung skyob pa dang zhang rin po che sogs grub chen mang pos sras khyad par can 'byung ba'i lung bstan sngon nas yab la gnang bar 'dug
/dgung lo bzhi pa nas 'bri klog gi dbu brtsam rig pa'i gnas mtha' dag
/bon gyi gzhung chen dang mdos gzhung chen mo yan chad thos pa dpag tu med pa mdzad /
yab dang mnga' bdag 'gro mgon mtshur ston yab sras gtso bor gyur pa'i gsar rnying gi bla ma mang po bsten nas mdo dang gsang sngags gsar rnying /
bka' gter gyi smin grol dang bshad rgyun /
zhi byed gcod yul chos drug phyag rdzogs la sogs pa'i gdams ngag mtha' yas pa gsan /
bar bar du so so'i bsnyen sgrub sogs nyams bzhes brgyud mar gnang /
dgung lo bcu gsum par nyams snang la rje btsun sgrol mas shel mkhar zhig gi rtser khrid pas rdo rje sems dpa' dang mjal /
der mkha' 'gro ma gdong pa bzhi pa zhig 'dug pa'i zhal bzhi nas bstan pa spel zhing gdul dka' 'dul ba'i lung bstan thob /
dgung lo bco brgyad par sa skya paN chen las sems bskyed dang chos 'brel gsan pa'i skabs mnal lam du rgya nag ri bo rtse lngar 'jam dpal dang mjal nas gdams ngag khyad par can gsungs pas chos thams cad thob pa'i nges shes rnyed /
gra pa mngon shes kyi gter ma kha byang zhig rim par brgyud nas phyag tu 'byor pa la brten /
dgung lo nyer gnyis par la yag nyin gyi lung pa gnam skas can nas yang byang blangs /
gter srung klu bdud mgo dgu dang /
ye shes mkha' 'gro yum gyi cha byad can gnyis kyis lde'u mig gtad /
ke'u tshang gi sgo phyes pas gter bcud bya rgod khyung tsam pa zhig byung ba la zhon nas gnam rim pa bcu gsum gyi steng 'ja' 'od 'khyil ba'i gur khang du sangs rgyas rdo rje sems dpa'i zhal mjal te rig pa rtsal gyi dbang thob /
bdud rtsi'i bum pa gnang /
slar gter byang ltar sgo phyes pas khro chu'i klu bdud mgo dgu'i gzugs khru gang pa dang zangs kyi gwa'u gnyis spyan drangs pa'i klu gzugs kyi nang nas gdams ngag skor bzhi /
gwa'u'i nang nas man ngag brgya rtsa brgyad byon /
yab kyang chos gter 'khrul med la thugs ches nas bla rdzogs thugs gsum la nyams len mthar phyin dgos pa dang las tshogs rigs khyab brdal du mi spel ba'i zhal gdams gnang /
mnga' bdag 'gro mgon nas kyang legs so bstsal /
'dis thog drangs pa'i gter kha chen po bco brgyad thugs gter dang bcu dgu bzhes pa'i sdom ni /
gnam skas can dang brag dmar rta mgrin zhabs //
mon kha steng dang rta mgrin dben rtsa'i sgo //
mkho yi gshin dmar rta mgrin sgrom tshes la //
sras mkha' skya bo phug ring phyag mtheb ma //
bsam yas Ar+Ya lcags phur mon bum thang //
rtsis kyi lha khang rong brag ha bo gangs //
rang gab don gyi gter dang bcas pa ste //
las 'phro'i dbang gis chos dbang bdag dang mjal //
zhes gsungs pa ltar ro //
mnal lam rta dkar ma dang zhwa nag ma sogs las gsal ba ltar snga phyir dag pa'i snang bar rnga yab pad+ma 'od du phebs nas o rgyan rig 'dzin 'dus pa'i tshogs dang bcas pa rnams kyis sgrub chen mdzad cing dbang dang gdams ngag lung bstan bslab bya mtha' yas pa bstsal /
sku'i bkod pa drug gcig char du bstan pa dang /
nam mkha' la 'phur ba dang /
rdo la phyag zhabs kyi rjes grangs med pa 'jog pa sogs rdzu 'phrul gyi bkod pa du ma bstan pas rnying ma tsam du ma zad /
kun mkhyen 'phags 'od chos 'od bu ston rin po che sogs kyis kyang /
gu ru chos kyi dbang phyug ni 'gran zla dang bral ba'i grub thob chen po'o zhes bsngags par mdzad /
chos rgyal khri srong gi phyi ma lha'i bu 'od mtha' yas nas mnga' bdag nyang ral bar gyi skye ba bcu gsum tha ler dran /
brgya byin dang lha'i bu rnams kyis kyang mchod bstod phul /
bod kyi lha 'dre thams cad kyis bla mar bkur zhing snyan grags kyis 'jig rten g.yos /
tshong dus 'gur mo dang bsam 'grub bde ba chen po'i lha khang gnyis bzhengs /
lha sa'i jo shAka dang mtshungs pa'i thub pa'i dbang po'i snang brnyan 'phags pa klu sgrub kyis ri btang bzung nas spyan drangs pa /
gu ru rin po ches ha bo'i gangs la sbas pa de gter chen 'di nyid kyis spyan drangs te la yag gu ru lha khang du bzhugs su gsol nas gdan sa'i gtso bor mdzad /
de skabs su byon pa'i bod yul bla chen mi chen ris su ma chad pas zhabs la gtugs /
lang gro'i rnam 'phrul pad+ma dbang chen dang gnyal nyi ma 'od zer sogs khyad par can gyi sras brgyad bar ma chad pa byon cing /
khyad par slob rgyud kyi gtso bo sman lung pa mi bskyod rdo rje zhes snga 'gyur bka' gter kun la mkhas pa chen por gyur pa de dang /
bal po b+ha ro gtsug 'dzin dang /
snod ldan gyi bu dgu /
kaHthog pa ma Ni rin chen zhes sku lus ma spangs par dag pa'i zhing du gshegs pa de nyid sogs grub pa'i go 'phang mthon por gshegs pa'i slob brgyud rnams kyis 'phags bal dang bod khams mtha' dbus kun du thugs rje chen po'i phrin las gtso bor gyur pa'i zab chos rgya cher spel ba'i rgyun da lta'i bar zam ma chad par bzhugs shing de lta bu'i rmad du byung       ba'i mdzad pa chen po mthar phyin nas dgung lo nga dgu pa la ltas dang cho 'phrul bsam gyis mi khyab pa bstan te pad+ma 'od kyi pho brang chen por gshegs so //
dus de tsam na sngags pa gnyis lam du 'dri rmed byed pa na'ang khyed cag gter kha gong 'og gang gi lugs yin zer ba'i zab gter gyi shing rta chen por gyur pa'o //
de ltar grub thob gter ston thams cad kyi rgyal po 'di nyid kyi sku gsung thugs yon tan phrin las kyi rnam thar rgyas pa rje rang gi gsung lung rgyun bcas bzhugs pa dang /
snying po lta bu rnying rgyud dkar chag dag tu gsal ba las 'dir sa bon tsam zhig smos pa yin cing /
gter kha chen po bco brgyad zhal phyes pa'i nang nas /
bla ma gsang 'dus sogs bla sgrub skor lnga yan lag dang bcas pa /
thugs rje chen po yang snying 'dus pa /
'khor ba dong sprugs /
rdzogs chen sangs rgyas mnyam sbyor /
bka' brgyad gsang rdzogs /
'char kha gnam skas ma /
rta mgrin nag po /
yang dag bde chen snying po /
gtum po seng sgrog
/phur pa spu gri
/sngags rgod lok+t+ri /
dpal mgon ma ning /
gzhan yang gter phran dang gsung 'bum gyi skor ci rigs pa bcas dngos cag lta bus kyang 'bad pa du mas btsal te zhus shing bsnyen sgrub ci rigs pa'ang bgyis pa lags na /
gter kha gong 'og 'di dag gter kha thams cad kyi rtsa ba lta bur gyur pas rnying bstan 'dzin pa chen po rnams kyis kyang gsan bzhes 'chad spel sgom sgrub sogs la thugs gzhol bas bstan pa'i me ro gso bar ci nas gsol ba 'debs pa lags /
!
yang /
bya rog rdzong du dmag gi khrims rnga brdungs :
snying med po rnams gser phye chu la 'pho :
zangs yag brag la sbas pa'i gter kha 'di :
mi bzhag 'don pa'i rtags de bstan nas 'byung :
gter ston gu ru jo tse zhes bya 'byung :
zhes pa'i gter ston gu ru jo tshe ni /
gter ston rang gi lung byang las mu tig btsad po'i sprul par gsungs shing sangs rgyas gling pa'i gter lung du nyid kyi sku skye ba snga mar gsal ba ltar na mu rub btsad po'i sprul par snang /
gang ltar yang thugs rje yas sprul gyi zung 'jug sprul pa'i rnam rol 'di nyid 'khrungs yul ni /
skyi smad snye mdar sngags rgyud dkyus ma zhig tu 'khrungs /
rten kyang de ltar du bzhugs pas gu ru jo bo zhes bla dwags dang /
mtshan dngos tshe dbang dar po /
sku na gzhon dus 'byor pas dben pas ra lug skyong ba'i tshul mdzad /
nar son pa na kha byang phyag tu byung ba la brten skyi smad lha ri rtse lnga'i rgyab logs brag dmar zang yag nam mkha' rdzong zhes deng sang zang yag brag tu 'bod pa btsun ma'i dgon chung zhig yod pa de'i o rgyan sgrub phug nas zab gter pusti sum cu lhag tsam dang /
sangs rgyas kyi ring bsrel 'dzad med du 'phel ba'i ngo mtshar can dang /
o rgyan gyi sku tshab brgya rtsa brgyad /
slob dpon chen pos bsam yas sa 'dul gyi phur pa'i sgrub pa mdzad skabs phur chas yongs rdzogs las grangs 'phel bas lhag pa lnga brgya sogs chos dang rten gyi gter rgya cher spyan drangs pa phal cher myos rgyal ba lha nang pa'i rgyud pa gye re lha pa'i zhal ngo lha rin chen dbang gi rgyal po la gtad kyang chos kyi 'gro don cher ma byung /
ring bsrel gyis gzhan don mtha' yas pa spel /
phur cha'i gtso phur rags rim stod lung mda' dngos grub sdings su bzhugs pa 'khrul med dang /
gzhan gu ru jo tshe'i gter mar grags pa'i phur pa da lta'ang mang du 'byung bar snang /
gter chos dbang phyug rlung zhags nyung ngu dang sha brgya zan brgya'i gto chog las gzhan dpe lung gi rgyun bzhugs pa ma mthong /
phyis 'dir rje bla mar gter kha mtha' dag gi bka' babs par gsungs pa'i mtshon byed bshags rgyud dang 'brel ba'i zhi khro'i bshags skong tsam yang gter du bzhugs par snang /
!
yang /
lha khang nang du 'bri la rta chu ldud :
gzho lung nang du me yi 'jigs pa 'byung :
dpal mo dpal thang mtshon gyi char pa 'babs :
gangs bar phug mor sbas pa'i gter kha 'di :
mi bzhag 'don pa'i rtags de bstan nas 'byung :
gter ston pad+ma dbang phyug ces bya 'byung :
zhes pa'i gter ston pad+ma dbang phyug ni /
byar yul stod du 'khrungs /
rus rgya /
mdo sngags ci rigs mkhyen pas ston pa /
mtshan dngos pad+ma dbang phyug tu grags /
rten rab byung gi rnam par bzhugs /
lo tsA ba chen po rgyal ba mchog dbyangs kyi rnam 'phrul gnyis kyi ya gyal sprul pa'i gter ston chen po 'dis /
e yul rig pa'i 'byung gnas kyi kha stod gangs bar phug mo che'i pha wang dga' 'khyil gyis mtshan pa las bla rdzogs thugs gsum /
dam rdzas myong grol /
slob dpon chen pos mdzad pa'i mgon po gur gyi sgrub thabs dregs pa zil gnon man ngag dang bcas pa sogs rgya cher spyan drangs na'ang /
deng sang gur mgon gyi skor rnams sa skya'i mgon pod du dpe lung gnyis ka'i rgyun bzhugs pa las gzhan ma mjal mod /
phyis 'dir rje rin po che pad+ma mdo sngags gling par mkha' 'gros gter dpe dngos su phul ba yang gter gyi tshul du gtan la phabs pa'i bla ma bde mchog dmar po'i bskyed rdzogs zab 'dril ngo mtshar can kho bos kyang nos shing sgrub pa'i 'brel 'jog dang yig cha nyer mkho sogs phrin las cung zad spel ba yin no /
!
/yang /
sil ma la dkar 'jag ma'i mi chung skye :
smon la la kar shel gyi pha wang brdol :
g.ya' ma spa gong sbas pa'i gter kha 'di :
mi bzhag 'don pa'i rtags de bstan nas 'byung :
gter ston do ban /
mtshan rgya mtsho zhes bya 'byung :
zhes pa'i gter ston do ban rgya mtsho ni /
lha sras mchog grub rgyal po'i skye mtha' gter ston rkyang pa'i skye ba bcu gsum pa'i bzhi pa ste /
yar 'brog mtsho gling yon po dor ljags kyi rus las 'khrungs shing rten sngags ban du bzhugs pas do ban /
mtshan rgya mtsho 'od /
zur pak+shi shAka 'od kyi slob mar gsal /
yar 'brog smad mu tig spa ma gong nas bla sgrub dang rdzogs chen /
sbrags yangs rdzong nas drag sngags kyi skor sogs mang du spyan drangs na'ang /
deng sang dpe lung gnyis ka'i rgyun bzhugs pa ma mthong /
phyis 'dir rje bla ma'i yang gter gyi tshul du bla sgrub snying po'i sko+or tsam bzhugs /
'di'i dus rtags sil ma la khar 'ba' ra ba'i slob rgyud rje mon rtse bas sgrub sde btab cing phrin las byung ba dang /
lho brag smon la khar a ro'i lugs kyi sgrub sde zhig byung bar de la dgongs par snang /
rdo rje gling pa'i sku tshe'i stod tsam la byon par 'dug
!
/yang /
rgyal po'i mnga' tshud bod kyi mi rnams kun :
rang gi lto gos bsran nas sa hor gso :
gnas brtan dmag dpon hor las byed pa 'byung :
rngo bod mtshams su sbas pa'i gter kha 'di :
mi bzhag 'don pa'i rtags de bstan nas 'byung :
gter ston rak+shi ston pa'i ming can 'byung :
zhes pa'i gter ston rak+shi ston pa ni /
rlangs chen dpal seng gi skye mtha' gnyal gyi phyogs su 'khrungs /
rten sngags par gsal /
rngo bod de glo dang bod kyi mtshams rnams kyi gter gnas nas chos bon sman rtsis kyi skor mang du gdan drangs par gsungs na'ang sa skya pas bod chol kha gsum la dbang sgyur ba'i skabs tsam du 'khrungs par gsal bas thog sngas pas deng sang dpe lung gi rgyun mi bzhugs /
yang kun mkhyen bstan pa'i nyin byed kyis spu bo ra zhi gter ston pad+ma rig 'dzin yin par gsungs shing rwa ston stobs ldan rdo rjes rje nyid yin par zhal gyis bzhes /
gang ltar yang 'di dag sprul pa'i gter ston tshad ldan yin par snang bas lo rgyus cung zad 'og tu 'dri bar 'gyur ro /
!
/yang /
sa yi ya so jing gir ma sro bcad :
bros 'thor mang zhing yul stong rgud pa 'byung :
lho bod mtshams su sbas pa'i gter kha 'di :
mi bzhag 'don pa'i rtags de bstan nas 'byung :
byar rong e yi sman pa nyi 'od gsal :
da lta shi yang srog mthud shes pa 'byung :
zhes pa'i byar rong e yi sman pa ni /
byar gyi rong e yul rig pa'i 'byung gnas su 'khrungs /
gnyags lo chen po'i sprul pa gnyis kyi ya gyal te /
rten sngags sman dkyus ma'i tshul du bzhugs /
mtshan sman dpyad mdzad pas sman pa /
dngos kyi mtshan nyi 'od gsal /
gter gnas lho brag dang bod kyi sa mtshams rdza rong b+hi'am rong b+hi'i rdza nas rdzogs chen dang gso rig gi gter kha /
'bri thang ko ro brag nas 'dzam bu'i gling gi gnas yig mang po spyan drangs par grags na'ang /
deng sang dpe lung gi rgyun ci'ang ma bzhugs par ma zad sngags btsun dkyus ma'i tshul du bzhugs tshul rnam thar du byung bas chos kyi phrin las ma byung bar mngon /
gtsang rong gnubs kyi mdor sman sgro thim pa'i shul sman chu brdol pa da lta'ang yod pas mtshon rdzu 'phrul ya ma zung la dbang 'byor cing nad pa 'chi ka ma mang po'ang srog mthud pa ltar mdzad pas sman ston grub thob tu grags /
khyad par byar rong e yi brag nas gnyags chen gyi phyag dpe bdud rtsi sman gyi rdzong 'phrang chen mo che 'bring chung gsum snying po dang bcas pa'i skor bzhi spyan drangs na'ang gzhan la spel ba sogs ma mdzad /
'di'i snying po'i skor yon tan bdud rtsi'i grub mtha' slong nus pa zab cing 'dril ba zhig rje bla ma rin po cher yang gter gyi tshul du bka' babs pa sngar phan gtan la 'bebs ma grub kyang dgongs gter 'phags ma'i snying thig bla sgrub skor las 'byung ba dang tshigs bcad lhug tsam ma gtogs don gcig pas brgyud pa'i chu bo gnyis 'dres su gyur par mngon /
!
yang /
dus ni lo re lo res ngan du 'gro :
mkhan po byas nas grong du tshogs dbang bskur :
lkog tu bu smad khyi phag tsam pa 'byung :
sde 'khrug nang dme rgyab brten dug la re :
bu tshal gser khang sbas pa'i gter kha 'di :
mi bzhag 'don pa'i rtags de bstan nas 'byung :
gra sgom chos kyi rdo rje zhes bya 'byung :
zhes pa'i gter ston gra sgom chos rdor ni /
rgyal sras lha rje'i skye mtha' lnga pa khyung nag shAkya dar te 'dis kyang chos dang sman dang khyad par rtsis kyi skor sogs ci rigs spyan drangs pa'i gter ston no //
de'i yang srid drug pa 'di nyid gra nang du 'khrungs /
rten sngags par bzhugs pas sgom pa dang mtshan dngos chos kyi rdo rje /
'dis bu tshal gser khang nas gnyan po stobs kyi lha gu ru drag po'i skor dang pe dkar las rgyud sgrub thabs ar gtad sogs 'jig rten mchod bstod kyi skor mang du spyan drangs na'ang deng sang dpe lung gi rgyun mi bzhugs /
gur drag kI la ya'i man ngag rim pa gsum pa rje bla mar yang gter gyi tshul du bka' babs par snang /
yang mdo khams sgom sde nang du snga mo zhig byung ba gra sgom chos kyi rdo rjer grags pas gter kha ci rigs bzhes /
bar skabs su phrin las kyang cung zad byung /
'on kyang da lta de'i gter chos sogs mi bzhugs zhes rig 'dzin mchog gyur gling pas gsungs pa thos /
!
yang /
sangs rgyas bka' la 'dra chos 'dra min byed :
rdzogs chen rde'u zer ba'i log chos dang :
ri bong 'dzin zhes bse sbyor sman log 'byung :
bod rtsis drug cu skor zhes gsal sgron zhes :
rtsis rgyud kun dang mi mthun dar ba 'byung :
gter ma yin zer bca' gzhi ma tshang ba'i :
gter mar grags pa'i bslu chos mang zhig 'byung :
'o yug g.yag sder sbas pa'i gter kha 'di :
mi bzhag 'don pa'i rtags de bstan nas 'byung :
gter ston g.yag phyar sngon mor grags pa 'byung :
zhes pa'i gter ston g.yag phyar sngon mo ni /
lo chen bai ro'i rnam 'phrul 'o yug g.yag lce khra mo dang nye ba'i stod dur zhes pa'i lung lag khra chung zer bar bon sngags kyi rigs su 'khrungs /
rten sngags par gsal /
g.yag phyar sngon mo zhes bla dwags dang /
mtshan dngos rdo rje 'bum /
'dis g.yag lce khra mo brag nas bai ros sbas pa'i gter kha bla rdzogs thugs gsum dang sgrub thabs phra mo'i skor mang po /
bon gyi sems phyogs sogs chos bon gnyis ka'i gter kha rgya cher bzhes kyang thog sngas pas deng sang dpe rgyun tsam yang mjal du mi snang na'ang /
'di'i zab gter gyi cha shas sgrub thabs phra mo'i skor las sgrol ma 'jigs pa kun skyob las tshogs dang bcas pa yang gter du yer pa'i brag la sbas pa phyis rong pa bdud 'dul gling pas bton /
slar yang gter du sbas pa'i gter yig rje bla ma mdo sngags gling pa'i phyag tu babs pa gtan la phab cing kho bo cag la'ang bka' drin tu bstsal pa ltar sgrub thabs dbang chog g.yul mdos bcas chog bsgrig tu bgyis pa ste /
deng sang bla dpon sku rkyen zlog pa'i thabs ci drags dgongs pa rnams kyis 'di lta bu'i g.yul mdos lan re tsam lag len du btab na dus babs byin rlabs kyi tshan kha khyad par du che bar mngon no /
!
/yang /
bod khams yongs kyi chos lugs dgod re bro :
'jig rten khyim pa'i kha nas chos skad re :
ra rog phad rog khyad par med ces zer :
rlung la bsil sbyar yas gdon yin no zer :
mtshang mang po rnams nad pa'i sngas srung byed :
mi re'i lag na rtsis kyi shog khra re :
rmongs khyu kha 'dril mkhas pa bskyar la 'don :
mon kha spa gror sbas pa'i gter kha 'di :
mi bzhag 'don pa'i rtags de bstan nas 'byung :
gter ston grum dang mkhar nag ces bya 'byung :
zhes pa'i gter ston bla ma grum dang spa gro ba'i yon bdag nag po mkhar bya ba'i yon mchod gnyis bsdebs te /
spa gro skyer chu'i lha khang gi khyung rum smug po'i mchu nad bse'i gwa'u nas gdan drangs par mdzad pa'i gza' rgod spu gri'i drag sngags bar snang hom khung mar grags pa'i dpe lung gi rgyun da lta'ang bzhugs par snang zhing /
rig 'dzin ku mA rA dza'i gza' mthu 'jigs po de'ang 'di nyid yin par bshad pas thog snga mo zhig tu byon par gsal /
gzhan gter chos yod med sogs gter 'byung snga ma rnams su mi gsal lo /
!
/yang /
mi thub lnga 'byung rang la yid mi ches :
de 'dra'i dus na 'dre nad gdug pa dar :
nad du mi 'ong bya ba gcig kyang med :
chos spyi'i byin rlabs sum cha yal nas 'gro :
'u shang rdo la sbas pa'i gter kha 'di :
mi bzhag 'don pa'i rtags de bstan nas 'ong :
gter ston lha btsun sngon mo zhes bya 'byung :
zhes pa'i gter ston lha btsun sngon mo ni /
lha sras dam 'dzin gyi rnam 'phrul mnga' bdag yum brtan gyi rgyud las lha btsun bo d+hi rA dza'i sras su bsam yas su 'khrungs /
lha rigs kyi sngags btsun yin pas lha btsun /
bla dwags las sngon mo /
mtshan dngos rig pa'i rgya mtsho glog gi phreng ba /
sde snod la'ang mkhyen pa rgyas pas bsam yas su chos 'khor chen mo btsugs /
pa tshab lo tsA ba nyi ma grags dang /
gsang 'dus 'phags skor la mkhas pa shud ke dar ma rdo rje spyan drangs nas mdo sngags spyi bye brag mang po bsgyur bshad 'chad nyan gyis gtan la phab ste sangs rgyas kyi bstan pa la bya ba rgya chen mdzad /
bsam yas dbu rtse chen mo dang rnam snang gi sku rgyab sogs nas gter kha mang po dang /
sbrags yang rdzong mtshams phug nas nad rims gdug pa can srung ba gnon pa dug sngags kyis bsad pa sogs phan byed kyi skor spyan drangs /
bod kyi gter kha thams cad kyi kha byang gzhan yang phyag tu byung bar grags /
khyad par gong gi lung gsal ltar 'u shang rdo'i brag nas zhi byed skor bdun gyi gdams pa spyan drangs /
slar sbrags yang rdzong gi sgrub phug chen mo'i sgo gdong du yang gter du sbas pa phyis 'dir sprul pa'i gter chen mchog gyur bde chen gling pas bzhes shing /
shog ser pad+ma 'od gsal mdo sngags gling pa la phul ba gtan la phab pa'i gzhung zab 'dril ngo mtshar can snang ba kho bos kyang smin grol gyi gdams pa nos shing bka'i gnang ba bstsal pa ltar yig cha'i gsal byed cung zad spel ba'o /
!
/yang /
mi la lus chas ya ma zung du 'ong :
bstan pa'i chos kyang ya ma zung du 'gro :
dge rgyas bris pa'i ri mo shul rjes 'ong :
khams kyi srin mo rdzong gsum gter kha 'di :
mi bzhag 'don pa'i rtags de bstan nas 'byung :
khams pa nyi ma grags kyi ming can 'byung :
zhes pa'i khams stod dwags po gter ston nyi ma grags pa ni /
khams yul stod du 'khrungs /
lha lung dpal rdor gyi skye mthar gsal /
khams kyi srin mo rdzong zhes bya ba khams dwags po'i yul sgam po gdar gyi ri'i rgyab phyogs kyi sbas yul lta bu shin tu bgrod dka' ba srin po srin mo rdo rje rdzong gsum du grags pa zhig yod tshul dung mtsho ras pa'i rnam thar du'ang gsal ba ltar gnas de nyid nas gshin rje zla gsang rol pa dang /
las gshin sprel slag can /
drag sngags skor bdun sogs mngon spyod kyi skor mang du spyan drangs na'ang gter ston kun spyod rtsub pas rkyen lam du gshegs pa dang thog sngas pas deng sang dpe lung gi rgyun ci'ang ma mthong mod /
drag sngags skor bdun rje bla mar yang gter gyi tshul du bka' babs pa yin no //
phyis su 'khon klu dbang srung ba'i rnam 'phrul rang gzhan gyi phyogs la nyi ma grags pa'i mtshan gyi cod pan 'phyangs pa'i gter ston chen po dag byon pa'i rnam thar ni yongs su grags pa nyid do /
!
/yang /
sa nang 'jigs brgyad sha ba'i rwa co 'byung :
bsod nams zad pa dbus su mi rgod sdigs :
dwags po lhang lta brag gi gter kha 'di :
mi bzhag 'don pa'i rtags de bstan nas 'byung :
mnga' bdag sras mo rin chen tshul rdor 'byung :
zhes pa'i gter ston rin chen tshul rdor ram gsang mtshan pad+ma las 'brel rtsal ni /
rgyal po'i sras mo lha lcam pad+ma gsal nyid dag pa'i skye ba lnga brgyud pa'i tha ma ste rdo bod mtshams gnyan rong 'bri thang zhes bya ba'i yul du nyang gi gdung rigs las lcags mo yos kyi lor sku bltams /
nar son nas lo ror rab byung mdzad pa'i mtshan tshul khrims rdo rjer grags /
dgungs lo bcu drug bzhes pa'i dus gu ru'i rnam 'phrul dge slong rgan po zhig gis kha byang shog dril phyag tu gtad pa dang /
nyer gcig par gter ston rin chen gling pas 'bri thang ko ro brag nas gdan drangs pa'i shog ser gyi khrod nas 'di'i kha byang dang lung bstan byung ba'ang phyag tu phul ba ltar dgung lo nyer gsum pa la dwags po ldang lung khra mo brag nas rdzogs pa chen po mkha' 'gro snying thig gi chos skor zab mo khyad par 'phags pa dang /
gzhan yang bla ma spyi 'dus 'khor lo /
phyag rdor dregs pa kun 'dul /
rta mgrin gnyen po lha gsum /
gshin rje king kang dgra kha la rgyas 'debs /
gza' dang zhing skyong gtsos chos dang drag sngags bstan srung gi skor mang po'ang gdan drangs /
tshur byon pa'i lam khar gnyal stod sho'i tsher ma lung du sngags pa zhig gis zhabs tog phul /
de'i bu rjes su 'brangs nas byung ba rgyal sras legs pa rgyal mtshan yin /
de nas rang yul du dad mos chung bas thugs skyo nas dpon slob lnga dbus su byon /
bsam yas mchims phur bzhugs skabs rdo rje phag mos lung bstan pa ltar lha sar pheb pas rgyal dbang karma pa rang byung rdo rje mjal /
chos rje nyid la'ang mkha' 'gros lung bstan byung ba ltar /
snying thig gi dbang lung shog ser thog nas gsan /
rim par gter chos rnams gtan la phab ste rgyal sras legs pa dang /
sprul sku rin chen gling pa gnyis la dbang lung rdzogs par gnang /
dgung lo nyer lnga par byar smad phying dkar zhes pa'i sa yi cha dang nye ba'i gnyal rgya 'gro la rtser gzhan rkyen gyis sku gshegs /
pur sbyangs pa'i tshe bud med sngon mo rus rgyan can dbu gtsug nas thon te nam mkhar 'gro ba kun gyis mthong /
gdung rus la phag mo'i sku dang ring bsrel dpag med byon cing zhag bdun gyi bar lung pa 'ja' 'od kyis gang ba sogs kyis 'gro ba rnams dad pa'i sa la bkod /
sku tshe 'dir 'gro don mi 'byung zhing sbas tshul gyis nyams su len pa'i dus yin pa sogs lung nas bstan pa ltar 'gro don 'phro can tu gyur pas nyid kyi skye ba phyi ma de ma thag pa kun mkhyen dri med 'od zer gyis rgya cher spel bar mdzad /
kun mkhyen rang byung zhabs kyis rgyal sras legs pa las snying thig gi tshig brgyud bskyar nas gsan cing 'chad spel rgya cher gnang ba'i slob ma'i gtso bo g.yung ston rdo rje dpal ba sogs bzhi la gnyer gtad de dbus gtsang mdo khams rgya hor yan chad du dar bar mdzad pa'i rgyun deng sang yang bzhugs la /
sgra thal 'gyur rtsa ba'i rgyud las /
sa la gnas pa'i byang sems kyis //
rgya mtsho'i bar du spel bar byed //
ces pa'i lung don mngon du gyur /
gter ston chen po 'di nyid kyi zab gter snying po snying thig rnam gnyis kyi ya gyal rdzogs chen mkha' 'gro snying thig gi smin grol yongs su grags pa rgyal ba'i dbang po rang byung rdo rje dang kun mkhyen klong chen pa las tshig don so sor brgyud pa tha dad pa     dang /
gnyen po lha gsum /
phyag rdor dregs 'dul gyi dbang lung sogs kho bos kyang legs par nos so /
!
/yang /
dam sel brgyud pas slob 'ga' gri ru 'chi :
rdo yi mchod rten gdugs dang chos 'khor nyams :
mon kha chu phug sbas pa'i gter kha 'di :
mi bzhag 'don pa'i rtags de bstan nas 'byung :
gter ston tshe brtan rgyal mtshan zhes bya 'byung :
zhes pa'i gter ston tshe brtan rgyal mtshan ni /
rgyal ba mchog dbyangs kyi rnam 'phrul gnyis kyi ya gyal te /
mon la mo stod pa'i snar thang du 'khrungs /
mtshan gu ru tshe brtan rgyal mtshan nam chos kyi blo gros su grags /
rten dge slong rdo rje 'dzin pa /
mdo sngags la mkhyen pa rgyas pa'i dge ba'i bshes gnyen chen por bzhugs /
'dis lung gsal ltar mon gyi brag mtha' phra mo dpal gyi chu mo phug lha mo gar byed pa 'dra ba'i gsang gnas nas mkha' 'gro ye shes mtsho rgyal gyis sbas pa'i gu ru zhi drag gi sgrub skor las tshogs dang bcas pa zab cing rgya che ba spyan drangs pa ni gtso bo dang /
gzhan gter gnas mi gcig pa'i mtshon srung rdo rje'i go cha /
sgrol ma ut+pal phreng ba /
rdzogs chen mnyam nyid rang grol /
tshe dpag med /
bde mchog
/sme brtsegs /
bcud len brgya rtsa /
lung bstan bka' rgya ma /
zab lung sogs kyi gnas gter dkar chag rgyas pa /
rong gi rdza lhud mo nas spyan drangs pa'i yul 'khor srung gi man ngag sogs rgya cher bzhugs pa phal cher rig 'dzin gter bdag gling pa yab sras kyi dus yan dbang lung bzhugs par snang na'ang /
deng sang gu ru zhi drag gi nang tshan rta mgrin las tshogs brgya rtsa dang /
yul 'khor srung gi man ngag gi lung /
mtshon srung rdo rje go khrab kyi phyag len rgyun bcas bzhugs pa thos pa'i yul du gyur pa las gzhan dpe tsam yang mjal dka' ba'i gnas su gyu+ur /
!
yang /
dbus pa'i 'dun ma gcig 'dril sa hor skrag :
sdig spyod bdud sprul bstan pa rgyas yun ring :
'brin thang ko ro brag gi gter kha 'di :
mi bzhag 'don pa'i rtags de bstan nas 'byung :
gter ston rin chen gling pa zhes bya 'byung :
zhes pa'i gter ston me ban rin chen gling pa ni /
rgya gar mkhas pa shes rab 'byung gnas dang lo chen bai ro zung du 'jug pa'i rnam 'phrul /
lo ro dkar po'i tshe khro khar yab rdo rje rgod rdor 'bum dang yum bal mo g.yang 'bum gyi sras su glang gi lor 'khrungs /
byis pa'i dus sku rtsed mdzad pas pha wang la sku rjes gsal bar byung /
chos sgor zhugs pas mtshan rin chen rgyal po dpal bzang por btags /
rting pa lo tsA ba'i gdan sa dmyal smad bai ro'i chos grwar mtshan nyid phyogs la gsan pa mthar phyin mdzad /
lo ngo drug ring dgon par bla ma zhig las ras chung pa'i gdams pa gsan nas sgrub pa mdzad pas rtags snang dpag med shar /
de nas lha sar gnas bskor byon pa'i nub gcig mnal lam du mi dkar po zhig gis nangs par don grub pa yod zer ba'i sang zhog der /
la stod ding ri nas yin zer ba'i rnal 'byor pa 'theng po byang sems kun dga' zer ba dang mjal /
des dri ba rgyas par byas mthar gter gyi kha byang phyag tu gtad pa ltar /
'brin thang ko ro brag gi sgrub phug nas bse sgrom smug po gdan drangs pa'i nang du re'u mig lnga yod pa'i shar nas khyad par lnga ldan /
lho nas sgrub thabs nor bu skor lnga /
nub nas rten 'brel nor bu skor lnga /
byang nas drag sngags nor bu skor lnga /
dbus nas kha byang lung bstan skor lnga bcas chos dang dam rdzas kyi gter chen po dang /
gnas de'i brag chos 'byung 'dra ba nas 'jam dpal nA ga rak+sha'i skor spyan drangs /
sgrub pa rtse gcig mdzad pas nyams rtogs 'phel zhing dag pa'i snang ba dpag med shar /
khyad par zangs mdog dpal rir byon nas o rgyan chen pos rjes su bzung ba'i tshul ngo mtshar ba yod /
de nas rim par rgya gar pha wang nag po nas rdzogs chen chig chod kun grol /
zhi khro bde chen kun rdzogs /
sha 'ug ltag sgo'i rdo rje rtse lnga 'dra ba'i brag nas bka' rgya ma rnam gsum zhes sgrub thabs bka' rgya ma rtsa gsum gyi sgrub thabs yi ge lag len dang bcas pa /
rdzogs rim bka' rgya ma rim gcig car gnyis med kyi khrid yig zhal gdams dang bcas pa /
lung bstan bka' rgya ma spyi bye brag khyad par gyi lung bstan dang bcas pa spyan drangs shing /
phyi ma phyi ma'i gter tshab tu snga ma snga ma'i shog ser rnams bcug dgos pa lung gsal ltar mdzad /
gzhan yang tsa ri dang kong po sogs su byon nas zab gter bzhes pa /
sgrub pa mdzad pa /
pad+ma las 'brel rtsal gyi zab chos kyi bdag po gnang ba /
gzhan don phrin las skyong ba sogs rgya cher gnang zhing /
dgung lo brgyad cu'i bar du bzhugs pa sogs sku tshe phrin las mthar phyin /
de'i rnam 'phrul rim par sprul sku gzhon nu lhun grub sngon gyi dbon rgyud du 'khrungs shing zab gter kyang bzhes mod /
gzhon nu nas sku gshegs /
de'i sprul sku rgyal mtshan dpal bzang /
de'i sprul sku chos dbang lhun grub kyi bar gtso bor rnying ma mdzad /
de'i sprul sku skyes chen gtsug lag phreng ba nas bzung /
da lta mchog gi sprul pa'i sku dgu pa gtsug lag nyi ma'i bar sgrub brgyud karma kam tshang gi bstan 'dzin 'gran zla dang bral bar gyur to //
'di'i zab gter skor sngar 'gro don rgya cher byung bar gsal na'ang da lta ni nA ga rak+sha'i skor gyi dbang lung lag len bcas bzhugs pa dang /
tshe sgrub 'od kyi bum pa dang ras chen dpal 'byor bzang po'i mda' 'phel ma gnyis tshig don zhu dag pher ba ma zad ras chen pas sprul sku rgyal mtshan dpal bzang la rin chen gling pa'i gter kha rnams gsan pas brgyud pa'i chu bo gnyis 'dres su gyur pa dngos su thob nas ring zhig 'das pa na /
rdzogs chen gcig chod kun grol gyi lung bstan las shin tu gsal ba ltar rje bla ma mdo sngags gling pa'i phyag tu dpe rgyun phebs /
gter ston chen pos smin grol bstsal zhing sgrub thabs skor lnga'i bla sgrub dang thugs rje chen po'ang yang gter gyi tshul du gtan la phab ste bdag cag rnams la bka' drin chen pos khyab par mdzad pa yin no /
!
/yang /
yar lung mthil nas rnam smin spyod rgyal 'byung :
phag gis sa slog dbus khams sa hor za :
btsan rdzong brgya dang rtsa brgyad phyogs su 'byung :
shel gyi brag phug sbas pa'i gter kha 'di :
mi bzhag 'don pa'i rtags de bstan nas 'byung :
gter ston o rgyan gling pa zhes bya 'byung :
zhes pa'i sprul sku o rgyan gling pa ni /
lha sras mchog grub rgyal po'i skye ba bdun pa /
g.yo ru grwa nang gi yar rje zhes par chu mo phag gi lo la sngags rgyud khyad par can du sku 'khrungs /
rten sngags btsun /
mthu dang sman rtsis sogs la mkhas par sbyangs /
dgung lo nyer gsum par bsam yas mchod rten dmar po nas gter gyi kha byang bzhes te yar lung shel brag gi rgyab phyogs brag pad+ma brtsegs pa'i shel phug ngo mtshar can /
o rgyan chen pos bdud rtsi sman sgrub gnang ba'i gnas /
zhi khro'i lha tshogs rang byung du bzhugs pa'i sgo srung khyab 'jug chen po'i dbu gong ma rnams nas bskyed rim bla ma bstan gnyis skor gsum zhi drag
/thugs rje chen po pad+ma snying thig
/rdzogs chen tshe sgrub /
a ti spyi ti yang ti la sogs rdzogs pa chen po'i skor te bla rdzogs thugs gsum /
rtsa ba'i dbu gsum gyi nang nas yi dam bka' 'dus chos kyi rgya mtsho chen mo chos tshan brgya dang sum cu so gnyis /
mgrin pa nas zhi khro bka' 'dus /
mkha' 'gro khros nag
/mgon po ma ning gi skor /
thugs ka nas pad+ma bka' yi thang yig chen mo /
smad sbrul mjug gi nang nas ye shes mgon po lha mang gi rgyud sgrub thabs las tshogs /
sman dpyad /
bstan pa srung ba'i gdams zab /
phyag dang sbrul mjug lhag ma rnams nas phan gnod kyi las thabs dang /
bzo rig pa tra sogs mtha' yas pa spyan drangs pas zab gter gyi mdzod chen po brdol /
gzhan yang gra'i g.yu gong brag nas gsang sngags lam rim chen mo /
pad+ma'i rnam thar chung ba /
zhi byed bka' chems don gsal /
rten 'brel yang snying 'dus pa sogs dang /
bsam yas kyi gter gnas tha dad pa sogs nas bka' thang sde lnga /
zur mkhar rdo'i mchod rten nas thugs rje chen po ye shes 'od mchog
/dpal mgon stag zhon /
'on phu stag tshang nas gu ru drag po dang bstan srung skor /
gra phyi brag po che nas gshin rje tshe bdag gi skor sogs gter chos pusti brgya lhag yod tshul dang /
bka' 'dus kho na la'ang pu sti sum cu so grangs yod par gsungs kyang shog ser las 'bebs ma thub par yang gter du sbas par grags /
sku tshab dam rdzas nor gter sogs mtha' yas pas mtshon mdor na gter kha chen po nyer brgyad rjes 'brel dang bcas pa spyan drangs na'ang /
khra 'brug byams stod du thog ma'i chos sgo zhal phye nas bka' 'dus kyi dbang sgrub chen mo mdzad skabs lung bstan gyi tshig zur la brten /
sne'u gdong rtse nas tA si byang chub rgyal mtshan gyis zhabs 'dren drag tu zhus pa'i rkyen gyis rten 'brel 'phro can du gyur /
gter ston yang e dang dwags po phyogs su bros stabs kyis phebs te ring min e'i 'dabs blo chung bya bar sku gshegs /
sku gdung dwags por spyan drangs te zhabs rjes dgon par ril por bzhugs pa nyid phyis sku rabs sde pas skye bdun myong grol du grags pa thos nas sku pur cung zad zhus shing myongs pas sde pa nyams 'bar te sa la khru gang tsam gyis mi     reg par byung ba'i ngo mtshar can da lta yar lung rtse tshogs par gdung rten rnying pa'i nang du phal cher ma nyams par bzhugs /
gdung rgyud grab gtsang kha sogs su yod par 'dug ste bstan pa la bya ba mdzad tshul mi gsal yang thams cad grub pa'i rtags mtshan ci rigs ston nus pa'i rig 'dzin gyi gdung rgyud ngo mtshar can byon par snang /
gter chos skor las ye shes 'od mchog
/gur drag
/tshe sgrub /
stag zhon skor tsam rig 'dzin gter bdag gling pa'i bar dbang lung gi rgyun bzhugs par gsal yang deng sang bzhugs par ma mthong /
pad+ma bka' thang shel brag ma dang /
sde lnga /
rten 'brel yang snying 'dus pa rnams lung rgyun bzhugs pa kho bos kyang thos /
khyad par o rgyan gling pa rang gi gter lung las kyang gsal ba ltar rje bla ma mdo sngags gling pa'i phyag tu bka' 'dus chen mo'i snying po mdor bsdus skor gyi phyag dpe dpe rnying dngos su babs pa dang /
'ga' re mkha' 'gro brda' yi yi ger snang ba las gtan la phab ste bdag cag sogs la'ang smin grol gcig rdzogs su bstsal pa'i skal bzang nos shing /
kho bos kyang bsnyen sgrub dang yig cha nyer mkho'i zhabs tog bcas rin chen gter gyi mdzod chen por bzhugs su gsol nas phrin las cung zad spel ba ste /
de'ang bla sgrub dang bka' brgyad tsam la bka' 'dus kyi ming gis btags pa ma yin pa rnam thar chen mo sogs las gsal ba ltar bka' 'dus tshom bu nyer gcig sgra ji bzhin pa bstan pas shin tu yid ches shing ngo mtshar ba'i gnas su grub bo //
gzhan yang rje bla mas rgya lo tsA'i bla ma bstan gnyis skor gsum yang gter gyi tshul du gtan la phab pa'ang o rgyan gling pa'i zab gter dang tshig rgyas bsdus tsam las don gcig pas brgyud pa'i chu bo gcig 'dres su bgrang du rung la /
bka' 'dus kyi chos sde nyin mtshan rgyun gyi rnal 'byor kyang snang bar mdzad pa bla rdzogs thugs gsum gyi snying por snang bas des ni bstan pa'i me ro gso bar mdzad pa yin no /
!
/yang /
sa hor dur sa dbus gtsang kun la 'bebs :
mchod rten 'og nas thod pa khyi yis g.yeng :
bsam yas mchims phur sbas pa'i gter kha 'di :
mi bzhag 'don pa'i rtags de bstan nas 'byung :
gter ston dri med 'od zer zhes bya 'byung :
zhes pa'i gter ston dri med 'od zer ni /
don dam par slob dpon bi ma la'i snying tig gi bstan pa yid dpyod dang 'dres pa'i skabs lo brgya brgya na bi ma la'i sprul pa re 'byon par gsungs pa dang /
sgra thal 'gyur chen po'i rgyud las /
de rjes blo gros mchog gis 'dzin //
zhes gsal bar lung bstan pa ltar paN chen dri med bshes gnyen gyi rnam 'phrul du grub na'ang dgos pa'i dbang gis rgyal po'i lha lcam pad+ma gsal gyi skye mtha' sprul pa'i sku pad+ma las 'brel rtsal gyi gter lung du /
de rjes longs sku'i zhing khams dar gcig nyul bar gsungs pa kun mkhyen chen po 'di nyid du nges pas /
des na las 'brel gyi skye ba de ma thag pa'o //
'khrungs yul g.yo ru gra nang gi sa'i thig le stod grong du ngan lam btsan po 'od kyi dkyil 'khor can zhes bya ba slob dpon rgyal ba mchog dbyangs dang rus gcig pa'i gdung rabs nyer lnga pa /
mes po lha srung zhes bdud rtsi'i bcud len grub pa de'i sras slob dpon bstan srung zhes rig pa'i gnas dang sngags kyi rnal 'byor la rang byan chud pa des /
yum 'brom bza' ma bsod nams rgyan ma bdag gir bzhes pa'i sras su skye ba'i myu gu bzung /
rab byung lnga pa'i phur bu sa sprel dbo zla ba'i tshes bcur /
zhing gi nye logs na kha zhig tu sku 'khrungs /
gsung bye ba tsam nas skyes bu dam pa'i rigs gsal bar sad /
lo lnga nas 'bri klog brda' bstan pa tsam gyis mkhyen /
lo bdun pa nas yab la mnga' bdag pa'i bla ma zhi drag
/bka' brgyad bde 'dus sogs kyi dbang lung man ngag phyag bzhes bcas pa dang /
sman rtsis sogs kyang gsan cing kun chub par mdzad /
bcu gnyis pa la bsam yas su mkhan po bsam 'grub rin chen dang slob dpon kun dga' 'od zer las rab tu byung ba'i mtshan tshul khrims blo gros su gsol /
'dul ba la sbyangs shing bshad gsar mdzad pas mkhas pa'i snyan grags thob /
bcu dgu pa la gsang phu ne'u thog tu slob dpon btsan dgon pa dang khyad par bla brang pa chos dpal rgyal mtshan dang gzhon nu rin chen gnyis las phar tshad kyi gzhung 'grel gsan cing mtha' dag byang chub /
slob dpon gzhon nu rgyal po las dbu ma rtsa 'jug sogs dang /
dpang lo chen po las mngon pa gong 'og dang ting nge 'dzin rgyal po sogs zab mo mdo lnga'i bshad pa /
snyan ngag sogs tha snyad kyi gtsug lag rnams gsan cing khong du chud nas lung rigs smra ba'i sde rnams su gra skor mdzad pas spobs pa bsam gyis mi khyab pas bsam yas pa lung mang po zhes snyan par grags /
de dag gi snga phyi ci rigs par 'bras spungs dan 'bag gi chos grwar slob dpon gzhon nu don grub las mdo sgyu sems gsum /
gsang 'dus spyod rgyud sogs kyi dbang khrid bshad bka'/
slob dpon bkra shis rin chen las bde mchog
/lam 'bras sbyor drug zhi byed /
rdzogs chen sems phyogs skor /
gzhon nu rdo rje las bka' gdams skor /
mthing ma ba grags 'od las bka' brgyad bde 'dus sogs zab gter gyi skor mang po /
gzhan yang rgyal dbang rang byung rdo rje /
sa skya pa bla ma bsod nams rgyal mtshan sogs yongs 'dzin nyi shu lhag tsam las dus der bod yul du grags pa'i mdo sngags man ngag dang bcas pa phal cher gsan cing /
rtsis sogs tha snyad shes bya'i chos tshul mtha' dag la mkhas par mdzad /
mi g.yo ba /
dbyangs can ma /
phag mo dkar mo so sor bsgrubs pas blo gros kyi mthu chen po grub pa'i tshul bstan /
rje btsun sgrol mas rtag tu byin gyis brlabs shing dngos grub stsol ba'i dbugs dbyung thob /
khyad par dgung lo nyer bdun par yi dam lhas lung bstan pa ltar rig 'dzin chen po ku mA ra dza'i spyan sngar byon te snying thig chen mo'i dbang rgyud man ngag mtha' dag gtso bor gyur pa'i smin grol gyi chos kyi bdud rtsi mtha' yas pa bzhes shing bya bral kun spangs pa kho na'i tshul gyis lo bdun du sgrub pa nyams bzhes snying por mdzad pas bla ma dang lhag pa'i lha du mas byin gyis brlabs shing rig pa tshad pheb chen po'i sa la gshegs te longs sku'i zhing khams nyul ba'i tshul mdzad /
shan pa srog sgrub mas gter dpe dngos su phul cing o rgyan yab yum gyis byin gyis brlabs pa la brten man ngag mkha' 'gro snying thig gi bka' babs /
dgongs gter bstan bcos kyi tshul du snying thig rnam gnyis kyi bka'i bsdu ba yang tig gsum gyis gtan la phab cing rgyab chos su mdzod chen bdun dang shing rta rnam gsum sogs rgya cher bstsal pas gtso bor zab mo dgongs pa'i gter zhes grags pa thams cad kyi rgyal por grub pas na byang pa bdag pos kyang /
dri med 'od zer kun mkhyen thugs gter mdzod //
sgo 'phar 'byed la gzhan gyis 'gran zla bral //
zhes bsngags pas mtshon no //
de lta bu'i rdzogs pa chen po man ngag sde'i chos kyi 'khor lo rgya cher bskor cing seng ge'i sgra chen po bsgrags pas gangs can ljongs su khyab par mdzad cing rgyun da lta'i bar du ma nyams pas bka' drin bsam gyis mi khyab /
mthar dgung lo lnga bcu rtsa drug bzhes pa chu mo yos kyi lo rgyal zla ba'i bco brgyad la mchims phu nags kyi dur khrod chen por rtags dang cho 'phrul mtha' yas pa 'du mdzad de mngon par byang chub pa'i sa la gshegs so //
bye brag tu gong gi lung bstan gyi don rang nyid rtogs pa mngon tu gyur pas sa gter rgya cher bzhes pa ma mdzad na'ang bsam yas mchims phu nas sgron bzhi'i 'od gsal sogs shog dril gsum tsam bzhes pa gtan la phab nas deng sang sku'i skye mtha' pad+ma gling pa'i kun bzang dgongs 'dus kyi chos sder chos tshan lnga bzhugs pa 'di yin la /
dgongs gter yang tig rnam gsum gyi smin grol rgya brten yongs su rdzogs pa dang /
mdzod bdun ngal gso skor gsum /
phyogs bcu mun sel sogs kyi lung dang khrid rgyun ci rigs /
gsung thor bu'i skor sogs deng sang rgyun bzhugs so cog 'bad pa chen pos nyan cing /
khyad par snying thig chen mo ma bu'i khrid tshul kun mkhyen gnyis pa rdo rje gzi brjid kyi zhal snga nas nyams khrid kyi tshul du zhus shing nyams len gyi 'brel 'jog dang khrid yig 'dus gsal du spel /
yang khrod kun bzang bde chen 'od gsal gling gi sgom grar nyams len khrigs chags su btsugs pa sogs phyogs 'di'i bstan pa la'ang bya ba cung zad byas pa yin cing /
phyis 'dir rje bla mar bka' babs pa'i man ngag mkha' 'gro yang tig gi snying po mkha' 'gro'i zab tig rim pa gsum pa zab 'dril khyad par can bzhugs pa'ang skal pa bzang po'i dpyid du thob /
!
yang /
mdza' bo nang 'jug tsher mas mtha' mi 'bod :
sa steng g.yo ba'i bdud kyi sprul pa 'byung :
yum bu bla sgang sbas pa'i gter kha 'di :
mi bzhag 'don pa'i rtags de bstan nas 'byung :
o rgyan rog rje gling pa zhes bya 'byung :
zhes pa'i gter ston rog rje gling pa ni /
thang yig 'ga' zhig nas chos rje gling pa dang dbon rje gling pa zhes pa'ang 'byung bar ma zad rje rang nyid kyis kyang zhal gyis bzhes pa'i dwags po chos rje gling pa ni /
rgyal sras lha rje'i gter ston skye ba bcu gnyis pa ste /
rje zla 'od gzhon nu'i gcung lha rje snyi chung nas gdung rabs bar ma chad par byon pa'i rabs bco lnga pa yab rdo rje grags pa'i sras su dwags po klu mkhar gdong du 'khrungs /
mtshan yongs grags chos rje 'dzam gling rdo rje dang bde ba'i rdo rje zhes grags /
rje bzang po rdo rjes zhabs drung rin chen rdo rje'i skye bar bzhed kyang zhwa dmar ye shes snying pos ras chung phug sprul pa'i sku 'chi med dbang po'i skye bar ngos bzung zhing /
zla ba'i dbang po bstan pa'i gsal byed ces mtshan dang dgung lo drug par gdan sar phebs /
gnas brtan 'jam dbyangs grags pa las dge tshul dang dga' ldan khri chen blo bzang dar rgyas las bsnyen par rdzogs /
mtshan ngag gi dbang po blo bzang chos dbyings dpal bzang por gsol /
mdo sngags rgya bod kyi gzhung mang po thugs la btsud cing sbyangs pa sogs dge ba'i bshes gnyen chen por gyur /
rten gong ma rnams dbu ral can du bzhugs pas dge slong gi chas la ral pa yod pas dge slong ral pa can du grags pa ltar sku tshe'i stod la kun spyod gtsang zhing 'dul ba'i phyag len sogs kyang zhib par gnang /
phyis zab gter bzhes nas ring zhig song ba'i sku tshe'i mjug tu sgrub pa mo o rgyan bu khrid kyi skye ba de ma thag pa bde chen phrin las mtsho mo phyag rgyar bzhes pa la 'brug pa rin po che'i yang srid byon pa sogs ngo mtshar can byung yang yun ring ma bzhugs /
gang ltar yang dgung lo nyer lnga'i bar grub thob gtsang smyon chen po'i gdan sa yar lung ras chung phug tu bzhugs shing byang chub gling pa gong ma yon tan rgya mtsho dang /
dge bshes don ldan zhabs sogs las rang lugs kyi dbang lung man ngag phyag bzhes yongs su rdzogs pa dang mdo rgyud kyi chos bka' rig pa'i gnas sogs gsan bsam rgya cher mdzad pas mtshon thos pa'i pha rol tu son /
snga phyir gnas de nyid du thugs sbyong dang sgrub pa mdzad pas rtogs pa klong du gyur pa'i tshul bstan /
rgyal dbang ye shes rdo rje dngos su ma mjal yang byin rlabs 'pho ba'i stobs kyis phyag rgya chen po'i gnas lugs mngon sum du gzigs pa dang /
rig 'dzin stag sham rdo rje las nyid kyi zab gter ci rigs pa'i dbang dang yongs rdzogs kyi bka' gtad gsan nas rdzogs pa chen po'i rtogs pa klong du gyur pas 'di gnyis la rtsa ba'i bla mar mdzad /
bye brag tu zab mo gter gyi bka' babs tshul ni /
stag mo gter ston dbon gsas khyung thog tu grags pas lung bstan dang kha byang phul bar ma zad /
mon phyogs su phebs skabs rtags mtshan gsal bas bla ma sku bzhi'i sgrub thabs /
yum bu bla sgang dang srong btsan bang so sogs kyi kha byang /
'u shang rdo nas kyang gter gyi kha byang phyag tu son pa bzhin yum bu bla sgang dang srong btsan bang so dmar po nas zab gter ci rigs bzhes kyang gtan la 'bebs pa sogs thugs rtsol cher ma gnang zhing phal cher yang gter du rgyas btab /slar yang zab gter gyi 'gro don dus la babs par dgongs nas dgung lo nyer lnga par gdan sa sprul pa'i skur rtsis 'bul gnang /
rang nyid kun spong gi spyod pas dpal tsa ri tra sogs su phebs shing thugs dam nyams bzhes lhur blangs pa na /
yang bskyar kha byang lung bstan je cher gsal ba ltar zag med 'ja' tshon phug pa nas 'chi med rtsa gsum dril sgrub dang tshe chu ngo mtshar can sogs spyan drangs /
rim par kha rag mgo dgu'i dug mtsho nas yang phur gnyis /
spu bo bya rgod gshong nas bla sgrub zab lam thugs kyi nor bu /
rma kung lung gi mtsho nas bla ma rig 'dzin /
'dong chu lha khang nas thugs rje chen po sa snying dang dzaM dmar skor /
gzhan yang /
gro lod /
gtum po seng sgrog
/khros nag sogs gter du bzhes shing phal cher gtan la phab /
dag snang gi skor dang sgrub thabs pad+ma rA ga'i phreng ba sogs bka' 'bum bcas deng sang gi bar phal cher lung rgyun bzhugs pa kho bos kyang nos /
kong yul me tog slas steng du lo gsum gyis mtshon thugs dam bsnyen sgrub dang 'gro don phrin las kyang rgyas /
chos bdag zhal slob kyi gtso bo rgyal dbang byang chub rdo rje /
zhwa dmar dpal chen chos kyi don grub /
tre'o chos kyi dbang po /
'bri gung dkon mchog phrin las bzang po /
dwags po zhabs drung sprul pa'i sku lhun grub nges don dbang po /
'brug thams cad mkhyen pa dpag bsam dbang po sogs bla chen dang /
rtsub ri grub chen /
lho ba grub chen /
nang thugs kyi sras gcig pu rwa ston stobs ldan rdo rje sogs mang du byon cing /
rig 'dzin pad+ma phrin las dang smin gling rgyal sras pad+ma 'gyur med rgya mtsho sogs la'ang chos 'brel tsam byung bar snang /
mthar jun gar byung skabs sbas yul chen po pad+ma bkod par gnas sgo 'byed pa'i thugs bzhed kyis zhabs bskyod nas gnas mthil tsam du phebs /
ring min dgung grangs bzhi bcu rtsa bzhi'i dbo zla bar pad+ma 'od kyi zhing khams su gshegs /
sprul pa'i sku kong po dga' chags sde par 'khrungs pa'i 'jig rten dbang phyug sogs yongs grags dang /
sbas tshul ci rigs da lta'i bar du byung bar mngon no //
rje 'di'i rnam thar rgyas pa rje nyid kyis 'char gzhi rgyas par bkod pa dang /
lam yig le'u tshan /
sgam po pa bzang po rdo rje'i 'das byung gi rnam thar sogs las zhib par gsal bas 'dir sa bon tsam bkod pa yin no /
!
/yang /
chos log khrims ral dam nyams lung pa gang :
lha mi'i gnas su gtam ngan grags pas khyab :
sha 'ug stag sgor sbas pa'i gter kha 'di :
mi bzhag 'don pa'i rtags de bstan nas 'byung :
o rgyan gter bdag gling pa zhes bya 'byung :
zhes pa'i gter ston gter bdag gling pa'am /
pad+ma gar dbang 'gyur med rdo rje ni /
lo chen bai ro tsa na'i gsung gi rnam par 'phrul pa /
dbus g.yo ru grwa nang dar rgyas chos sdings su mthing ma myos kyi rigs las yab gnubs chen sangs rgyas ye shes kyi rnam 'phrul snga 'gyur bstan pa'i nyi ma chen po rig 'dzin phrin las lhun grub dang /
yum shel dkar rdo rje 'tsho'i skye ba lha 'dzin dbyangs can sgrol ma'i sras su shing pho khyi'i lor mtshan dpe'i pad+mo bzhad /
chung ngu nas dam pa'i rigs sad pa'i ngo mtshar bsam gyis mi khyab /
lnga pa chen por gtsug phud phul ba'i mtshan ngag dbang pad+ma bstan 'dzin zhes pa gsol /
phyi mthar gzigs pa'i rten 'brel dge ba'i dbugs dbyung lhag par bstsal /
yab rje dam pa las sdom pa gsum gyi bka' drin nos /
nyid la mnga' ba'i zab chos phal cher bum pa gang byor bstsal /
gzhan gsung sprul tshul khrims rdo rje /
rgyal dbang lnga pa rin po che gtsos gsar rnying gi yongs 'dzin sum cu lhag pa las chos bka' gsan bzhes mtha' yas pa gsan yig glegs bam gnyis su 'byung ba ltar dang /
bsam yas mchims phu dang rang gi gdan sas mtshon sgrub gnas rnams su thugs dam nyams bzhes mdzad pas dbang bzhi'i rtogs pa gong du 'phel ba'i tshul bstan nas grub pa'i go 'phang mthon por gshegs /
mtha' yas pa'i chos kyi 'khor lo bskor ba dang gangs ri'i khrod kyi pad+ma 'od 'og min o rgyan smin grol gling rten dang brten par bcas pa gsar du bzhengs pa la brten nas snga 'gyur bshad sgrub kyi chu 'go gcig pur gyur /
bye brag zab gter gyi bka' babs tshul ni /
dgung lo bco brgyad par gter kha thams cad kyi thog ma brag dmar g.ya' ma lung nas bla ma rig 'dzin thugs tig gi chos dang dam rdzas gegs med par phyag tu son pa nas bzung rim par ngam shod bying mda'i o dkar brag nas slob dpon rnam gsum gyi snying thig rdzogs chen a ti zab don /
rdor sems thugs kyi sgrub pa /
gu ru drag dmar skor dang gsum /
yar lung shel brag gi byang 'dabs brag rgyal mtshan 'dra bar mkha' lding rgyal po'i brtul zhugs kyis gshegs te 'jam dpal gshin rje dregs pa 'joms byed kyi skor /
khyad par mon sha 'ug stag sgo bde chen ye shes kyi 'khor lo nas zab lam thugs rje chen po bde gshegs kun 'dus kyi chos dang dam rdzas rten gyi gter kha khrom gter du spyan drangs /
de rnams kyi gter sgrub tshul bzhin mdzad pas o rgyan yab yum gyis byin gyis brlabs shing rjes su bzung ba sogs dag pa'i gzigs snang bsam gyis mi khyab pa byung bas bka' rgya grol ba dang bstun smin grol 'chad spel 'byams klas pa dang chog bsgrig mang du gnang nas zab gter phrin las lhag par spel     bas /
chos bdag slob ma'i tshogs kyang /
rgyal dbang lnga pa rin po che /
rig 'dzin pad+ma phrin las /
sa skya khri chen kun dga' bkra shis dang rtse gdong zhabs drung khu dbon sogs gdan sa gong 'og gi skyes chen de dag
/kaM tshang gi bstan 'dzin chen po rgyal tshab dang tre ho mchog sprul /
'bri gung dkon mchog phrin las bzang po /
stag lung pa bstan 'dzin srid zhi rnam rgyal /
'brug pa thams cad mkhyen pa /
sgam po mchog sprul dang gdung rgyud /
chab mdo rgyal ba 'phags pa lha dang /
ngag dbang mchog gi sprul sku sogs gangs can na yongs su grags pa'i bla chen phal mo che dang /
khams phyogs nas kyang mdo khams pa ngag dbang kun dga' bstan 'dzin /
tA bla gong 'og
/kaHthog rgyal sras /
rdzogs chen gnyis pas mtshon rnying phyogs kyi bstan 'dzin phal mo ches zhabs la ma btud pa med /
lhag par nyid kyi gcen rgyal sras bstan pa'i nyi mas kyang chos 'brel sne zin tsam gsan kyang sku tshe ring por ma bzhugs /
nang thugs kyi sras gcig pu g.yu sgra'i rnam 'phrul gcung lo chen d+harma shrI/
sku'i sras pad+ma 'gyur med rgya mtsho /
yid bzhin legs grub /
rin chen rnam rgyal mched sogs phun sum tshogs pa'i 'dus pa chen pos bshad sgrub phrin las rgya cher spel ba las da lta'i bar du snga 'gyur bka' gter khungs btsun gyi rgyun thams cad phyogs 'di nas ma brgyud pa med pa lta bur snang /
de lta bu'i gsang ba bsam gyis mi khyab pa'i mdzad pa re zhig mthar phyin nas dgung lo re dgu pa shing rta hor zla gnyis pa'i tshes gnyis kyi nyi dros la ngo mtshar ba'i ltas dang rdzu 'phrul chen po mngon par 'du mdzad nas sa spyod pad+ma 'od kyi zhing khams chen por gshegs pa'i tshul bstan /
skyes chen dam pa 'di ni gsar rnying bstan pa yongs rdzogs la dngos dang brgyud nas bka' drin che ba ma zad /
jo shangs zhi gcod bo dong pa sogs chos rgyun phra ba rnams rang stobs dang gzhan bskul la brten gdams ngag gi srog mthud pa lta bu dang /
yang sgos snga 'gyur rnying ma bka' ma'i bshad sgrub dgun gyi chu bran ltar mi mngon par 'gyur bar nye ba na thugs stobs zhum pa med pa'i 'bad rtsol chen pos btsal nas sgrub dkyil sogs sngon med pa'i legs bshad du ma gsar spel dang /
mdo sgyu sems gsum gyi gtsos ring lugs rmad du byung ba rnams bshad sgrub las gsum gyi sgo nas bstan pa rmang nas gsos te da lta'i bar du rgya che la rgyun mi 'chad pa'i phrin las spel /
gter kha gong 'og gtsos gter rnying khyad par can rnams kyi chog bsgrig sogs gsung 'bum tshad thub kyi bstan bcos glegs bam bcu gsum bzhugs pa ste /
de rnams cha tshang ba'i smin grol lung rgyun kho bos kyang mi phyed pa'i dad pa dang bka' drin rjes su dran pas 'bad pa chen pos nos shing gter gsar skor gyi bsnyen sgrub dang 'chad spel ci nus su bgyis /
yang dag so lugs /
rang gter rdor sems sogs kyi sgrub pa'i rgyun btsugs pas mtshon phyogs 'di'i bstan pa la bya ba cung zad byas shing da dung yang ji srid 'tsho ba'i bar byed par smon no //
rje 'di'i rnam thar cung zad rgyas par 'god 'os kyang phyi nang gsang ba'i rnam thar gter 'byung dang bcas pa shin du khungs btsun zhal gsal can tu bzhugs pas 'dir yi ges 'jigs te phyogs mthong tsam zhig snying por bsdus pa yin la /
don gyi snying po rje btsun chen po 'di nyid mched zhal gdung rgyud dang bcas pa'i bka' drin la brten gsang sngags rnying ma mtshan don dang mthun pa'i bshad sgrub las gsum 'khrul med tshad thub kyi rgyun ma nyams par gong 'phel du rgyas pa 'di gcig pu'i ngo mtshar dang bka' drin phyag rjes sus kyang 'gran byar ma gyur pas bstan pa la dgongs pa'i rang gzhan skyes chen rnams kyis kyang zab chos su    btags pa nyi tshe ba tsam la thugs mi gtod par bstan pa'i sgrom chen po phyogs 'di'i ring lugs rgya cher spel bas snga 'gyur rdo rje theg pa'i bstan pa gzhir bzhengs su mdzad par gsol ba 'debs pa lags /
!
yang /
kha rag la khar so pa res mos byed :
mchod rten dkar por sbas pa'i gter kha 'di :
mi bzhag 'don pa'i rtags de bstan nas 'byung :
o rgyan kun skyong gling pa zhes bya 'byung :
zhes pa'i gter ston pad+ma kun skyong gling pa ni /
bai ro dngos byon gter ston rdo rje gling pa'i skye ba de ma thag pa ste /
me pho byi ba'i lo la shangs lha phu bi rdzing zhes par /
yab dpa' bo rgyal mtshan mgon dang /
yum sgrol ma'i rnam 'phrul bde mchog dpal mo'i sras su 'khrungs /
sku gzhon nu'i dus nas skye ba mang po dran pa dang chos thams cad ma bslab par mkhyen /
byis pa'i spyod pa las 'das shing dam pa'i ngang tshul shin tu gsal /
o rgyan rin po che rje 'bangs dang bcas pa'i zhal yang yang gzigs shing zab mo'i lung bstan thog zab gter 'don pa'i zhal gdams rim par gnang ba sogs byung /
dgung lo bcu bzhi tsam nas gter gyi kha byang phyag tu byung zhing /
de nas rim par zab gter bzhes pa'i tshul yang gter ston nyid kyi gsung las /
u rgyan kun skyong gling pang //
gling pa brgyad kyi skye ba nga rang yin //
ma brjed skye ba so gsum sa ler dran //
theg chen gsang sngags chos la sgrub stobs rgyas //
sngon sbyangs stobs kyis da lta ma bslab shes //
zhes dang /
lo bcu lon nas rig pa'i ngo bo mthong //
byis pa'i spyod pas tha mal sdod ma myong //
bcu gsum lon nas o rgyan rje dang mjal //
gter gyi lung bstan zhal gdams rim par gsungs //
bcu drug lo la ma tshor rdo rje'i skye brag nas //
zab gter lnga dang o rgyan dbang chas rnyed //
ces dang /
gter 'byung las /
bdag pad+ma kun skyong gling pas /
glang lo rta'i zla ba la /
sho tho nas gter gyi kha byang thon pa la brten /
g.yas ru shangs kyi zab bu lung gi nye 'dabs ma tshor rdo rje skye brag nas khrom tshogs mang po'i dbus brag g.yang la bya 'phur pa ltar thogs med du byon nas gter sgo rang bzhin gyis bye ba'i sgrub phug chen mor phebs par rdo rje phur pa'i dkyil 'khor bkra lam mer bzhugs pa nas phur pa nyi shu rtsa gcig
/o rgyan dbang zhu sogs sku chas /
rdo'i bum pa tshe chus gang ba khol bzhin pa /
khyad par rdo'i rA hu la mda' gang gi dbu dgu la /
o rgyan snying thig
/sku gsum sgrub thabs /
pad+ma zhi drag gi phyi nang gsang gsum gyi sgrub thabs sogs dang /
stod dang lag pa'i nang nas sgrub chen bka' brgyad /
drag sngags dbang sgrub rgyud brgyad dgra bgegs gnad 'bebs /
srung zlog las tshogs phra mo sum brgya /
thugs ka nas rdo rje sems dpa'i snying thig
/mkha' 'gro'i snying thig rgyud /
smad sbrul mjug las bstan srung sngags srung /
khyab 'jug skor sogs phyi nang gsang gsum sgrub skor drag sngags mang po bton /
de'i g.yon phyogs brag phug shin tu yangs pa yul ljongs lta bur gyur pa nas rdo sgrom gsum dang la bse'i ga'u sogs spyan drangs nas /
rdzogs chen skor bcu /
klong gsal ma bu /
khros nag gi skor /
lung bstan gyi skor mang po /
rdo rje gling pas sbas pa'i yang gter 'ga' zhig dang bcas 'don par mdzad /
gnas de'i dge bsnyen dang bka' srung rnams kyis rog dan zhus shing khyad par sngags srung mas lung bstan dang zhal ta mang pos dbugs dbyung /
de'i tshe bka' srung rnams bud med dang /
a tsa ra /
spre'u /
mon pa /
khye'u'i tshogs mang por sprul nas gter rdzas rnams khrom dkyil du dngos su bskyal pas thams cad yid ches shing rtsod med kyi snyan grags rgyas /
lo gsum du shog ser rnams dag par phab nas ma phyi slar gter shul du sba dgos par bshad pa bzhin mdzad pa'i nub kha byang byung ste /
bsam yas mchod rten dkar po'i gter kha bzhes par byon /
gnas de nyid nas gter sgo phyes te chos gter dpag med dang /
gter kha gzhan gyi kha byang /
bram ze'i sku sha /
sangs rgyas ring bsrel sogs byin rlabs rten /
bod phung 'tsheng nus pa'i drag sngags mang po'ang thon pa phal cher sngar shul du phar rgyas btab par snang /
de lta bu'i snyan pa la brten nas lha phu'i dpa' bo gter ston zhes snyan grags phyogs thams cad du khyab cing gdul bya dang phrin las rgyas /
slob ma'ang sku sras dbang chen nyi zla bzang po sogs lnga dang /
rgyal tshab dam pa gnyis sogs nyid dang dgongs pa mnyam pa 'ga' dang /
gzhan yang rdo rje 'chang mkhyen rab chos rje /
'gos lo gzhon nu dpal /
khrus khang lo chen /
rdza yig pa kun mkhyen tshul rgyal /
kun mkhyen ba lu'i me tog pa sogs grub mtha' ris med kyi dam pa rnams kyis kyang chos dang dam rdzas bdag gir bzhes /
glo bo sngags 'chang 'jam dbyangs rin chen rgyal mtshan gyis mjal ba'i tshe mnga' ris paN chen sku mched sogs sras su 'byung bar lung bstan pas mtshon mngon par shes pa chags thogs med par mngon /
de lta bu'i sku tshe dang phrin las mthar phyin nas dgung lo brgyad cu gya gnyis par chos dbyings zhi ba chen por gshegs /
zab gter rgya mtsho lta bu las rdor sems snying thig gi dbang lung khrid gsum bar skabs su dar rgyas che ba byung ba'i rgyun ma nub tsam snang ba kho bos kyang legs par nos so /
!
/yang /
nyang smad nyi ma mdo ru rdzong gcig 'byung :
dmag dpon brgya dang bcu drug phya lung tshogs :
g.yas ru gtsang 'gram sbas pa'i gter kha 'di :
mi bzhag 'don pa'i rtags de bstan nas 'byung :
o rgyan mdo sngags gling pa zhes bya 'byung :
zhes pa'i gter ston mdo sngags gling pa mchog ldan mgon po ni /
bai ro'i sprul pa kun skyong gling pa'i yang srid de lho brag ban pa'i nang tshan snabs kyi 'phyong lung zhes par rgya'i rigs kyi yab sum dar rgyas dang /
yum bu chung sman gnyis kyi sras su yi ge d+hI'iHsgra sgrog bzhin du sku bltams /
byis pa'i dus na thugs rgod cing brtul zhugs dang shes rab che /
'bri klog ma bslab par mkhyen /
dbang bskur chos 'chad sgra bsgyur ba sogs kyi tshul mdzad cing rdo la zhabs rjes kyang byon /
dgung lo bdun pa la yum gshegs pas ma yar mos legs par ma bskyangs pas lo shas 'o brgyal bar byung /
re zhig khyung tshang dgon pa'i grwa pa mdzad cing chos rje gtsang pa'i drung du dge bsnyen gyi sdom pa sogs chos mang du gsan /
skye ba mang du dran pas sku skye zhes pa'i mtshan thogs /
sgrob dgon par sku mtshams mdzad pas slob dpon rin po che'i byin rlabs kyis thugs nyams 'ur te pha wang zhig nas kha byang gi shog ser dang byin rten 'ga' zhig bton /
slob dpon rin po ches mkhon grib bsal ba dang dbang bskur cing brda' chos mang du bstan pa byung /
chags byang chub gling nas pad+ma gling pa'i zhal slob gter phran 'dzin pa bsod nams pas kyang kha byang gtad cing zhabs tog phul /
chos kyang mang du gnang /
de skabs bsam yas su dkar chen kun dga' grags pa pheb pas mjal ba na lung bstan gnang /
thugs rje chen po ye shes 'od mchog dang bla ma dgongs 'dus sogs zhus /
sgrub pa gtso bor mdzad /
bar skabs su tsa ri trar byon pas dag snang dang rten 'brel mang du byung /
kong po nga la nas gsang gter zhig kyang bzhes /
dwags phyogs su 'gro don cung zad bskyangs /
rig 'dzin pad+ma gling pa mjal bar phebs pas yab sras 'phrad pa lta bu'i thugs brtses bskyangs shing gter chen rdo rje gling pa'i sprul par thag bcad pas rdor gling gi sprul skur yongs su grags /
chos dang dam rdzas shog ser sogs mang du gnang nas g.yas ru gtsang 'gram gyi zab gter 'don par nan gyis bskul yang nyid kyi gsang yum a lce rdo rjes bshol btab pas ma thon /
'on kyang mnga' ris gung thang rgyal po dang /
dwags po rtse le rig 'dzin bsod nams rnam rgyal sogs kyis stod smad du gdan drangs /
dbus gtsang gi sde dpon phal cher gyis kyang zhabs nas btegs /
lha sar mtha' dmag zlog pa btsugs pas gtor mar me 'bar ba dang nam mkhar song ba'i cho 'phrul bstan pa sogs chos dang zang zing gi phrin las ni shin tu rgyas par byung /
dgung lo so lnga par ban pa'i gzhung du drug ral lha khang dang o rgyan rin po che'i gser sku rgyab mtho nyer bdun pa bzhengs shing bstan pa rgya cher spel ba'i dgongs pa gtad na'ang zab gter bzhes pa'i rten 'brel 'chug pa'i rgyus ban pa khyung tshang pa sogs log pa'i blo can      rnams kyi byed pas gzhan rkyen drag pos sku gshegs nas mdzad pa 'phro can tu gyur /
sku'i skye bar mdo sngags gling par grags pas gter kha 'ga' zhig bzhes kyang 'gro don ma byung /
de'i sku skye yang dag rgya mtshos spu bo rba kha gsang sngags chos gling btab /
de'i sprul pa'i sku rig 'dzin chos kyi rgya mtsho 'ja' tshon snying po'i chos bdag karma chags med dang rdzogs chen pad+ma rig 'dzin sogs kyi bla ma 'gro don che zhing /
sprul brgyud da lta'i bar byon par 'dug
/sku'i rgyal sras bstan pa'i 'byung gnas phyis 'phyong rgyas su bzhugs te phrin las rgyas /
mkhas shing dngos grub brnyes /
dag snang rtsa gsum zab mo kun 'dus kyi chos kyi 'gro don rgya cher byung zhing gter bdag gling pa dang rgyal dbang lnga pa rnams kyi bar du dbang lung gi rgyun byung /
de'i skye ba yar 'brog yon po dor byon pa'i sprul sku mdo sngags 'byung gnas te zab gter bzhes pa ma gsal yang 'gro don dpag med byung zhing /
gnas der lha khang thog gsum pa ngo mtshar can rten dang brten par bcas pa bzhengs pa da lta'ang yod /
gter ston de nyid gong du smos pa ltar zab gter gyi rten 'brel dus la yol bas rgyun thob pa'i gnas med kyang /
pad+ma 'od gsal mdo sngags gling par dag snang du bka' babs pa'i rta mgrin gnyen po lha lnga'i gzhung nyung ngu ngo mtshar can snang ba kho bor ched kyis bstsal pa ltar skal pa bzang por shes nas bsnyen sgrub kyi 'brel 'jog dang /
rin chen gter gyi mdzod chen por bzhugs su gsol ba yin no /
!
/yang /
yar 'brog mtsho gling dgu la dmag sgar 'byung :
stag thab nang du gtsang pa sum gnyis 'chi :
rtsis kyi lha khang sbas pa'i gter kha 'di :
mi bzhag 'don pa'i rtags de bstan nas 'byung :
o rgyan bstan gnyis gling pa zhes bya 'byung :
zhes pa'i gter ston bstan gnyis gling pa pad+ma tshe dbang rgyal po ni /
gtsang rong gi bya bzang bkra shis sdings su /
yab dpon nor bu dang yum rgyal mo skyid ces 'byor ldan zhig gi sras su 'khrungs /
lo chen bai ro'i byin rlabs las lha lcam nus 'byin sa le'i sprul par grags /
chos lung mkhan po sangs rgyas dpal bzang las rab tu byung /
'bras yul skyed tshal gong mar mdo phyogs spyi dang gser mdog can du phar tshad la sbyangs pas mkhas par mkhyen /
ra lung spos skyar chos rje mchog ldan pa las phyag chen sogs 'brug pa'i chos mang du gsan pa'i skabs mnal lam du lung bstan byung ba ltar 'o yug gos sngon lha khang dang nye ba'i chu 'gram zhig nas zab gter gyi kha byang bzhes te /
thog mar shangs zab bu lung du byon /
gter lung bdun pa nas tshe'i bum chu khol bzhin pa gdan drangs /
de nas rim par bsam bzang phug nas mkha' 'gro klong gsal dang skye bdun dam rdzas /
phung po ri bo che nas gshin rje drag sngags kun 'dus /
lhag par tshe spungs gsang ba'i gter gnas nas nyid kyi zab gter gtso bo lta ba sangs rgyas dgongs 'dus su grags pa nang gses dgongs 'dus bco lnga yod pa'i gter gyi mdzod chen po brnyes /
gzhan yang zur mkhar rdo'i mchod rten /
ar+Yapa lo /
ri bo bkra bzang rnams nas zab gter mang du spyan drangs /
spa gro stag tshang nas gter ston tshe brtan rgyal mtshan gyis yang gter sbas pa 'ga' zhig kyang bzhes /
dbus gtsang du 'gro don mang du mdzad /
khyad par mnga' ris gung thang rgyal pos bla mar bkur zhing phrin las rgyas //
de skabs mang yul ri bo dpal 'bar nas rig 'dzin rgod ldem gyis yang gter du sbas pa'i phag mo zab rgya'i skor rnams khrom gter du mdzad pas thams cad yid ches shing rtsod bral du grub pa'i gter ston gyi grags pas khyab /
mnga' ris dbus gtsang yan du phrin las lhag par rgyas /
chos bdag gi gtso bo gtsang pa tshe bdag pa dang rong pa tshe bdag pa gnyis byung ba las brgyud rig 'dzin gter bdag gling pa yan chad dbang lung gi rgyun rgyas par byung na'ang /
deng sang phag mo zab rgya'i skor tsam las mi bzhugs par snang /
zab rgya'i dbang lung khrid gsum bdag cag gis kyang rdzogs par thob pa'i skal bzang du gyur /
gzhan dgongs 'dus kyi chos sde bon g.yung drung dgongs 'dus smin grol bon phyogs su da lta'ang yod par thos /
dgungs grangs lnga bcu rtsa bgrang tsam nas gshegs par gsal zhing gshegs rjes kyi bya ba chos bdag gtsang pa tshe bdag pas mdzad /
gter ston nyid sngon chos rgyal chen po'i sras mor gyur pa'i rten 'brel gyis khams gsum zangs khang gling du phyi rten ring bsrel gyi snying po can yang bzhengs so /
!
/yang /
stong khu yul du phag tshang khyu gcig 'byung :
sa btsan ri 'bos re la rdzong chu re :
la rtsub 'phrang rtsub bkag mang khyu yis 'tsho :
kong po bu chur sbas pa'i gter kha 'di :
mi bzhag 'don pa'i rtags de bstan nas 'byung :
o rgyan rdo rje gling pa zhes bya 'byung :
zhes pa'i bstan don sprul pa'i gter ston rgyal po gsum pa lo chen bai ro dngos byon rdo rje gling pa ni /
dbus kyi gra nang dben rtsa zhes par sngags pa rdo rje 'dzin pa'i rgyud yab khu ston bsod nams rgyal mtshan dang /
yum dkar mo rgyan gnyis kyi sras su me pho khyi lor 'khrungs /
mtshan o rgyan bzang por gsol /
dam pa'i rigs sad pa'i rtags dang ngo mtshar bsam gyis mi khyab /
dgung lo bdun par spang gshong lha ri khar kun mkhyen khrab pa shAkya'i mtshan can las dge tshul gsan /
de nyid dang gzhan yang bla ma rnams las mdo sngags gsar rnying gi gsan pa mthar phyin par mdzad /
dgung lo bcu gsum par o rgyan rin po che'i zhal lan bdun mjal /
gu ru chos dbang gi gter las kha byang byung ba ltar khra 'brug jo mo'i sku rgyab nas gter kha dang po rtsa gsum sgrub thabs dang /
sgrub phran /
kha byang yang byang /
drag sngags /
bcud len rnams la brgya rtsa brgyad re /
sgos lung dang bcas pa byon /
dgung lo bco lnga par bying mda' o dkar brag gi gter sgo phyes pa'i tshe /
sgrub phug shin tu yangs pa'i nang du gu ru rin po che dngos su byon nas dkyil 'khor bkod pa las dbang bskur /
shog ser re re'i dbu nas lung dang gter rdzas rnams gnang /
de'ang sku tshab /
bla dpe pusti bzhi /
shog dril brgya tham pa /
tshe chu bum pa bzhi /
dam rdzas kyi gwa'u sogs spyan drangs pa las /
chos sde rnam thar thang yig le'u brgya pa /
rdzogs chen pha rgyud lta ba klong yangs /
ma rgyud klong gsal nyi ma dang mkha' 'gro yang tig nyi zla kha sbyor /
bu rgyud snying thig skor bcu /
'dus pa skor bzhi /
zur pa brgyad rnams byon /
de nas rim par mu tig shel gyi spa ma gong nas /
nyams len khrid skor bcu sogs spyan drangs pa nas bzung /
bum thang byams pa lha khang gi tshe chu phug tu ye shes mtsho rgyal dngos su byon nas tshe chu /
yang le shod du bsgrubs pa'i chos sman /
chos rgyal dang mtsho rgyal nyid kyi bla g.yu /
nor bu bsam 'phel /
chos skor dang drag sngags mang po gnang ba'i bar gter gnas so so nas gter kha chen po bzhi bcu rtsa gsum /
phra mo dang nang gses gter gnas kyi dbye bas brgya dang brgyad bzhes /
mchims phu'i gter bzhes pa'i skabs o rgyan dang lan bcu gsum mjal /
chu bo rir sku'i sprul pa gnyis mdzad nas phyogs gnyis nas khrom gter blangs shing zhabs rjes khru gang ba bzhag
/zab lung me tshor gnyan gyi phug par thang lha dang gangs dkar sha med gnyis kyis sbyin bdag byas /
gangs can gyi lha 'dre che dgu rnams 'dus nas bka' brgyad kyi sgrub chen btsugs /
de thams cad la dbang bskur //
dur khrod chen po brgyad du sprul pas byon nas rig 'dzin brgyad dang mjal te gding brgyad kyi gdams pa gsan /
gter kha rnams spyan drangs pa'i tshe gu ru rin po che dang mtsho rgyal bai ro sogs dngos su byon nas dbang dang gdams pa bstsal ba dang /
rdzu 'phrul gyi bkod pa ngo mtshar ba bstan pas thams cad the tshom gyi sgrog bkrol nas phyir mi ldog pa'i dad pa la bkod /
sku dang phyag zhabs kyi rjes kyang mang du bzhag
/zab lung /
mkhar chu /
gzho stod gter sgrom rnams su /
dbang /
rab gnas /
skong bshags /
sbyin sreg
/mnan pa bcas brgya rtsa brgyad res mtshon bod khams bde thabs kyi rim gro rlabs chen mdzad /
chos gter bla rdzogs thugs gsum gtso bor gyur pa'i zab cing rgya che la mtha' yas pa rnams dang /
phung po ri bo che nas rdo rje sems dpa'i sku /
lha sa'i ka ba bum pa can nas bcu gcig zhal dang tsan+dan gyi sgrol ma sogs sku rten ngo mtshar can /
skye bdun dang chos sman sogs dam rdzas /
yid bzhin nor bu sogs nor gter /
rdzogs chen gser thur dang ta pi hri tsa'i snyan brgyud che 'bring chung gsum sogs bon sde /
gzhan yang gso rig dang rtsis skor sogs rgya cher spyan drangs shing phrin las kyang rgyas /
sku'i sras gnubs chen rnam 'phrul chos dbyings pa sogs las deng sang bar du mon phyogs su gdung rgyud mang du yod par snang /
rgyal dbang bzhi pa rol pa'i rdo rje la'ang gshed skor dang dzaM lha rigs lnga'i skor rnams phul bar bshad /
gdan sa'i mthil gling mo khar mdzad cing /
gzhan yang lho brag
/mon spa gro gzad 'ug rnyed dgon sogs bzung nas 'gro don rgya cher bskyangs /
yongs su grags pa'i mtshan rdo rje gling pa /
pad+ma gling pa /
kun skyong gling pa /
g.yung drung gling pa /
'jam dpal chos kyi bshes gnyen tu grags pa de nyid kyis bstan 'gro'i don mthar phyin nas dgung lo drug cu pa la zhal chems lung bstan chen mo stsal te ngo mtshar ba'i ltas dang bcas brag long du gshegs pa'i tshul bstan /
pur lo gsum gyi bar du bzhugs nas skabs su gsung 'byon pa dang bsngo ba tshig bzhi re gnang nas 'gro don mdzad mthar gdung zhugs 'bul byas pas lha sku ring bsrel du ma byon /
zhabs g.yas thugs sras bkra shis 'byung gnas dang /
g.yon thogs med rgya gar ba gnyis kyi rten skal du pur khang nas me'i sgra dang bcas te byon pa las ring bsrel mang du 'phel ba phyis tshod bar du bzhugs par bshad /
sngar lho brag dang mon gyi phyogs su chos rgyun rgya cher dar na'ang deng sang rgyun shin tu dkon pa las /
rdzogs chen pha rgyud lta ba klong yangs /
ma rgyud klong gsal nyi ma /
gnyis med rgyud kyi gras hU~M skor snying thig
/'dus pa skor bzhi'i nang tshan bla ma dang yi dam bka' 'dus /
thugs rje chen po ngan song kun skyob /
rgyal ba rgya mtsho /
snyan brgyud gur drag rnams rje bla mar ring brgyud dang nye brgyud kyi tshul du bka' babs pa sogs 'bad pa chen pos btsal te legs par thob pas skal pa bzang por gyur to //
sprul pa'i gter ston chen po 'di nyid 'byon pa'i dus rtags dang gter gnas sogs kyis bka' thang lung gsal de yin min dpyad gzhir mdzad kyang gter ston rgyal po lnga'i gsum pa gling chen bcu gnyis kyi nang tshan de ni 'di las gzhan par bsnyon du med do /
!
/yang /
gtsang gi dgyer phu ngo ma gnyis su 'thab :
ru lag tshud phur phag pa'i khyu zhig 'byung :
kong po mchims yul sbas pa'i gter kha 'di :
mi bzhag 'don pa'i rtags de bstan nas 'byung :
o rgyan rin chen gling pa zhes bya 'byung :
zhes pa'i gter ston rin chen gling pa phyi ma 'di ni gter gnas lung bstan gsal bar ma zad rnam thar chen mor zhal gyis bzhes pa ltar sangs rgyas gling pa nyid du nges te /
de'ang lha sras dam 'dzin rol pa ye shes rtsal gyi rnam 'phrul las kong po'i yul gyi bye brag nyang po'i sa'i cha o rgyan gyi sgrub gnas gying phu g.yu lung gi mda' gad pa steng du yab rta mgrin gyi sprul pa khams zhig stag lung smyon pa dang /
yum rdo rje phag mos byin gyis brlabs pa'i mtshan ldan a hU~M rgyan gyi sras su lcags pho 'brug gi lor brag gsum rdo rje brag tu ngo mtshar ba'i ltas dang bcas sku 'khrungs /
mtshan rig 'dzin du gsol /
dgung lo lnga par mkhan po gzhon nu dpal las dge bsnyen gyi sdom pa gsan /
thugs rje chen po'i dag snang shar /
yi ge 'bri klog brda' bstan pa tsam gyis mkhyen pas shin tu mkhas kyang yab grongs /
yum gyis pha yar gzhan bsten pa des sdang po byas pas 'o brgyal bar bzhugs skabs bud med dmar mo zhig gis lung bstan pa ltar long po grong gsar mdar rgyal dbang rol pa'i rdo rje'i mdun du byon /
tsa ri'i nye 'dabs dgon pa byang chub gling du mkhan po byang chub rdo rje dang slob dpon shAkya ye shes las rab tu byung ba'i mtshan sangs rgyas bzang por gsol ba las phyis zab gter bzhes pa nas sangs rgyas gling pa zhes yongs su grags /
mkhan slob de gnyis las bka' chos mang du gsan /
rje rol pa'i rdo rje dbus nas phyir pheb dus bla ma byang chub rdo rje la khyed kyi dbon po 'di nga la phul gsungs pa ltar phul bas shin tu mnyes shing 'gro ba mang po'i 'dren par lung bstan /
lha sar phebs skabs spyan ras gzigs dang lhag par slob dpon rin po che zhal mjal ba nas bzung yang yang mjal zhing lo gsum sgrub pa'i dam bca' mdzad /
bla ma byang rdor sku gshegs nas tsa ri rab yo ba mkhas grub bla ma chos kyi blo gros rtsar byon nas thugs sras gyur skabs bla ma dbus su phebs pa'i shul lhun grub steng gi phur bcad rgyar bzhugs pa'i nub gcig gter srung btsan rgod chen pos shog dril gsum dngos su phul ba gter gyi kha byang lung    bstan gter sgrub bya tshul zhal gdams rnams byung ba ltar bla mas kyang mthun rkyen bstsal cing gter sgrub tshul bzhin tu gnang bas o rgyan mkha' 'gro'i tshogs dang bcas pas dbang bskur lung    bstan rjes su gnang ba mdzad pa ltar /
shing yos 'brug gi lo ston zla ra ba'i nyi shu lnga la spu ri phug mo che nas bod yul sa 'og kun gyi gter gcig bka' 'dus bar ma bla ma dgongs pa 'dus pa'i gzhung dang man ngag
/thugs rje chen po'i chos skor bcas gdan drangs /
bla ma la gzigs phul bas shin tu mnyes nas gsan cing thugs nyams bzhes pas chos bdag gi thog mar gyur /
de nas rim bzhin lo de nyid nas bzung /
dkar zug 'phrang /
rje bo rong /
rtse chen brag
/long po byang sde 'bum pa /
long po ka mda' 'phrang /
rkyen gyi dkar steng 'phrang sogs nas /
phur sgrub thugs kyi nying khu /
gtad khram ru sbal nag po /
rta mgrin nag po sogs dang /
thugs rje chen po yang gsang bla med /
rdzas gter dam rdzas ril bu /
o rgyan gyi 'dra 'bag
/zangs bum gser gyis bkang ba /
lcags phur /
de bzhin gshegs pa'i 'phel gdung nyer gcig sogs spyan drangs /
kong po mchims yul gyi gter bzhes dus /
gter ston dri med lhun po'ang mkha' 'gro'i lung bstan gyis bskul ba ltar der phebs nas lhan cig tu phyag rdor gos sngon can dang /
ngan sngags mon pa dgu rgyug
/o rgyan yab yum gyi byang sems sogs bzhes /
spu ri rin chen 'bar ba nas 'phags pa spyan ras gzigs kyi chos skor dang /
bya rgod gshong nas thugs rje chen po'i chos skor dang /
bcud len skor /
dbang phyug rlung zhags sogs bton /
byang chub gling pa dpal gyi rgyal mtshan gyi lung bstan kyang gter kha 'di nas byung ste la stod du blta bar mngags pas gter ston dang mjal bas yid ches brnyes /
gzhan yang tsa ri nas klu rgyal mgrin bzang sgrub thabs dang /
dgyer bye ma dkar po nas tshe sgrub nyi zla kha sbyor sogs bton /
rgya la gshin rje'i rba dong nas gter ston dri med lhun po dang phyogs gcig tu gshin rje tshe bdag thun phog 'gyel /
o rgyan gyi las phur gdengs chog sogs spyan drangs /
gzhan yang o rgyan sgrub phug nas rdzogs chen snying po bsdus pa dang /
kong po dam dul nas dgongs 'dus rtsa ba'i rgyud drug
/bsam yas mchims phu nas u rgyan sku tshab khyad 'phags dang /
'or shod rlung sgrom nas /
nor bu stag sha de ba dang mkha' 'gro'i sku rgyan sogs gdan drangs te /
dgung lo nyer lnga nas sum cu rtsa gnyis kyi bar la gter kha chen po bco brgyad bzhes shing gzhan yang phran tshegs kyi gter ni grangs kyis mi chod pa zhig bzhes te thams cad smos kyis mi lang ngo //
me tog gi char dang /
'ja' tshon gyi gur khyim dang /
rol mo'i sgra dang /
mkha' 'gros gzugs ston pa sogs breng chags su byung /
rdo rje phag mo mkha' 'gro bcu gsum dang bcas pas lung bstan ltar dgongs 'dus pusti bcu gsum nges pa can rtsi gras dmar po mdzad pa ltar da lta'i bar mdzad srol snang /
lung bstan las /
bskyed rim brtan pa thob pa bye ba 'bum :
mngon sum grub pa'i rtags thon 'bum phrag brgyad :
zag med sgyu lus grol ba khri phrag dgu :
dngos grub sna re thob pa dung phyur brgya :
thar pa'i sa bon thebs pa rtsis las 'das :
dus gcig ma yin brgyud mar rim bzhin 'byung :
zhes sogs zhib par gsungs pa ltar dgongs 'dus kho na la'ang gtso bor bka' babs brgyud pa'i chu bo chen po nyi shu yod par grags /
gter chos gzhan dang gzhan gyi chos bdag sogs rtsis las 'das pa bzhugs shing /
kun gyi gtso bo ni rgyal ba'i dbang po zhwa nag gcod pan 'dzin pa bzhi pa karma pa rol pa'i rdo rje dang /
de bzhin tu zhwa dmar pa mkha' spyod dbang po /
sne gdong gong ma chen po /
sa skya bla ma dam pa bsod nams rgyal mtshan /
g.yag sde pan chen /
jo stan mkhan chen bsod nams bzang po /
'bri gung chos kyi rgyal po sogs mi chen bla chen che dgu bsgrang ba las 'das shing /
khyad par du rgya nag tA ming rgyal pos /
karma pa de bzhin gshegs pa gdan drangs pa'i tshe zhu yig tu o rgyan gyi grub thob pad+ma 'byung gnas kyi gter chos dri ma med pa zhig gdan drongs shog zhus pa bzhin /
chos rje de bzhin gshegs pas zab chos dgongs pa 'dus pa dang /
ngo mtshar mthing gi bum pa /
dam tshig gser gyi rdo rje rnams bsnams nas byon te rgyal po la phul bas rgyal po thugs shin tu dgyes nas sgal tshing gi dam dang /
na bza' khyad par can sogs phul bar grags /
khyad par sku'i sras ye shes rdo rje dang /
chos bdag slob ma'i gtso bo bya khyung pa dpal ldan seng ge gnyis las sras brgyud dang slob brgyud mkhas grub rim par byon pa dang /
rtse le gong 'og
/mdo khams ta bla snga phyi sogs las brgyud de dgongs 'dus gtsor gyur zab gter rnams gangs can ljongs khyab pa tsam gyi dar srol shin tu che bas o rgyan chen po'i phrin las rgyas par spel ba'i phyir sprul pa'i gter ston 'gran zla dang bral bar mngon /
snyim phu bde chen bsam 'grub kyi dgon pa btab nas gdan sa'i mthil der mdzad /
bdud rtsi sman gyi sgrub pa mdzad pas gzhan las khyad par 'phags pa'i rtags dang cho 'phrul mngon du snang ba ltar deng sang yang phab rgyun bzhugs par snang /
de lta bu'i tshul gyis bstan 'gro'i don mtha' yas pa mdzad nas dgung lo lnga bcu nga bdun pa me pho byi ba'i lo hor zla gsum pa'i gnam gang gi nyin dgon pa byang chub gling du dgongs pa chos kyi dbyings su thim /
sku'i skye srid gnyis pa nel pa sme'ur yab don grub rgyal po'i sras su 'khrungs kyang gzhon nu nas gshegs /
gsum pa long po gying du sku 'khrungs pa sprul sku sangs rgyas dpal ldan gdan sar yang phebs nas bstan 'gro'i don rgya cher gnang bar grags /
de man skye brgyud dmigs bsal ma byung zhing gdung rgyud da lta'i bar du yod par snang /
de lta bu'i sprul pa'i gter ston chen po'i gter chos rgya mtsho lta bu las bdag gis kyang spu ri'i bka' thang /
bla ma dgongs 'dus /
thugs rje chen po nor bu skor gsum /
rtse chen phur pa /
'jam dpal dkar dmar nag gsum /
khyung gsang ba yang khol /
dri med bshags rgyud /
tshe sgrub nyi zla kha sbyor dbang sogs deng sang rgyun gang bzhugs rdzogs par nos shing /
bla ma dgongs pa 'dus pa'i bsnyen sgrub dang sgrub pa chen po lan grangs /
gzhan bskul dang rang rtsol la brten dgongs 'dus 'don cha tshang ba'i spar dang nyer mkho'i yig cha'i zhabs 'degs /
dgongs 'dus bka' srung bcas pa'i zhal thang gra tshar bco lnga pa /
bcu gcig pa /
dgu pa can cha gsum /
glegs bam yongs rdzogs dngos gtsang ba sogs phyogs 'dir bzang po'i las 'brel rgya cher bzhag pas rang gzhan 'brel tshad skye ba'i phreng bar o rgyan rin po ches rjes su bzung nas byin rlabs thob par smon pa lags /
!
yang /
'gos kyi phag rir gnas gzhi rdzongs la 'geb :
la stod stag grur dug gi tshong dus 'ong :
me 'bar mtsho la sbas pa'i gter kha 'di :
mi bzhag 'don pa'i rtags de bstan nas 'byung :
o rgyan pad+ma gling pa zhes bya 'byung :
zhes pa'i gter ston rgyal po lnga'i bzhi par bsngags pa o rgyan pad+ma gling pa ni /
mnga' bdag gi sras mo lha lcam pad+ma gsal gyi dag pa'i skye ba lnga'i mtha' ma mon bum thang du myos kyi rigs las yab don grub bzang po dang /
yum grong mo dpal 'dzom gnyis kyi sras su lcags pho khyi'i lor ngo mtshar ba'i ltas du ma dang bcas te sku bltams /
kun mkhyen dri med 'od zer gyi skye ba de ma thag par gyur pas chung ngu nas dam pa'i rigs sad /
yig rigs dang bzo gnas sogs ma bslab par mkhyen /
khyad par sprel lo ston ra'i tshes bcu'i nyin yi ge drug ma'i gnas su o rgyan rin po ches zhal dngos su bstan nas byin gyis brlabs /
gter kha chen po brgya rtsa brgyad kyi kha byang phyag tu bstsal pa ltar dgung lo nyer bdun par /
zab gter thams cad kyi thog ma rdzogs chen klong gsal gyi skor rnams sna ring brag gi nye logs stang chu rgya mdud du 'khyil ba'i me 'bar mtshor grags pa nas /
khrom tshogs mang po'i dbus su phyag na sgron me zhig bsnams nas mtsho nang thogs med du gshegs /
slar phyag gi sgron me'ang ma shi bar gter sgrom chen po rdza ma tsam zhig mchan tu bcug nas pheb pas thams cad ngo mtshar yid ches kyi dad par bkod pa la brten rtsod pa dang bral ba'i snyan grags kyis sa steng nyi zla ltar khyab par gyur /
des mtshon te bsam yas mchims phu nas rdzogs chen kun bzang dgongs 'dus /
gzhan yang gter gnas so so nas rdzogs chen gnyis med rgyud bu chung gi skor dang /
bla ma nor bu rgya mtsho /
thugs rje chen po mun sel sgron me /
bka' brgyad thugs kyi me long /
phur pa spu gri /
bdud rtsi sman sgrub kyi skor te bka' phur sman gsum /
phyag rdor dregs 'dul dang gtum chung /
drag po che 'bring chung gsum /
tshe khrid rdo rje phreng ba /
tshe sgrub nor bu lam khyer /
nag po skor gsum /
las phran gyi skor sogs mang du gter nas bzhes shing de dang mtshungs par myong grol skye bdun sku tshab pad+ma gu ru sogs dam rdzas rten gsum gyi rigs kyang bsam gyis mi khyab pa dang /
khyad par lho skyer chu'i lha khang dpal tsha ba gsum pa'i lha khang dang mtshungs pa de nyid sngon mi snang ba la gter ston 'dis ri sul zhig nas sa rdo rnams bsal nas lha khang deng sang kun gyis mjal du yod par mdzad /
nor gter kyang chos rgyal gyi bla g.yu rin po che 'od 'bar /
bla g.yu stong ri 'od 'bar /
bla g.yu sgang ri khang dmar /
lha lcam gyi na bza' srub med pa dang /
me long rgyang gsal la sogs rgyal rgyud kyi nor sna khyad 'phags mang po'ang gter nas bzhes /
gter kha brgya rtsa brgyad kyi kha byang phyag tu byung na'ang phyed tsam las bzhes ma thub /
phyis gter ston sku gshegs khar sras kyis 'don chog par gsol ba btab pas khyod kyis gter chos thon par dka' yang /
dam tshig gtsang mar bsrung shing bdag rang la gsol ba btab na phran tshegs rnyed pa'ang srid gsungs pa bzhin /
thugs sras zla bas kyang gter kha 'ga' zhig spyan drangs par grags /
gzhan yang ya mtshan che ba'i mdzad pa bsam gyis mi khyab cing /
ma 'ongs pa na pad+ma bkod pa'i zhing khams su sangs rgyas rdo rje snying po zhes bya bar 'gyur ba'i lung bstan dang /
da lta'i 'brel thogs rnams kyang zhing der skyes nas sangs rgyas de'i gdul byar 'gyur bar gsungs so //
thugs sras slob ma'i tshogs kyang gter lung las /
las kyis 'brel pa khri phrag gcig :
smon lam 'brel ba stong rtsa gnyis :
zab mo'i gnad kyis 'brel bcu gcig :
dkyil 'khor 'dzin pa'i bu bdun dang :
thugs kyi snying sras gsum du 'byung :
zhes gsungs pa dang mthun par bsam gyis mi khyab par byon pa'i nang nas /
gtso bor gyur pa sprul pa'i gter ston drug
/grub thob chen po drug
/grub rtags mngon sum thon pa'i bu chen drug
/gter ston nyid dang dgongs pa mnyam pa'i jo gdan mkhan chen tshul khrims dpal 'byor /
nang so rgyal ba don 'grub /
sprul sku mchog ldan mgon po ste thugs sras gsum /
rigs gsum mgon po'i sprul pa sku'i sras mched bzhi sogs byon cing /
de'i nang nas spyan ras gzigs kyi sprul pa thugs sras zla ba byin rlabs dang nus rtsal bsam gyis mi khyab cing yab kyi dgongs pa lon pa la brten phrin las rgya che bas sa skya bdag chen /
'bri gung rin chen phun tshogs /
zhwa dmar dkon mchog yan lag
/dpa' po chos rgyal don 'grub sogs kyis skyes chen dam par bsngags shing bla mar bkur /
dbus gtsang lho mon gyi mi chen che dgus kyang zhabs nas btegs pas gzhan phan phrin las bsam gyis mi khyab kyang sbas pa'i rnal 'byor gyi tshul mdzad pas chos brgyud cher 'phel ba ma byung /
bstan pa'i rgyun sprul sku sna tshogs rang grol dang /
dbu mdzad don grub dpal 'bar te mtshungs med chos rje rnam gnyis su grags pa dang /
pad gling nyid kyi gsung sprul dang thugs sras sprul pa'i sku 'khrul med ring bsrel bdun rgyud nas bzung da lta'i bar lho mon dbus gtsang mdo khams yul gyi mthar thug par khyab cing /
dbang lung khrid rgyun ma nyams par bzhugs pa las kho bos kyang bla rdzogs thugs gsum /
bka' brgyad spyi bye brag
/phyag rdor gtum po che chung /
tshe sgrub dang drag dmar skor /
nag po skor gsum dang las phran ci rigs pa dang bcas nos shing 'chad spel yang ci nus su bgyis pa yin no /
!
/yang /
rgya gar g+ha na ru dang bi na sa'i :
paN+Di ta ni gnyis gsum bod du 'byung :
lha sa'i jo shAka 'di la mchod pa byed :
lho kong byang kong sbas pa'i gter kha 'di :
mi bzhag 'don pa'i rtags de bstan nas 'byung :
o rgyan las 'phro gling pa zhes bya 'byung :
zhes pa'i gter ston las 'phro gling pa'am rig 'dzin 'ja' tshon snying po dang sngags 'chang hU~M nag me 'bar zhes sku gcig la mtshan gsum du grags pa'i dge slong rdo rje 'dzin pa chen po 'di ni /
sngon dpal o rgyan chen po'i zhal slob zag med 'od lus grub pa brgya rtsa brgyad kyi mchog gyur nyang ban ting 'dzin bzang po 'bras bu mthar phyin pa'i thugs rje yas sprul du byon pa ste /
kong yul wa ru gnam tshal du /
yab chos skyong mgon po dang /
yum nam langs bu khrid gnyis kyi sras su shing mo bya lor skar ma rgyal la babs pa'i nyin sku 'khrungs /
sku chung ngu'i dus nas chos kyi bag chags dang ldan zhing /
dgung lo gsum pa'i dus nas yi ge brda' ston tsam gyis mkhyen /
rdo la phyag zhabs kyi rjes kyang mang du byon /
bcu gnyis nas nyi shur ma pheb bar du slob gnyer dang /
khyad par gso rig la sbyangs pas mkhas par mkhyen /
de dag gi dus skabs rnams su dngos nyams dang rmi lam du o rgyan rin po che yang yang mjal bar byung /
thugs nges 'byung dang skyo shas drag pos rgyud bskul nas chos kho na la rtse gcig tu thugs 'dun gtad cing 'khor ba'i gnas grogs thams cad me 'obs lta bur gzigs nas chos kyi rje mi pham bkra shis blo gros kyi drung du chos  la bros nas byon pas /
rje de'i mtshan lam du /
slob dpon pad+mas bzhengs pa'i mchod rten rnying pa zhig bud med 'gas gdan drangs nas rab gnas bskyar dgos zer ba la rab gnas mdzad pas 'od du 'bar bar gzigs pas skal ldan du mkhyen /
der rab tu byung /
ngag dbang chos rgyal dbang por mtshan gsol /
gsang sngags kyi dbang khrid lung sogs gdams pa mtha' yas par gsan cing rtse gcig tu sgrub pa kho nas dus 'da' bar mdzad /
gzhan yang zhabs drung nor bu brgyan pa /
'brug pa thams cad mkhyen pa /
mnyam med lha rtse ba sogs las mdo sngags bka' gter gsar rnying thams cad ma gsan pa med pa lta bur mdzad /
khyad par lha rtse ba las bsnyen rdzogs zhus /
rten dge slong gi dngos po can du bsgrubs /
mi lo bcu bdun du 'dag sbyar kho na mdzad nas sgrub pa'i rgyal mtshan 'dzug par mdzad pa'i dus su /
gter gyi lung bstan mang du byung yang ji mi snyam par bzhag kyang phyag rdor gyi bsnyen pa dung song ba'i tshe chos rje rin po che mi pham bkra shis blo gros kyis bskul nas /
lcags pho sprel lo zla ba dang po'i tshes bcu la gter bzhes pa'i thog mar lcags khro'i bya chung bye'u phrug tsam zhig gi nang nas gter gyi kha byang mtsho rgyal gyi phyag bris ma phyag tu 'byor pa ltar /
brag lung hom 'phrang lcags kyi sgo mo nas yang zab dkon mchog spyi 'dus sogs gsang gter du bzhes nas gter sgrub dang gsang rgya mthar phyin par mdzad /
gzhan yang kong po bu chu dang /
byang 'phreng mdzes zhes ljon pa lung gi gnas sgo dang /
snye mo lha ri /
kong 'phrang dge 'dun gnas /
dbu ru zhwa yi lha khang sogs nas thugs rje chen po dang /
rta phag yid bzhin nor bu /
zhi khro nges don snying po /
tshe sgrub gnam lcags rdo rje /
rdo rje gro lod /
dpal mgon ma ning skor /
gnas kyi lam yig mang po sogs zab gter mang po spyan drangs /
dkon mchog spyi 'dus sogs 'ga' zhig gsang gter las phal cher khrom gter mdzad /
mngon shes dang rdzu 'phrul phyogs med du shar nas lkog gyur sgrib med du gzigs pa dang /
chu dang g.yang sa sogs la'ang thogs med du gshegs te /
khyad par snye mo lha ri'i gter bton pa'i dus /
kong po pra ti ba sogs log pa'i blo can rnams kyis sa bcud nyams kyis dogs nas dmag gis gter gnas bsrungs bar byas pas /
gter ston thugs nyams 'ur te rta la chibs nas brag g.yang chen po bya min pa mi thar ba me long gi ngos 'dra ba zhig la chibs rgyug gnang bas phebs shing brag gi ngos la chibs pa'i zhabs rjes bzhag
/gter de nyid skad cig la spyan drangs nas gshegs pa'i brtul zhugs dang rdzu 'phrul chen po bstan nas dmag mi rnam spa bkong bas thams cad rtab rtab por gyur zhing slar dad pa'i sa la bkod /
stobs dang nus pa bsam gyis mi khyab pas dam sri mnan pa dang mtha' dmag zlog pa sogs bod spyi bye brag gi phan bde spel ba'i phrin las mang du mdzad /
skal ldan mang po rjes su bzung nas bka' gter gsar rnying gi chos tshul mang po'i smin grol gyi bdud rtsi stsol bar mdzad /
rje nyid sku btsun zhing dge slong gi dngos po las mi 'da' bar kun spang gi mdzad pa skyong bzhin du gdul bya rnams kyang tshul der bkri zhing yang dag pa'i lam la gzhol zhing 'babs par mdzad do //
bang ri 'jog po zhes nyid kyis gnas sgo phyes pa'i gnas khyad 'phags zhig yod pa'i dben zhing mtho ba'i sar sgrub sde btab pa deng sang yang ma nyams par yod la dbon brgyud dang sprul brgyud sogs kyis 'dzin skyong gnang /
chos bdag gi thog ma sgam po zhabs drung nor bu brgyan pas phrin las kyis sgo phye ba nas bzung /
rgyal ba'i dbang po zhwa dmar nag
/rgyal tshab grags pa don grub /
'bri gung pa chos kyi grags pa /
'brug pa dpag bsam dbang po /
rdor brag rig 'dzin ngag gi dbang po /
rtse le sna tshogs rang grol /
lha btsun nam mkha' 'jigs med /
rig 'dzin phrin las lhun grub /
bka' 'gyur ba mgon po bsod nams mchog ldan /
spu bo rba kha sprul sku rig 'dzin chos kyi rgya mtsho /
sde dge grub thob kun dga' rgya mtsho /
gter chen bdud 'dul rdo rje /
ta bla pad+ma ma ti sogs dbus gtsang khams gsum rgya cher 'dus shing dngos dang brgyud nas shar phyogs rgya mtsho'i mtha' tshun chad phrin las rgyas par 'phel ba deng sang yang ma nyams par gnas la /
kho bos kyang zab gter pod drug bka' 'bum dang bcas pa yongs su rdzogs par nos shing /
de dag spyi dang khyad par yang zab dkon mchog spyi 'dus bskyed rdzogs nyams len rgyun gyi rnal 'byor snying por bzung bas byin rlabs kyi mtshan ma'ang thob /
khrid yig dang bsnyen yig chen mo sogs yig cha /
de dag dang zhi khro nges don snying po cha lag bcas par du bkod cing skyabs mgon rdo rje 'chang pad+ma'i zhabs kyi gser gdung chen mo'i mdun tshes bcu'i sgrub mchod kyi rgyun 'dzug par bskul ba sogs phrin las spel ba yin          no //
mdor na sprul pa'i gter ston 'di nyid grub don ltar na /
rten 'brel rab 'bring tha ma yang mtha' bzhir gsungs pa'i phyi ma'i dbang du gyur mod /
thugs bskyed dang sbyangs stobs khyad par 'phags shing /
rang gis zab gter rnams nyams bzhes mthar phyin pa mdzad pa la brten gter chos spyi dang khyad par yang zab bla sgrub gsar rnying ris med du dar ba 'di ltar dang /
chos brgyud las mi dbang bsod nams stobs rgyal kho na'i dus kyang dwags por 'od lus grub pa gnyis sogs snga phyi mang du byung bar snang /
de lta bu'i mdzad pa mthar phyin nas dgung lo bdun cu don gnyis par bang ri 'jog por rtags dang cho 'phrul lkog tu ma gyur pa bstan cing mngon par mkhyen bzhin du dag pa'i zhing khams chen por gshegs pa'i tshul bstan pa yin no //
spyir las 'phro gling pa'i mtshan gyi cod pan 'dzin pa snga phyi lnga tsam byon pa thams cad kyang gter ston tshad thub kho nar nges kyang /
pad+ma bka' thang du gter gnas kyi nges pa dang bcas par lung bstan pa ni 'di gcig pur yongs su grags so /
!
/yang /
bod 'dir rgyal po'i ming btags brgya rtsa brgyad :
gangs dang seng ge las kyis 'brel ba yis :
'jig rten pa la bde ba skad cig med :
byar gyi brag la sbas pa'i gter kha 'di :
mi bzhag 'don pa'i rtags de bstan nas 'byung :
o rgyan bsam gtan gling pa zhes bya 'byung :
zhes pa'i gter ston bsam gtan bde chen gling pa ni /
'brog mi dpal gyi ye shes dang g.yu sgra snying po zung du 'jug pa'i rnam 'phrul long po 'jim gar steng du 'khrungs /
rten sngags 'chang rdo rje 'dzin pa'i tshul du bzhugs /
kong po nyang kha bde chen gling du grags pa'ang dang po 'dis btab par gsal /
byang smad jo bo brag dkar nas rtsa gsum zab mo kun 'dus kyi skor dang /
gzhan yang bka' brgyad lugs srol chen po dgu'i ya gyal du bgrangs pa'i dregs pa kun 'dul gyi skor /
dpal mgon zhal bzhi pa /
bdud mgon zhing skyong yab yum gyi skor sogs spyan drangs na'ang bar skabs nas chos brgyud rgya cher byung ba med par snang mod /
phyis 'dir rje bla mar bka' brgyad dregs 'dul gyi rgyud lung man ngag yang gter du babs pa kho bos kyang skal bzang du thob bo //
dus tshod snga phyi gsal bar ma nges kyang lo rgyus gzhan gyi babs la brtags na sangs rgyas gling pa'i sku tshe'i smad tsam la byung bar mngon /
'di nyid phyis su stag sham rdo rje yin par chos rje gling pa sogs kyis bzhed pas don la gnas mod /
'dir dkyus su sngar yongs grags ltar bkod cing gter chen stag sham pa'i rnam thar sa bon tsam 'og tu 'byung ba las shes par bya'o /
!
/yang /
sle ma mtshal gyi ri mo bris pa yi :
gnubs kyi sreg pa lung du mu ge 'byung :
khyung tshang brag la sbas pa'i gter kha 'di :
mi bzhag 'don pa'i rtags de bstan nas 'byung :
o rgyan zhig po gling pa zhes bya 'byung :
zhes pa'i gter ston zhig po gling pa gar gyi dbang phyug ni /
lha sras dam 'dzin gyi rnam par 'phrul pa ste /
dbu ru jo shAka rnam gnyis bzhugs pa'i yul dang nye ba stod lung snang rtse zhes par /
yab nam mkha' dbang chen phun tshogs zhes dang /
yum tshe dbang brtan ma'i sras su shing pho sprel lo zla ba bcu pa'i nyer gsum gza' nyi ma dang skar ma bre 'dzom pa'i nyin snang rtse gser khang gi gzim khang dga' byed shar du srid skyong chen po'i rigs su sku bltams /
dgung lo lnga pa la /
rje sman chu ba nam mkha' rin chen pa'i drung du skra gcod pa dang lus bsgyur zhus pas /
'di skra bcad na gcod mkhan la mi dga' bas ngas sngags sdom sbyin nas ming btags gsungs nas /
mtshan nam mkha' tshe dbang rgyal por gsol /
dgung lo nyer gcig gi dus gter sgrub mdzad pas mnal lam du /
mi gcig gis khyung tshang brag na khyod kyi nor yod tho yin zer nas dpe cha mgo tshan gos dar ser po'i rgyab sha byas pa zhig gtad byung ba gzigs pas gter gyi kha byang shin tu gsal bar 'dug
/mnal sad dus thugs la gsal hram mer 'dug pas zin bris la btab nas /
lo de'i zla ba bzhi pa'i tshes bcu'i mtshan mor dpon g.yog bdun gyis chibs gshar mdzad nas phebs pas gsang phug gi 'gram du phebs pa dang nam langs shing nyi ma shar byung bas rten 'brel legs par dgongs /
gsang phug gong ma'i thag pa chad nas bgrod thabs zad pa la /
rdzu 'phrul gyis phebs nas gter rtags btsal bas chu rdo nar mo khru gang tsam la cong zhis nor bu 'bar ba'i ri mo bris pa zhig yod 'dug pa de bton nas gter sgo phyes pa'i nang sol phye'i gseb nas so phag gter sgrom zur brgyad pa zhig bton pa'i nang nas tshe sgrub rgyal ba 'dus pa'i skor dang dam rdzas skye     bdun /
tshe chu sogs mang du byon /
gzhan yang zang yag brag
/zur mkhar rdo yi mchod rten /
dbu ru zhwa yi lha khang /
gzho stod gter sgrom /
lha sa dang bsam yas kyi gtsug lag khang sogs nas /
thugs dam zab pa skor bdun /
thugs rje chen po 'khor ba las sgrol /
rdzogs chen gsang ba snying thig
/rta mgrin nA ga klu 'dul /
drag po gnam lcags me'i 'khor lo /
dmag zlog nyer lnga sogs gter chos mang po dang /
sku tshab rten gsum dam rdzas sogs bsam gyis mi khyab par gdan drangs /
dgongs 'dus kyi gter zhabs sdud pa por lung bstan yod par grags pa bzhin snyim phu nas kyang bsnyen bkur phun sum tshogs par zhus /
phal cher bka' gter gong ma rnams la thugs rtsis cher mdzad pas gsang chen rnying ma bka' gter thams cad kyi bstan pa'i bdag por gyur te 'chad nyan gyi phrin las rgya cher bskyangs pas bstan pa'i rtsa lag tu gyur pa'i zhal slob kyi gtso bo ni /
thams cad mkhyen pa dkon mchog yan lag
/sa skya bdag chen kun dga' rin chen /
rtse gdong bdag chen kun dga' bsam 'grub /
'brug pa zhabs drung mi pham chos rgyal sogs dang /
chos brgyud 'dzin pa'i slob tshogs khams kong /
byar dwags /
e gnyal /
lho mon /
dbus gtsang thams cad nas bsam gyis mi khyab par byon pas gsang chen rnying ma'i srog mthud pa ltar byung zhing /
gtso bo gter chen nyid dang sog zlog pa blo gros rgyal mtshan dang /
gangs ra lo chen rnams la snang sog gangs gsum du grags te /
'di rnams kyi sku ring la rnying ma bka' gter thams cad rgya cher 'phel te deng sang gi bar du ma nub par bzhugs pa'ang gter chen 'di'i sku drin las byung ba yin /
de ltar phrin las mthar phyin nas lug lo hor zla gnyis pa'i gnam stong dgung lo drug cu bzhes pa'i tshe ngo mtshar ba'i rtags mtshan dang bcas te dgongs pa chos kyi dbyings su thim pa'i tshul bstan /
gter chos kyi rgyun phyis 'dir shin tu dkon cing chos bdag pad+ma rgyal mtshan la lung bstan slob ma pad+ma'i mtshan can brgyad du grags pa ta bla pad+ma ma ti sogs las chos rgyun ma chad tsam byon pa kho bos kyang 'bad pas btsal nas smin grol gyi rgyun nos shing yig cha'i zhabs tog dang 'chad spel gyi phrin las cung zad bskyangs pa yin no /
!
/yang /
star sgo'i thang la dbus pa'i tshogs 'du byed :
has po ri rgyud me yar rdzong zhes 'byung :
kha rag phug tu sbas pa'i gter kha 'di :
mi bzhag 'don pa'i rtags de bstan nas 'byung :
o rgyan bde chen gling pa zhes bya 'byung :
zhes pa'i gter ston bde chen gling pa ni /
gru shul tshwa lung zhes pa ri bo khyung chen lding ba'i zhol du /
yab dpal 'byor rgyal mtshan dang /
yum pad+ma mtsho gnyis kyi sras su chu pho khyi'i lo la 'khrungs /
sku rus kher yin te rig 'dzin chen po rat+na gling pa dang yab tshan drung yin zer /
'brog mi dpal gyi ye shes kyi skye bar yongs su grags /
dgung lo bdun pa la ye shes kyi mkha' 'gro sde lnga mngon sum zhal gzigs /
sku rtsed mdzad pas rdo la zhabs rjes shin tu gsal ba zhig byung /
dgung lo bco lnga pa la o rgyan rin po che dang dngos su mjal nas /
dbang bskur byin gyis brlabs /
bka' bsgo bar mdzad pas /
gu ru'i lung bzhin /
chu rta sprel zla'i tshes bcu'i nyin khyung chen brag nas 'jam dpal gshin rje'i sgrub skor rdzas dang phur pa sogs spyan drangs shing /
gzhan yang gter gnas de dang brag ri mo can /
nam snying sgrub phug
/zil chen gsang phug
/gangs bar phug mo che /
mgon po gdong gi brag
/sman chu brag rna ring dmar gyi pha bong /
dom tshang bde mchog phug
/mda' tsha zer gyi phug
/mkho mthing rnam snang sku rgyab /
ban pa glang rong /
ban pa'i chu mig dmar po /
kha rag phug
/lho brag sna bo brag
/lho brag gtam shul brag srin mo sbar rjes can /
srin mo nag po'i brag
/e gzar po'i brag
/e rong khrab la kha /
'ja' tshon brag
/tshe lam dpal ri sogs kyi gter gnas rnams nas /
sku rten sku tshab /
gsung rten gter shog
/thugs rten phyag mtshan /
dam rdzas myong grol /
tshe ril sogs bsam gyis mi khyab pa'i gter bton cing /
'bum gyi rgya dpe tshang ma'ang bton par grags /
gter chos tshe khrid yid bzhin me long /
jo mo kha rag nas gdan drangs pa'i bka' brgyad dregs pa 'joms byed /
zhing skyong skor lnga sogs mtha' yas par spyan drangs tshul gter 'byung du bshad la /
sku tshe'i tshad kyang bdun cu don brgyad bar du bzhugs pa'i lung bstan yod de /
ji skad du /
bdun cu don brgyad tshe yang mthar phyin 'gyur :
de nas shel brag phyogs su mya ngan 'da':
phung po 'di nyid lha sar gter du sbos :
de nas kong po bu chu'i gter zhabs dril :
las lus ma yin dag pa ye shes lus :
zhes sogs gsungs kyang lung bstan dang rjes mthun gyi rten 'brel bsgrig phyogs ma mdzad pa'i rkyen gyis gter lung las gsungs pa dag phyogs gzhan du phul te dgung lo so gcig pa la gzhan dbang gis rkyen lam du gshegs /
slob brgyud kyang lung bstan ltar na chos bdag mang du yod kyang rten 'brel rang dbang du ma gyur pas thams cad ma 'dus kyang /
byang chub gling pa sna tshogs rang grol dang /
dkar po bstan 'dzin nor bu sogs dang mjal /
chos brgyud dang 'gro don sogs kyang cung zad las rgya cher ma 'phel /
de'i sku skye ni kong po bu chur 'khrungs pa bu slob rnams kyis rang gnas su spyan drangs /
rgyal dbang dbang phyug rdo rje la gtsug phud phul /
phreng po gter chen /
zhig gling /
'bri gung pa chos rgyal phun tshogs sogs mang po'i zhabs la gtugs nas gsang sngags gsar rnying bka' gter gyi dbang lung rgya cher gsan sbyang mdzad pas spyir bstan 'dzin gyi skyes bu chen por gyur kyang zab gter 'don pa'i rten 'brel      phyag tu bzhes rgyu ma byung bas dgung lo so dgu pa la ngo mtshar ba'i ltas dang bcas te gshegs /
de'i sprul sku mon mel por 'khrungs te sku thog gsum byon par grags /
'di'i zab gter gyi gtso bo ni mkha' 'gro dgongs pa 'dus pa ste gzhung rgyud man ngag gi skor rnams sku phreng gsum gyis rim par bzhes pa la pusti drug yod par grags kyang phyis 'dir smin grol gyi rgyun ma byung bar mngon /
bar skabs tshe khrid yid bzhin me long gi rgyun yod par snang yang da lta ni dpe'ang mjal du mi snang /
gso dpyad bdud rtsi tshe bum tsam gyi lung rgyun thos shing phyis mchog gyur bde chen gling pa'i mkha' 'gro dgongs 'dus snying po thob pa'ang chu bo gcig 'dres su byar rung bar mngon /
lhag par rje bla ma mdo sngags gling par yang gter gyi shog ser dngos su byung ba ltar snying po tsam zhig gtan la phab pas phyogs 'dir yang skal bzang du gyur to //
de ltar sprul pa'i gter chen sangs rgyas bla ma nas bde chen gling pa'i bar thang yig chen mo'i dngos bstan bzhi bcu rtsa bdun gyi rnam thar sa bon gang rnyed cung zad tsam rgyas par bkod pa yin la /
de'ang snga phyi gong 'og 'chol ba mang du snang mod 'og tu snga phyi'i dus sgrig 'chad par 'gyur ba las 'dir ni shel brag ma'i dngos bstan nyid ma bcos par bkod pa shes dgos so //
sangs gling gter ma'i bka' thang le'u brgya bcu bdun pa las /
o rgyan gling pa'i gong du sangs rgyas gling pa 'byung tshul dus rtags bcas yod la rin chen gling pa phyi ma mi 'byung /
thams cad kyi mthar gter ston mi 'gyur rdo rje dus rtags bcas lung bstan pa dang /
bka' thang gzhan las /
gter ston rdo rje gro lod ces bya 'byung :
zhes dus rtags dang bcas 'byung ba'i rdo rje gro lod ni mnga' ris rig 'dzin chen po'i gsang mtshan yin pas mkhas pa rnams kyis de la ngos 'dzin pa dang /
bdud 'dul bka' thang las snying po rnam lngas mtshon pa'i rnam grangs shin tu mang po gsungs pa sogs mtha' gcig tu ma nges so //
da ni der ma gsal ba'i gter chen gter phran shin tu mang ba snga phyir byon na'ang rang nyid kyis rgyun thob pa gtsor bton /
chos 'byung snga ma rnams su 'byung ba ci rigs pas kha bskangs te rim par 'chad pa'i thog mar /
!
gter ston rgya ban rdo rje 'od ni /
gtsang nyang ror bstan pa snga dar gyi mjug tsam la sku 'khrungs /
rten sngags 'chang /
mtshan a khu ston pa zhes bla dwags su grags /
sku na bgres po'i skabs su rgyud pa rnams kyis zhabs tog grub ma btub pas thugs skyo ste lho brag mkhar chur sgrub pa la byon pa'i lam khar yar 'brog sgang du 'brog mi dpal gyi ye shes yab sras dang mjal /
mkhar chur pheb nas sgrub pa la gzhol ba'i skabs su lung bstan byung ba ltar dpal gyi phug ring brag mda' sgro can nas sman rtag ngu'i bcud len mchog tu zab pa'i skor rnams gdan drangs shing phyag tu bstar bas tshe dang lus kyi bcud len grub cing sku gzhon nur gyur te dgung lo sum brgyar bzhugs par grags kyang de'i phyed lo brtsis pa tsam nges par bzhugs par snang /
'di'i lung phyag len gyi rgyun da lta'i bar bzhugs pa kho bos kyang skal bzang du nos te rin chen gter gyi mdzod chen por bzhugs su gsol ba yin no /
!
/gu ru hU~M 'bar ni stag sder bon gshen gyi rigs su 'khrungs /
rten sngags pa /
des mnga' ris tho ling gtsug lag khang gi dpal rta mgrin gyi thugs ka nas gza' bdud mon pa ke ta'i gdams skor shin tu zab cing rno myur tshan che'i drag sngags rnams gdan drangs nas stag sde'i grags pa rgyal mtshan la gnang /
des pu rang gi btsad po lha bla ma ye shes 'od la phul bas mnyes /
des gtsang sgyer phu'i klog skya ston pa la gnang /
de nas rim par brgyud pa'i gdams ngag gi rgyun yang nos so /
!
/lha btsun byang chub 'od ni /
mnga' bdag gdung rgyud lha bla ma ye shes 'od kyi dbon por 'khrungs /
rten dge slong du bzhugs /
mdo sngags thams cad la mkhyen pa rgyas shing lo tsA ba yang mkhas par mkhyen /
jo bo rje bod du spyan drangs pas bod khams spyi la bka' drin phul du byung /
bsam yas kyi ka ba'i chol nas pu tra ming sring gi sgrub thabs 'bod rbad bsad gsum gcig tu dril ba'i gdams pa khyad par can spyan drangs pa la sgrub thabs ka bkol mar grags te lo chen rin chen bzang po nas rim par brgyud /
dpal ldan sa skya ba'i mgon pod du dpe lung rgyun ma chad par bzhugs /
spyir lha bla ma khu dbon 'di rnams kyi ring la lha sa dang bsam yas la sogs sngon chos rgyal mes dbon rnams kyis bzhengs pa'i gtsug lag khang rnams nyams pa gso ba dang /
'u shang rdo'i gtsug lag khang mes tshig pa'i shul du lha khang gsar bzhengs dang /
tho ling gser gyi lha khang sogs bzhengs shing /
paN+Di ta mang po spyan drangs nas bstan pa'i nyams gso mdzad pas phyag rjes shin tu che ba yin 'dug go
!
/sangs rgyas snang ba mtha' yas dang gu ru pad+ma dbyer med pa'i rnam 'phrul sa gsum du grags pas khyab pa'i dpal ldan jo bo rje dI paM ka ra ni 'phags bod gnyis na yongs su grags pa'i mkhas grub chen po /
byang chub sems kyi mnga' bdag bod khams la bka' drin lhag par che ba ste /
rnam thar grags che bas 'dir ma bkod cing /
rje btsun sgrol mas lung gis bskul zhing bod kyi rgyal pos spyan drangs pa ltar gangs can du phyags phebs /
sangs rgyas kyi bstan pa'i ga dar mdzad cing nyams pa rmang nas gsos /
lha sar rang bzhin gyi rnal 'byor ma phal pa'i snang ngor smyon mar brdzu ba zhig gis lung bstan te ka ba bum pa can nas 'dom phyed gzhal ba'i sa nas chos rgyal srong btsan sgam po'i bka' chems kyi yi ge chen po /
btsun mo rnams kyis bkod pa'i lo rgyus dar dkar gsal ba /
blon po rnams kyis byas pa'i lo rgyus zla ba'i 'dod 'jo bcas dkar chag shog dril gsum bzhes /
gter srung gnyan pas de nyin rang du rnal 'byor pa sogs mi bzhis zhal bshus /
do nub slar sba dgos pas lhag ma bag tsam lus par bshad /
jo bos rnal 'byor pa chen po la gtad /
des bya yul pa /
des thugs rje chen po'i che ba'i yon tan zhig lha sa'i dkor gnyer la gnang /
mthing shog la gser gyis bris pa'i bu yig gdung rten dang ma phyi glo 'bur gyi rta mgrin lder sku la bcug skad /
gzhan yang jo bo 'dis 'phags yul nas kyang b+he ta pad+ma can gyi lha khang nas gtsug tor sde lnga'i rgyal mtshan 'dzug pa'i cho ga sogs gter nas bzhes pa'ang grags so /
!
/skabs 'di tsam du mnga' ris pu hrang du byon pa'i zhang btsun dar ma rin chen gyis re ti rang byung rgyal mo'i gsang sgrub kyi skor spyan drangs te rim par brgyud /
rje dus gsum mkhyen pa nas da lta'i bar brgyud pa bar ma chad par byon te bka' rgyud kaM tshang gi bstan srung gi gtso bor bzhugs so /
!
/lo chen bai ro dngos byon gangs ri'i ljongs tsam na phul du byung ba'i paN+Di ta chen po rong zom chos kyi bzang pos kyang zab gter 'ga' zhig bzhes par grags kyang bar skabs nas rgyun byung min ma nges /
phyis 'dir rje bla ma mdo sngags gling par mkha' 'gro ma rigs byed rtsal gyi gsang sgrub kyi gzhung ngo mtshar can yang gter du babs pa kho bos kyang skal pa bzang po'i dpyid du nos shing /
rong pa chen po'i rnam par thar pa ni rgya cher yongs su grags pas 'dir smos ma dgos so /
!
/o rgyan chen po'i dus su nyid dang dbyer med par byin gyis brlabs pa o rgyan grub pa'i snying po'i rnam 'phrul rdor 'bum chos kyi grags pa ni /
yul mnga' ris su 'khrungs /
yab yum 'byor pa dang ldan pas gser gyi rdo rje gcod pa dang rgyas pa 'bum bzhengs pa'i dus su 'khrungs pas mtshan rdo rje 'bum du btags /
rab tu byung ba'i mtshan chos kyi grags pa /
gter lung las /
'od kor rma bya'i mdongs mtha' can :
zhes gsungs pa ni dpral bar thig le rma bya'i mdongs lta bu yod pas de ltar grags /
'dis byang mtha' 'dul pra dun rtse'i gtsug lag khang gi rta mgrin dregs pa zil gnon gyi thugs ka nas gso dpyad bdud rtsi bum chen gyi skor rtsa ba dang /
byams sprin rdo sku'i 'og nas kha skong zur bkol 'ga' zhig dang /
gur chung mgon po'i thugs ka nas bdud rtsi bum chung gi skor rnams spyan drangs pa'i dbang lung phyag bzhes kyi rgyun ma nyams pa deng sang bar bzhugs pas gangs can phan bde'i rtsa lag bla na med par grub bo /
!
/gter ston sangs rgyas 'bar ni /
sangs rgyas bla ma'i rgyud du 'khrungs /
la stod kha chu dang glo bo thang 'bar sogs nas phyag rdor gtum po dang rta mgrin skor /
gsang sngags lam rim gzhung rtsa ba man ngag dang bcas pa /
rgyal chen sde bzhi'i sgrub thabs /
mkha' 'gro nor bu'i phreng ba sogs spyan drangs par grags kyang thog sngas pas bar skabs nas rgyun ma bzhugs /
!
drag sngags mkhan po se ston ring mo 'di'i gter gyi kha byang lha btsun sngon mo las byung ste /
lha btsun gyis btsun pa gnyis la gter gyi kha byang bskur nas gter 'don du btang bas /
lho spa gro gcal gyi brag rtsar btsun pa gnyis lho ha pas bsad /
kha byang 'khyar ba se ston ring mo'i phyag tu byung bas /
spa gro gcal gyi brag dmar gting ring phug pa nas /
mu stegs par bu las bdun rgyud man ngag dang bcas pa /
o rgyan chen pos bstan pa'i btsas su bzhag pa'i drag sngags thun mong ma yin pa'i skor rnams spyan drangs par grags kyang rgyun bzhugs pa ma mthong /
!
rgya phur bu ni /
lho brag tu 'khrungs /
rus rgya /
mtshan phur bu mgon /
rten sngags dkar /
'dis o rgyan chen pos gnam lcags rdo rje klu 'dul dang /
gtum po thugs kyi rgyud sogs kyi bcud phyungs te mnga' bdag khri srong lde'u btsan gyi sku'i srung mar gnang ba /
lha btsan pos phyi rabs kyi don du mon yul bum thang dge gnas dang /
spa gro skyer chur gter du sbas pa las gter gnas la gras te mtshan btags pa dug khrag bum thang ma dang /
nus stobs la bsngags pa lcags sdong ma ste /
gter kha gnyis phyogs gcig tu dril bas deng sang bum lcags lhan dril du grags pa'i skor rnams gdan drangs shing gter ston nas rim brgyud rig 'dzin rgod ldem can la bka' babs shing de nas rim par brgyud nas byang bdag dbang po'i sdes gsan cing dbang po'i sdes yig cha 'ga' zhig kyang mdzad pa yod la /
rwa srung gi rjes gnang dang /
yig cha'i lung phyag len bcas deng sang gi bar du ma nyams par bzhugs pa kho bos kyang nos so /
!
/dge bshes drang rdo rje kun grags kyis /
nyug gi rdo rje sgrom bu sogs nas dpal mgon stag zhon nag po'i chos skor spyan drangs pa /
phyis su tshar chen rin po che sogs la bka' babs shing deng sang ngor e waM thar rtse ba'i bstan srung gi gtso bor mdzad kyang rjes gnang tsam las gter gzhung gi rgyun ni mi bzhugs /
!
lha rje gnubs chung ni /
gtsang rong khu lung du gnubs ye shes rgya mtsho'i sras su 'khrungs /
rten sngags 'chang /
drag sngags kyi nus pa shin tu che bar grags /
lho brag mkho mthing nas gnubs kyi drag sngags mthar thug
/yang zlog me'i spu gri'i skor rnams spyan drangs te zhang khrom sogs la gnang ba rim par brgyud /
da lta'i bar rnying bstan skyong ba'i rdo rje 'dzin pa rnams kyi phyag char bzhugs shing /
'di la gtso bor brten nas 'jam dpal gshin rje gshed kyis dngos su rjes su bzung pa dpal 'bri gung chos kyi grags pas smin grol yan lag dang bcas rgya cher spel ba yang zlog 'bri lugs su grags pa ste de dag gi rgyun kho bos kyang rdzogs par nos /
!
sngags 'chang rgya ston brtson 'grus seng ge dar ni rus rgya /
gnubs sangs rgyas ye shes kyi sprul pa yin /
'dis spa gro gcal gyi brag dmar stag tshang khol ma nas gshin rje dong bdag shan pa lag ring /
rdo rje brag btsan dang /
jo bo a brag sogs su grags pa'i gdams skor /
zhag bdun gyis bstan dgra tshar gcod par byed pa'i skor rnams gdan drangs /
gshin rje'i skor rgyun bzhugs pa ma mthong /
brag btsan skor dpal ldan 'brug pa'i bstan srung mchog tu bzhugs par snang /
!
lce btsun seng ge dbang phyug ni /
yul nyang ro gnyan tsho'i lce thub pa'i dbang po zhes pa'i sras gzhon nu nas thos pa'i pha rol tu son /
gnas brtan ldang ma lhun rgyal dang mjal te kha rag tu rdzogs chen gyi gdams pa rdzogs par gsan /
slob dpon 'das nas gter dpe rnying pa rnams lang gro 'chad pa stag 'dra dang /
'o yug
/byar gyi phu bcas gter kha gsum du sbas /
gnas 'pho zhing sgom pa'i tshe mnal lam du bi ma mi tras lung bstan pa ltar bsam yas mchims phur byon /
snying thig zab pa pod bzhi gter srung gis phul ba bsnams nas 'o yug phyi gong rdza'i ra bar bzhugs pa'i tshe bi ma mi tra dngos su byon nas zla ba phyed du bzhugs shing dbang khrid gdams ngag rdzogs par gnang /
gnas de nyid du lo bdun bsgoms pas phung po lhag med grub /
sprul sku zhang ston la gdams ngag rdzogs par gnang /
lo brgya dang nyi shu rtsa lnga lon nas nam mkhar 'od phung du gshegs so //
gter sbas pa'i lo sum cu na rong mnar mda'i lce sgom nag pos 'o yug gi gter phyungs te rang nyams su blangs shing gzhan la'ang bshad /
zhang ston bkra shis rdo rjes byar gyi phu'i brag dkar them pa 'dra ba nas gsang ba bla med kyi skor rnams spyan drangs /
lang gro'i 'chad pa nas shangs pa ras pas gdams ngag 'ga' zhig phyungs nas dar rgyas byung bar bshad /
mdor na bi ma'i man ngag snying thig chen mo bka' ma snyan brgyud thig le gsang skor sbas blo gros dbang phyug nas rim par brgyud pa dang /
gter ma gong smos gter ston lngas bton pa /
rgya che ba rgyud bcu bdun so so'i dgongs 'grel dang bcas pa /
bka' srung nag mo khros ma'i rgyud de bco brgyad /
man ngag gi yi ge brgya dgu bcu /
zab pa pod bzhi bcas sngon dus dar rgyas su byung na'ang deng sang rgyud skor tshang ma dang /
man ngag skor thor bu /
zab pa bod bzhi tsam gyi rgyun snang ba kho bos kyang nos /
khyad par rje bla ma 'od gsal sprul pa'i rdo rje dgung grangs nyer bzhi par mkha' 'gro phyi gong rdza'i ra ba dang nye ba'i gtsang ru mtshams 'o yug shug pa'i gling gi thad du pheb skabs /
sngon lce btsun chen po 'od skur gshegs pa'i skabs kyi gnas dus ston 'khor 'das dus kyi chos 'khor bskor ba bcas kyi ngang tshul shin tu gsal ba ltar rjes dran gyi tshul du gtan la phabs pa'i dus gsum mkhyen pa bi ma la'i zab tig man ngag rgyal po klong lnga'i yi ge dum bu gsum pa zhes zab 'dril ngo mtshar byin rlabs can de nyid /
spyir rgyal dbang theg mchog rdo rje yab sras dang gter chen mchog gyur gling pa sogs skyes chen khyad par can rnams la mnog chos su bstsal cing /
bye brag kho bo cag la'ang thog ma kho nar smin grol gyi gdams pa dmigs su bsal ba'i bka' drin bstsal pa ltar nyams len 'brel 'jog dang smin grol gyi yig cha 'dus gsal gyi zhabs tog dang gzhan la 'chad spel yang ci nus bgyis pa'o /
!
/gter ston sar ban phyogs med ni /
gu ru pad+ma'i gsang yum jo mo shel bza' sgron skyid kyi skye ba ste mon spa gro'i phyogs su 'khrungs /
rten sngags 'chang /
'dis stag tshang seng ge dpal phug gi rdo ba g.yu phra can nas 'jam dpal rdzogs pa chen po'i chos skor cha lag dang bcas pa spyan drangs /
bar skabs nas tshe bdag mkhan po rnams kyis 'jam dpal zhi sgrub kyi rtsa bar bzhag pas dar rgyas che ba las kho bos kyang dbang rgyun tsam zhig thob bo /
!
/gnyan lo tsA ba dar ma grags ni /
gnyan chen dpal dbyangs kyi gdung rgyud las gtsang shab stod du sku 'khrungs /
rgya gar du byon nas sgra tshad la bslabs pas mkhas par mkhyen /
rdo rje gdan pa dang ri sul gyi rnal 'byor ma sogs las chos dang bstan srung gi skor mang po gsan /
dpal mgon gdong bzhi pa'i skor rnams spyan drangs pas deng sang gnyan gyi mgon po zhes yongs su grags /
khyad par 'di'i sgrub skor o rgyan pad+ma thod phreng gis dpal mo dpal thang gi byang phyogs brag bya skyibs can du sbas pa'ang gdan drangs pas bka' gter chu bo gnyis 'dres su gyur /
de las bka' ma rnams bla ma gnam kha'u ba la gnang /
des rje btsun brtse ba chen po la gdams te dpal ldan sa skya pa'i bstan srung gi gtso bor mdzad /
gter ma rnams sprul sku ra shag chen po la gnang bar grags kyang deng sang de'i rgyun yod med ma 'tshal /
ku ru kul+le'i sgrub skor dpal mo gser gyi snying thig can du grags pa rgya gar rdo rje gdan gyi byang phyogs lha mo ku ru kul+le lder bzo'i 'og
/ral gcig ma'i lder sku so phag las byas pa'i nu ma g.yon pa nas spyan drangs pa deng sang rje sa skya pa'i gser chos bcu gsum las dmar chung skor gsum du grags pa'i ya gyal de yin la /
'di rnying ma'i skor du mi gtogs kyang 'dir snga ma rnams su 'brel mtshungs su bkod 'dug pa ltar mdo tsam bris pa yin no /
!
/sngags 'chang shAkya 'od kyi skye ba dbu ru lha sa'i ston pa shAkya 'od dam shAkya bzang por grags pas ra sa 'phrul snang gi glo 'bur nas rgyal po bka' 'bum gyi cha lag mdo skor rnams spyan drangs pa deng sang ma Ni bka' 'bum gyi gras su bzhugs pa rnams dang gcig par mngon /
'khrugs byed rgyal po'i rgyud las btus pa'i srog gi chan pa nag po'i rlung 'khor zab khyad can bar skabs su drag sngags mkhan po rnams kyi phyag char mdzad kyang deng sang rgyun bzhugs par ma mthong /
gter phran gras g.yu 'od brag nas bla ma sku gsum rol pa'i grib srung dang 'go ba'i lha lnga dgyes byed tsam snang ba bdag gis kyang nos /
phyis 'dir rje bla ma mdo sngags gling par phyag rdor rdo rje me 'bar gyi skor nyung 'dril yang gter du bka' babs pa'i smin grol bdud rtsi nos shing yig cha'i zhabs 'degs kyang phul ba yin no /
!
/bla ma zangs ri ras pa ni /
la stod gcung pa'i sa'i char 'khrungs /
rje ras chung pa'i slob mar gyur /
mtshan 'go ston dbang phyug rdo rje dang zangs rir sgrub pa mdzad pas zangs ri ras par grags /
rje dus gsum mkhyen pas kyang bla mar mdzad /
'dis yer pa'i dur khrod nag po'i spe'u ser po'i bar khang rtsa ba nas bzhes pa'i yer pa'i dkar chag lha lung mar grags pa phyis kyi bar lung rgyun bcas bzhugs na'ang deng sang ni dpe tsam yang mjal du mi snang /
!
gnyal pa jo sras sam gnyal ston nag por grags pas /
bram ze'i sngags rgod mu stegs ston pa a mo li skor gyi gdams pa o rgyan chen pos bsam yas mchod rten nag po'i mgul bum du sbas pa'i rten gsum dril sgrub bam gtsang shug mar grags pa'i gdams skor rnams gdan drangs par bshad kyang deng sang mi           snang /
!
snye mo rgya gong ri pa sangs rgyas dbang chen ni /
snye mo'i phyogs su 'khrungs /
rten sngags 'chang dkyus ma /
'dis rta mgrin gsang sgrub kyi skor rnams spyan drangs te o rgyan chen po'i lung gis bskul ba ltar dbon ston skyer sgang pa chos kyi seng ge la bka' babs pa nas brtsams /
rta mgrin skyer sgang lugs zhes shin tu zab par rlung ltar grags shing ris med kyi grub mtha' kun la khyab par brdal ba las kho bos kyang dbang bka' dang snga phyi'i yig cha mang po'i lung bcas nos /
!
gter ston chu pho rtogs ldan ni /
rgyal mo rong gi sa'i cha chu pho nor bu gling du 'khrungs /
rten bya btang nges med du mdzad pas rtogs ldan tu grags /
mtshan dngos dge 'dun rgyal mtshan /
des gser stod 'brong ri smug po'am rgyal rong brag lha mgon por grags pa'i gzhi bdag chen po de'i mtha' skor brag phug kha byang bstan zhig nas lung bstan ltar la bse'i sgrom bu gsum gzigs pas gcig phyag tu 'byor pa'i nang nas dpal mgon tshogs kyi bdag po dngos grub 'byung ba'i skor bai ros gter du sbas pa rnams byung ba dang /
bka' ma gsang ba spu gri'i gzhung shin tu rgyas pa brgyud pa bar ma chad pa chos rje dge 'dun rgyal mtshan las gsan pa bcas brgyud pa'i chu bo gnyis 'dres su gyur /
des mig lung bla nag dge 'dun rgyal mtshan la gnang ba nas bzung da lta'i bar dpal kaHthog pa sogs sngags rnying ma'i lha sde mi sde thams cad kyi srung ma'i gtso bor mdzad cing mthu rtsal che bar yongs su grags /
dbang lung phyag len gyi rgyun bar ma chad par byon pa kho bos kyang nos so /
!
/sprul sku ba mkhal smug po ni /lha sras dam 'dzin gyi rnam 'phrul mnga' bdag nyang gi dus tsam la lho brag tu 'khrungs /
rten sngags 'chang /
zhal khyim smug por bzhugs pas bla dwags kyi mtshan sprul sku smug po gdong ngam ba mkhal smug por grags /
'dis mang yul kha la rong sgo'i brag nas o rgyan mngal skyes kyi rnam thar /
gsol 'debs bar chad lam sel 'grel pa bcas /
rdo rje phur pa'i chos skor nyung ngu rnams spyan drangs par grags kyang deng sang gsol 'debs ni grub mtha' thams cad la khyab cing o rgyan mngal skyes rnam thar gyi dpe tsam bzhugs par snang ngo //
phyis sprul pa'i sku mchog gyur bde chen gling pas zla nyin kha la rong sgo nas thugs sgrub bar chad kun sel gyi gzhung man ngag las tshogs dang bcas spyan drangs pa'i smin grol zab rgyas su nos pas byin rlabs chu bo gcig 'dres su byar rung bar mngon no /
!
/mnga' bdag mol mi 'khyil ni /
gtsang stod lho rgyud kyi mthar mnga' bdag gi gdung rigs su 'khrungs /
rten lha rigs sngags btsun gyi rnam par bzhugs par gsal /
o rgyan rin po che'i zhal slob mon gyi sgom pa ha mi nA tha'i skye bar lung bstan /
'dis byang pra dun tse'i gtsug lag khang gi ka phog nas rta mgrin dpa' bo gcig sgrub /
rgyal po srog gi 'khor lo /
pe har gnad 'bebs dang dregs pa gnad 'bebs rnams spyan drangs pa las /
bar skabs rgyal po srog gi 'khor lo phyag len dang bcas pa'i rgyun dar bar byung yang phyis 'dir dpe tsam yang mjal du med par song ba na /
rje mdo sngags gling pa'i phyag tu sngar gyi dpe rnying mkha' 'gro gtad rgya'i tshul du babs nas o rgyan yab sras kyi byin rlabs las yang gter du gtan la phabs pa bdag gis kyang bka' drin tu thob bo /
!
/mnga' bdag chen po'i sprul pa'i cha shas gru gu yang dbang ni /
mdo khams gru gu'i yul du sku 'khrungs /
rten sngags 'chang rdo rje 'dzin pa chen por bzhugs /
mtshan yang dbang gter ram rdo rje gter bzhad rtsal du grags /
spyir rgyud kyi bka' babs snye mo zhu yas gnod sbyin 'bar /
lung gi bka' babs bla ma mnga' bdag chen po /
man ngag drag sngags kyi bka' babs gru gu yang dbang zhes gsum du grags pa'i ya gyal yin zhing dus kyang mtshungs /
'dis brag dmar 'om bu'i tshal nas phyi nang kun gyi gnyan po 'joms byed rtsal chen nyi zla nag po'i gdams skor spyan drangs pa'i dbang lung man ngag phyag khrid bcas pa'i rgyun da lta'i bar ma nyams par bzhugs pa kho bos kyang rdzogs par nos shing /
khyad par spa gro'i brag me lce chad pa 'dra ba nas spyan drangs pa'i rta mgrin dregs pa kun sgrol gyi rgyud chen po man ngag las tshogs dang bcas pa'i skor rnams bar skabs 'dir mtshan tsam yang nub pa /
mnga' bdag rnam 'phrul pad+ma 'od gsal mdo sngags gling pa'i phyag tu rgyud sgrub thabs sogs rgya che ba'i skor rnams mkha' 'gro gtad rgya'i tshul du dpe rnying dngos su babs shing man ngag 'ga' zhig gter ston chen po'i byin rlabs las yang gter gyi tshul du bka' babs pa bdag cag gis kyang         legs par nos te yig cha gsar spel dang bsnyen sgrub sgrub chen sogs phyogs 'dir yang 'brel ba cung zad bzhag pa'o /
!
/sum pa byang chub blo gros ni /
mdo khams sgang rgyud rnam gsum las smar khams lho rgyud sum pa zhes bya ba'i yul du sku 'khrungs pas yul las btags pas sum pa dang /
mtshan dngos byang chub blo gros /
bsnyen par rdzogs pa'i mtshan bsod nams rgyal mtshan du 'bod pa slob dpon chen po pad+ma 'byung gnas kyi thugs sprul zab gter gyi bdag por bka' babs pa 'dis /
o rgyan chen po rgya gar du 'byon khar mnga' bdag rgyal pos gser gyi lhung bzed bdud rtsis bkang nas zhus zhes pa dang /
gser gyi maN+Dal phub tsam gyi steng du g.yu phug ron tsam brgyad kyi tshom bu bkod nas zhus zhes pa 'byung ba rlung la las bcol nas nyams pa tshar gcod pa'i gdams pa dregs pa nyi shu'i rlung 'khor cha lag dang bcas pa     dpal bsam yas kyi gsang ba'i bdag po'i zhabs kyi mthe bong 'og dang /
yig phran 'ga' zhig gnas de'i dbang phyug chen po'i sku'i dpral ba dang thugs ka sogs nas zangs sbubs sor bzhi'i snod dang bcas spyan drangs par deng sang dregs pa khams byon mar grags te khams dbus lho byang kun tu rgya cher 'phel ba'i rgyun ma chad par bzhugs na'ang kho bos sngar phan ma thos so /
!
/stag lung pa sangs rgyas dbon po ni /
stag lung ga zi'i gdung las /
khams kyi g.yang shod bong ra steng du 'khrungs /
lte ba bcad pas pi wang lta bu'i sgra las chos kyi tshigs bcad mang po byung /
mtshan dkon mchog sras su gsol /
dgung lo bzhi nas dbus su gdan drangs /
rab tu byung nas mtshan grags pa dpal 'od zer bzang por gsol /
dgung lo nyi shu la mkhan po dga' lung pa la bsnyen par rdzogs /
slar khams su phebs nas dpal ri bo che'i dgon sde btab ste lha khang sogs phyag rjes che /
rje 'dis gtsang gi brag rgya bo dgu 'dus zhes pa'i zur chung pa'i sgrub gnas de nas /
o rgyan kai ri brgyad bskor dang /
slob dpon rin po che'i phyag mtshan rdor dril sogs gter nas bzhes /
rdor dril 'di kong stod gtsang po mgo dgu'i sgrub sde'i nang rten du phyi mo'i bar yod /
gzhan yang gter gyi bka' babs byung tshul /
brag rgya bo gdong gi brag logs nas //
chos snying dang 'dra ba bcu bdun bton /
khyad par gshin rje dgra nag thon //
'gar rdzong brag nas bcu gsum bton //
lung mo'i rdza nas bum pa bton //
dbu rtse snang ba'i rol pa dang //
mgon po ra ba snga log rdzong //
de sogs nas gter chos mang du thon //
zhes 'byung ba las thugs sgrub skor rdzogs par nos shing chog bsgrig bcas gter mdzod chen mor bzhugs su gsol ba yin no /
!
/gnyal pa nyi ma shes rab ni /
gnyal du sku 'khrungs /
zangs dkar lo tsA ba 'phags pa shes rab kyi slob ma yin /
rnal 'byor gyi rgyud la sbyangs pas yo ga la shin tu mkhas /
gnyal stod smad rnams su chos gzhi btsugs shing /
lha khang mang por rnam snang sku bzhengs pa dang /
yo ga la nyan bshad sogs kyi chos 'khor bskor bas /
'di'i ring la yo ga'i skor rnams dar rgyas shin tu che bar byung ste yo ga'i bstan pa la phan thogs dang sku drin che /
bzhugs sa dngos gtsang po dong du mdzad /
'dis bya rgod gshong gi lha khang gi glo 'bur nas /
sngar blon chen lha bzang klu dpal gyis sbas pa'i sku 'bag dang lhan cig tu rnam sras kyi phyar dar ljongs yul mar grags pa dang rnam sras mdung dmar can gyi sgrub skor rnams spyan drangs pa da lta'i bar bka' ma nub par bzhugs pa yin /
!
khro phu lo tsA ba gnubs byams pa'i dpal ni /
sngags rnying ma'i sngags 'chang ro zan nag po zhes pa'i nus ldan zhig gi sras su 'khrungs /
chos lugs phag gru bka' brgyud /
zung bzhi'i khro gling gnyis su grags pa'i ya gyal yin /
mkhas pa dang grub pa'i yon tan bsam gyis mi khyab /
paN chen shAkya shrI/
bud+d+ha shrI/
mi tra dzo ki ste paN grub gsum spyan drangs /
rgyar 'dom nyer brgyad yod pa'i byams sku mthong grol chen mo bzhengs /
bod kyi mkhas grub gcig la bstan pa la phyag rjes 'di rang che /
lo chen 'dis bya rgod gshong nas gnod sbyin dbyug tho can gyi rgyud le'u bdun pa gnyags dz+nyA na ku mA ras bsgyur ba dang /
de'i le'u tha ma'i tshe sgrub gsal byed paN chen bi ma las mdzad pa sogs gter nas gdan drangs par mdzad /
gong 'og gi rnam sras kyi skor 'di dag sa lugs rnam sras bod du tshang bar bzhugs pa'i rgyun bdag gis kyang nos pa yin no /
!
/gter ston g.yas ban ya bon ni /
bon po'i rgyud par gnyan lo tsA ba'i sku tshe'i smad tsam la 'khrungs /
byang pra dun rtsa'i lha khang nas rlung 'khor srog gi spu gri sogs drag sngags kyi skor spyan drangs pa las rlung 'khor gyi phyag len rgyun phyis kyi bar du bzhugs par snang na'ang da lta dpe lung gi rgyun ma rnyed /
!
bal po a hU~M 'bar ni /
gtsang gi lho rgyud du 'khrungs /
rten sngags 'chang /
sna nam rdo rje bdud 'joms kyi sprul par lung gis gsal ba ltar spa gro'i cal gyi brag dmar nas dzaM nag srog gi 'khor lo chen mo dang glang chen bcas chog sogs gdams ngag zab mo rnams spyan drangs pa dpal dga' ba lung pa nas rim par brgyud /
phyis kyi bar lung dang phyag len sogs yod par snang na'ang deng sang dpe rgyun tsam mjal du med pa'i skabs /
rje bla mar 'khor lo'i dpe rnying mkha' 'gros dngos su bstsal pa dang sgrub thabs las tshogs kyi skor yang gter du gtan la phab pa kho bos kyang legs par nos te yig cha'i zhabs 'degs spel ba'o /
!
/gter ston a jo dpal po ni /
bsam yas dang nye ba'i zur mkhar du 'khrungs /
rten khyim sngags dkyus ma /
'dis mon bum thang gi lha khang ka ba nas bsod nams glang po stobs skyed kyi 'khor lo zab mo spyan drangs pa thams cad kyis da lta'i bar phyag len du 'debs bzhin pa nyid kho bos kyang nos /
gzhan yang sbrags yang rdzong nas brtan ma mched gsum gyi sgrub thabs sogs dang /
bsam yas mchims phu nas rma ri rab 'byams rdo rje drag mo rgyal gyi sgrub skor rnams spyan drangs par bshad kyang da lta ni dpe lung gi rgyun ma bzhugs /
!
gter ston sum tshogs ni /
rkyang po grags pa dbang phyug
/sum pa byang chub tshul khrims /
'bre shes rab bla ma gsum gyis yer pa se ba lung nas rta mgrin pad+ma dbang chen yang gsang khros pa'i chos skor rnams spyan drangs nas 'bru tshang gi gnyags ston lha 'bar la shog ser steng nas chos rgyun lan gcig tsam las spel ba ma byung bar gter rngur gyis rkyang po la      mdze byung /
sum pa 'das /
'bre smyo bas shog ser rnams rta mgrin gyi grub thob zhu ston bya ba'i lag tu byung yang des zhu sa rtsad ma chod pas las 'phro gter brgyud kyi byin rlabs bka' ma nyams pa yongs grags la med par yun ring 'byams /
ring zhig na grub pa'i dbang phyug chen po 'dar phyar ru pa gtsang jo mo nags rgyal na bzhugs dus slob dpon chen po pad+ma 'byung gnas zhang tshes zla grags bya ba'i sngags pa zhig tu sprul nas dbang lung rnams rdzogs par gnang ste sngags kyi oM de hrIHru bsgyur la sgrubs shig gsungs /
de yang gter ston de dag gis gter thon kyang rngur gyis bar chad byung ba'ang khong rnams kyi gter skal ma yin la /
don gyi chos bdag grub chen 'di yin zhing /
de'i phyir slob dpon rin po ches dngos su chos gnang yang /
bstan rgyun la dgongs nas rta nag gi bla ma rgya la gter brgyud bzhugs pa'ang rtsad chod nas gsan par mdzad pas nye ring gnyis ka'i bdag por gyur pa nas bzung da lta'i bar dbang lung gdams ngag gi rgyun rgya cher 'phel ba kho bos kyang rdzogs par nos /
'dar 'phyar chen po 'dis rdo rje phur pa las kyang dngos grub brnyes /
mtshan ma rdzas kyi phur pa la brten nas mu stegs 'phrog byed dga' bo'i rdzu 'phrul rming med du bcom pa'i phur pa nyid da lta se ra byes pa grwa tshang gi nang rten gyi gtso bor bzhugs shing grags che /
drang srong chen pos dngos su phul ba'i rA hu la srung gso'i gdams pa bzhugs pa bdag gis kyang nos /
gong gi gnyag ston lha 'bar gyis kyang gter kha 'ga' zhig phyung bar grags kyang chos kyi rnam grangs mi gsal zhing rgyun byung tshul yang mi snang /
bon gter lung sde lnga bton par bshad cing gong gi gter ston sum tshogs kyis kyang 'bum dang tshad ma dang 'phrul gyi me long dgu skor sogs bon gter mang zhig bton pa'i dpe phal cher deng sang yod par snang ngo /
!
/du gu rin chen seng ge ni /
dbus su 'khrungs /
'dis byang pra dun rtse'i mchod rten nas drag sngags rdo rje gtsug lag gi skor rnams spyan drangs te /
de yang drag sngags 'di ni bai ro tsa na rgyal mo tsha ba'i rong du 'byon khar gdams pa 'di nyid rje 'bangs lnga la gtad nas ma 'ongs bstan pa'i btsas su gter du sbos shig gsungs pa bzhin du mnga' bdag rgyal pos byang pra dun rtse'i gtsug lag khang gi byang shar na lo pan mkhas pa'i mchod rten yod pa'i bum par gter    du sbas nas lo nyis brgya skor 'das pa na dbus pa du gu rin chen seng ges bsam yas nas kha byang rnyed de stag lo la gnam lcags rngur mo'i yig chung drag po phrin las kyi rgyud dang bcas pa byang pra dun rtse'i mchod rten gyi bum   pa dang /
rgyud snga phyi bdun dang de'i sgrub yig dang bcas pa mchod rten gyi rmang nas spyan drangs /
'on kyang rang srung dang /
gza' bdud kha chings kyi 'khor lo dgos pa rnams ma byas shing /
gter srung la mchod pa zhan pas 'tshubs slong gis gtsang gi lu ma mtsho gru khar /
slob bu gtsang pa rin chen shes rab dang /
gter ston dpon slob gnyis nang ma mthun par gcig gis gcig gri khar bkrongs /
g.yas ru shangs kyi zla grags zhes pa gnas po yin pas gter ston dpon slob gnyis grongs pa'i shul du shog ser rnams 'di la byung /
des gter ston gyi sras mo 'od ldem la gtad /
jo sras ma 'di sngon gyi las 'phro sad cing snying rus che bas grub pa thob ste shog ser phab cing spel pa'i rgyun bzhugs pa'ang ched du nos so /
!
/gtsang pa la ba ring mo'am gtsang ring shes rab kyis /
gtad khrom gyi srung ba zab mo rdo rje'i go khrab ces bya ba /
rang srung /
klu rigs lnga'i sgrib shing /
klu nad srung ba mdze 'phro gcod thabs /
gtad 'dre klu gdon srung ba sogs dang /
lha 'dre'i gnod pa 'ong mi srid pa'i thabs /
klu dang sa bdag nye mi nus pa'i thabs /
gtad kyi rjes gcod sogs chos tshan 'ga' zhig bton par snang ngo /
!
/sprul sku la stod dmar po'am dam pa dmar po zhes pas spa gro gcal gyi brag seng ge'i khog pa 'dra ba'i pha bong sdigs ru can zhes pa nas bdud rtsi chen po'i bcud len gyi skor dang /
bsam yas mchod rten nag po nas a tsar+Ya he wa nag po'i ngan sngags ri ma la ya'i nub dbang phyug gi lder bzo nas a tsar+Ya phra la ring mos rnyed de slob dpon pad+ma la phul ba bsam yas mchod rten nag po'i 'og tu sbas pas mchod rten 'di'i sas gzhan la gnod pa 'ong ba'i rgyu mtshan yang 'di'i don gyis yin par gsungs te 'jig rten phung byed nag po gri thal mar grags pa'i mu stegs kyi ngan sngags zab mo'i skor rnams dang /
yer pa bya rab nas yer pa'i dkar chag lha gcig kong jo'i phyag bris ma dang /
mang mkhar mu gu lung nas rdzas bdun la brten nas bgegs 'joms pa sra ba'i brag kyang 'gas nus pa sogs gter kha zab khyad can mang du spyan drangs pa las /
'di'i bdud rtsi bcud len gyi skor rnams grub chen thang stong rgyal pos kyang thugs nyams su bzhes pas dngos grub brnyes par gsal yang 'di'i dpe rgyun ma mjal /
!
dpal o rgyan chos kyi rgyal po'i gsang chen bka'i sdud pa mo dbyings phyug bde chen rgyal mo ye shes mtsho rgyal dngos byon mtshan ldan mkha' 'gro rnam gnyis kyi ya gyal /
sprul pa'i gter ston chen mo jo mo sman mor grags pa ni /
rang gter mkha' 'gro gsang ba kun 'dus kyi lung byang las /
nam zhig mkha' 'gros byin brlabs pa'i :
rigs ldan bu mo sprel lo pa :
sbas tshul jo mo'i ming can la :
mkha' 'gro rnams kyis chos 'di gtad :
byin rlabs rtogs pas rang bzhin grol :
dus der gzhan don cher mi 'byung :
'brel tshad bde chen sa la sbyor :
phung po lhag med byang chub thob :
ces don gyi rnam par thar pa dang bcas gsal bar lung bstan pa ltar /
e yul rig pa'i 'byung gnas kyi gu ru'i sgrub phug gzar mo lung dang nye bar /
yab dwags rgyud sngags pa rdo rje rgyal po dang /
yum mkha' 'gro'i rigs can pad+ma dpal 'dzom zhes pa'i rigs su sa pho sprel gyi lor sprul pa'i pad+mo bzhad /
yab yum gyis mtshan pad+ma mtsho skyid ces btags /
yab gzhis 'byor pa mtha' gnyis su ma lhung bas chung dus gces spras su bskyangs na'ang dgung lo lnga par yum gshegs pa'i rkyen gyis /
yab kyis bud med gzhan bzhes pas bar skabs su phyugs ma skyong bar mngags pa sogs grong pa'i las ci rigs la bkol bas cung zad 'o brgyal gyi rnam par bzhugs pa'i skabs /
dgung lo bcu gsum par e gzar mo lung khyung chen lding ba'i brag gu ru'i sgrub gnas bde chen gsang phug gi nye 'dabs su sos ka zhig la phyugs ma skyong nas bzhugs pa'i skabs cung zad mnal du song ba na /
brag de nas sgra snyan po zhig grags pa'i rkyen gyis mnal sad pa na gsang phug gi sgo har gyis bye ba mthong ste thugs snang 'gyur nas nang du thogs med du zhugs pa na dur khrod kyi bkod pa 'jigs su rung bar gyur pa'i dbus na    mkha' 'gro'i tshogs gral du slebs /
tshogs kyi gtso mo rdo rje phag mo dngos su snang bas /
rigs kyi bu mo 'ongs pa legs zhes dbugs dbyung /
sku rgyab kyi brag nas bzhes pa'i tshul gyis glegs bam chung ngu zhig blangs te spyi bor bzhag cing smin grol chig rdzogs su bstsal /
phyag tu gtad nas /
'di ni mkha' 'gro ma'i gsang ba kun 'dus pa'i gdams ngag ste khyod kyis shin tu gsang la nyams su blang na dngos grub mchog thob par 'gyur ro //
zhes lung bstan pa brnyes pas chos thams cad rang grol du shes pa'i zhing skyes kyi rnal 'byor ma chen mor gyur /
der tshogs kyi 'du ba la longs spyad nas sprul pa'i dkyil 'khor mi snang bar bsdus pa dang rang gnas su phebs /
rdo rje btsun mo'i byin rlabs kyi bdud rtsi rgyud la smin pas nyin mtshan kun tu chos kyi tshig mang po thol byung du brdol te rdo rje'i glu bro dang gzhan sems mkhyen pa'i mngon shes thogs med du gsungs pas 'ga' zhig dang /
phal cher gyis 'di ri khar nyal bas sman mos brlams par 'dug ces jo mo sman mo'i mtshan bla dwags su chags /
de lta bu'i rkyen gyis thugs sun pa'i rnam pas rang yul la ma chags par gnas nges med du 'byon par bzhed nas lho brag nub la yag spang grong du phebs /
gu ru chos kyi dbang phyug dang mjal ba tsam gyis lhan skyes ye shes rtsol med du 'khrungs /
chos dbang rin po ches kyang gu rus lung bstan pa'i mtshan ldan gzungs ma lnga'i ya gyal du dgongs nas gsang ba'i las rgyar bzhes pas sngon chad gtan la phabs ma nus pa'i bka' brgyad gsang ba yongs rdzogs man ngag gi rgyud chen po rtsa mdud grol      ba'i rkyen gyis brda' don thams cad dgongs te bod skad du bsgyur ba la brten phan tshun gnyis ka gcig grogs gcig gi sman yon bla na med par gyur /
der yun mi ring ba tsam bzhugs nas smin grol gdams pa'i snying po ci rigs pa gsan pa'i mthar gter ston chen pos /
khyod kyi zab chos mkha' 'gro'i glegs bam de khyod rang gi skye ba snga ma mkha' 'gro ye shes mtsho rgyal gyi thugs dam snying po ngo mtshar can du snang na'ang da lta 'gro don spel ba'i dus la ma babs /
shin tu gsang la rang nyams su longs /
dbus gtsang gi phyogs kun tu 'khyams la 'brel tshad bde chen gyi sar sbyor ba'i sbas tshul gyis 'gro don sgrubs shig dang mthar lus mi spang bar mkha' spyod kyi dngos grub brnyes par 'gyur ro zhes pa'i zhal bkod nan tu bstsal pa ltar /
skal bar ldan pa'i rnal 'byor ma gnyis bcas gtsang la stod ding ri man chad yul yul phran thams cad du byon /
sbas tshul gyi 'gro don lhun gyis grub nas mthar dgung grangs so drug tu son pa'i ston zla ra ba'i tshes bcu'i nyin yul dbus sbrags lha ri'i rtse mor phebs /
dpon g.yog gsum gyis tshogs kyi mchod pa zhig mdzad de gsum kas lus ma spangs par 'dab chags rgyal po mkha' la 'phur ba ltar nam mkha'i dbyings su je mtho je mthor o rgyan zangs mdog dpal ri'i mkha' 'gro'i tshogs gral la thogs med du gshegs pa na /
phyogs de'i phyugs ma skyong ba rnams kyis mngon sum du mthong ste der 'ongs pa na tshogs rdzas 'ga' zhig 'thor ba zos pas rang bzhin gyis bsam gtan la gnas pa'ang byung ngo //
de lta bu'i rmad du byung ba'i gsang ba chen po mkha' 'gro gsang ba kun 'dus su grags pa 'di nyid re zhig mkha' 'gro'i phyag tu bzhugs shing phal pa'i spyod yul du ma gyur pa /
rtsod dus kyi tha mar 'dul ba'i skabs su babs shing thugs rje dang smon lam gyi dbang las /
sprul pa'i gter ston rig 'dzin chen po pad+ma 'od gsal mdo sngags gling pa la /
sngon chos dbang rin po che'i gsang grogs su gyur pa'i rgyu dang ye shes mkha' 'gro'i byin rlabs kyi rkyen la brten te tshig don gyi bka' babs shing rjes su dran pa'i cho 'phrul chen pos gtan la phabs par mdzad pa'i skabs /
zhal spod gnang rim bzhin kho bos yi ger bkod de thog ma kho nar smin grol gyi gdams pa tshang sprugs su bstsal pa'i skal pa bzang pos yid rab tu tshims shing /
slad nas bsnyen sgrub 'brel 'jog dang sgrub chen dang sgrub phran lan grangs bgyis pas byin rlabs kyi mtshan ma'ang thob pa bcas kho bo'i rjes 'jug gsang ba chen po la yid brton pa dag gis nyams len snying gi nor bur bzung   bar rigs la /
gzhan yang nyer mkho'i yig cha ci rigs gsar spel bcas spar du bsgrubs shing smin grol lan grangs bgyis pa sogs zab chos 'di nyid la zhabs tog cung zad grub pa yin no //
ye shes mkha' 'gro 'di shin tu grags chung bas gter 'byung snga ma rnams su mtshan tsam las snga phyi nam byon yang ma gsal stabs 'dir gter lung dngos dang rje bla ma'i zhal lung dpang por byas te cung zad rgyas par bkod pa yin no /

!

/grub chen me long rdo rje ni /
sbrags kyi phur rnal 'byor pa zhig gi sras su 'khrungs /
dgung lo dgu par grub thob za lung pa dang mkhan po se lung pa las rab tu byung /
dgung lo bcu drug par brgyad stong pa brgya rtsa gsungs pas gnas lugs kyi don rtogs /
zangs mtshor bsgoms pas nyams 'bar zhing mngon shes phra mo'ang shar /
phyogs med du byon te khyad 'phags bcu gsum sogs bla ma mang po bsten nas sngags gsar rnying gi gsan pa mang po mdzad /
gnas chen mang por dka' spyad drag pos sgrub pa mdzad pas rdo rje phag mo sogs lha dang rig 'dzin du ma'i zhal mang po gzigs /
dgung lo bco brgyad par 'khrul zhig seng ge rgyab pa las rdzogs chen snying thig gsan pas sngon 'gro'i skabs zhag drug tu nyin mtshan med par rdo rje sems dpa'i zhal mthong /
mnal lam du rdo rje sems dpas dbang bskur ba thob ste rdzogs pa chen po'i rtogs pa mthar phyin /
brtul zhugs shin tu che bas gsang ba sngags kyi spyod pa sgra ji bzhin tu spyod par nus shing 'byung ba lnga la dbang bsgyur bas grub thob chen po'i mtshan yongs su grags /
mkhar chu sogs dben gnas rnams su sgrub pa'i rgyal mtshan btsugs /
sbrags yang rdzong nas bi ma la'i thugs thig spyan drangs te gnas kyis mtshan du yang rdzong snying thig
/gter ston las me long snying thig
/rgya rtags las snying thig AHhU~M ma /
glegs bam gyi tshad las bi ma'i gong khug mar grags pa ste phyis kyi bar dpe lung gi rgyun bzhugs par snang mod chos rgyun chad nas mi rabs gcig tsam song bar 'dug
/dgung lo drug cu par mkhar chu nas gdod ma'i grol sar gshegs pa'i ltas chen po dang bcas zhi bar mnal bas gdung rigs lnga'ang rgyud las bshad pa ltar byon /
deng sang rje bla ma rin po cher me long snying thig gi nye brgyud khyad par 'phags pa bzhugs pa dang /
me long snying thig rtsa ba'i chos sde rnams mkha' 'gro rdo rje sgrol mas yang gter du sbas pa'i shog ser kho bo'i lag tu 'byor pa gtan la phab ste smin grol bka' drin du nos te gter mdzod chen mor bzhugs su gsol ba'o /
!
/skal ldan byis pa ni /
sngon mnga' ri'i yul gu ge 'dam grogs zhes par /
byis pa mang pos bye ma'i spo chen po zhig brus pas /
rdo'i sgrom gru bzhi khebs dang bcas pa zhig byung ba /
kha phyes pa'i nang nas sems can rigs mi gcig pa mang po shig shig byung ba dang /
byis pa gzhan rnams shi
/byis pa mdzangs pa zhig gis ya khebs khyer nas bros pas skyon ma byung /
der yul der nad yams chen po byung ste gnyan rims kyi rigs mi 'dra ba du mas mi phyugs mang po shi ba na /
ya khebs de las rims srung chig dril gyi skor rnams byung ste /
'khor lo dang rdzas sngags rnams byin pas nad rims thams cad chu bcad pa bzhin du song bas zab par shes te rim par spel bas deng sang gi bar du gu ge chig dril zhes srung ba zab mor byed cing lung dang phyag len gyi rgyun ma nyams pa bdag gis kyang nos /
gter ston gyi mtshan la'ang byis pa las mtshan gzhan ma thogs pas skal ldan byis par ming chags par snang ngo /
!
/brang ti rgyal nye mkhar bu'i lo rgyus rgyas pa zhig ma mthong yang /
brang ti rgyal nye mkhar bu zhes pa bod sman mkhas pa mi dgu'i gras brang ti'i rgyud du 'khrungs /
'dis slob dpon rin po che dang khri srong lde'u btsan gyis sbas pa'i rtsa sgrub dang gso dpyad skor 'ga' zhig bsam yas gnam stegs bcu gsum gyi ka zhu'i nang nas gter bton cing bsgrubs pas grub rtags thon par grags shing /
de nas brang ti 'jam dpal bzang po sogs las rim par brgyud par bshad kyang deng sang g.yu thog snying thig gi chos sder bram ze ser skya spun gsum gyi bka' gtad tsam zhig bzhugs so /
!
/sgom chen 'brug pa dang /
gnyan ston dzam+b+ha la dang /
don grub seng ge dang /
pad+ma grags pa ste /
gter ston 'di rnams rig 'dzin gu ru chos kyi dbang phyug gi gter g.yog yin te /
rig 'dzin de nyid kyis gter kha chen po bco brgyad zhal phyes pa'i /
gter kha bcu pa chos drug sras mkhar ma sgom chen 'brug pa mngags te spyan drangs pa yin la /
de bzhin tu gnyan ston dzam+b+ha las lho brag mkho mthing lha khang nang gi gshin rje dmar po'i thugs ka nas 'jam dpal rdzogs chen skor sogs bton pa chos dbang rin po che'i gter kha bdun par bgrangs te /
don grub seng ge dang pad+ma grags pa gnyis ni tha dad gnyis 'dzom zhes gong ma gnyis kyi gter 'don grogs yin par bzhed cing chos drug sras mkhar ma'i lung rgyun tsam bzhugs pa'ang nos so /
!
/nyang ban ting 'dzin bzang po'i rnam 'phrul skyes bu ye shes rdo rje'i skye ba dung mtsho ras pa snga ma ni yar lung du 'khrungs /
gzhon dus nas gdan sa mthil du chos sgor zhugs pa'i mtshan shes rab rgya mtsho dang /
sgam po rdor blo ba la bsnyen par rdzogs pa'i mtshan rin chen bzang po gsol /
kha rag g.yu mtshor 'khrul zhig khams pa'i drung du dka' thub kyi sdom pa zhus pa'i skabs /
des lung bstan pa ltar g.yu mtshor byon nas de'u zhig gi khar spyil po 'dug par dka' thub la bsten te sgrub pa mdzad /
spyil po'i gting nas kha byang rnyed pas de'i don sgam por byon /
mtsho 'og ma'i 'khyags pa bskum khru gang gi 'og nas /
dwags po rin po che dang /
skyes bu ye rdor gnyis kyis sbas pa'i chos gter /
rdo sgrom nang du ne'u le'i gzugs /
de'i nang du shog dril dar sna lngas dril ba dang nA ro pa'i dbang bum sogs spyan drangs pa las sems khrid yid bzhin nor bu dang 'pho ba grong 'jug gi skor rnams byon te sems khrid sngar dus dar rgyas che /
deng sang yang rgyun bzhugs pa las zur mang snyan brgyud las lung dang grol mchog khrid brgya las lung khrid bar ma chad par nos /
'dis gnyal du dwags po rin po che 'khrungs sa dung mtsho lha khang sogs rten bzhengs mang po mdzad /
tshal pa drung chen smon lam pa dang kun dga' rdo rje sogs la dngos rdzas mang po phul nas lha sa bskor mi rnams la skyo tshul tshugs pa'ang bshad do /
!
/rgyal yum ye shes mtsho rgyal gyi rnam 'phrul gnyis kyi phyi ma mkha' 'gro ma kun dga' 'bum pa ni 'on gyi bkra shis rdo mkhar du /
yab gtsang pa rdo rje dbang phyug dang /
yum shel dkar bza' rdo rje 'tsho'i skye ba mtshan ldan lha skyid dpal 'dzom gnyis kyi sras su spre'u lor 'khrungs /
dgung lo drug par /
gdan sa mthil gyi spyan snga tshes bzhi rnying ma grags pa rgyal mtshan la gtsug phud phul /
mtshan kun dga' 'bum du gsol /
de la sogs pa'i bla ma mang du bsten cing /
gsang sngags gsar rnying gi chos tshul mang po dang dbang khrid gdams pa mtha' yas pa gsan cing sgrub pa kho na mdzad pas /
thugs dam gyi rtogs pa klong du gyur /
khyad par du nub gcig gi srod 'khor tsam la /
kye skal ldan las can ma khyod /
sbrags yang rdzong gi 'od gsal phug ces bya bar /
lo bdun zla ba bdun zhag bdun du za ma bdun du sgrub pa mdzod cig dang /
DA ki'i lung bstan dang /
mkha' spyod kyi zhing sogs mjal ba yod do //
zer ba zhig gsan nas /
sbrags yang rdzong gi bye brag rdzong shel gyi 'od gsal phug tu lo bdun tu rtse gcig tu sgrub pa la bzhugs pas /
rdo rje phag mos lung bstan nas phug pa de nyid nas ma rgyud gsang ba lam khyer gyi chos skor cha lag dang bcas gter nas gdan drangs /
dbus stod smad kun tu skal ldan mang po la gnang bas smin grol la bkod /
khyad par du gter lung las byung ba bzhin 'gro mgon dung mtsho ras pa la gnang /
de nas phyogs kun tu rgya cher 'phel na'ang deng sang dpe lung gi rgyun shin tu dkon pa la kho bos yar lung shel brag nas dpe rnying zhig rnyed /
gter chen mchog gyur gling pas sngon gnas rjes dran dang byin rlabs nye brgyud du bka' babs pa'i smin grol gdams skor rdzogs par zhus nas gzhan la'ang spel /
mkha' 'gro ma 'dis sbrags yang rdzong gi gnas sgo yang /
gter 'don pa dang lhan cig tu phyes pa yin te de dus gra dol gzhung gsum /
skyi g.yor yar 'on /
klo rdo bsam yas zur mkhar rnams su me tog gi char babs pa dang /
mkha' 'gro ma rnams kyis rol mo'i sgra sgrog pa byung /
phyogs 'dus kyi bla ma mi dpon dge ba'i bshes gnyen sogs grwa pa bu slob kyang mang du 'dus shing chos dang gdams pa zhu ba bgrang ba las 'das /
mdzad pa mthar phyin nas /
'on gyi bkra shis yang dgon dang /
rje mo mchod rten gyi dgon par zhag bdun du sku mtshams mdzad nas /
sgra dang 'od dang me tog gi char 'bab pa la sogs pa'i ngo mtshar gyi ltas bzang bsam gyis mi khyab pa dang bcas /
sku lus ma spangs par 'ja' lus rdo rje'i sku grub par mdzad pa yin no /
!
/dung mtsho ras pa phyi ma ni la stod lho'i ding ma brin du yab zhang dkon ne bya ba dang /
yum mgron za sgron skyid gnyis kyi sras su sku 'khrungs /
sngon gyi 'gro mgon dung mtsho ras pa'i skye ba gsal bar dran pas dung mtsho ras pa phyi mar grags /
dgung lo bcu gcig pa la chos sgor zhugs nas mdo sngags kyi gsan pa rgya cher mdzad /
dgung lo nyer gsum tsam na gangs bu ler mi nyag ras pa'i drung du phyin nas dbang khrid dang gsar rnying gi gdams pa mang po gsan /
gangs khrod dang g.ya' khrod mang por sgrub pa mdzad pas /
o rgyan rin po che'i zhal mjal lung bstan mdzad pa bzhin dbus dang kong po phyogs la phebs /
'on du rje btsun ma kun dga' 'bum dang mjal nas rjes su bzung zhing chos kyi bdag por lung bstan /
mon gnas khyung rdzong gangs ra dang la stod srin po rdzong sogs kyi gnas sgo phyes /
srin po rdzong nas bla sgrub gdung ba zhi byed dang /
tshe sgrub 'od kyi bum pa zhes bya ba'i zab gter thon cing gzhan la rgya cher spel /
khyad par sgam po'i rgyab kyi mtsho maN+Dal nag po'i 'gram pha bong ru sbal kha sbub pa lta bu'i 'og nas rdzogs chen yang ti nag po gser gyi 'bru gcig gi gdams skor rnams spyan drangs skal ldan rnams la spel pas lam 'di las 'od lus grub pa'ang mang du byon /
gzhan yang rdo la phyag zhabs kyi rjes 'jog pa sogs grub pa'i rtags ngo mtshar che ba bsam gyis mi khyab pa mnga'/
kong long ral gsum du 'gro don gyi phrin las rgya cher bskyangs /
yang ti'i dbang lung khrid gsum nyams len dang bcas pa'i rgyun deng sang gi bar du rgya cher 'phel zhing kho bos kyang legs par nos so /
!
/rgya gar nas byon pa'i gter ston badzra ma ti zhes pas /
bal yul li shan ti'i gnas nas spyan drangs pa'i rdzogs chen mkha' klong 'od 'phro dang /
de'i las tshogs klu dang sa bdag gi gnyen por gyur pa o rgyan chen po sku mdog mthing ga phag la chibs pa'i sgom bzlas dang /
sman sngags bsdebs nas rims tre tre ho sogs snyigs ma lnga bdo ba'i nad rims rnams srung bcos kyi gdams pa zab mo zhal shes dang bcas pa gdan drangs /
de skabs tshal gung thang pa gzhon nu bsam gtan gyis bal yul du byon pas gter ston dang mjal nas gter chos rnams bod du spyan drangs pa /
bka' babs lung zin ltar bla ma dpal 'byor zhes pa nas brgyud de dar rgyas su gyur na'ang /
deng sang ni drag mthing sgom bzlas kyi lung rgyun tsam las gzhan mi bzhugs so /
!
/lo tsA ba rin chen bzang po dang shel dkar bza'i rnam 'phrul rgyal sras legs pa ni /
gnyal gyi se ba lung gi mdar sho bo'i gdung rus 'tsho byed dbang phyug rgyal po'i sras su grub thob o rgyan pas lung bstan pa ltar lcags pho stag gi lo la 'khrungs /
sku chung dus nas shes rab blo rtsal gnyis ka che /
rang gi khu bo sho thams cad mkhyen pa sogs bla ma mang por bsten te rig pa'i gnas dang gsar rnying gi chos bka' mang po la gsan bsam rgya cher mdzad pas mkhyen rtogs phun sum tshogs te yon tan dpag tu med pa mnga'/
khyad par dgung lo nyi shu rtsa brgyad pa la gter ston pad+ma las 'brel rtsal gyi zhabs la gtugs nas rdzogs chen mkha' 'gro'i snying thig gi chos skor thams cad gsan pas /
gter ston gyis rang gi chos bdag tu lung bstan /
me mo sbrul gyi lor byar skrag chung rdo rje brag nas gter gyi kha byang rnyed /
de nas lo drug pa chu pho khyi'i lo la gter sgo phyes nas /
rdzogs chen 'khor ba chig chod dang /
phyag chen sangs rgyas gsal 'debs /
'khor ba bde chen lam byed /
snying thig 'das rjes rnam gsum /
thugs sgrub thod phreng rtsa gsum dril sgrub sogs gter nas gdan drangs /
gzhan yang tsa ri zil chen phug nas kyang yang gter tshul gyis zhing skyong gi skor yang spyan drangs /
dgung lo zhe gsum pa chu pho spre'u'i lor /
karma pa kun mkhyen rang byung rdo rjes kong por gdan drangs pa la mkha' 'gro snying thig gi chos skor thams cad dbang khrid lung gsum tshang bar phul /
'di shog ser steng nas phul ba yin zer ba'ang snang /
gzhan yang chos bka' mang du phul /
tshur yang chos rje'i drung nas /
thub pa'i skyes rabs /
zab mo nang don /
rgyal ba rgya mtsho sogs chos mang du gsan /
thugs yid gcig 'dres su gyur cing chos bdag po la 'phrod pa yin zhes snying thig gi bdag por mnga' gsol zhing lung bstan par mdzad /
de nas 'gro don rgya cher mdzad de dgung lo don bdun pa me pho rta'i lo la chos kyi dbyings su gshegs /
deng sang chos rgyun gzhan bzhugs pa ma mthong /
pra 'bebs dang bsang brngan tsam gyi lung rgyun thos shing kaM tshang gi bstan srung dpal ldan zhing skyong dbang po'i sgrub skor rnams gtso bor 'di las brgyud par snang ngo /
!
/gter chen rdo rje gling pa'i zhal slob gter phran nyer gcig gi gras o rgyan bzang po ni /
mon bum thang gi chos 'khor bde chen stod du 'khrungs /
rdzogs chen gsal ba'i me long dang /
tshe sgrub bde gshegs 'dus pa sogs spyan drangs /
bum thang sde bzhir bde skyid 'byung ba'i rten 'brel du sku rjes lha khang zhig gsos dang bka' brgyad kyi dkyil 'khor blos slang bzhengs dgos pa'i lung bstan yod par dkyil 'khor bzhengs tshul la dogs gnas 'ga' zhig byung bas the tshom bsal phyir sku lus nyer gnas la bcol gtam byas /
rje nyid bya rgod kyi rnam pas zangs mdog dpal rir phebs o rgyan chen por dogs gcod zhus nas tshur pheb pa'i bar la zhag bdun 'gyangs pa nye gnas kyis spur las dbu thod zhus nas sku lus chud gsan pa dang 'grigs pas thabs ma rnyed nas /
mon tsha 'og tu bu mo shi ma khad cig gi ro la grong 'jug mdzad /
sku rjes lha khang du shog ser rnams phab cing lha khang zhig gsos kyang mdzad /
sku rten dman pas blos slang bzhengs ma grub /
lha khang thog kha'i gnam rgyan la dkyil 'khor bris pa da lta'ang yod 'dug
/'gro don kyang cher byung ste ngo mtshar che ba zhig tu 'dzin /
deng sang chos rgyun ma bzhugs /
!
gter ston shes rab me 'bar ni /
'khrungs yul khams pa yin par grags /
kong po rgya la'i rba dong nas rdzogs pa chen po 'khor 'das rang grol chos skor rnams dang /
rdzogs chen drag po gsum dril gyi skor dang /
stag rtse brag nas gza' dang lha mo'i cho 'phrul sogs gdams zab mang du gdan drangs /
'on kyang rdzogs chen 'khor 'das rang grol sgra rigs mi 'dra ba dang yig rigs mi 'dra ba brgya rtsa yod pa'i gter yig gi mgor bod yig tu /
sprul sku rnam mkhyen gcig dang 'phrad par shog :
de min snyigs rus gzhan gyis khrol re kan :
zhes pa yod cing gter ston nyid kyis kyang shog ser ma khrol bas /
gter ston gyi slob ma 'khrul zhig stag tshang ras pas karma pa rang byung ba sogs mkhas grub mang po la bstan kyang 'grol ma thub /
yig rigs bcu drug dang sgra rigs sum cu tsam mkhyen pa'i bla ma kun dga' bya ba la bstan kyang ma khrol /
de'i tshe gter ston rdo rje gling pa bai ro'i bag chags sad nas sgra rigs dang yig rigs gang la'ang thogs pa med par mkhyen par grags pas kong por gdan drangs nas shog ser rnams spyan sngar phab pa tsam gyis tshegs med par mkhyen pa'i ngo mtshar dang ya mtshan rmad du byung bas rdo rje gling pa'i che ba bton byed du gyur cing chos         brgyud la'ang 'dren par snang ngo //
phyis gter ston 'di nyid mon yul du byon dus /
yul de'i dpon pos rang skal min pa'i gter zhig dbang med du 'don du bcug pas dpon po'ang shi /
gter ston yang ring por ma lon par sku gshegs /
shog ser rnams yang gter du sbas pa phyis pad+ma gling pas bton /
phal cher chud zos su song bas rdzogs par phab ma thub kyang /
gter ston snga mas phab pa nyid bdag gir mdzad pa rdzogs chen gnyis med rgyud bu chung gi skor yin par bshad /
'di'i gter chos 'khor 'das rang grol skor rnams dngos su rgyun ma bzhugs kyang stag sham yi dam dgongs 'dus kyi chos sder bzhugs pa dang gzhung gcig par snang bas chu bo gcig 'dres su rung bar mngon /
!
chos blon nyi ma'i skye ba nyi zla sangs rgyas ni dwags por 'khrungs /
mtsho maN+Dal nag po nas 'pho ba 'ja' zug ma'i gdams skor rnams spyan drangs /
klu rgyal gtsug na rin chen 'khor bcas la gnang bas chu de la gnas pa'i srog chags thams cad kyang thar pa thob par mdzad ces grags /
gter ston de nyid tshur mthong rnams kyi snang ngor rlung yan lta bu la /
don du zangs mdog dpal rir pheb nas o rgyan rin po che dngos su mjal te 'pho ba'i gdams pa zab khyad can zhig kyang gsan par mdzad /
'di la 'pho ba snyan brgyud mar grags te rig 'dzin gter bdag gling pas mdzad pa'i khrid yig kyang yod /
tsa ri g.yu mtsho nas bcu gcig zhal gyi sku rang byon ngo mtshar can zhig gdan drangs pa deng sang gnyal du yod skad /
'di nyid dgung lo nyis brgya dang nyi shur 'gro don du bzhugs pa'i lo rgyus snang na'ang /
phyed lo'i grangs tsam ni bzhugs par nges /
'di'i sras karma gling pa yin pas de'i gter 'don pa'i grogs kyang mdzad cing chos brgyud kyang 'di las 'phel /
'pho ba'i gdams skor rnams zab khyad dang deng sang yang dar rgyas shin tu che bas 'gro don mtha' yas pa mdzad par snang ngo /
!
/sprul pa'i skyes mchog rdo rje gling pa'i gter slob sngags 'chang las 'phro gling pa ni /
dol du 'khrungs /
zab lung me tshor mkha' 'gro phug nas bla ma yongs rdzogs kyi chos skor rnams spyan drangs shing gter rdzas gdung rgyud sogs brag dkar chos sdings dgon par yod par grags kyang deng sang chos rgyun mi bzhugs par mngon /
da lta yongs su grags pa'i nad brgya sngags gcig pad+ma sha wa ri 'di nyid kyi gzhung rdor gling sogs gter kha mang du byon par snang yang sgrub thabs pad+ma sha wa ri dmar mo'i skor gter ston 'dis yang rdzong nas bzhes pa rje bla mar yang gter   du babs pa'ang bzhugs so /
!
/lha sras mu khri btsad po'i rnam 'phrul sprul sku bzang po grags pa ni la stod lho ru 'khrungs /
rten dge slong /
bka' brgyud kyi chos sgor zhugs /
rgyal gyi shrI/
mang lam ri khrod /
gangs bu le sogs su sgrub pa rtse gcig mdzad pas rtogs pa klong du gyur /
gangs bu les khye'u dar thod can zhig tu sprul nas gter 'don par bskul yang nyams snang du dgongs nas rtsis gdab ma mdzad /
o rgyan chen pos snyi nam la sgom zer ba'i rnal 'byor pa khyad par can zhig tu sprul nas gter gyi kha byang bstsal cing bslab bya mdzad pa ltar /
ru lag gram pa rgyang gi lha khang nas rta mgrin /
byams pa'i sgrub thabs /
gung thang rgyal po la gdams pa'i skor /
yon po lung nas phyag rdor sogs sgrub thabs 'ga' zhig dang /
snying byang rgyas 'bring bsdus gsum /
gnas yig dang kha byang /
gsol 'debs le'u bdun ma /
phyir zlog 'khor lo 'bar ba sogs gdan drangs /
kha byang dang snying byang sogs rig 'dzin rgod ldem can la bskur bas zang zang lha brag gi gter chen 'don par mdzad pa dang /
gsol 'debs kyang de nyid kyis shog ser las phabs te dbus gtsang khams gsum du 'phel bas mchog dman kun gyis mgrin par brgyan te phrin las nam mkha' dang mnyam pa'o /
!
/a tsa ra sa le'i skye ba dri med lhun po ni /
kong po 'or shong du yab phyag rdor dang /
yum pad+ma mtsho gnyis kyi sras su chu pho 'brug lo dpyid zla ra ba'i bco lngar ngo mtshar ba'i ltas du ma dang bcas te sku 'khrungs /
bla ma g.ya' bzang pas 'gro mgon rgyal ba'i sras su lung bstan nas mtshan rnam par snang mdzad 'od du btags /
lo de'i dbyar zla ra ba'i tshes gcig la gter gyi kha byang phyag tu babs /
dgung lo gsum bzhes pa nas mngon shes phyogs med du shar /
drang nges chos rnams thogs med du gsungs /
o rgyan yab yum dngos su zhal bstan nas dbang dang byin rlabs zhal gdams gnang /
dgung lo bcu gsum pa la mchims kyi gad pa skya bor mchod rten byin rlabs rang babs nas bstan pa thams cad kyi dgongs pa 'dus pa dang /
ring bsrel dam rdzas /
gter kha sum cu rtsa gcig gi kha byang sogs spyan drangs /
mkhan po chos kyi blo gros las rab byung dang /
sa skya dpal ldan bla ma las bsnyen rdzogs bsgrubs /
rig pa'i gnas lnga sogs bslab shes kyi yon tan phul du phyin cing rdzogs pa chen po sogs gsan pa'ang rgya cher mdzad /
zab gter brgya dang sum cu'i kha byang phyag tu son pa phal cher zhig gter nas bzhes pa la 'dus pa skor dgu dang /
don tig 'gro ba kun sgrol /
mchog tig ye shes rnam grol /
zab tig dgongs pa rang grol sogs grags che zhing /
'ga' zhig yang gter du'ang sbas /
rgyal po'i bla dpe mkhan slob chos gsum shangs mtshal gyis bris pa'i rgyas pa 'bum gyi glegs bam 'bum dmar mar grags pa dang /
sku rten ngo mtshar can dang nor gter khyad par can mang po sogs gter kha bsam las 'das pa bzhes /
gter chen sangs rgyas gling pa dang lhan cig tu bstan pa'i spyi rim chen mo'ang mdzad /
lo re bzhin du dpyid rar mchod pa chen po dang /
dbyar rar mchod sbyin stong rtsa /
ston rar swats+tsha 'bum ther /
dgun rar tshogs 'khor brgya rtsa rnams rgyun mi 'chad par mdzad /
rgyal dbang rol pa'i rdo rje la chos bdag gi rten 'brel bsgrigs pas thugs dgyes pa'i rtser son /
ngo mtshar ba'i ltas dang cho 'phrul ni skye bo kun gyi mthun snang du grub pa dus rgyun du byung /
phyogs bcu'i sangs rgyas rnams kyis zhal bstan cing phyag spyi bor bzhag nas /
ma 'ongs pa na steng phyogs lhun grub yon tan dpag tu med pa'i zhing khams su /
de bzhin gshegs pa dri med lhun grub dpal brtsegs rgyal po zhes bya bar 'gyur ba'i lung bstan thob /
de lta bu'i 'gro don mthar phyin nas pad+ma 'od kyi zhing khams su gshegs pa'i gdung rten dang /
mchod rten dkar po 'gul shes sogs tsa gong gi dgon par da lta'ang bzhugs par 'dug
/'di'i zab gter gyi gtso bor don tig 'gro ba kun sgrol du grags pa ngo mtshar can gyi smin grol rnams rdzogs par thob /
khams gsum 'khrugs byed las kyi rlung dmar skor drag sngags mkhan po rnams kyi phyag char deng sang gi bar rgyun yod par snang yang sngar ma thos /
de las gzhan pa'i dpe lung gi rgyun mi bzhugs par mngon /
!
gter ston dri med rnam gsum du grags pa'i nang tshan gnubs chen sangs rgyas ye shes kyi rnam 'phrul dri med kun dga' ni /
grwa phyi'i mda' khang dmar du yab dpal 'byor bzang po dang /
yum dgos dgos 'dzom ma gnyis kyi sras su me mo phag gi tshes bcur ngo mtshar ba'i mtshan rtags dang bcas te 'khrungs /
sngags rigs bzang po'i rgyud las byon cing nyid kyang phyis sngags 'chang rdo rje 'dzin pa chen po'i tshul du bzhugs /
thog mar grwa phyi chu bzang du byon nas 'dul ba la sbyangs /
dgung lo nyer gcig par chu bzang pa chen po las bslab tshigs rim par bzhes te mtshan shes rab rgyal mtshan du gsol /
bla ma mkha' 'gro'i lung gis skabs phyes nas bsam yas mchims phur sgrub pa mdzad pas dbang dang gdams ngag rnams o rgyan dngos kyis gnang /
nyams rtogs tshad med par 'khrungs /
khyad par dgung lo nyer drug pa'i steng mchims phu blon po mgul gyi rtse mor o rgyan chen pos lung bstan /
ye shes mtsho rgyal gyis kha byang dngos su bstsal pa ltar de'i phyi lor mchims phu'i mda' brag sna seng ge'i gdong pa can nas /
bla ma nor bu lam khyer /
rdzogs chen mkha' 'gro yang tig
/thugs rje chen po ye shes 'od mchog bcas bla rdzogs thugs gsum rgyas pa dang snying po'i skor /
gzhan yang bka' brgyad gtsug rgyan nor bu /
tshe sgrub rta mchog rol pa /
mkha' 'gro chen mo /
mgon po 'bar chung sogs chos dang nor gter mang du spyan drangs /
mchims phur gter sgrub mngon rtags thon par mdzad /
bla rdzogs thugs gsum gyi sgo nas dbus gtsang lho mon sogs la 'gro don rgya cher spel /
mthar shar kong po'i yul du byon nas chos kyi char chen po phab /
lhun grags dgon pa zhes sngags 'chang gi sde btab /
de lta bu'i mdzad pa mthar phyin nas ngo mtshar ba'i ltas dang bcas zhing khams gzhan du gshegs /
de'i gdan sar nyid kyi thugs sras kyi thu bo mtshan ldan gzhon nu sangs rgyas bzhugs pa la ye shes mkha' 'gros lung bstan rim par byung ba la brten nyid kyi sku'i chas dang 'dus sde bcas dkar chas su bsgyur pa la brten /
lhun grags dkar po bar grags te phrin las rgya cher 'phel /
gdung rgyud kyang kong po'i phyogs su 'gro don can mang du byung bar grags /
'di'i zab gter thugs rje chen po dang mgon po 'bar chung skor dar rgyas che bar byung na'ang phyis 'dir dpe lung gi rgyun ma mjal /
bla rdzogs thugs gsum snying po'i skor rnams rang nyid kyis thugs nyams su bzhes pa las 'chad spel ma mdzad cing ma 'ongs pa'i dus la dgongs te shog ser rnams brag dmar mgrin pa bzang por yang gter du rgyas btab   pa /
phyis 'dir zab gter rgya mtsho'i bka' babs pad+ma 'od gsal mdo sngags gling pas thugs rje chen po sems nyid ngal gso'i skor dang lhan cig spyan drangs shing yun ring du gsang ba srung ba nyid gnas dus kyi rten 'brel khyad par can 'grigs pa'i skabs bla ma mkha' 'gro'i lung gis bskul ba ltar gtan la phab cing kho bo la'ang smin grol tshang sprugs su bstsal /
bla ma yid bzhin nor bu dang thugs rje chen po rgyal ba rgya mtsho'i bsnyen sgrub sgrub chen bcas yang yang bgyis pas byin rlabs kyi mtshan ma'ang thob pas snying gi nor bur bcang bar bya ba yin la /
nyer mkho'i yig cha'i zhabs tog kyang 'ga' zhig spel ba'o /
!
/sna nam rdo rje bdud 'joms kyi yang srid mchog gi sprul sku rnam gsum gyi ya gyal gter ston rig 'dzin chen po dngos grub rgyal mtshan ni /
ri bo bkra bzang gi shar mdun byang phyogs tho yor nag po'i yul rgyud sna mo lung gi gzims khang du /
hor gur ser rgyal po'i rigs las phur pa'i grub thob bar ma chad par byon pa slob dpon bdud 'dul gyi sras su me mo glang lo zla ba'i tshes bcu la mtshan rtags khyad par can dang bcas te sku bltams /
lung don ltar dgung lo bcu gnyis pa'i dus su dbu gtsug tu rgod sgro gsum dang nyer bzhi pa'i dus rgod sgro lnga skyes pas rig 'dzin rgod ldem can zhes yongs su grags /
sku gzhon nu nas yab chos rnying ma'i chos skor thams cad la thos bsam sgom pa mthar phyin du mdzad /
mang lam bzang po grags pas rgyang yon po lung nas bton pa'i snying byang man ngag gnad kyi don bdun ma sogs chos tshan brgyad lha brag gi gter 'don pa'i cha lag tu dgos par mkhyen nas ston pa bsod nams dbang phyug la bskur nas rig 'dzin chen po la phul ba'i don bzhin /
me rta sbrul zla'i yar ngo'i tshes brgyad la ri bo bkra bzang gi rtse mo nas 'dzeng brag dkar po'i rdo ring gsum la gter chen gsum dang gter phran brgya rtsa'i lde'u mig yod pa spyan drangs nas gter tshab sbas /
gter shul rang mal bzhag pa deng sang rlung gseng du grags shing lo phyi ma'i lo gsar skabs myu gu gsar du skyes pa'i rgyun deng sang yod skad /
lo de'i lug zla'i tshes bzhi'i srod la brag ri dug sbrul spungs 'dra'i rked pa ste zang zang lha brag gi phug pa nas /
gter sgrom sngon po gru bzhi nang chod so sor yod pa nas mdzod lnga 'dus pa'i zab gter chen po spyan drangs pa ste /
de'ang dbus snying mdzod smug po nas shog dril gsum dang phur pa gsum chu dar smug po gcig gis dril ba /
shar dung mdzod dkar po nas las rgyu 'bras la zlo ba'i chos dgongs pa nam mkha' dang mnyam pa /
lho gser mdzod ser po nas bsnyen sgrub rnam pa bzhi'i chos spyod pa nyi zla ltar gsal ba /
nub zangs mdzod dmar po nas rten 'brel khyad par can gyi chos tsan+dan gyi sdong po lta bu /
byang lcags mdzod nag po nas dgra bgegs thal bar rlog pa'i chos dug gi sdong po lta bu ste /
mdor na kun bzang dgongs pa zang thal gyis thog drangs pa'i chos dang dam rdzas bgrang ba las 'das pa byon /
mdzod lnga re re la'ang chos tshan brgya rtsa re bzhugs pas yongs dril lnga brgya yan lag dang bcas shog ser gtan la phab nas snod ldan rnams la spel bas chos kyi snyan pas bod yul thams cad khyab ste /
sras brgyud /
yum brgyud /
slob brgyud gsum las byon pa'i chos rgyun deng sang bar ma nub par gnas /
zab gter thams cad bod khams la 'di phyi'i bde skyid spel thabs kho na las ma 'das kyang /
khyad par byang gter 'di nyid bstan pa spel ba /
mtha' dmag zlog pa /
rims nad gcod pa /
nang 'khrugs zhi ba /
'gong po ar la gtad pa /
sde pa'i mnga' thang gso ba /
sa nad dang gnyan nad 'dul ba sogs gang la gang dgos ma tshang ba med cing /
stod khyung lung dngul mkhar nas smad khams kyi klong thang sgrol ma yan chad kyi bod spyi dang bye brag gi bde thabs sna tshogs pa dang /
sbas yul chen po bdun gtso bor gyur pa'i gnas yul mang po'i thems byang lde'u mig sogs bzhugs pas bod khams spyi la phan pa blon po lta bu'i gter gcig ces yongs su grags /
sku tshe'i smad la 'bras mo gshongs su phebs nas gnas sgo phyes /
gung thang rgyal po mchog grub sdes kyang bla mar bkur bas bod kyi bde skyid la phan par byung /
de lta bu'i mdzad pa mthar phyin nas dgung lo bdun cu rtsa gnyis par ngo mtshar pa'i ltas du ma dang bcas te dgongs pa chos kyi dbyings su thim mo //
'di'i chos brgyud las 'ja' lus su gshegs pa dang grub thob mang du byon cing /
bla ma zhi drag
/thugs rje chen po 'gro 'dul /
rdzogs chen dgongs pa zang thal /
bka' brgyad rang shar /
rten 'brel chos phal cher /
bstan srung gi skor sogs deng sang rgyun bzhugs pa phal mo che bdag gis kyang legs par thob bo /
!
/mang po ba dpal rgyal mtshan ni /
dge slong nam mkha'i snying po'i sprul par lung gis zin /
mnga' ris stod du klung ston 'jam dbyangs mgon po zhes pa'i sras su 'khrungs /
rab tu byung ba'i mtshan dpal gyi rgyal mtshan /
bzhugs gnas las byang chub gling par grags /
dbus gtsang rnams su phebs shing thos bsam gyi sgro 'dogs chod par mdzad /
gu ru tshe brtan rgyal mtshan gyi gter ma'i kha byang phyag tu 'byor pa la brten /
dpal mo dpal thang gi nub lha mtsho srin mtsho'i brag nas gu ru'i phyag mtshan gnam lcags rdo rje dang /
dam chos kun bzang thugs gter spyan drangs /
'di'i shog ser rnams rdo rje'i gnas so sor bzhugs pas /
spyi tshom nang gter /
rwa skor /
lte skor /
lte skor chings /
rwa sbrag gi skor lnga ru grags /
sku rten bsod nams dpal 'bar du grags pa bod khams spyi'i phan bde spel ba'i ched du bzhengs dgos pa'i lung bstan nang gzhug 'bul rgyu'i gter rdzas dang bcas ji ltar 'byung ba bzhin legs par bsgrubs shing rab tu gnas par mdzad pas dge   mtshan dang ngo mtshar ba'i ltas bsam gyis mi khyab pa byung /
'di'i dbang skal ril bu mthong ba don ldan dkar chag dang bcas pa /
kong yul bya rgod gshong gi brag ri rta mgo ljon pa'i rtse nas sangs rgyas gling pas gdan drangs /
la stod du gter ston byang chub gling pa 'byung ba'i lung bstan gzigs nas /
dkon mchog dbang po zhes pa blta bar btang bas /
gter ston byang chub gling pa dang gnya' nam dben gnas su mjal bas thugs yid ches pa'i lo rgyus ngo mtshar ba'ang snang /
sngar zab chos kyi phrin las che rung phyis su rgyun mi bzhugs pa la /
rje bla ma mdo sngags gling pa nyid sku sras bsam 'grub rdo rje'i bag chags sad cing nye brgyud kyi byin rlabs thob pas chos bka' yongs rdzogs kyi smin grol bka' drin du bstsal pa dang yig cha'i zhabs 'degs 'ga' zhig kyang zhus pa'o /
!
/cog ro lo tsA ba klu'i rgyal mtshan gyi rnam 'phrul gter ston karma gling pa ni /
dwags po'i yul gyi stod khyer grub ces par grub chen nyi zla sangs rgyas kyi sras che shos su 'khrungs /
rten sngags 'chang /
yon tan dpag tu med pa mnga' zhing mngon shes dang phrin las gang la'ang thogs pa med pa'i bdag nyid du bzhugs /
dgung lo bco lnga par lung bstan dang rten 'brel 'dzom nas sgam po gdar gyi ri lha bran gar byed pa 'dra ba nas zhi khro dgongs pa rang grol dang thugs rje chen po pad+ma zhi khro sogs kyi gter bton /
chos bdag bu chen bcu bzhi la pad+ma zhi khro'i chos skor tshang bar gnang /
dgongs pa rang grol chos skor rnams sras nyi zla chos rje kho na la gnang nas brgyud pa gsum gyi bar du gcig brgyud bka' rgyas btab /
lung nas bstan pa'i gzungs ma dang rten 'brel ma 'grigs pas zhing khams gzhan du gshegs so //
zhi khro dgongs pa rang grol ni brgyud pa gsum pa nam mkha' chos kyi rgya mtsho nas rgya cher 'phel te dbus gtsang khams gsum dang khyad par mdo khams lho byang kun du dbang lung khrid rgyun stong mchod la sogs pa'i phrin las da lta'i bar dar rgyas su bzhugs /
bdag gis kyang legs par nos shing bsnyen sgrub sogs kyis 'brel pa bgyis pa'o /
!
/rig 'dzin chen po rgod ldem can gyi yang srid dpal ldan 'jam dbyangs bla ma ni /
gtsang nyang stod du sku 'khrungs /
sku gzhon nu nas gnas rnying tshogs pa'i grwa sar bzhugs par mdzad nas mdo sngags thams cad la gsan bsam gyis sgro 'dogs chod par mdzad /
skabs shig nyang stod khro sgang du chos 'khor la phebs pas /
gtsug lag khang gi 'gram gseb zhig tu so phag chen po zhig 'dug pa /
pha gi bcag rgyu byung na dgongs pa zhig byung ste /
grwa pa gzhan med pa'i shul du so phag bcag pa'i nang nas gter gyi kha byang byung ste /
sgrol byed nag po'i mkhar mkha' 'gro gsang mdzod phug nas rus sbal dmar po'i khog pa bton pa'i nang rtsa gsum dril sgrub skor phyi nang gsang ba de kho na nyid bkol byang dang bcas pa /
bka' srung sgrol byed nag po'i skor dang bcas spyan drangs /
gsol 'debs 'di'i grol tshad kyang /
gang zag bye ba dgu khri dang /
'bum phrag lnga rnams gsol 'debs 'di yis grol /
zhes gsungs pa'i zab chos 'di nyid gtsang nyang stod shab /
shangs dang rta nag 'o yug sogs gtsang gi phyogs su 'gro don dang phrin las che zhing chos rgyun ma chad par bzhugs pa las kho bos kyang smin grol gyi gdams pa nos so /
!
/spyan ras gzigs dang dpal rta mgrin zung du 'jug pa'i rnam 'phrul gu ru pad+ma mngal skyes kyi tshul du byon pa grub pa'i dbang phyug thang stong rgyal po ni /
gtsang stod 'ol ba lha rtser sku'i skye ba bzung /
yongs 'dzin lnga brgya lhag gcig bsten nas gsan bsam dpag tu med pa mdzad /
rang byung gi grub pa'i dbang phyug chen por bzhugs kyang dgos pa'i dbang gis kun spangs don yod rgyal mtshan las byang gter yongs rdzogs dang /
bla ma rdo rje gzhon nu las shangs chos gsan te /
'di gnyis las grub pa thob pa'i tshul bstan /
brtul zhugs kyi spyod pas 'dzam gling kun dang gling phran /
khyad par rnga yab pad+ma 'od sogs su phebs nas gu ru rin po che sogs grub thob dpag med las chos gsan /
mkha' 'gro dang chos skyong rnams kyis zhabs spyi bor blangs /
bod la mtha' dmag zlog pa'i sa gnad kyi me btsa'i lha khang mang du bzhengs /
lha 'dre gdug pa can thams cad dam la btags /
bsam yas mchims phu nas tshe sgrub 'chi med dpal ster sogs shog dril lnga /
grom pa ljongs nas thugs sgrub yang gsang bla med /
sgrub mtsho pad+ma gling nas man ngag rin chen gter spungs /
mon spa gro stag tshang nas mdo rgyud thams cad kyi zab gnad phyogs gcig tu dril ba'i shog dril 'dom bcu yod pa zhig dang /
tsa ri gsang sngags pho brang nas zab chos thugs gter skor rnams dang /
tsa ri zil chen phug nas grub chen nyid kyi lung bstan gsal ba'i sgron me dang zhing skyong gi sgrub thabs sogs zab gter mang du spyan drangs shing gter kha mang po phar la'ang sbas /
rgya gar ka ma tar sdig spyod mu stegs rgyal po dang /
bod yul gyi mtha'i kla klo rnams rdzu 'phrul gyi bkod pas btul nas chos la btsud pa sogs rdzu 'phrul gyi bkod pa tshad las 'das /
sku gsung thugs rten blos mi 'khyud cing grangs las 'das pa bzhengs /
lcags zam lnga bcu rtsa brgyad /
gru shan brgya dang bco brgyad btsugs pa sogs bsam gyis mi khyab pa'i mdzad pa yongs su grags pa ltar lags shing /
dgung lo brgya dang nyer lnga bzhes pa'i skabs sku dngos kyis mkha' spyod du gshegs pa'i tshe thugs sras nyi ma bzang pos gdung dbyangs mdzad pas slar phebs te zhal chems rgyas par bstsal nas dpal ri bo che ru gshegs     pa'i tshul bstan /
mnga' ris grub chen tshul khrims bzang po zhes dgung lo brgya dang sum cur bzhugs nas mthar sku lus 'od phung du gshegs pa de dang mdo khams su grub thob phyar thul can zhes grags pa rnams kyang grub chen 'di nyid kyi sku'i bkod pa yin par snang zhing las can rnams la da lta'i bar ye shes kyi skus rjes su bzung ba mang du byung /
slob tshogs mtha' yas pa byung zhing khyad par grub chen nyid 'chi med tshe'i rig 'dzin brnyes pa'i rten 'brel gyis rgyud 'dzin sku tshe'i dngos grub brnyes pa mang du byon /
zab chos thang stong snyan brgyud chen mo'i rgyun bzhugs par snang zhing tshe sgrub 'chi med dpal ster ni gsar rnying kun la khyab /
phyis 'dir rje bla ma rin po che pad+ma 'od gsal mdo sngags gling pa ye shes skus yang yang rjes su bzung zhing byin gyis brlabs pa la brten dgongs pa'i klong nas brdol ba'i thugs gter grub chen snying tig rtsa ba bla sgrub kyi skor bskyed rdzogs zab rgyas      dang /
yan lag rgyud sde sgyu 'phrul gyi lam rim dang mthun pa'i sgrub thabs skor lnga /
sgrub sde bka' brgyad gyi rgyud lung man ngag snying por dril ba sogs chos sde ngo mtshar can gtan la phabs pa kho bos kyang bka' drin du thob bo //
gong smos mnga' ris grub chen de nyid la spyan ras gzigs kyis dngos su bstsal pa'i yig drug gsol 'debs byin rlabs dang ngo mtshar shin tu che ba grub chen nyid kyis rje bla mar dngos su gnang ba'ang skal pa bzang po'i dpal du thob pa ste /
mchog dman kun la bdud rtsir gyur pa'i bzlas sgom 'di nyid byang chub sems ldan rnams kyis ci nus su spel bar rigs so /
!
/lha sras mu tig sras mo lha lcam legs bzher gyi skye ba mgon po rin chen ni /
lho brag gtam shul gyi phur shud bu'i rigs su 'khrungs /
chung ngu nas chos kyi bag chags sad /
dgung lo bcu gsum par mkhan chen phyag rdor ba las chos mang du gsan /
gzhan yang dbus gtsang dang lho stod smad rnams su bla ma mang po bsten nas gsan bsam nyams bzhes dka' spyad dpag med mdzad /
bum thang brag nas gter gyi kha byang rnyed kyang gter gnas ma rnyed par yun ring lus /
dgung lo lnga bcu rtsa grangs bzhes skabs mon mtsho sna'i rong gi zang yag brag nas rdzogs chen pad+ma snying thig sogs chos bka' mang po dang gzhan yang mkhar me zur sogs nas kyang gter kha mang du thon cing grub pa'i rtags kyang mtha' yas pa mnga'/
gter chen rat+na gling pas kyang chos bka' mang du gsan /
lho brag stod smad mtsho sna gru shul rnams su 'gro phan gyi phrin las rgya cher mdzad nas dgung lo brgyad cu gya bzhi par pad+ma 'od du gshegs /
dbon rgyud gru shul phyogs su yod par grags shing chos brgyud ni mi bzhugs /
gter lung gi tshig zur las mtshan gyi rnam grangs jo bo rtse mo dang shud bu chos grags rnams don gcig par bzhed do /
!
/lang gro dkon mchog 'byung gnas kyi yang srid sprul pa'i gter chen rat+na gling pa ni /
lho brag gru shul du yab phyug po mdo sde dar zhes pa dang /
yum sri thar sman gnyis kyi sras su chu lug ston zla ra ba'i tshes bco lngar sku 'khrungs /
'bri klog tshegs med du mkhyen /
dgung lo bcu tsam nas dag pa'i snang ba 'ga' zhig shar /
sngon sbyang stobs kyis rig pa'i gnas rnams tshegs med par mkhyen /
chos kyi gsan pa'ang rgya cher mdzad /
dgung lo nyer bdun par gu ru rin po che khams pa'i bya bral ba dbu zhwa na bza' ser po byas pa zhig tu sprul nas gter gyi kha byang dngos su gnang zhing bslab bya mdzad pa ltar /
dgung lo sum cu par khyung chen brag nas gter kha dang po rtsa gsum sgrub skor sogs kyis thog drangs /
rim par 'bri thang ko ro brag nas rta phag yab yum zung 'jug tu sgrub pa /
lho brag gnam skas can nas 'dus pa skor bzhi sogs /
bla ma zhi drag
/thugs rje gsang 'dus /
rdzogs chen klong gsal nyi ma gtso bor gyur pa'i gter kha nyi shu rtsa lnga bton /
mkhar chu dpal gyi phug ring nas gter bzhes pa'i tshe rdzu 'phrul gyi bkod pa ngo mtshar can bstan pa sogs mngon shes dang rdzu 'phrul bsam las 'das pa bstan /
o rgyan rin po che dang lan grangs nyer lnga mjal /
zangs mdog dpal rir phebs pa'i dag snang sogs mdzod khang bcu gsum gyi yi ger 'khod pa ltar dang /
thugs sgrub sman sgrub skye bdun ril sgrub shin tu mang po mdzad cing de dag dang dbang khrid gdams ngag bstsal ba sogs kyi skabs su 'ja' 'od me tog gi char sman spos kyi dris khyab pa sogs ngo mtshar brjod kyis mi lang zhing     gang la'ang bar chad kyi rnam pa cung zad kyang ma byung /
rten 'brel rab dang phul du gyur pas sku thog gsum gyi gter skal sku thog gcig la bton pas /
zhig po gling pa /
'gro 'dul gling pa /
rat+na gling pa zhes mtshan gsum du grags /
gangs ti se nas /
khams rgyal mo rong gi bar gyi 'gro ba dpag tu med pa smin grol la bkod /
thugs sras snying gi bu bzhi sogs sras brgyud dang slob brgyud bzang la grangs mang ba da lta'i bar du byon /
de lta bu'i mdzad pa mthar phyin nas dgung lo bdun cu rtsa drug pa la ngo mtshar ba'i cho 'phrul chen po dang bcas te pad+ma 'od kyi pho brang du gshegs so //
'di'i rnam thar cung zad rgyas par bkod 'os kyang rje nyid kyi gsung gter 'byung chen mo dang dag snang mdzod khang ma'i lung rgyun bcas da lta'i bar bzhugs shing /
rnam thar rgyas pa yar 'brog pa shes rab bzang po dang /
nyang po don grub rgyal po rnams kyis bkod pa las shes par bya /
mchog gter chen po 'di'i rtsa gsum /
phyag chen /
bla ma zhi drag
/zab lam ma gtogs pa'i 'dus pa skor bzhi /
rdzogs pa chen po klong gsal /
tshe sgrub rdor phreng /
phur pa yang gsang bla med /
ma ning sogs chos skyong gi skor /
gter phran skor 'ga' zhig
/bka' 'bum pod bcas mdor na khams phyogs 'dir rgyun gang bzhugs rdzogs par nos shing tshe phur sogs la bsnyen sgrub kyang rgyas par bgyis pa dang /
lang gro'i rnam 'phrul du lung gis zin pa dbon sprul thugs rje'i gter chen dang bgros te dpal spungs kyi gdan sa chen po'i gtsug lag khang du thugs gsang gi bum sgrub dang /
phur khang du sgrub chen rgyun 'dzug bcas phyag len gtsang dag dang /
de dag gi lag len yig cha gsar spel sogs kyis phyogs 'dir g.yar dam du slob pa yin no /
!
/'brog mi dpal gyi ye shes kyi rnam 'phrul gter ston skal ldan rdo rje ni /
gnyal gyi phyogs su 'khrungs /
rten sngags 'chang /
'dis sham po gangs nas gter kha mang po gdan drangs shing /
khyad par sangs rgyas thod pa'i rgyud sgrub thabs /
bde mchog gi sgrub skor /
gcod yul gyi gdams skor sogs shog dril bco brgyad tsam dang /
lha chen sham po'i thugs kyi bla rdo lha klu mi'i rin po che las grub pa ngo mtshar can dang /
'brog mi dpal ye'i dbu thod sogs rdzas gter yang mang du bzhes /
chos brgyud kyang bar skabs su e gnyal rnams su ma chad pa dang /
phyis kyi bar gcod yul gyi skor rnams dar srol che bar byung snang na'ang deng sang rgyun mi bzhugs par mngon /
!
a tsa ra sa le dang de'i skye ba chos blo mgon po'i rnam 'phrul mchog ldan rdo rje ni /
rgya shod la gong zhes par shing pho stag gi lo la 'khrungs /
rgya ston blo bzang grags pa las rab tu byung /
mkhyen pa dang grub rtags bsam gyis mi khyab /
byar khri dpon gyis mer bsregs kyang gnod ma nus /
o rgyan chen po lan mang du mjal nas lung bstan pa ltar nyang po brag dkar lha chu nas rdzogs chen rta mgrin snying thig gi chos skor rnams spyan drangs /
gter ston 'di'i chos skor rnams stag sham pa dang chos rje gling pa sogs kyis thugs rtsis cher mdzad nas 'chad spel mdzad tshul rnam thar na gsal zhing kho bos kyang nos pa yin no /
!
/chag byang chub gling pa ni /
lho brag gtam shul gyi lung lag gcig tu 'khrungs /
pad+ma gling pa sogs kyis rjes su bzung /
zab gter yang 'ga' zhig bzhes kyang bar skabs nas rgyun bzhugs par ma mngon /
gdan sa phyis rig 'dzin phrin las lhun grub yab sras kyi dus nas zhal bdag gnang ba da lta'ang ma stongs tsam yod par snang ngo /
!
/chos blon chen po 'gos pad+ma gung btsan gyi skye ba yol mo sprul sku sngags 'chang shAkya bzang po ni /
la stod lho grom pa ljongs su drang po rdo rje 'dzin pa chen po'i gdung rgyud du sku 'khrungs /
gsang sngags gsar rnying bka' gter ring lugs kun la mkhyen pa rgyas shing grub pa brnyes /
yol mo gangs kyi ra ba'i gnas sgo phyes shing thugs rje chen po 'khor ba dbyings sgrol zhes bya ba'i gdams pa gter nas bton /
skabs shig bsam yas mjal bar phebs pa na mkha' 'gro'i lung bstan byung nas /
chu sprel lug zla'i tshes bco brgyad la mchod rten dmar po nas bya rung kha shor gyi dkar chag zhig gsos lung bstan gyi shog dril gter nas bzhes /
lung bstan 'di sngar lha btsun sngon mos rnam snang sku rgyab nas bzhes pas /
slar lung bstan byung nas ma yig gter shul du 'debs /
bu yig mchod rten dmar por sbas pa gter ston 'dis bzhes zhes 'byung /
de nas lha sa'i chu rags kyi zhig gsos mdzad pas lung bstan byung nas /
thugs rje chen po rgyal po bka' 'bum gyi chos skor 'ga' zhig gter nas bzhes /
mchod rten chen po'i zhig gsos ni dkar chag gi lung bstan ltar rig 'dzin chen po pad+ma gling pa /
kong po dkar chen kun dga' grags pa /
'bri gung kun dga' rin chen sogs smon lam dang 'brel ba'i dam pa rnams dang mjal zhing byin gyis brlabs /
de dag gi rten 'brel la brten mchod rten chen mo'i zhig gsos mthar phyin par mdzad /
mchod rten 'di nyid ri de'u 'bur zhig brkos nas gsal bar mdzad pas gter nas gdan drangs pa lta bu yin 'dug
/srog shing las bal po'i rgyal po 'od zer go cha'i gdung skye bdun khyad par can spyan drangs nas 'gro don du spel /
gzhan yang kong chen nam mkha' dpal ldan /
mes ston nam mkha' rgyal mtshan /
rig 'dzin sangs rgyas bstan pa /
gtsang ston o rgyan dpal bzang sogs skyes bu dam pa mang po'i zhabs la gtugs /
snga 'gyur bka' gter gyi dbang khrid man ngag gi rgyun bzhugs pa phal cher gsan /
thugs nyams su bzhes te rig 'dzin mnga' ris pa chen po mched sogs la lhug par bstsal pas bstan pa'i srog mthud pa ltar gyur /
drag po mngon spyod kyi phrin las kyang mthar phyin par mdzad /
mnga' ris dang gung thang phyogs su 'gro don cher bskyangs /
ri bo dpal 'bar du thugs dam rgyun ring bzhugs pa'i skabs /
rig 'dzin mchog ldan mgon po dang mjal /
des lung bstan pa ltar sbas yul pad+ma'i tshal lam yol mo gangs rar phebs /
tsU Da'i dgon pa rten dang brten par bcas pa btab /
bod khams bde thabs mang du mdzad nas sku tshe'ang mthar phyin par bzhugs /
mthar sku zhi bar gshegs pa'i skabs /
zhal chems zhib par bstsal ba ltar /
la stod mnga' bdag pa'i gdung rgyud dge slong nub mar nyang rin po che nas gdung rabs bcu bzhi bar 'khrungs pa ni sprul sku nam mkha' brgya byin yin la /
de'i sprul pa'i sku ni rig 'dzin ngag gi dbang po'i thugs sras kyi gtso bo bstan 'dzin nor bu'am stobs ldan shugs 'chang rtsal du grags pas thub bstan rdo rje brag gi gdan sa mdzad cing bstan pa la'ang bka' drin che /
!
snga 'gyur lo tsA ba brgya rtsa brgyad kyi ya gyal o rgyan chen po'i zhal slob lo tsA ba rin chen bzang po dang shel dkar bza' zung gi rnam 'phrul 'gro 'dul las 'phro gling pa ni /
gnyal stod du snyi ba'i rigs las yab dpal 'byor rgyal po dang yum bkra shis lha mo gnyis kyi sras su ngo mtshar ba'i ltas dang bcas sku bltams /
dag snang dpag med shar /
khyad par dgung lo bcu drug par zab gter gyi kha byang thog mar babs /
bco brgyad par chos lung ri bo cher mtshungs med nam mkha' rgyal po la gtsug phud phul bas mtshan nam mkha' rdo rjer grags /
'ba' ra bka' brgyud kyi zab khrid gsan cing thugs nyams su bzhes /
khyad par rig 'dzin pad+ma gling pa'i zhabs la gtugs nas thos bsam gyi sgro 'dogs bcad /
gdams khrid zab mos thugs rgyud smin /
rje de nyid kyi thugs sras snying gi bu gsum las /
gnyal lor rdo rje'i mtshan can du ngos bzung zhing sprul pa'i gter ston du lung bstan pa ltar /
dgung lo nyer gcig lon pa'i tshe sngags srung e ka dzA Tis rjes su bskul ba bzhin mon dom tshang rong la byon /
mtsho rgyal phug par rta mgrin gyi tshogs mchod mdzad pas ye shes mkha' 'gros kha byang dngos su bstsal pa ltar zla ba phug tu byon nas ngo mtshar ba'i cho 'phrul dang bcas te zab gter thog mar spyan drangs pa nas brtsam /
spa gro stag tshang /
mkhar chu dpal gyi phug ring /
lho skyer chu'i lha khang /
mkha' 'gro gsang phug
/sbrags yang rdzong /
dpal phug nyi zla 'bar ba'i gsang mdzod /
mkha' 'gro brag gi bya skyibs /
bsam yas mchims phu /
mchod rten dkar po /
sham po gangs /
phra mo brag sogs nas thugs rje chen po don gsal sgron me /
bka' brgyad yang gsang bla med /
zab chos kun bzang thugs tig sogs chos dang drag sngags dam rdzas rten gyi skor sogs mtha' yas pa spyan drangs /
sgrub gnas rnams su bla ma zhi drag
/bka' brgyad /
phur pa sogs kyi sgrub chen /
sman sgrub /
skye bdun ril sgrub /
gtor sgrub sogs mang du mdzad cing gdul bya bsam gyis mi khyab pa smin grol la bkod cing sku tshe dang phrin las mthar phyin /
dbon po lha'i zla ba zhes mkhyen rtogs rmad du byung bas kyang 'gro don dpag med mdzad /
sku'i skye ba'ang 'ga' zhig byon par grags shing khyad par gdung rgyud phyis kyi bar sngags 'chang rdo rje 'dzin pa rim par byon nas chos brgyud 'phel rgyas su gyur na'ang deng sang rgyun yod par ma mngon kyang /
thugs rje chen po'i skor rnams rje bla mar nye brgyud du bka' babs pa ltar bdag gis kyang smin grol rdzogs par nos so /
!
/sna nam rdo rje bdud 'joms kyi rnam 'phrul mang rong gter ston 'jam dpal rdo rjes yer pa nas thugs rje chen po 'gro ba kun sgrol gyi gdams skor spyan drangs pa'i dbang lung gi rgyun smin gling gter chen bar du byung bar snang /
'dis gtsang gangs ra nges gsang rdo rje gling btab /
de rjes zhig gling chos bdag nyi zla grags pa /
de'i dbon lo chen ngag gi dbang po /
de'i dbon gzhan phan rdo rje rnams kyis gdan sa rim par bskyangs pa'i rjes rgyal dbang lnga pa chen pos khra tshang pa blo mchog rig pa'i rdo rje la gtod par mdzad do /
!
/chos rgyal khri srong gi thugs sprul rgyal sras lha rje'i skye ba dgu pa mnga' ris paN chen pad+ma dbang rgyal rdo rje ni /
glo bo ma thang gi sa'i char yab mnga' bdag mar pa'i skye mtha' lha rigs mkhas grub chen po 'jam dbyangs rin chen rgyal mtshan /
yum 'bro lcam khrom pa rgyan gyi sras su me mo lug gi lo la sku bltams /
mtshan pad+ma dbang rgyal du btags /
dgung lo brgyad par rten dge bsnyen tu mdzad /
yab las byang chub tu thugs bskyed de mdo sgyu sems gsum gtso bor gyur pa'i snga 'gyur bka' ma'i skor la gsan sbyong mthar phyin par gnang /
bsnyen sgrub rtags thon pa mang du mdzad /
slob dpon nor bstan bzang po las 'dul ba mdo sde /
bka' gdams pa'i skor sogs gsan /
dgung lo nyi shu pa nas bzung /
dbu tshad phar phyin gtso bor gyur pa'i gzhung lugs chen po brgya phrag gcig khong du chud par mdzad pas na dge ba'i bshes gnyen mtshan don dang mthun par yongs su grags /
nyer gcig par 'jam dbyangs chos skyong dang tshul khrims dpal sogs las gshin rje gshed dmar sogs kyi smin grol gsan nas bsnyen sgrub mdzad pas 'jam dpal drag po'i zhal dngos su gzigs /
khyad par dgung lo nyer gnyis par yab rje dam pa las snga 'gyur bka' gter gyi zhun thar legs par bcad /
bka' brgyad kyi sgrub pa mdzad pa'i tshe yab kyis dag pa'i gzigs snang khyad par can gyis dbugs dbyung zhing gzengs bstod pa ltar phyis nas mngon du gyur /
dgung lo nyer gsum gyi snga phyir glo bo lo tsA las lam 'bras tshar gnyis gsan /
nyer lnga pa'i tshe bsam 'grub gling gi chos grwar 'jam dbyangs sa paN gyi rnam 'phrul glo bo mkhan chen bsod nams lhun grub mkhan slob las bsnyen par rdzogs pa nas brtsam /
kun spangs gdan gcig pa'i brtul zhugs bzung ste dam pa'i chos 'dul ba'i lag len tshul bzhin phyag tu bstar ba la brten /
dus der 'dul ba 'dzin pa thams cad kyi khyu mchog tu gyur /
gzhan yang mkhan chen de nyid dang gu ge paN chen rnam rgyal dpal bzang /
'jam dbyangs blo gros dpal rnams las sgra dang tshad ma /
gsang sngags gsar ma'i dbang rgyud mang du gsan cing sbyangs pas ma hA paN+Di ta zhes pa'i mtshan gyi cod pan 'phyangs /
drang po gter ston shAkya bzang po las kyang byang gter mang du gsan pas mtshon /
mdor na gsang sngags gsar rnying gi dbang rgyud man ngag gi rgyun bzhugs pa phal cher 'bad pas gsan cing bsnyen sgrub mdzad /
ne pA la'i yul du'ang bsnyen nas bal bod kyi bla ma mang du bsten cing /
gnas 'brel dang thugs dam mdzad pas dag pa'i gzigs snang mtha' yas pa shar /
dgung lo so brgyad pa nas bzung gsar rnying ris med pa'i chos kyi char chen po phabs pa'i skabs /
dbus gtsang gi phyogs su gsar rnying gi chos brgyud nyams pa gso ba'i thugs bskyed 'khrungs te yab dang glo bo'i sde bdag kun la gnang ba zhus shing zang zang lha brag sogs brgyud /
gcung legs ldan rdo rje dang lhan cig tu dbus la byon /
lha ldan sprul pa'i gtsug lag khang mjal zhing lung bstan brnyes pa ltar /
gzhung spre zhing du rdog ston bsod nams bstan 'dzin dang /
gra thang ba'i zhwa lu lo chen las rngog dkyil dang gshed dmar skor sogs gsan /
bsam yas su byon pas chos rgyal khri srong gi bag chags mngon du sad /
bar khang du bka' brgyad bde gshegs 'dus pa'i sgrub chen mdzad cing lho brag gu ru ba sogs rjes su bzung /
phreng so o rgyan chos bzang dang kong chen nam mkha' dpal ldan las bla ma dgongs 'dus gsan /
sbrags yang rdzong dang mchims phur thugs dam mdzad pas lha mang po'i zhal gzigs /
chos dbang gi gdung rabs brgyad pas lho brag tu spyan drangs nas chos rgyun nyams pa gso ba sogs bka' drin chen pos khyad par mdzad /
rje nyid kyis kyang bka' brgyad bde 'dus kho na tshar nyer lnga gsan pa'i phyi ma khungs btsun cing yid brtan nus pa de lho brag dgon dkar du 'gran zla dang bral ba'i grub thob chen po rje'u rigs nam mkha'i rnal 'byor las rnyed pas thugs dgongs yongs su rdzogs /
khyad par zab gter bzhes tshul ni dgung lo zhe drug par bsam yas steng khang gi rnam snang mi bzhi rgyab sprod kyi gsang sgrom nas bka' 'dus phyi ma rig 'dzin yongs 'dus kyi chos skor gsol 'debs le'u bdun ma'i sgrub thabs gter nas bzhes shing phal cher gtan la phabs pa da lta'ang dar rgyas che la kho bos kyang rdzogs par nos /
rig 'dzin legs ldan rjes mtshams sbyar nas 'bri gung rin chen phun tshogs gdan drangs te dpon slob gsum kas bsam yas kyi rab gnas bskyar bas bod khams phan bde'i rtsa lag chen por gyur /
des mtshon dbus phyogs su bstan 'gro'i don mtha' yas pa mdzad pa'i mthar /
dgung lo nga drug par 'on smon thang nas zangs mdog dpal gyi ri bo chen por gshegs so //
spyir skyes bu dam pa 'di mkhas btsun grub gsum gyi rnam thar bsam gyis mi khyab pa'i tshul rje rang gi zhal gsung rnam thar tshigs bcad mar gsal bas 'dir mdor bsdus tsam bkod pa yin no //
gzhan yang tshig nyung la don shin tu mang ba sdom gsum rnam par nges pa'i bstan bcos mdzad pa gcig pu'i bka' drin kyang bsam gyis mi khyab pas deng sang gi bar du snga 'gyur gyi bstan 'dzin rnams kyi mgrin pa'i rgyan du gyur pas mtshon /
dngos dang brgyud pa'i sgo nas snga 'gyur bka' gter gyi bstan pa gsal ba'i shing rta chen por yongs su grags pa'ang don dang ldan pa nyid do //
sku'i skye ba de ma thag pa ni byang bdag bkra shis stobs rgyal te rnam thar 'og tu 'byung ngo /
!
/shel dkar bza' mgon skyid kyi skye ba rgya ma mi 'gyur las 'phro gling pa kun dga' dpal bzang ni /
rig 'dzin yongs 'dus las /
de la 'dud byed sprul pa'i gter ston bzhis :
nga yi zab chos dam pa gter nas 'don :
zhes gsungs pa'i gter ston bzhi'i ya gyal gcig mi 'gyur las 'phro gling pa 'di yin te /
dbur stod rgya ma zhes par 'khrungs /
'bri gung rin chen phun tshogs dang phan tshun gnyis ka bla slob tu gyur /
gter ston mnga' ris rig 'dzin chen po legs ldan zhabs kyi chos bdag yin /
gter ston 'dis mi 'gyur chos 'byung brag nas zab chos 'dus pa skor bzhi gter rdzas bcas pa dang gza' srung zab mo yul 'khor kun thub sogs spyan drangs nas /
chos bdag rin chen phun tshogs sogs nas brgyud de bar skabs su dar rgyas che bar byung na'ang deng sang dpe lung gi rgyun bzhugs pa ma 'tshal /
zab chos pad+ma gtum po'i gzhung nyung du ngo mtshar can rje bla mar yang gter du babs pa'i smin grol nos shing 'di'i dbang gnang ba'i skabs me long la sngags byang bris pa rjes nas rang byon du gsal ba sogs byin rlabs kyi mtshan ma khyad par can yang mthong ngo /
!
/slob dpon chen po hU~M kA ra dang lha sras mu khri btsan po zung du 'jug pa'i rnam 'phrul gter ston gnam lcags me 'bar ni dbur stod 'bri gung du 'gu rgyal skyu ra'i gdung yab chos rgyal bstan pa'i rgyal mtshan dang /
yum bsod nams sgron ma gnyis kyi sras su sa mo sbrul gyi lo la ngo mtshar ba'i ltas du ma dang bcas te sku 'khrungs /
gzhon nu nas chos kyi bag chags sad cing skye srid mang po dran pa sogs ya mtshan pa'i rnam thar bsam gyis mi khyab /
dgung lo brgyad kyi steng du phag mo grur spyan snga rin po che chos kyi grags pa las rab tu byung ba'i mtshan rin chen phun tshogs chos kyi rgyal por gsol /
bla ma de nyid dang mnga' ris paN chen sku mched sogs las mdo sngags gzhung lugs mtha' yas pa'i gsan pa phul du phyin /
gzho stod ti sgro gtso bor gyur pa'i gnas nges med kun tu sgrub pa mdzad pas snang sems mnyam nyid du 'dres /
skyobs pa 'jig rten gsum mgon gyi chos kyi khri chen por zhabs bkod nas lugs gnyis kyi phrin las rgya cher bskyangs /
ti sgror bzhugs pa'i skabs shig rgya gar nas dzo ki badzra nA tha byon pa las b+hU rlung dzA bir gyi man ngag gsan /
mkha' 'gros lung gis bskul ba ltar sku rten dka' chas su bsgyur pas rten 'brel zab mo'i sgo 'phar bye bas yangs pa can du byon pa'i tshe yid bzhin 'od mchog gi gdams skor rnams dag snang du byung zhing gter gyi kha byang phyag tu son pa la brten /
ti sgro'i tshogs khang chen mo nas dam chos dgongs pa yang zab kyi chos sde ngo mtshar shog sde lngar bzhugs pa spyan drangs /
de nyid du sku mtshams bzhugs pa'i tshes bcu'i nub gcig dag pa'i snang bar zangs mdog dpal rir phebs /
o rgyan rin po ches dbang dang zhal gdams rgya cher bstsal /
tshogs kyi 'khor lo la longs spyad /
dus 'di tsam nas gsar rnying bka' gter ris med pa'i bdag por gyur /
mkhas grub chen po'i gnas la bzhugs pas gzhung lugs rnams 'chad pa'i tshul yang gzhan las kyang khyad du 'phags /
gter kha gong 'og
/bka' brgyad lugs srol dgu /
snying thig ya bzhi /
kun mkhyen klong chen pa'i gsung rab rnams la rtsal du bton /
de lta bu'i mdzad pa mthar phyin nas pad+ma 'od kyi pho brang chen por gshegs /
slob ma'i tshogs ni stod mnga' ri la dwags nas /
dbus gtsang ru bzhi /
mdo khams hor yul yan chad du khyab pa las gtso bor rigs chos gnyis ka'i sras su gyur pa za hor rgyal po gtsug lag 'dzin gyi skye ba chos rgyal phun tshogs kyis gdan sa mdzad nas da lta'i bar gsar rnying zung 'jug gi bka' srol ma nyams par bzhugs /
dgongs pa yang zab kyi 'chad nyan dang nyams bzhes rgyun ma chad pa 'bri gung ba'i chos rgyun 'dzin pa kun la bzhugs shing bdag gis kyang phal cher thob bo /
!
/lo chen bai ro'i rnam 'phrul phreng po 'gro 'dul gling pa shes rab 'od zer ni /
byang ngom chen gyi sa'i char khri bsam gnyis kyi cho 'brang las sa pho stag lo chu stod zla ba'i tshes bcur ltas khyad par can dang bcas te sku bltams /
sku chung ngu nas bcos min gyi nges 'byung dang snying rje /
shes rab kyi rtsal che ba sogs theg pa chen po'i rigs sad /
dgung lo brgyad par slob dpon tshul khrims 'od zer ba las dge bsnyen mdzad pa'i mtshan shes rab 'od zer du grags /
gser mdog paN chen slob ma rdor rgyal ba las rab tu byung /
dga' ldan khri chen bstan dar ba bsten nas mtshan nyid kyi gzhung rnams dang 'dus pa sogs lo drug tu sbyangs /
rdor rgyal ba las sa lugs kyi rgyud sde dang dus 'khor la sogs gsan bsam phul du phyin pas mtshan nyid kyi grwa sa rnams su lung rig gi mgrin rnga ldir ba na sus kyang lan ldon par mi nus pas dge bshes chen po'i mtshan du grags /
dgung lo bco brgyad par 'bri gung rin chen phun tshogs mjal bas dad pa dbang med du skyes /
dpon slob gnyis chos kyi 'bel gtam mdzad pas gcig la gcig thugs ches /
'bri gung dang karma bka' brgyud kyi zab chos rnams dang /
gsar rnying gi rgyud 'bum /
mdo sgyu sems gsum bshad pa dang bcas pa /
mkha' 'gro snying tig gtsor gyur rnying ma bka' gter gyi chos phyag len dang bcas pa gsan pa mtha' yas pa mdzad /
bla ma'i bka' bzhin tshogs pa rgya mtsho'i dbus su lnga ldan la rtsa bar byas /
rdo rje'i gsung brgya lnga bcu pa chos tshoms su bcad /
dgongs gcig gi grub mtha'i rkang bzung nas mdo sngags kyi chos 'khor bstan pa yongs rdzogs tshul du bshad pas bla ma'i dgongs pa rdzogs shing 'dus pa rnams snga na med pa'i ngo mtshar gyi gnas su bkod /
sbyangs pa'i yon tan la gnas pas rnam g.yeng 'du 'dzi spangs pa'i dben pa lo brgyad dang khyad par grogs ri rin chen spungs pa'i sgrub phug tu nyams bzhes lo gsum mdzad pas mngon rtags bsam gyis mi khyab pa shar /
ting nge 'dzin gyi sgo mtha' yas pa brnyes /
me mo lug lo chu stod zla ba'i tshes bcur mkha' 'gro mon mo'i chas can zhig gis chang thod phor gang byin pa gsol ba'i rkyen gyis 'od dkar po'i dbus su gu ru pad+ma rgyal po zhal gzigs te bslab bya bstsal pa ltar gter gnas de nyid nas grol tig dgongs pa rang grol gyi chos skor /
sku gsung thugs kyi rten dang bcas pa spyan drangs /
de rjes lha gdan nas kyang de bzhin gshegs pa'i ring bsrel /
myang grol a rgya can sogs rten dang dam rdzas khyad par can gter du bzhes pas mtshon /
snga rjes gter gnas drug nas zab gter ci rigs pa spyan drangs /
'bri gung rin po che dang lhan cig shog ser gtan la phabs /
zing pa stag mgor gter sgrub mdzad pa'i skabs dag pa'i snang bar pad+ma 'od du phebs nas slob dpon yab yum gu ru bde ba chen po'i rnam pas dbang bskur cing zhal gdams bslab bya bstsal /
zla ba gcig tu bzhugs pa'i snang ba byung /
phreng por dgongs 'dus chos bdag nyi ma rgyal mtshan las 'bri gung pa dang lhan cig bla ma dgongs 'dus sogs chos bka' mang du gsan /
phreng po ba rnams kyis gsol ba btab pa ltar de'i gdan sa'ang mdzad /
rdo rje brag tu lo gsum bcad rgyar bzhugs skabs o rgyan rin po ches zhal gzigs te /
deng sang 'di na lta ba ma 'khrul ba'i khyad par 'byed shes pa khyod las mi 'dug pas de'i gnas gsal bar ston cig gsungs pas zhal lung gsal sgron zhes pa don zab la tshig nyung ba'i bstan bcos mdzad /
dus de tsam na mkhas pa dang grub par grags pa thams cad kyis mngon par bsngags shing zab chos kyi bdud rtsi bzhes /
mkha' 'gro snying tig
/dgongs pa yang zab /
grol tig rnams kyi sgrub pa dang dbang khrid mdzad pas grol dbang la mi stong phrag bdun re tshogs pa sha stag dang /
de dag rnams su 'ja' 'od me tog gi char sogs ngo mtshar ba'i ltas mang /
chos kyi spyan mnga' zhing mngon shes la chags thogs med /
hor bsod nams stobs rgyas kyis sbyin bdag zhus nas 'phyong rgyas dpal ri theg chen gling rten dang brten par bcas pa gsar du btab /
dbus gtsang khams gsum du chos kyi phrin las khyab /
dgung lo drug cu rtsa bdun pa chu sprel hor zla drug pa'i tshes bcu'i nyin zhi bar gshegs par bzhed pa la /
sku'i sras karma kun bzang yum sras sogs kyis gsol ba btab pa'i ngor zhag gsum bzhugs nas tshes bcu gsum gyi zhogs par ngo mtshar ba'i ltas dang bcas bde chen shan+ta pu ri'i grong khyer du dpa' bo chen po thod pa'i       dum bu rtsal gyi thugs kar sprul pa'i bkod pa bsdus so //
'di'i rnam thar rgyas pa gter 'byung bcas chos rje kun bzang pas bsgrigs pa'i ngo mtshar ba'i gtam skabs bcu pa zhes pa yod /
grol tig gi smin grol rgyun ma nyams par bzhugs pa kho bos kyang skal bzang du thob bo /
!
/sna nam rdo rje bdud 'joms kyi rnam 'phrul mnga' ris rig 'dzin chen po ni /
mnga' ris glo bo lha rigs kyi sngags 'chang chen po 'jam dbyangs rin chen rgyal mtshan gyi sras te /
paN chen rin po che'i gcung du 'khrungs /
kun skyong gling pa'i lung bstan ltar mtshan legs ldan rdo rjer gsol /
thang yig 'ga' zhig nas gter ston rdo rje gro lod ces pa 'byung ba'i dus rtags dang 'grigs shing rang gter gyi lung las kyang gsal /
yab las dbang chos mang du gsan cing bsnyen sgrub mthar phyin par mdzad pas yab nyid dpal chen che mchog tu zhal gzigs pa sogs rtsal gsum gyi zhal gzigs lung bstan mang du byung zhing yon tan dpag tu med pa 'khrungs /
drang po sngags 'chang shAkya bzang po tshe rabs kyi bla ma yin par dgongs nas rtsa ba'i bla mar bzung /
mnga' ris nas kong po yan gyi mkhas grub mang por bsten nas bka' gter man ngag gi chos tshul rgya mtsho'i bdag por gyur /
chos skyong bran tu khol bas phrin las rnam pa bzhi la dbang 'byor /
gcen paN chen rin po che dang lhan cig bsam yas dbu rtse rnam snang gsang sgrom nas rig 'dzin yongs 'dus kyi chos skor spyan drangs /
chos bdag rin chen phun tshogs la paN chen rin po ches dbu 'dzug tsam las gnang ma grub pas rig 'dzin 'di las bka' lung rdzogs par gsan /
yongs 'dus su /
de la 'dud byed sprul pa'i gter ston bzhir lung bstan pa'ang 'bri gung rin chen phun tshogs /
mi 'gyur las 'phro gling pa /
gnas gsar mkhyen brtse'i dbang phyug
/rig 'dzin legs ldan rje rnams yin par gsung /
khyad par rang gter 'on phu stag tshang nas drag po dbu dgu'i chos skor zab la rgyas pa dang /
'bras mo gshong gi gnas sgo phyes te lha ri rin chen snying po'i brag nas tshe sgrub bdud rtsi 'khyil pa zhes ngo mtshar can gyi chos skor spyan drangs /
gzhan yang 'jam dpal zhi drag
/thugs rje chen po /
phyag rdor sogs zab gter mang du bzhes par bshad /
bsam yas dkor srung gnod sbyin tsi dmar ba ar la gtad nas rgyud 'jam du btang pa sogs mthu stobs nus pa phyis tshod 'di las lhag pa ma byung bar grags /
sku tshe'i smad la gsang sngags theg mchog gling gi seng ge'i khrir bzhugs /
dbang bskur chos 'chad sogs dam pa'i mdzad pa la nam yang skyo ngal med cing /
gsar rnying gi skyes chen yongs su grags pa rnams nas nyam chung ri phug 'dzin pa yan chad zhal slob grangs kyis mi chod pa byung /
dgung lo brgya dang bcu gsum gyi bar bshad sgrub kyis bstan pa bskyangs nas gsang sngags theg gling nyid du sku bsnyun pa med par chos dbyings su gshegs /
gdung rten gyi bya ba sogs gshegs rjes chos rgyal dbang po'i sdes sgrub par mdzad do //
thugs rje chen po 'khor ba dbyings sgrol /
drag po ye shes rang gsal dang tshe sgrub /
bla ma sku gsum ma'i khrid rgyun rnams bar ma chad par bzhugs shing bdag gis kyang thos so /
!
/mkhar chen dpal gyi dbang phyug gi rnam 'phrul gter ston ma ti rat+na ni /
mdo smad rta shel gnyis kyi mtshams shig tu sku 'khrungs par grags /
shel khog ba thang shing gi gnas sin+d+hU ra'i chu nas bdud 'dul drag mo'i chos skor dang gzhan yang bla sgrub kyi skor sogs spyan drangs /
deng sang yang dgon gnas dang chos brgyud dar ba yod /
gter ston 'di sku tshe snga ma'i rten 'brel zhig gis phyag rdzas bkres po las med par /
gu ru rin po cher gsol ba btab pas /
shar bzhag ra dkar mor gser drel rgyab gcig gter 'don rgyu yod pa'i lung bstan byung /
gter 'don du byon pas la cha'i dre'u chung ngu zhig gi rgyab g.yas g.yon du gser sran 'bru phyed pa tsam re yod pa zhig byung /
de nyid g.yang rten du bzung nas gter sgrub mdzad na gser drel rgyab gcig gi tshod kyi longs spyod dang mnyam par 'byung rgyu la /
gter ston thugs yid chad de log lta cung zad skyes pas rten 'brel 'phyugs te longs spyod ma byung bar sku gshegs zer ba'i ngag sgros snang /
rnam thar dang lo rgyus zhib par ma mjal /
bdud 'dul drag mo'i chos skor ni mdo smad phyogs su dar rgyas che zhing /
'di dang bla ma kun 'dus yid bzhin nor bu'i dbang lung bdag gis kyang nos pa'o /
!
/gdong dkar la kha ba tshe ring rdo rje ni /
lha lcam nus 'byin sa le'i g.yog mo gsal ba'i sgron ma zhes pa'i skye ba yin /
lho spa gro'i phyogs su 'khrungs /
nyang ro rtsis gnas gsar gyi byang /
brag dmar gter khung gi gnas nas rdzogs chen spyi ti'i skor rnams gdan drangs shing /
gnas gsar yum chen mo'i sku rgyab nas dam rdzas skye bdun gyi ril bu bya ma gsar gyi sgo nga tsam pa drug gter nas bzhes /
lho spa gro nas kyang gter kha mang du bzhes par mdzad nas lho rgyud dang nyang shab rta nag rnams su 'gro don rgya cher mdzad cing /
slar yang gter ston nyid kyi sku skye dang gdung sras skal ldan rdo rje bya bas kyang 'gro don mtha' yas par mdzad /
spyi ti'i chos nyams len mkhan 'od lus grub pa 'ga' zhig byung bar grags shing smin grol gyi rgyun bzang ma nyams pa'ang thob bo /
!
/chos rgyal khri srong lde'u btsan dang lang gro lo tsA zung du 'jug pa'i rnam 'phrul gnas gsar ba mkhyen brtse'i dbang phyug mdo sngags gling pa ni /
rtsis gnas gsar ba 'a zha'i gdung rigs yab stong dpon nam mkha' rdo rje dang yum tshe brtan bu 'dren gnyis kyi sras su shing pho spre'u lor gtsang stod bo dong du ngo mtshar ba'i ltas dang bcas sku bltams /
sku chung ngu nas mi 'phrog pa'i mkhyen rab dang dad mos snying rje'i rtsal rgyas shing dam pa'i kun spyod kho na las tha mal ba'i spyod pa gtan nas mi mdzad /
dgung lo gcig par rje btsun sgo rum pas bla ma gsang 'dus kyi zlum po bzhi dbang gnang ba thugs la gsal bar dran cing saMskr-i ta'i skad thol byung du gsung ba dang /
ljags klog ma bzhes pa'i skabs su rnal 'byor dbang phyug bir wa pa la bstod pa'i tshigs bcad thol byung du gsung ba sogs ngo mtshar bsam gyis mi khyab /
'bri klog rig gnas sogs thogs med du mkhyen /
dgung lo brgyad bzhes pa'i skabs rdo rje 'chang kun dga' legs pa'i 'byung gnas las rab tu byung /
mtshan mkhyen brtse'i dbang phyug bstan pa'i rgyal mtshan dpal bzang por gsol /
tshar chen rdo rje 'chang /
sgo rum pa gtso bor gyur pa'i yongs 'dzin rnams las gsan pa rgya mtsho lta bu gnang /
bsnyen sgrub mang po dang /
rdo rje'i rnal 'byor sogs la thugs dam rtse gcig tu mdzad /
dgung lo nyi shu pa la bsnyen rdzogs bzhes te btsun pa'i dper 'os pa'i kun spyod gtsang /
sku mtshams bzhugs pa'i khongs su rgya gar nub phyogs nA ka ko Ti'i rgyal po'i sras ma Ni ka nA tha zhes bya ba 'chi med grub pa'i dzo ki zhig byon pa las o rgyan pad+ma sku gsum gyi sgrub thabs dang /
a b+hi d+hA na las byung ba'i phag mo'i byin rlabs /
b+h+rU rlung gi man ngag sogs gsan /
slob dpon pad+ma'i sku rgyal po lugs blta bas chog mi shes pa zhig thugs dam rten tu bzhugs pa gzigs pas /
o rgyan sgrub thabs ni rat+na gling pa'i gter ma dang don gcig par 'dug cing /
gu ru rgyal po lugs pe har gyis bod du sprul pa yin zer ba'i rdzun phug rdib /
sngar rnying ma la log rtog yod pa der sangs /
skur zhus byas pa la thugs 'gyod chen po skyes nas /
rnying ma bka' gter gyi chos yod do cog gsan bsam dang 'chad spel mdzad cing grub mtha'i rkang bzung ba'i dam bca' mdzad /
de phyin chad dzo ki dang rgya gar gyi spyod pa la thugs dgyes shing na ga ra dang kha che'i yi ge sogs brdol shes su gyur /
rta nag thub bstan du mtshan nyid kyi gsan sbyang mthar phyin par mdzad /
rje tshar chen las sa skya pa'i chos bka' spyi dang khyad par lam 'bras slob bshad sogs snyan brgyud kyi gdams pa rdzogs par gsan nas bstan pa'i bdag por dbang bskur ba thob /
lung bstan ltar grom pa rgyang du gnas gzigs byon /
'dir gter gnas dang gter rtags mthong gsungs pa tsam las gter 'don tshul ma gsungs shing /
mtshan nyid kyi grwa sar bzhugs pa dang dam grib kyi skyon gyis gter kha mang po bzhes ma grub kyang /
thog ser sogs gdams pa ngo mtshar ba pusti gcig tsam bzhes pa'ang bshad /
se bkra bzang ba dang /
mnga' ris rig 'dzin chen po sogs las rnying ma bka' gter mang du gsan nas gsar rnying gnyis ka'i chos kyi phrin las mtha' yas pa spel /
gdan sa chen po zha lu'i chos khrir zhabs bkod nas bu ston thams cad mkhyen pa'i bka' srol nyams pa gso ba sogs bstan pa'i zhabs tog rlabs chen mdzad nas dgung lo bzhi bcu rtsa bzhi par zhing khams gzhan du gshegs /
sku'i dbon dbang phyug rab brtan dang mgon po bsod nams mchog ldan zhes bstan pa'i nyi ma chen po tshar chen rnam 'phrul de nyid nas brtsam /
sprul pa'i rnam rol da lta'i bar rim par byung ba yin la /
'di nyid nas brgyud pa'i b+h+rU rlung gi gdams ngag tsam zhig bdag gis kyang nos so /
!
/chos rgyal khri srong gi yon tan rnam 'phrul du lung gis zin pa karma gu ru'am chos rgyal dbang po'i sde ni /
g.yas ru'i stod du mi nyag gi rgyal rgyud byang ba rigs ldan chen po nam mkha' rin chen dang /
yum chos skyong 'dzom chen gnyis kyi sras su lcags pho khyi'i lor mtshan rtags khyad par can du ma dang bcas te 'khrungs /
rje btsun kun dga' grol mchog gis /
dpal bkra shis stobs rgyal dbang po'i sde zhes pa'i mtshan dang tshe dbang sogs gnang /
rje de nyid dang /
lo chen rat+na b+ha dra /
gnubs dgon pa byams pa chos kyi rgyal mtshan /
rig 'dzin legs ldan pa /
'bri gung pa chos rgyal rin chen phun tshogs sogs ris med kyi mkhas grub du ma las mdo sngags gsar rnying gi gsan pa rgya cher mdzad cing mkhyen rab phyogs med du rgyas /
khyad par sngon byon gter chos rnams kyi bka' babs pas mtshan sdom gsol 'debs mdzad pa'i nang gsal gyi gter chos rnams kyi rgyun gsan cing dam rdzas kyi rigs thams cad phyag tu son /
nus mthu la mnga' brnyes pas sku dgra rnams rmeg med du bcom pa sogs phrin las bzhi la mnga' dbang 'byor /
bsam yas ar+Ya pa lo'i gling nas gter kha spyi la gces pa'i zhal byang dang myang grol pad+ma rA ga'i za ma tog gcig thog mar thon /
de nas rim par gtsang rong gi brag lhang lhang ma'i ngos su khrom tshogs mang pos mthong bar bya 'phur ba ltar gshegs te sgrub phug nas sku gsum rigs 'dus dang karma gu ru'i chos skor spyan drangs /
de rjes lho brag 'jod pa gser gyi mchod rten nas ma rgyud snying po don gsum dang dam rdzas phur pa sogs bzhes /
gzhan yang gter kha thor bu mang du bzhes par snang zhing /
dbus gtsang lho brag khams kong rnams su chos kyi phrin las skyong ba dang grub pa'i rtags bstan pa sogs bsam gyis mi khyab /
mdo khams ha ka ling tse yan chad du pheb nas 'gro ba mchog dman mang po thar pa'i lam la bkod /
dgung lo lnga bcu nga gsum sa stag lo dpyid zla 'bring po'i tshes nyer gcig gi srod 'khor la byams gling mchod rten chen mo'i mdun du dgongs pa chos kyi dbyings su snyoms par zhugs so //
gong smos gter chos gsum po'i dbang lung gi rgyun ma chad par bzhugs shing bdag gis kyang nos so /
!
/rig 'dzin ngag gi dbang po ni /
rig 'dzin chen po legs ldan rje'i sku'i skye ba de ma thag pa ste /
yab byang bdag dbang po'i sde dang /
yum za hor gyi gdung las lha lcam yid bzhin dbang mo'i sras su lcags pho 'brug gi lo la ngo mtshar ba'i ltas dang bcas te sku bltams /
'bri gung pa chos rgyal phun tshogs la gtsug phud phul bas mtshan ngag dbang rig 'dzin rdo rje chos rgyal bstan pa'i rgyal mtshan dpal bzang por gsol /
byang chub sems kyis thugs rgyud smin par mdzad /
yab rje las chos bka' bum pa gang byor gsan pas rnying ma bka' gter gyi chos kyi rgya mtsho chen por gyur /
rten sdom pa gsum ldan sngags 'chang rdo rje 'dzin pa chen po'i rnam par bzhugs /
shel brag sogs gnas chen mang por thugs dam bsnyen sgrub rtse gcig tu mdzad pas lhag pa'i lha du ma zhal gzigs /
rdo rje'i chos srung rnams bran du 'khol /
bsam yas chos skyong chen po'ang spa bkang pas mtshon mthu stobs nus pa 'gran zla dang bral /
mngon par shes pa'ang rgya chen po mnga'/
sku chung dus yab kyi zhabs phyir lan gcig dang rjes su rje nyid ston 'khor rnams lan gcig bcas lan gnyis la rgya ha ka ling tse yan chad du zhabs bkod nas 'gro don rlabs po che mdzad /
gdan sa'i mthil thub bstan rdo rje brag tu gtan chags te 'khor lo gsum gyi mdzad pa gong 'phel du rgyas /
mthar thugs sras kyi thu bo yol mo sprul sku bstan 'dzin nor bu la gdan sa gnang nas sa yos nag pa zla ba'i tshes bcu'i nyin bsnyun mngon gyur med par gzugs sku'i bkod pa chos dbyings su bsdus /
gdung bzhu ba'i dus 'ja' 'od dkar po 'khyil zhing me tog dkar po khrung khrung gi sgo nga tsam gyi char babs pa sogs ngo mtshar ba'i ltas du ma byung /
gshegs rjes kyi bya ba spyi dang gdung rten bzhengs pa /
sprul pa'i sku pad+ma phrin las rnam sras gling du sku 'khrungs pa'i ngos 'dzin sogs rig 'dzin yol mo ba chen pos mdzad /
'di nyid zab gter gyi 'khor los sgyur bar nges na'ang sha gzugs pa bkra shis rnam rgyal gyi gter 'byung las /
nyid kyis zab gter 'ga' re bzhes na'ang thugs babs dkyel che bas mngon par mi mdzad /
ces snang ba ltar pad+ma bka' thang las /
res 'ga' mi 'byin gter rnying bstan pa skyong :
zhes pa phyag len du btab ste yab chos gter rnying gi bstan pa 'dzin skyong spel ba la 'gran zla dang bral bas gsang sngags rnying ma'i bstan pa'i srog shing gcig pur gyur to /
!
/lo chung dkon mchog 'od kyi rnam 'phrul dang /
rgyal sras lha rje'i skye ba bcu pa e spe cog gar dbang las 'phro gling pa ni /
e yul drug gi lung pa'i ljongs gang po nag gi spe cog tu lo tsA ba kher gad 'khor lo grags sogs kyi gdung rus las rig 'dzin rat+na gling pa'i dbon rgyud du 'khrungs /
dgung lo drug par rab tu byung /
spyod pa ya mtshan che ba mang du mdzad /
bcu bdun par yar lung shel brag pad+ma brtsegs pa nas thugs rje chen po 'khor ba las sgro la /
thugs dam zab pa skor bdun /
lus med mkha' 'gro'i chos skor /
yi dam phag mo dkar mo /
bka' brgyad rdzong 'phrang /
tshe dpag med /
mgon po phyag bzhi pa sogs chos dang rten dang dam rdzas dpag tu med pa spyan drangs /
pad+ma brtsegs pa'i brag la dus phyis su'ang mi thar ba la rdzu 'phrul gyis bya 'phur ba ltar byon pas der yod thams cad ngo mtshar gyi sa la bkod /
gzhan yang 'od de gung rgyal mgul nas tshe sgrub gsang ba 'dus pa dang rdo rje rgya mdud /
khros ma nag mo /
ma ning stag zhon zhing skyong sogs /
o rgyan gling pa'i gter zhabs bzo pa tra ka sogs snga phyir gter chos mang du spyan drangs /
gsang sngags bka' gter gyi gdams pa dpag tu med par gsan bsam sgom pa mthar phyin mdzad /
grub pa'i rtags dang mngon shes thogs pa med pas phying dbar stag rtse'i sde pa sogs chen po rnams kyis mchod gnas su bkur /
dbus dang yar 'brog e dwags sogs su 'gro don rgya cher bskyangs /
rig 'dzin zhig po gling pa'i khyung tshang brag gi gter gyi kha byang yang 'dis phul bar grags /
sku tshe'ang mthar phyin par bzhugs shing gdung rgyud dang chos brgyud kyang e gang po spe cog na phyis kyi bar yod par snang /
gter chos gras seng gdong ma'i skor sogs rig 'dzin gter bdag gling pas kyang gsan tshul snang mod /
deng sang rgyun mi 'dug
/'on kyang rje bla mas yang gter gyi tshul du gtan la phab pa'i phag mo dkar mo ye shes 'khor lo'i smin grol rdzogs par bka' drin du thob pas phyogs 'dir yang skal bzang du mtshon no /
!
/gter ston rin po che yongs 'dzin ngag dbang grags pa ni /
spa gro kun bzang gling du kun mkhyen chen po'i gdung rgyud du 'khrungs /
rdzogs pa chen po gsang ba bla na med pa'i gdams ngag gsan bsam sgom gsum mthar phyin /
nam mkha' la bya bzhin 'phur ba sogs snang rig 'dres pa'i rtags mngon gyur du ston nus pa des gu ru drag po dmar nag me phreng gi skor dang tshe chu sogs gter nas bzhes par grags kyang bar skabs nas rgyun yod par ma mngon /
gang ltar yang mkhas grub chen po ste bla ma sog zlog pas kyang rtsa ba'i bla ma gtso che ba zhig tu mdzad snang ngo /
!
/lang po lcags sde ba'i sngags 'chang bkra shis tshe brtan gyis sgrub gnas zangs mdog dpal ri nas bya sgrub zab mo'i chos skor rnams bton /
bar skabs su dar rgyas cung zad byung bar mngon na'ang deng sang dpe lung gi rgyun gzhan ma mthong /
tshe sgrub zab khyad can nyung ngu zhig rje bla ma'i bka' drin las bdag gis kyang nos so //
spyir gter ston 'di dang rig 'dzin 'ja' tshon snying po dus mnyam zhing so so'i chos bdag kyang yin pas phan tshun chos gsan res mdzad /
gter ston bdud 'dul rdo rjes kyang pha mchog mang+ga A yuHzhes rtsa ba'i bla ma mchog tu bsngags par mdzad pas mtshon /
tshad thub kyi sprul pa'i gter ston du nges so /
!
/rgyal sras lha rje'i skye mtha' bcu gcig par nges shing bai ro dang rig 'dzin pad+ma gling pa sogs kyi rnam 'phrul du'ang gsungs te /
gang ltar yang gter ston pad+ma rig 'dzin ni /
spu bo ra zhi zhes par sku 'khrungs /
mtshan yang ra zhi gter ston du grags /
bdud ri gnam lcags brag nas gu ru zhi drag gi skor sogs gdan drangs /
bdud lung stobs ldan nag po'i dar sna nas bla ma dgongs 'dus gsung sgrub nor bu pad phreng skor dang /
gzhan yang sbrags yang rdzong /
lho brag mkhar chu /
gnam skas can /
zab bu lung sogs nas spyi ti bla ma'i rdzogs rim sogs chos bka' mang po dang /
dam rdzas skye bdun sku rten sogs mang du spyan drangs /
spu bo rma skung lung gi gnas sgo 'byed pa sogs mdzad /
karma pa chos dbyings rdo rje /
zhwa dmar bdun pa sogs la gter chos rnams phul nas chos bdag tu mnga' gsol /
gter ston 'di rig 'dzin 'ja' tshon snying po dang dus mtshungs la 'ja' tshon pa'i chos bdag kyang yin /
rtse le sna tshogs rang grol sku na phra mo'i dus gtsug phud bzhes nas mtshan mkhas mchog pad+ma legs grub tu gsol /
khong rang gi gter chos 'ga' zhig gi dbang lung yang phul bar mdzad pa sogs dar rgyas cung zad byung bar mngon /
spu bo rba kha gsang sngags chos gling sogs 'di'i brgyud 'dzin yin kyang deng sang dbang lung gi rgyun bzhugs par ma thos /
rdo rje khyung khra'i skong nyung ngu zab khyad ngo mtshar can zhig rje bla ma'i bka' drin las bdag gis kyang nos /
'di'i skye ba rgyal sras lha rje'i rnam 'phrul bcu gnyis pa ni rig 'dzin chos rje gling pa ste /
de nyid kyi rnam thar zhal gsung ma las sngon gnas rjes dran gyi tshul shin tu gsal bar gsungs pa ltar ro /
!
/mchog dbyangs rnam 'phrul gtsang rong ldum rar 'khrungs pa'i rong pa gter ston bdud 'dul gling par grags pa ni /
thog mar skyed tshal 'og gi chos grwar zhugs /
sde snod la sbyang pa ci rigs mdzad /
slar snga 'gyur gyi gsang ba zab mo thugs nyams su bzhes pas rlung nus dang grub rtags thogs med du thon /
zab gter yang mang du bzhes shing phrin las cung zad 'phel na'ang mthar rgyal po lha bzang gis bar du bcad nas rkyen lam du gshegs pas chos rgyun ma byung bar snang /
gang ltar yang smin gling gter chen sogs kyis tshad mar bzhed pas gter ston tshad thub tu snang bas gter chos dngos ma thos kyang yang gter sgrol ma 'jigs pa kun skyob kyi chos bka' rje bla mar bka' babs pa bdag gis kyang nos /
'di'i sku'i skye ba de ma thag pa ni zung mkhar theg chen gling pa yin no /
!
/'brog ban khye'u chung lo tsA'i skye mtha' gter ston rig 'dzin chen po bdud 'dul rdo rje ni /
sngon gyi gter rnying bcu gsum tsam nas lung bstan shin tu gsal ba ltar /
mdo khams sde dge chos rgyal chen po'i rgyal khab dang nye ba'i dngul phu nang du grags pa'i srib phyogs su yab gling gi rigs 'tsho byed mkhas pa klu skyabs dang /
yum bo lu ma zhes pa'i sras su shing mo yos kyi lo la 'khrungs /
yab las yi ge 'bri klog dang gso dpyad sogs sbyong bdar mdzad /
dgung lo drug pa nas dag pa'i snang ba mang po shar /
chung ngu'i dus nas dpal lhun grub steng gi chos grwar zhugs /
rig 'dzin rgod ldem can gyi rnam 'phrul sde dge grub thob kun dga' rgya mtsho la gtsug phud phul /
mtshan kun dga' bsod nams chos 'phags su gsol /
pha wang zhig la zhabs rjes byon pa da lta'ang 'du khang chen mo'i shar sgo'i rgyab tu yod /
dpal sa skya pa'i gzhung la bslab sbyang gsan bsam ci rigs mdzad pa'i skabs snying po ye shes kyi don tshol ba la skom pa chu 'dod pa ltar gyur pas rmugs sangs kyi sgrub gnas su byon /
'dren pa dkon mchog rgyal mtshan las rdzogs pa chen po sogs zab chos mang du gsan cing thugs nyams su bzhes pas rtogs pa'i klong brdol /
de nas dbus phyogs su phebs /
nyang por grub chen bkra shis tshe brtan dang mjal /
smin grol gyi gdams pa mang du gsan /
brag dkar lha chur khams zas spangs te bcud len kho nas zab lam rtsa rlung thig le'i rnal 'byor mthar phyin par mdzad /
dang po'i chos sgor zhugs pa'i rten 'brel gyis gtsang sa ngor man du byon nas gsung ngag lam 'bras sog gsan /
slar phyir byon skabs bang rir rig 'dzin chen po 'ja' tshon snying po'i zhabs la gtugs nas dbang khrid man ngag rdzogs par gsan /
lhag par 'di'i skabs su gter gyi skal pa can du lung bstan pa ltar /
spu bor byon te pho brang g.yu mtshor rad gling phur pa yang gsang bla med kyi sgrub pa la brtson pa'i tshe mnal lam du zangs mdog dpal rir mkha' 'gro rnams kyis gdan drangs nas zhag nyer brgyad bzhugs pa'i thugs nyams dang /
gu ru rin po che las smin grol rdzogs par gsan cing gter gyi lung bstan bstsal pa sogs rje rang gi gsung dag snang dbang gi rgyal por gsal /
dpal o rgyan bstan 'dzin mjal du byon pas mtshan lam la dpag ste thugs shin tu dgyes pas bsnyen bkur phun sum tshogs pa dang bcas rdo rje slob dpon du mnga' gsol ba gnang /
rten sngags 'chang rdo rje 'dzin pa chen po'i tshul du bzhugs /
zab gter gyi thog ma kha byang phyag tu byung ba dang bstun /
dgung lo nyer dgu par rigs ldan pad+ma skyid las rgyar bsten nas g.yu mtsho rin chen brag nas kha byang dang /
spu bo 'dong chu bde chen gsang ba phug nas dam chos dgongs pa yongs 'dus kyi skor rnams spyan drangs shing nyid kyi zab gter gyi gtso bo yin pas /
phyis su bzhes pa thams cad de'i yan lag yin par gsungs /
de nas rim bzhin /
tsha ba sgro brag nas dam chos sprul sku'i snying thig bka' srung zhing skyong dang bcas pa /
spu ri dwags rdzong phug nas /
zab don gsang ba snying thig
/dpal bde mchog
/bka' srung phyag bzhi pa'i skor dang bcas pa /
spu ri shel gyi yang sgrom nas snying thig tshe yang phur gsum dril sgrub sgos sgrub dang bcas pa /
srung ma e ka dzA Ti dang rang byung rgyal mo'i skor /
spu bo 'dong chu'i byang ngos kyi brag nas sbas yul pad+mo bkod pa'i gnas yig
/mdo khams sde dge'i sa gnas khro ri zil khrom dkar yag nas yi dam dmar nag 'jigs gsum gyi skor rnams spyan drangs pa las /
'jam dpal zhi sgrub kyi skor rnams zhal bshus pa las gzhan gtan la phabs pa mi snang /
bya bu lcags phur can nas dpal mgon gdong bzhi pa'i skor dang lha chen sgrub skor /
bsam yas dbu rtse steng khang nas bla ma rig 'dzin 'dus pa /
tshe sgrub tsha ba dmar thag
/bka' srung zhang blon dang spom ra'i skor /
ra sa 'phrul snang glo 'bur nub kyi steng khang nas snyan brgyud gtsug rgyan yid bzhin nor bu'i skor rnams spyan drangs na'ang gtan la 'bebs par ma mdzad par mngon /
spu bo'i bdud ri gnam lcags 'bar ba nas sgyu 'phrul zhi khro dang bka' brgyad skor bka' srung bcas /
ra tsag rdo'i mchod rten nas dpal mgon stag zhon skor rnal 'byor pa dung phreng can gyis bton nas phyag tu phul ba dang /
gzhan yang g.yu mtsho gshin rje'i dong kha /
rig 'dzin gsang phug
/bse rag cog
/na bun rdzong /
rta shod dkyil 'khor thang sogs nas snga phyir zab gter mang du spyan drangs pa gter 'byung las gsal /
sbas yul pad+mo bkod pa gtsos mtha' dbus kyi gnas chen mang po'i zhal phyes /
gong gi gter kha rnams dang lhan du sku tshab dang phyag mtshan dam rdzas kyi rigs bsam gyis mi khyab pa spyan drangs /
mdor na gnas gter brgya rtsa /
myang grol stong rtsa sogs kyi bka' bab tu gsungs pa ltar phal cher mngon du gyur /
dgung lo zhe gnyis par sde dge bla ma byams pa phun tshogs khu dbon gyis gdan drangs /
rje nyid sngar bzhugs kyi grwa khang du bdud 'dul lha khang du grags pa bzhengs nas bstan srid la phan pa'i lung don bsgrub /
kaHthog rdo rje gdan yan snga 'gyur rnying ma'i gdan sa rnams su zhabs bkod nas skal ldan gyi slob ma mang po rjes su bzung /
'dzing rnam rgyal dang nye ba'i nobs kyi phu stag phu brag ring du rgyun ring tsam bzhugs shing thugs dam mdzad pa'i gzims spyil da lta'ang yod /
gling tshang du phyag phebs nas gling dpon po dang mchod yon rten 'brel legs par 'grigs /
thugs rje chen po nam mkha'i rgyal po'i bum sgrub mdzad skabs rtags mtshan ngo mtshar bsam las 'das pa byung ba'i sgrub rgyun da lta'ang mchis /
bar khams /
sga stod /
bar ma lha steng /
ri bo che sogs su rim par gdan drangs pa ltar phebs /
bstan 'gro'i don mtha' yas pa mdzad /
khyad par spor ne brag tu gnam chos mi 'gyur rdo rje dang mjal 'dzom chos gsan res sogs rten 'brel legs par 'grigs /
de dag gi mtshams sbyor grub chen karma chags med kyis mdzad nas bsngags brjod kyi me tog 'thor /
chos bdag gi gtso bo lha btsun chen po nam mkha' 'jigs med /
rig 'dzin klong gsal snying po /
rba kha sprul sku chos kyi rgya mtsho /
rdzogs chen pad+ma rig 'dzin /
kun bzang khyab bdal lhun grub dang /
grub chen pad+ma nor bu sogs ta'u'i phyogs kyi rdo rje 'dzin pa mang pos mtshon mtha' yas shing /
khyad par sku'i gdung rgyud rgyal sras nor bu yongs grags sogs rim par byon pas chos brgyud dang phrin las ma nyams shing bdag cag gis kyang yongs su rdzogs par nos so //
de lta bu'i mdzad pa mthar phyin nas sbas yul pad+mo bkod pa'i gnas sgo rags rim tsam gsal bar mdzad pa'i rjes /
dgung lo nga brgyad pa chu pho byi ba'i lor pad+ma 'od kyi pho brang chen por gshegs pa'i skabs sgra dang 'od dang me tog gi char sogs ngo mtshar ba'i cho 'phrul mtha' yas shing /
khyad par sku gdung yang cung zad tsam ma gtogs 'od du yal ba'i lhag ma khru gang tsam lus pa phyis zhugs su phul bas gdung chen lnga dang ring bsrel du ma'i phung por gyur to //
rje 'di nyid kyi sprul pa'i rnam rol 'ga' zhig byon par grags pa las yongs su grags pa rig 'dzin klong gsal snying po'i rgyal sras bsod nams lde btsan gyi sprul rgyud rim byon dpal kaHthog rdo rje gdan gyi seng ge'i khrir bzhugs bzhin pa'o /!/lang gro lo tsA ba dkon mchog 'byung gnas kyi rnam 'phrul gter ston rig 'dzin chen po klong gsal snying po ni /
rig 'dzin bdud 'dul rdo rje sogs kyi gter lung las gsal ba ltar /
kaM po gnas dang nye ba'i yul phyogs dbra par grags pa'i bye brag byes pa zhes pa'i sa'i char yab sngags 'chang kun dga' don grub dang yum sgrol ma dkar mos byin gyis brlabs pa'i dkon mchog sgron ma zhes pa'i sras su shing mo glang gi lo la sku bltams /
grub dbang bstan pa rgya mtshor gur drag gi dbang gsan nas mtshan dbang drag rgya mtshor btags /
dgung lo bdun tsam nas yi ge bslab pa brda' bstan pa tsam gyis mkhyen /
chung ngu nas nges 'byung sogs dam pa'i chos kyi bag chags gsal bar sad pas dgung lo nyer gnyis dus kaHthog tu chos bros la byon /
lam bar nas sga rje khams gong dgon du rje chos skyong rgya mtsho las dbang dang gdams khrid mang du gsan /
slar kaHthog tu phebs /
mnyam med dkon mchog rgyal mtshan las rdzogs chen dgongs pa zang thal sogs nyams khrid du ma gsan nas gnas lugs la rang dbang 'byor bar mdzad /
slar yab yul phyogs su phebs te chos lung ri khrod sogs dben pa'i gnas kho nar rje btsun bzhad pa rdo rje'i rnam thar la 'gran bzod pa'i dka' thub kyis sgrub pa'i dam bca' brtan por bzung bas rtsa gsum rgya mtsho'i zhal gzigs /
ye shes dang las las grub pa'i chos srung rnams bran du 'khol zhing lha srin gzhi bdag rnams kyis srog gi snying po phul ba sogs grub pa'i go 'phang mthon por gshegs /
khyad par zab mo gter gyi bka' babs tshul ni /
dgung lo nyer brgyad tsam gyi dus nas gter gyi lung bstan mang du byung yang ji mi snyam du bzhag pa na /
slar yang gter chen bdud 'dul rdo rje'i drung du song zhig pa'i lung bstan byung ba ltar spo bor rig 'dzin chen po de nyid kyi drung du byon pas thugs kyis shin tu btags shing /
zab gter gsar bzhes kyis mtshon dbang khrid gdams pa mang du bstsal /
dngos grub gter gyi bka' babs yod tshul lung bstan gsal bar bstsal nas /
mi ring bar rig 'dzin de nyid kyis bkas bskul te rang yul du phyir phebs /
mkha' klong ri khrod ces par bsnyen sgrub la bzhugs pa'i skabs /
dgung grangs so gnyis su son pa sa pho spre'u lor rnal 'byor ba sku mdog dmar smug rus pa'i rgyan can zhig gis kha byang dngos su bstsal /
de nyid gu ru rin po che'i rnam 'phrul du nges shes rnyed de lo gnyis kyi khongs su gter sgrub tshags su tshud par mdzad nas gter kha thams cad kyi thog ma ni /
sa khyi hor zla dang po'i tshes bcu la khe mi 'gyur rdo rje'i brag nas sku gsum rdo rje snying po dang /
rtsa gsum rdo rje snying po'i skor rnams gsang stabs su bzhes te nyams bzhes mthar phyin par mdzad /
rim par gter kha gnyis pa li thang gnam chen brag dkar nas gur drag ye shes rab 'bar /
gsum pa sgrol ma brag gi mgul nas srong btsan sgam po'i thugs rje chen po snyan brgyud gtsug rgyan nor bu /
bzhi pa ra ri bar gyi brag nas rdzogs pa chen po yang snying kun zab /
lnga pa khe nang gter gnas gsum nas bi ma la'i chos gter man ngag zab pa skor gsum /
drug pa rol pa bde chen khang nas bka' brgyad bde gshegs yongs 'dus /
bdun pa sngo rgya gnas nas gnam lcags kyi rdo rje sogs dang /
brgyad pa sna brag dkar rdo rje'i yang rdzong nas tshe sgrub yang gsang bla med /
dgu pa shing sgo gangs ra nas thugs rje chen po yang gsang bla med /
bcu pa gnas de'i g.yu mtsho nas mkha' 'gro yang gsang bla med /
bcu gcig pa de'i bon gnas nas bon gter /
bcu gnyis pa rdzogs pa chen po sgyu 'phrul gsang ba yang khol /
bcu gsum pa pha waM bon mo nas phyi nang gsang ba'i lung bstan dang bstan srung drag sngags skor /
bcu bzhi pa ngo thi g.yung drung nas zab gter gcig
/bco lnga pa kaHthog dam phug dang nye ba nas dam pa bde gshegs kyis sbas pa'i sgyu 'phrul glegs bam zhig yang gter du spyan drangs pa rnams las /
ngo thi'i gter kha da lta mi gsal bas mi bgrang /
bi ma la'i zab pa skor gsum gter gnas tha dad pas so sor bgrangs pa'i bcu drug tu grags shing /
de rnams dang lhan cig sku'i rigs dang thugs rten phyag mtshan khyad 'phags /
dam rdzas myang grol shin tu mang po spyan drangs /
phal cher chos bka' yongs rdzogs gtan la phabs /
so so'i gter sgrub rtags thon par mdzad /
'ga' zhig yang gter du sbas /
thugs bskyed smon lam rgya che zhing bskyed rdzogs nyams bzhes mthar phyin pa'i dbang gis rje 'di nyid gter phran tsam gyi dbang skal la gter chen gyi dngos grub brnyes shing 'gro don shin tu rlabs che bar gyur /
mtshan gyi rnam grangs kyang o rgyan mdo sngags gling pa /
hU~M nag nam mkha'i rdo rje sogs mang du grags /
brag g.yang gzar po dang mtsho chen gyi dbus su chibs dang bcas te phebs shing chibs pas kyang zhabs rjes lan mang du bzhag pa sogs rdzu 'phrul gyi bkod pa bsam las 'das /snyigs dus kyi 'dre rgod ma rungs pa mang po dngos su srog snying 'phrog nas dam la btags pa dang bskrad cing mnan pa dang /
ar la gtad pa sogs kyis yul ljongs mang po'i 'gro ba rnams la mi 'jigs pa'i sbyin pa bstsal /
sog po'i rgyal po'i mkha' 'gro'ang rdzu 'phrul gyis dad de dgon gnas dang bsnyen bkur phul /
sa skyong sde dge sogs mi chen mang pos bla mar bkur /
mdo smad kyi ljongs phal cher zhabs kyis bcags shing gnas sgo mang po phyes /
sku tshe'i smad la kaHthog rdo rje'i gdan du bzhugs nas chos kyi phrin las bskyangs te bstan pa rmang nas gsos /
gdan sa chen po 'di nyid gtsor gyur pa'i gnas chen rnams su rten bzhengs kyang rgya chen po gnang ba sogs mdzad pa thams cad mthar phyin nas dgung lo drug cu re brgyad pa chu sprel spre'u zla ba'i nyer gsum la ngo mtshar ba'i rtags mtshan   du ma dang bcas mkha' spyod pad+ma 'od du gshegs shing sku gdung ring bsrel gyi phung por gyur pas kyang thams cad ngo mtshar gyi gnas la bkod do //
rgyud 'dzin gtso bo bsod nams lde'u btsan sogs rgyal sras sku mched rnams dang /
dbon bkra shis 'od zer /
kun bzang khyab bdal lhun grub /
ta bla pad+ma nor bu sogs bzang la grangs mang ba byon cing mdo smad kyi phyogs phal cher chos rgyun gyis khyab /
gter chos rnams kyi dbang lung gi rgyun dang rdo rje snying po'i khrid srol bcas dar rgyas su bzhugs shing chos skor gtso bor gyur pa rnams bdag gis kyang thob bo /
!
/yol mo sprul sku bstan 'dzin nor bu ni /
kong po klung rgyas grong du yab rig 'dzin phrin las dbang phyug dang /
yum kun bzang dbang mo gnyis kyi sras su 'khrungs /
yab la mkha' 'gro'i brda' lung byung ba ltar sprul sku nam mkha' brgya byin gyi sku skyer thag chod nas mtshan bstan 'dzin nor bur gsol /
sngon gnas rjes su dran cing mngon shes dang rdzu 'phrul mnga'/
dgung lo lnga par o rgyan seng ge la chibs pa zhal gzigs /
rim par dbus su phebs te zhwa dmar chos kyi dbang phyug las dge bsnyen gyi sdom pa gsan /
mtshan karma thub bstan snying po rnam par rgyal ba'i sde zhes pa gnang /
kar 'brug rnams dang lo chen 'gyur med bde chen sogs yongs 'dzin mang du bsnyen /
nyin gling sogs grwa sa rnams su mdo phyogs la thugs sbyang mthar phyin par mdzad /
yam bu rgyal pos nai pA la'i yul du spyan drangs te bsnyen bkur chen po zhus /
'phags pa shing kun la rab gnas mdzad skabs sogs su me tog gi char bab /
bya rung kha shor gyi dkor gnyer sdod sa gsar du btab /
ngam ring du grwa skor mdzad cing gtsang pa rgyal pos kyang zhabs nas btegs /
phyir phebs shing sman thang du rig 'dzin ngag gi dbang po mjal /
snga 'gyur chos bka' mtha' yas pa gsan /
rje 'di'i bka' drin las rtog ge ba'i hom thul yul bud /
rnying ma pa'i sngags 'chang du gtsang sing gis song /
slar mang yul ri bo dpal 'bar du phebs /
sgrub ba'i sa sde btsugs pas /
dag snang dang lung bstan mang po byung /
lo shas mtshams gter 'don pa'i bskul ma byung ba ltar rgyang yon po lung nas kha byang dang rdo rje gro lod kyi sgrub skor zhig spyan drangs /
rang gter gyi lung bstan ngo mtshar can byung ba bsnams nas dbus su byon /
rig 'dzin ngag gi dbang por gzigs phul bas dgyes shing dbugs dbyung bstsal /
mchod cha rten gsum gter rdzas sogs rtsis sprod mdzad nas gdan sa'i khur bzhes dgos pa'i bka' lung yang gnang /
slar ri bo dpal 'bar gyi gter bzhes par phebs kyang gter gnas la ma bsleb tsam du rig 'dzin ngag gi dbang po gshegs pa'i gtam bslebs nas dbus su phebs dgos byung bas rten 'byung dus las yol /
gshegs rjes bsgrubs shing gdan sa lo lnga drug tsam bskyangs /
sprul sku ngos 'dzin mdzad pa'i dag snang zla 'od ma zhes pa dang /
rta nag sgrol ma phug tu bzhugs skabs mkha' 'gros gnang ba'i dag snang chos skor zhig kyang yod par bshad /
zab gter gyi rten 'brel 'chug pa'i rkyen gyis sku tshe tshad du ma 'khyol bar gshegs par snang ngo /
!
/pad 'byung bi ma dwags po lha rje rnams kyi rnam 'phrul yongs su grags pa dwags po kun mkhyen bkra shis rnam rgyal gyi sprul pa'i sku de ma thag pa ni sgam po pa nor bu brgyan pa yin la /
de'i rnam 'phrul sprul pa'i sku bzang po rdo rje ni e yul rig pa'i 'byung gnas kyi sa'i cha gang po zhes pa'i smad kyi sa'i char yab chos rgyal gyi gdung rgyud rnying ma'i sngags 'chang a bo chos mdzad dang /
yum dbang 'dzin rgyal mo'i sras su ngo mtshar ba'i ltas dang bcas te sku 'khrungs /
rig 'dzin 'ja' tshon snying pos gong ma'i yang srid 'khrul med du thag bcad pa ltar dwags po spyan snga rin po che dpon slob rnams phebs nas dge bsnyen gyi sdom pa phul cing /
mtshan dpal bzang po rdo rje phyogs thams cad las rnam par rgyal ba'i sde zhes gsol /
gdan sa chen por spyan drangs shing 'jigs med seng ge'i khrir mnga' bkur /
bang ri nas rig 'dzin 'ja' tshon pa'ang ched kyis phebs te gtsug phud bzhes nas /
mtshan a ba d+hU ti pa 'gyur med rdo rje rgyal mtshan dpal bzang por btags /
snga phyir chos bka' yang mang du gsan /
de nas mi ring bar kun mkhyen blo bzang rgya mtsho las dge tshul gsan pa'i mtshan blo bzang phrin las rnam rgyal nges don grub pa'i shing rta mchog gi sde don yongs su grub par gsol /
slar bsnyen rdzogs kyang bzhes /
snga phyir bsnyen bkur dang bdag rkyen tshad med pa gnang /
spyan snga rin chen rdo rje sogs las dpal sgam po pa'i bka' brgyud skor dang /
rtse le sna tshogs rang grol las grub mtha' ris med kyi bka' chos mang du gsan /
sgam po zangs lung du lo gsum phyogs gsum du thugs dam bcad rgya la bzhugs pas 'od gsal gyi gzigs snang ngo mtshar ba du ma dang /
lhag par zab gter la dbang ba'i gzigs snang 'ba' zhig shar ba ma zad /
rig 'dzin 'ja' tshon snying po'i gter lung las kyang rang nyid kyi gter zhabs sdud par lung gis gsal bar bstan pa ltar /
thog mar sgam po'i brag sgom zhwa'i mgul nas seng ldeng gi phur pa khru gang longs nges shig bzhes pa'i 'chang bzung nas kha byang dang /
dbal las rdo rje phur pa'i mngon rtogs bsdus pa zhig byon /
de la brten te dwags lung khra mo brag nas gsang bdag drag po chen po'i skor dang gnam lcags rdo rje /
b+hur phu'i khra lung mtsho rgyal sgrub phug dang /
klu mkhar mtsho 'og ma'i mtha' rtsa nas gter rdzas phur pa dang khyung lnga'i snying khrag
/khyung chen rgya mtsho'i lbu ba dang bcas pa /
brag dkar lha chu nas tshe sgrub dang tshe chu ril bu /
gshin rje yang zlog gi skor rnams spyan drangs /
ci rigs pa gtan la phabs /
lnga pa chen por chos bdag gi rten 'brel bsgrig par mdzad pa'i skabs /
smon lam log pa'i dam sri zhabs 'bring gi tshul bzung ba dag gis sgro skur la brten /
dgongs pa gting nas 'tshams pas gter shog ma bu mtha' dag zhugs su 'bul ba dang /
'ga' zhig yang gter du sbas pa sogs kyis zab gter gyi phrin las rgyun chad kyang smin grol gling du rje gter bdag gling par snga phyir bka' chos gsan pa dang /
dben pa'i gnas du mar bsnyen sgrub /
gsar rnying gi chos 'khor rgyun mi 'chad pa bskor zhing rten bzhengs rgya cher mdzad pa sogs mthar phyin nas /
mon mkhar rnam sras gling du pheb skabs mi dbang bkra shis rab brtan yum dang bcas par sku skye ba phyi ma'i yab yum du dgongs te dbang dang byin rlabs nan tan dang /
lung bstan brda' chos kyi rten 'brel bsgrigs par mdzad de gdan sa chen por zhing khams gzhan du gshegs pa'i tshul bstan /
de'i skye ba mon mkhar rnam sras gling du 'khrungs pa'i kun bzang nges don dbang po /
de'i skye ba e mnga' bdag gi gdung rgyud sde pa lha rgya ri ba'i sras su 'khrungs pa gter ston rdo rje rgyal po ste /
'dis gong ma bzang po rdo rje'i yang gter gsang bdag drag po chen po'i skor rnams spyan drangs par snang ngo /
!
/gnyags lo bdud 'joms nam snying rnams zung du 'jug pa'i rnam 'phrul mnga' ris gter ston gar dbang zla ba rgyal mtshan nam /
gsang mtshan pad+ma gar dbang rtsal du grags pa ni /
mnga' ris gung thang gi nub ri yam zhes pa'i sa'i char 'khrungs /
sku chung ngu nas ngo mtshar du ma mnga'/
lhag par dben gnas mu se'i pha waM ru sbal 'dra ba'i bya skyibs su rig 'dzin bdud 'dul rdo rje'i gter ma thugs rje chen po'i bsnyen sgrub mdzad nas bzhugs pa'i skabs /
ye shes mkha' 'gro gcer bu rus pa'i rgyan can gsum gyis glu dang brda' yis bskul pas thugs nyams 'ur te zhabs sa la ma reg par pha waM sbrul nag 'khyugs pa 'dra ba'i steng du phebs pa na sngar gyi mkha' 'gro gsum dang yul de'i gzhi bdag gter bdag rnams kyis bskul ma byung ba bzhin /
thog mar mis mi thar ba'i brag gdong chen po zhig tu rdzu 'phrul gyis phebs nas gter gyi kha byang phyag tu son pa bzhin /
sbas yul skyid mo lung nas sngon rig 'dzin chen po rgod kyi ldem 'phrus yang gter du rgyas btab pa'i rdor sems thugs kyi me long gi skor rnams spyan drangs shing spel bar mdzad pa'i dbang lung khrid gsum gyi rgyun da lta'i bar ma nyams par bzhugs shing 'gro don rgya cher byung /
gzhan yang 'phags pa wa ti'i khrus khang nas spyan ras gzigs rtsa gsum snying thig gis mtshon /
pad+ma'i snyan brgyud yang gsang dri med /
zab tig chos dbyings rang gsal /
rdo rje phur pa sogs chos dang rten dang dam rdzas kyi zab gter mang du bzhes /
rdzu 'phrul dang mngon shes phyogs med du shar /
lnga pa chen por bya ma rta'i lam nas gnas tshul gsol bar rje nyid kyi thugs dam brtags pa dang rig 'dzin gter bdag gling pa la'ang bka' 'dri zhus te gter ston 'khrul med du nges pa 'khrungs te 'gro don phyogs bral du skyong chog pa'i bka' phebs pas rtsod med yongs grags su gyur cing 'gro don phrin las rgya cher byung /
de'i skye ba ni grub chen nyi zla klong gsal gyi sras su 'khrungs pa kun mkhyen chos dbang rdo rje 'dzin pa ste /
'dis rig 'dzin gter bdag gling pa sku mched gyi zhabs la gtugs shing smin gling du yun ring bzhugs /
mdo sngags rig gnas dang bcas par gsan bsam mdzad pas mkhyen pa rgyas pa la brten /
gong ma'i gter chos rnams la chog bsgrig rgya cher spel ba las /
gtsang po byang gsang chos pad+ma lhun sdings su da lta'ang brgyud 'dzin ma nyams par bzhugs shing /
kho bos kyang zab tig chos dbyings rang gsal /
thugs rje chen po rtsa gsum snying thig
/rdor sems kyi chos sde tshe sgrub rdo rje rgya mdud rnams kyi smin grol rje bla ma'i bka' drin las nos /
'di'i zab tig dang dri med lhun po'i don tig
/stag sham pa'i dgongs 'dus 'gro ba kun sgrol rnams rgyud kyi skor yod med ma gtogs tshig don zhu dag pher bas brgyud pa gsum 'dus su sbyar rung bar mngon no //
der ma zad 'ja' tshon zhabs kyi snying thig chos dbyings rang gsal yang gtan la 'bebs par ma mdzad mod don 'di dang 'dra bar rje bla ma'i gsung las thos so /
!
/lha sras mu khri btsad po'i rnam 'phrul gter ston grub thob yongs kyi 'khor los sgyur ba mi 'gyur rdo rje drag po nus ldan rtsal ni /
mdo khams zal mo sgang gi stod /
lho rgyud skyabs che zhes pa'i 'brog sder yab yon dge dpon po dang /
yum ber mo'i sras su sa pho 'brug gi lor dpral bar rdo rje'i spyan sogs rtags mtshan khyad par can dang bcas te bltams /
re zhig nas yul 'phos te lha thog mdzo rdzi dgon pa'i nye 'dabs su 'khod pa'i skabs /
zur mang drung chen kun dga' rnam rgyal phyogs der phebs pa la gtsug phud phul /
mtshan karma bsam 'grub tu gsol /
grub chen de nyid dang 'dzi sgar bsod nams rgya mtsho sogs las bka' chos mang du gsan /
mdzo rdzi dgon du rang gi khu bo sgrub po'i sar bzhugs pas yon dge dbon por 'bod cing thugs rgyud shin tu zhi zhing dul ba /
thugs dam dang phyag dpe gzigs pa la shin tu brtson /
phyag gzob pas bris 'bur gyi sku brnyan du ma bzhengs par mdzad /
'jang yul du mgron po mang po dang lhan cig rgyal dbang karma pa chos dbyings rdo rje mjal du phebs pa'i lam khar sa zhig bskos pas gser gyi zla tshes shig rnyed pa de karma pa la lkog tu phul ba rten khrod du bzhes /
phyir nyin zhig rten mjal gnang skabs zla tshes phyag tu bsnams nas /
'di rig 'dzin mi 'gyur rdo rje drag po nus ldan rtsal gyi gter ma yin /
nyi zla rnyed na rten 'brel mchog yin zhes gsungs kyang de skabs sus kyang ci yin ma go
/de nas dgung lo nyer lnga bar mdzo rdzi dgon du mgon po ber can gyi sgrub pa mdzad pa'i skabs /
tho rangs zhig la grub chen karma pak+shi dang o rgyan rin po che gtso 'khor zhal gzigs nas dbang dang byin rlabs zhal gyi gdams pa gnang ba rnams yi ger bkod pa pak+shi'i bla sgrub 'di nyid yin cing de la brten nas gzim khang      'og tu pha waM zhig yod pa nas kha byang bzhes /
gter kha dang po mdzo rdzi 'gag gi mtsho nang du dngos su phebs nas gter sgrom sngon po gru bzhi zhig dang /
khams rgyal gab mtsho nas zangs sbug cig bzhes pa rnams las rdo rje gro lod rtsa gsum sgrub thabs yan lag dang bcas pa byon /
gter kha gnyis pa sbas gnas gru gu lha brag gi gter gnas nas zla ba gcig tu brag brkos pa las khro lcags kyi sdig pa ra tsa'i gzugs lnga tsam byung ba las /
bla ma pad+ma badzra grub thob rgya mtsho'i dkyil 'khor cha lag lnga dang bcas pa byon /
gter kha gsum pa rdza stod spyi 'byams nas zla ba bdun du 'bad rtsol chen pos brag rgya bshigs pa las tshe sgrub thabs shes kha sbyor gyi chos skor rnams byon /
de'i nye logs shig nas nam mkha'i snying po'i tshe sgrub kyi gdams phran kyang bzhes /
de dag gi skabs su 'ja' 'od me tog gi char dang dri bzang glu dbyangs kyi sgra sogs ngo mtshar ba'i ltas mang du byung /
chos bka' rnams gtan la phabs nas chos bdag rnams la rim gyis gnang /
'di skabs rtsa ba'i gzungs ma dang rten 'brel 'grigs na gter kha brgya rtsa brgyad 'don par gsungs kyang rten 'brel 'chug pas gter ston gyi dbu ral bcad /
gzhan snang du thugs slong byung ba ltar rtsing spyod mdzad pas grwa pa bdun yod pa 'thor /
gnyis mtshur phur rgyal dbang ye shes rdo rje'i mdun du skyabs 'jug zhu bar phyin pas /
mi 'gyur rdo rje 'khrul pa zhig pa'i grub thob chen po yin smyo ba min /
phyir song la sngar bzhin bka' gang stsol sgrubs shig gsungs pas de phyin chad grwa pa rnams kyang 'dus nas 'brog sgar gyi tshul du bzhugs /
sku chas phal pa'i rnam pa dang gsung chal chol lta bu byon pa la gang gsung thams cad ni dus gsum gzigs pa'i lung bstan kho nar gyur cing mngon shes sgrib med du mnga'/
rdzu 'phrul ya ma zung thogs med du ston /
nad pa gcong chen dang gdon chen la thabs phra mos sel ba sogs byin rlabs kyi mthu bsam gyis mi khyab /
skabs de tsam na phyugs nad hon gyi gnod pa thog mar byung ba nad bdag ar la gtad cing dkar po 'byung ba'i khungs btsugs /
mtha' dmag zlog pa'i thabs dang rten 'brel mdzad pa sogs bstan 'gro spyi la dngos dang brgyud nas bka' drin phul du gyur /
gnas zhal ngo mtshar can 'ga' re'ang phye bar mdzad /
rje chos kyi 'byung gnas sku na gzhon dus phyi 'brog tu phebs pa dang mdo stod du mjal bas rten 'brel dang lung bstan mang du gnang /
gter chos yongs rdzogs kyi bka' gtad /
de ltar brtul zhugs kyi spyod pa dang sku tshe 'gro don mthar phyin nas sku skye ba phyi ma'i lung bstan bstsal /
da ni nga yis mtha' dmag zlog pa'i dus la babs gsungs nas 'bam thang po cher rten 'brel brda' rtags kyi spyod pas gzugs sku'i bkod pa bsdus /
de ma thag pa'i sprul pa'i sku kun bzang chos kyi rdo rje'ang mngon shes rdzu 'phrul mthu nus sogs snga ma dang khyad par med pa byon te dgongs gter thor bu phab par snang /
de'i sprul brgyud da lta'i bar rim par byon pas sgar shul du dgon gnas btab cing bstan rgyun skyong /
rgyal sras gu ru chos 'dzin dang zhal slob 'ga' zhig gi sprul brgyud byung ba rnams kyis kyang bstan pa'i zhabs tog phul du phyin par mdzad /
gter chos rnams kyi 'gro don rgya che zhing khyad par du rtsa ba'i chos bdag zhwa dmar nag zung dang /
kun mkhyen chos kyi 'byung gnas rnams la dngos dang brgyud pa'i sgo nas bstsal pa thugs nyams su bzhes pas sgrub brgyud bstan pa'i bar chad zhi zhing bstan rgyun gnas pa'i btsas su byung ba dang /
lhag par rje nyid kyi gter lung du /
a ta rong du tA'i si tu rdo rje zangs gri mkha' la 'phyo :
zhes lung gis bstan pa'i bden don mngon du gyur te /
bdag cag gi dpal mgon bla ma dam pa rdo rje 'chang pad+ma nyin byed dbang pos gter gzhung yongs rdzogs spar du bkod cing mnga' ris nas rgya mtshams yan gyi dgon khag rnams la sgrub mchod 'dzug pa sogs 'gro 'dul phrin las mchog tu spel ba ste phyis byon gyi     gter chos shig la 'ja' tshon dkon mchog spyi 'dus dang rig 'dzin chen po 'di'i zab gter kho na byin rlabs dang 'gro don che ba tshad mas grub pas gzhan gyis 'gran zla dang bral ba yin la kho bos kyang smin grol rdzogs par nos so /
!
/chos rgyal khri lde'i yang sprul sgom sde ja pa gter ston bya btang sku mchog gam ngag gi rdo rjer grags pa ni /
sgom sde nang chen phyogs su 'khrungs /
rten sngags pa dkyus mar bzhugs /
lho rin po che sogs yongs 'dzin dam pa rnams las zab chos mang du gsan cing sku chung ngu nas sgrub pa nyams len rtse gcig tu mdzad /
khyad par rig 'dzin mi 'gyur rdo rjes rang gter rdo rje gro lod kyi bka' babs dang gter kha la dbang bar lung bstan /
rdo rje phag mo'i bsnyen sgrub mdzad pa'i skabs gter srung gi lung bstan dang bskul ma yang yang byung na'ang rtsis gdab ma mdzad /
slar dag snang du mkha' 'gros lam sna byas te gu ru rin po che dmod pa drag sngags kyi bkod pa can gyi spyan sngar phyin cing byin rlabs dang gdams pa bstsal cing /
mi 'gyur rdo rje dang bla ma lho pas kyang gter 'don par 'os pa'i gsung bskul gnang ba ltar /
thugs rje chen po'i pho brang sangs rgyas ma chags pad+ma'i spyan gyi sku brnyan brgya rtsa rang byon du gsal ba'i gnas mchog ja pa brag dkar nas zla ba gsum du rgya rim pa bcu gsum bsal te /
sku rten phyag cha /
sa'i sgrom bu rnams thon cing /
sgrom nas gsang bdag dmod pa drag sngags ches zab pa'i chos skor byon /
gter sgrub mdzad skabs gsang ba'i bdag po'i zhal gzigs shing phyi rtags kun gyis mthong ba'i cho 'phrul chen po'ang byung /
gter kha gzhan bton pa'i lo rgyus mi 'dug cing skye bdun gyi sku sha spyan drangs pa la gzhan gyis sgro skur gyi bar chad byung bar bshad /
chos bdag bla ma blo gros rgya mtsho sogs la spel ba'i rgyun ma nyams par bzhugs pa bdag gis kyang nos shing /
sprul brgyud rim par byon pa deng sang yang nang chen ja pa dgon du yod do /
!
/lo chen bai ro'i yang sprul la stod stag mo gter ston gu ru dbon gsas khyung thog tu grags pa ni /
gtsang lha rtse dang nye bar rgyal dbang ye shes rdo rje'i dus tsam 'khrungs /
rten sngags btsun gyi tshul du bzhugs /
thog mar sa skya'i phyogs kyi mdo sngags la gsan pa cung zad mdzad /
slar byang gter gyi chos bka' ci rigs pa gsan nas rig 'dzin gdung sgrub kyi nyams bzhes gnang skabs zab gter gyi kha byang babs te ru lag rgyang gi yon po lung brag bya khyung 'dra ba'i mgul nas /
rdzogs chen kun bzang snying thig sogs bla rdzogs thugs gsum gyi skor spyan drangs /
yan lag tshe sgrub kyi lung byang las gsal ba ltar dbus su byon nas /
rig 'dzin chos rje gling pa ras chung phug tu bzhugs skabs mjal /
zab gter gyi bka' babs yod tshul lung byang dang bcas pa yongs grags su phul cing gsang ba'i tshul gyis chos bdag tu rten 'brel bsgrigs pa la brten /
phyis nas rig 'dzin sprul pa'i gter ston chen por gyur pa chos gling rang gi rnam thar du gsal bas rje 'di nyid tshad thub kyi gter ston du nges mod /
sku tshe dang phrin las rgya cher ma byung bas /
zab gter gyi rgyun ji tsam 'phel bar ma 'tshal phyir 'dir mdo tsam bris pa yin la /
'di nyid kyi rdzogs chen kun bzang thugs tig gi cha lag tshe sgrub hrIHgcig ma ye shes srog tig ces zab cing 'dril ba'i chos tshan nyung ngu rje bla mar byin rlabs nye brgyud kyi tshul du babs pa bdag gis nos pa'ang skal bzang du mtshon no /
!
/phyis byon mdo khams gter ston thams cad kyi rgyal por gyur pa rig 'dzin stag sham rdo rje'am bsam gtan gling pa ni /
lho spar shod kyi 'brog sde zhig tu zur rigs kyi sngags rgyud /
yab gcod pa bkra shis dang /
yum lod skyid gnyis kyi sras su shing mo lug gi lor sku bltams /
ltas mtshan khyad par can mang zhing dgung lo gsum pa nas rang byung gi ye shes thugs la 'khrungs pas lta stangs kyi ngang du bzhugs /
chung ngu nas nges 'byung dang dag snang snying rje shin tu che bas chos min gyi bya ba mtha' dag spang /
dgung lo bcu gcig par mkha' 'gros dngos su lung bstan pas dag snang gi sna zin te nyin mtshan ngo mi shes par gyur /
rdo rje'i glu bro rtag tu mdzad pas dpa' bo zhes pa'i mtshan thogs /
bla ma dam pa 'ga' zhig gi zhabs la gtugs nas thos bsam mang du mdzad /
dgung lo bcu bdun par ri khrod du 'byon pa'i lam kha zhig tu gu ru rin po che rnal 'byor pa thor tshugs ras gzan ang rag can zhig tu sprul nas zhal gdams bslab bya gnang /
nyams 'ur nas skye ba sngon ma dran te nga lha pa chos 'byung yin byas pas kun gyis o rgyan lha pa zer ba byung /
der phra mo brag nas zab gter 'ga' zhig gi kha byang rnams thon /
de'i phyi lor glang lung sku gsum brag gi bai ro'i sgrub phug nas rdor sems snying thig dang drag po kI la ya'i chos bka' spyan drangs /
dgung lo nyi shu pa la bsnyen rdzogs bzhes nas rten dge slong gi dngos por bzhugs /
mtshan dngos bsam gtan rdo rje zhes grags /
gter kha gnyis pa khra mo brag gi gnas mda'i pha waM nas kha byang dang ka dpe byung ba bzhin /
pad+ma shel phug gi bai ro'i sgrub phug gi nang nas pad+ma yongs grol snying thig
/bka' srung zhing skyong gi skor /
gsum pa srog mkhar skyog phug nas drag po hU~M nag me 'bar /
bla phur sbrags ma /
mkha' 'gro seng gdong sogs rgya cher byon kyang gsang sgo 'chol ba sogs lung bzhin ma byung ba'i stabs kyis pad+ma yongs grol zhi drag gi skor chos tshan kha shas re phabs pa'i 'phros su 'tshub slong cher byung zhing lung byang dmigs bsal byung ba la brten bla phur skor tsam las gzhan yang gter du sbas /
bzhi pa bya khyung tshal gyi phyag rdor gdan 'og nas thugs sgrub rnam gsum gyi gtso bo zhi drag phyed ma gser zhun ma'i chos skor /
lnga pa srog rdzong tsit+ta 'bar ba nas zhi ba pad+ma gsang thig
/drug pa brag dkar lha chu srog mkhar sgrub phug gi chu dong nas rdo rje drag po rtsal gyi skor /
bdun pa ni gter srung e ka dzA Tis bskul nas lho stod du bla ma kun dga' rgya mtsho mjal bar byon skabs /
la thog zer ba'i khyim tshang gcig gis gdan zhus byas /
sngon mchog ldan rdo rje'i gter byon rta mgrin snying po don sbyor pusti phyag tu phul /
dag snang du grub chen pa nyid dngos su mjal te dbang dang gdams pa bstsal pas bka' lung gi rgyun chad pa gsos te rgya cher spel /
brgyad pa brag dkar lha chu gsang ba phug nas rtsa gsum snying po don sbyor /
dgu pa bdud ri nag po'i pha wang snying 'dra ba nas thugs rje chen po'i dgongs don 'gro ba kun sgrol /
bcu pa spag shod kha mdo'i brag nas mtsho rgyal rnam thar skabs don brgyad pa /
bcu gcig pa gsang ba yang le shod nas gu ru'i rnam thar bka' thang chen mo /
bcu gnyis pa sdom phu gangs ra'i mtsho nang nas gter bdag gis dngos su phul ba'i gsang bdag dregs 'dul gyi skor /
bcu gsum pa spu bo dga' ba lung zhes grags pa'i dur khrod chen po dga' ba tshal nas /
dil 'bur gyi steng na shing phung mang po skyes pa rnams bcad cing sa rdo bsal ba'i 'og nas rta phag yab yum gyi sku rten thog tshad ma gsal bar mdzad /
de'i sbyor mtshams nas byung ba'i kha byang ltar gnas de'i o rgyan gdan khri sogs nas /
yi dam dgongs pa 'dus pa'i rgyud sgrub thabs cha lag tshang ba pusta ka dgur bzhugs pa dang /
bcu bzhi pa pha wang khros ma nag mo nas mtsho rgyal snyan brgyud /
bco lnga pa stag tshang rdo rje gro lod nas bdud 'dul drag mo'i skor /
bcu drug pa tsha sgang g.yu brag nas dam can lcam dral gyi skor /
bcu bdun pa 'dong chu'i byams pa'i phu dung nas thugs rje chen po mi tra'i snying thig gi chos skor rnams spyan drangs pa las kha shas ma gtogs tshang ba gtan la phab cing chos bdag gi gtso bo gter chen chos rje gling pa /
dbon nam mkha' rdo rje /
'phel tsha bsam gtan bstan 'dzin sogs la gnang /
rig 'dzin chos rje gling pas zhwa dmar nag zung la bstsal ba sogs la brten phrin las rgyas shing gzhan yang gter gnas de dag nas sku rten /
thugs rten /
phyag mtshan /
byin rten gyi rigs ni mtha' yas par byon cing phur pa kho na'ang phur cha tshang ma byung bar grags gdan sa'i gtso bo spar stod bsam gtan gling du mdzad /
bod khams stod smad kyi skye 'gro mchog dman grangs las 'das pa 'du ba la smin grol chos 'khor rgyun chad med par bskor /
dam rdzas myang grol sogs sgrub pa chen po lan grangs mang du mdzad /
'dus byas kyi dge rtsa'ang mtha' yas pa bsgrubs /
de ltar mdzad pa mthar phyin nas ltas dang cho 'phrul du ma dang bcas te gzugs sku'i bkod pa dbang chen yab yum gyi thugs kar bsdus so //
spu bor sprul brgyud dang slob brgyud rim par byon pas dgon gnas 'dzin /
phyogs de dang ngom rgyud bzhags rnying sogs su dar rgyas su bzhugs la /
kho bos kyang deng sang rgyun bzhugs so cog gi smin grol legs par thob pas ches skal pa bzang por rlom mo /
!
/rlangs chen dpal gyi seng ge'i rnam 'phrul rwa ston stobs ldan rdo rje'am pad+ma tshe dbang rtsal ni gtsang rgyang rtser mthu stobs kyi dbang phyug rwa lo tsA ba chen po'i gdung rigs sngags 'chang nus ldan bar ma chad par byon pa'i rigs su 'khrungs /
rgyang rtser zur sde grwa tshang las gsan sbyang phul du phyin par mdzad /
rig 'dzin chos rje gling pa'i sku drung du byon pas nyid la bzhugs pa'i bka' chos thams cad bum pa gang byor bstsal cing /
khyad par nyid kyi gter gsar thams cad kyi chos kyi bdag por mnga' gsol /
shog ser 'bebs pa'i yi ge pa'ang phal cher 'di nyid yin la yun ring por zhabs pad bsten pas thugs kyi dgongs pa lon /
dbus su dus zing byung bas chos gling nyid sbas yul pad+ma bkod du phebs pa'i zhabs phyir byon /
de skabs chos gling nyid zhing gshegs pa'i dus su rwa ston la pad+ma bkod kyi byang gling drag po'i gnas rlung nag rtsub 'gyur sogs kyi bdag po khyod yin pas nged kyi sgyu lus brtul ba'i sa spang 'khor gong 'og tu gnas gzhi thebs pa dang /
byang gling gi gnas rnams kyi gnas sgo 'byed pa dang /
gnas kyi gsal cha dgos tshul sogs zhal chems rgyas par bstsal pa bzhin /
chos gling zhing gshegs pa'i spang 'khor gyi gzims chung dang spur thal gyi mchod rten sogs la zhabs tog sogs bgyis nas zhal chems bzhin bsgrub par brtsams kyang bdud rigs kyi 'phrul gyis grwa slob sogs kyi rten 'brel ma 'grigs par lus /
chos gling pa'i sku skye zhig kyang ngos 'dzin mdzad pa spu bo brag sked dgon par bzhugs su gsol /
de nas yar gtsang phyogs su phebs /
de nas kyang rgya gar rtswa mchog grong dang mtha' 'khob mun gling 'bras ljongs sogs su brtul zhugs kyi spyod pa kho nas phebs /
kha byang phyag tu son pa ltar /
'on phu stag tshang nas rdo rje phur pa zhi ba kun bzang thugs tig
/drag po che mchog dang rta nag skor gyi chos sde ngo mtshar can spyan drangs pa deng sang yang chos rgyun dar zhing kho bos kyang nos /
gzhan yang gter kha shas spyan drangs par gsal /
sku tshe'i smad la mi dbang pho lha tha'i ji bsod nams stobs rgyal gyis dbu'i mchod gnas su bkur /
bod khams bde thabs gtsor gyur zhi rgyas dbang drag gi las sbyor mang du gnang zhing rtags thon par mdzad /
spu bor bzhugs skabs rje bstan pa'i nyin byed kyis kyang chos gling skor sogs dbang lung mang du gsan nas thugs yid gcig 'dres su gyur /
rgyal dbang zhwa dmar nag kyang chos bdag tu mnga' gsol bas mtshon /
gnas gsar ba ngag dbang kun dga' legs pa'i 'byung gnas dang /
dpal sa skya pa sogs bstan 'dzin gyi skyes chen du mas kyang dngos dang brgyud pa'i sgo nas gsung gi bdud rtsi bzhes /
de lta bu'i sgo nas sku tshe dang phrin las mthar phyin te 'og min rdo rje bkod pa'i grong khyer du gshegs /
sprul pa'i sku dwags po la bar 'tsho byed du a bo chos rje'i dbon rigs su 'khrungs gdung rgyud rgyang rtse brag dmar bla brang du da lta'i bar bzhugs shing chos rgyun kyang ma nyams pa yod do /
!
/o rgyan chen po'i byin rlabs kyi rnam 'phrul khams pa rin po che ngag dbang kun dga' bstan 'dzin zhes mtshan yongs su grags pa ni /
dbus gong dkar rdzong zhol bde skyid gling du rab byung bcu gcig pa'i lcags sprel la 'khrungs /
mi pham chos kyi dbang phyug la gtsug phud phul bas mtshan ngag dbang kun dga' bstan 'dzin zhes gsol /
'brug pa yab sras /
sgam po bzang rdor /
smin gling sku mched sogs skyes chen mang po bsten nas gsar rnying bka' gter gyi chos tshul rab 'byams ma gsan pa med pa lta bu mdzad /
thun mong rig pa'i gnas la'ang mkhas shing khyad par gso rig gi mthar son /
sngon byon 'brug pa karma bstan 'phel dang /
dbu mdzad kun dga' lhun grub kyi yang srid du nges pas khams su gdan drangs /
chos phyir dka' spyad kyis dben gnas ri khrod mang por bzhugs skabs gze rgyal mgor bzhugs dus bi ma mi tra dngos su mjal nas rdzogs chen gyi khrid gsan pa dang /
slob dpon pad+mas byin gyis brlabs nas gter gyi kha byang dang lung bstan mang po bstsal na'ang yul dus gnas skabs kyi dbang gis dngos gter rgya cher ma bzhes /
'on kyang gnas sgo mang po gsar 'byed dang chos skyong khog zhugs sogs la bka' bsgos te rten dang chos kyi zab gter ci rigs pa phyag tu son pa las /
mdor rgyal nas bzhes pa'i spom ra'i sgrub skor tsam zhig snang ba kho bos kyang nos /
chu 'brug tshes bcu'i tho rangs khar slob dpon pad+ma sku gsum rigs drug mtshan brgyad dpa' bo mkha' 'gro'i 'khor tshogs sogs tshes bcu'i 'chams bkod ltar zhal gzigs pa la brten /
o rgyan chen po'i lung bzhin bla ma gsang 'dus dang yang zab dkon mchog spyi 'dus phan tshun gung spros te khams pa'i thugs sgrub ces dgongs gter bstan bcos kyi tshul du gtan la phabs /
rang gi gdan sar gar thig dbyangs rol sogs sngon gyi phyag bzhes gzhir bzung rje nyid kyi dag snang la shar bas kha bskangs te tshes bcu'i gar 'chams ngo mtshar can dang rdo rje phur pa'i rtsa 'chams la sogs spros bcas kyi phyag bzhes rgya cher mdzad pa khams pa'i sgrub chen zhes grags pa da lta'ang rgyun ma nyams par mchis /
rje nyid kyi lung las /
tsha ba'i dus kyi grib bsil du //
'bum phrag lnga yi sprin chen bsdus //
zhes pa ltar bod khams bde thabs su /
sku o rgyan rin po che'i snang brnyan /
gsung badzra gu ru rdo dung /
thugs mchod rten /
yon tan le'u bdun ma /
phrin las pad+ma bka' thang rnams kyi rten so so nas 'bum phrag bsgrubs pa sogs mdzad pa rlabs che /
gzhan yang myang grol ril bu dang /
bdud rtsi sman gyi sgrub chen /
mdo dbang sogs rnying ma bka' gter gyi chos kyi 'khor lo mang du bskor pas mtshon snga 'gyur gyi rig pa 'dzin pa chen po'i sa la bzhugs /
zhal slob kyang 'brug lugs rang gi bstan 'dzin phal cher dang /
kun mkhyen chos kyi 'byung gnas dang /
rig 'dzin rol pa'i rdo rje sogs mtha' yas pa 'dus /
de lta bu'i sgo nas bstan 'gro'i don mthar phyin te re zhig sprul pa'i dkyil 'khor bsdus pa'i skye ba de ma thag pa /
rje chos kyi 'byung gnas kyi thugs sras thu bo /
mkhas btsun bzang po'i khyu mchog bstan 'dzin chos kyi nyi ma nas da lta'i bar rgyun ma chad par byon pas kar rnying zung 'jug gi bstan pa rgya cher spel bar mdzad do /
!
/slob dpon hU~M chen kA ra dang mkhon klu'i dbang po zung 'jug gi thugs sprul rig 'dzin chen po rol pa'i rdo rje ni /
mdo khams lho rgyud ke rong gi lung phran ru nang zhes par yab tshe ring rdo rje dang yum lha mo zhes pa'i sras su dge ba'i ltas mtshan dang bcas te 'khrungs /
mtshan dkon mchog lhun grub tu gsol /
sku skyed dang gzi mdangs gzhan las che zhing mi bzod pa'i snying rje chen po mnga'/
gang la'ang 'jigs pa med pa'i rig 'dzin chen por zhal gyis bzhes te bden tshig mdzad pa tsam gyis phyugs nad gcod pa dang than pas gdung ba la char 'bebs pa sogs tshar gcod rjes 'dzin thogs med du grub pas skye bo rnams dad pa la bkod /
mnal lam du bdag med pa'i don la nges shes rnyed pas gnas lugs de kho na nyid kyi dgongs pa rang bzhin gyis mngon du gyur /
drung sgrub brgyud bstan pa rnam rgyal /
che tshang rig 'dzin gsung rab rgya mtsho /
khams pa ngag dbang kun dga' bstan 'dzin sogs mkhas grub kyi bla ma mang po las mdo rgyud gsang sngags gsar rnying gi chos bka' mtha' yas pa gsan /
chos spyan dri ma med pa mnga' bas gsar rnying gi zab don thams cad lugs gcig gis nyams su len pa'i tshul /
sangs rgyas kyi bstan pa yin no cog la dag snang dgos pa'i yi ge
/gsan yig rin chen 'byung gnas legs bshad rmad du byung ba'i bstan bcos kyang mdzad /
rab tu byung ba'i bcas mtshams las mi 'da' zhing bsad sha ljags la mi 'jog pa sogs la btsun pa'i mthar phyin /
bskyed bzlas rdzogs pa'i rnal 'byor la ci rigs brtson pas slob dpon hU~M ka ra dang gu ru yab yum sogs kyis zhal yang yang bstan cing byin gyis brlabs /
zab gter gyi dngos grub 'byung ba'i snga ltas su thog mar gser sa le sbram zhig rnyed /
rim gyis phug pa zhig nas rdo'i gong bu yid du 'ong ba zhig phyag tu son pa las gter gyi kha byang byung /
lcags sbrul ston zla ra ba'i tshes bcu'i nyi shar la sgyu 'phrul gyi shog ser spyan sngar snang ba las mtsho gter gyi lo rgyus gnad byang zhib par byung zhing re ma tis kyang nan du bskul pa ltar gter sgrub mdzad pas chu rta sa ga zla ba'i tshes bcu'i srod la 'byung po gdug pa can gyis bar chad rtsom pa tshar bcad /
tho rangs o rgyan yab yum gyis dbang dang byin rlabs zhal gdams rgyas par bstsal pa ltar zla ba lnga pa'i tshes bcur rgyam rgyal rdo ti'i zhol du pheb /
mchog dman khrom tshogs dpag tu med pa'i dbus su g.yu mtsho chen por phebs pa na 'ja' 'od dang sgra snyan pa kun gyis thos pa byung /
gnod sbyin dang mtsho sman gnyis kyis gter sgrom phul /
klu bdud cung zad 'gyangs pa la ting nge 'dzin gyis gzir bas mtsho nyi ma ltar bltar mi bzod pa dang thog ser cho 'phrul bcas 'ong nas gter sgrom phul ba bzhes te khrom tshogs kyi dbus su phebs pas der 'tshogs thams cad phyir mi ldog pa'i dad pa la bkod /
o rgyan thor cog dgu ldan gyi pho brang dang zangs mdog dpal ri'i dbyibs can /
gnam lcags sdig pa sogs gter sgrom drug byon cing /
gdan sa chen po bdud rtsi dil gyi dben gnas phun tshogs rab brtan du spyan drangs nas mnga' gsol phul /
zla ba de'i tshes nyer gnyis la gter sgrom kha gcig rang 'byed du gyur pa las shog ser gtan la phab pa'i chos skor /
bla ma rgyal ba kun 'dus phyi nang gsang ba yum sgrub dang bcas pa /
drag po dmar nag gi gdams skor zab khyad can /
chos skyong gi skor sogs byon /
slar yang lung gis bskul te ke rong rdo rje cong phug nas zla ba gsum du brag gi rgya bshigs te dngos gzhi'i gegs sel du las bzhi'i sbyin sreg mdzad pa'i tshe phrin las bzhi so so'i dbyibs can gyi sprin ris g.yo 'gul med par shar /
sgrom bu gru gsum dmar nag
/sdig gzugs bum pa rnams spyan drangs pa'i skabs 'ja' tshon dang me tog gi char sogs ngo mtshar ba'i ltas kun gyi spyod yul du gyur /
de las byon pa'i chos skor gsang bdag dregs pa kun 'dul zhi khro /
yum bka' seng gdong dmar mo /
thems med skor bcas te snga phyi bsdams pas mtsho brag gnyis su grags pa pod lnga tsam bzhugs par snang /
gdan sa'i mthil bdud rtsi dil nyid du gnang /
gter chen stag sham rdo rje dang chab mdor mjal 'phrad phebs pas yi dam dgongs 'dus sogs nyid kyi gter chos thams cad bka' babs su gtad /
rgyal tshab chos bdag chen por mnga' gsol zhing gzengs bstod /
dbang chas sku chas sogs gnang cha chen po'ang mdzad /
zla klung dang 'bri klung sga stod sogs su zhabs kyis bcags nas skal ldan mtha' yas pa mngon mtho dang nges legs la bkod /
gdug pa'i mi ma yin mang po btul cing bslab pa'i gnas la bkod /
mi tra brgya rtsa'i dbang rgyun chad du nye ba la 'jo phu dgon du ched kyis phebs nas 'dren mchog ye shes rdo rje las dbang lung rnam dag gi rgyun gsan pas da lta'ang 'phel rgyas su bzhugs pas mtshon bstan pa la thugs bskyed shin tu che zhing gter chen mang po'i bdag por lung las gsal bas sku tshe mthar 'khyol ba zhig byung na kar rnying gnyis ka'i bstan pa'i srog shing chen por 'gyur bar mngon kyang /
nyid kyi bla ma che tshang rig 'dzin pas sku rten rab byung las phyag rgya bzhes pa sogs bkag pa dang /
gter srung rgyal chen shog ser 'bebs ma bcol ba sogs rten 'brel 'ga' zhig 'chol ba'i dbang gis mkha' 'gro'i sun ma'i ltas yang yang gzigs shing tha ma'i mdzad pa ston pa'i brda' tshig gsal bar mdzad nas gtsang gshis su phebs pa'i lam khar glo bur du zhi bar gshegs /
sku gdung zhugs su phul ba'i tshe ngo mtshar ba'i ltas dang thugs ljags spyan gsum ma nyams par byon /
nyid kyi bla ma rnams kyi'ang bka' chos gsan cing gar dbang chos skyong rnam rgyal /
tshe b+h+rU~M karma bstan 'phel gtsos lung zin chos bdag mang pos phrin las so sor spel /
brgyud 'dzin gtso bo gter dbon o rgyan lhun grub kyis kun mkhyen chos kyi 'byung gnas la'ang gter chos tshang ma'i dbang lung phul bas mtshon brgyud pa ma nyams par da lta'i bar byon cing bdag gis kyang smin grol cha tshang      nos /
gter chos kyi nang nas gu ru drag khros ni snyigs dus kyi gnyan rgod dal yams kyi 'jigs pa zhi ba'i 'gro skyobs srog gi go cha gcig pur gyur pas phrin las shin tu che'o //
gter ston gyi sprul brgyud rim par byon pa rnams kyis da lta'i bar zur mang gi gdan sa skyong zhing chos rgyun 'dzin par mdzad mod /
che tshang gsung rab pa'i sprul sku bar chad kyi gzhan dbang du gyur nas sprul brgyud chad pa sogs byung snang bas gter ston gyi bya ba khe nyen che ba'i lo rgyus gong 'og du smos pa ltar /
phyin chad gter ston tshad ldan 'byon srid na mkhas btsun du rloms pa dang chos brgyad ltar snang la zhen cing rang rtog gi blos gu ru rin po che'i rdo rje'i lung la ras chod cung zad tsam yang mi rung bar mngon no /
!
/lo chen bai ro tsa na'i thugs sprul rong ston pad+ma bde chen gling pa ni /
mdo smad gser rdo gnyis kyi mtshams gong ti bya ba'i grong du yab dkon mchog dang yum gzungs thar ma'i sras su chu yos dpyid zla 'bring po'i tshes bcu'i tho rangs su ltas bzang po dang bcas te sku 'khrungs /
mtshan shAkya thar zhes btags /
dgung lo gsum pa nas sngon gyi bag chags sad nas bla ma dang 'gro don skyong ba'i tshul kho na mdzad /
bla ma sku gsum gyi gsol 'debs sogs tshigs bcad mang po thol byung du gsung zhing dbyangs 'then /
sru mo sngags srung ma'i rnam 'phrul zhig yod pa des las can gyi skyes bu yin par lung bstan cing dad gus phul /
dgung lo bcu gsum pa la klog bslab /
'khor ba la skyo shas dang sems can la mi bzod pa'i snying rje skyes /
bla ma ye shes rgyal mtshan pa las gdams phran 'ga' re gsan /
dgung lo nyi shu par dbus gtsang du gnas skor la pheb ste gnas rten rnams la smon lam khyad par can mdzad /
rten sngags pa'i tshul du bzhugs /
dgung lo nyer gcig nas gser pa bla ma ye shes rgyal mtshan mnyes pa gsum gyis bsten nas gdams pa gsan /
tshul khrims bslab pas rgyud bsdams /
rtsa rlung dang phyag rdzogs kyi nyams bzhes lo bdun la rtse gcig tu brtson pas grub pa'i mtshan ma brnyes /
gnas lugs kyi rtogs pa klong du gyur /
dgung lo nyer lnga par lung bstan thob cing kha byang phyag tu son pa ltar gsang thabs kyis rgyal mo shing gi rong du phebs /
gnas chen dmu rdo mkha' 'gro 'bum 'dus kyi pha waM nas klong gsal mkha' 'gro snying thig bka' srung srog bdud kyi skor bcas spyan drangs te gsang rgyas btab /
bla ma rnams las gsar rnying bka' gter gyi chos mtha' yas pa'ang gsan /
dgung lo nyer bdun par kaHthog tu rig 'dzin klong gsal snying po'i spyan sngar phebs pas sngon rabs kyi skye ba du mar 'brel ba'i lo rgyus kyis dbugs dbyung /
thun mong ma yin pa'i gdams pa dang byin rlabs bstsal nas don gyi rgyal tshab tu mnga' gsol /
dgung lo sum cu par gter chen stag sham rdo rje btsan rir phebs pa dang mjal nas nyid kyi gter chos yongs rdzogs gsan cing thugs yid gcig 'dres su gyur /
khyad par ta bla pad+ma nor bu dang brag dmar pa kun bzang khyab brdal lhun grub rnams las snyan brgyud thun mong ma yin pa sogs chos bka' mang du gsan /
mkha' 'gro snying thig kyang gsang rgya grol zhing gnas dus kyi rten 'brel 'grigs pas dam pa de gnyis la smin grol gyi gdams pa thog mar gnang /
de phyogs su 'gro don phrin las rim gyis rgyas /
de nas lung byang ltar tre phu brag ri zhun mkhar nas mkha' 'gro gsang ba ye shes dang /
btsan ri rdo rje'i brag nas bka' 'dus snying po'i skor rnams kyang spyan drangs shing phal cher gtan la phab /
'di nyid kyi gter kha'i gtso bo ri bo phag zhal nas mkha' 'gro dgongs 'dus bzhes dgos pa phyag tu ma 'byor zhing de'i dbang gis kong bu chu'i lha khang nas thugs rje chen po'i zab gter yod pa'ang ma thon par snang /
sku tshe'i smad du gdan sa'i gtso bo btsan ri'i gnas nang du mdzad /
shin tu gdul dka' ba'i rmu rgod kyi skye bo'i phyogs su 'brel tshad don ldan gyi 'gro don bsam las 'das pa mthar phyin nas sprul pa'i bkod pa chos dbyings su bsdus /
sku'i sras pad+ma dbang rgyal yab nyid dang smin gling gter chen sku mched bla mar bsten /
mkhas shing grub pa'i dbang por gyur /
gcung chos skyong dpal ldan yang rnying chos la mkhas shing grub pa'i rtags mngon gyur mnga'/
'di las zhwa dmar bcu pa dang /
kun mkhyen bstan pa'i nyin byed sogs kyis kyang gter chos gsan /
gtso bo nyid kyi rgyal tshab rig 'dzin tshe dbang nor bus 'brug chen bka' brgyud phrin las shing rta /
dpa' bo rdo rje gtsug lag dga' ba sogs dang mnga' ris phyin la smin grol gyi rgyun spel ba da lta'ang ci rigs bzhugs /
gdan sa dngos la sras brgyud bar ma chad pa byon nas chos rgyun skyong bar mdzad /
mdo khams su byon pa'i gter ston zhig la gter chos kyi tshig don phul du byung bas chos spyan ldan pa dag gis rtogs pas shes la /
gter chos gsum po kho bos kyang 'bad pas nos so /
!
/mdo khams 'ba' tser gter ston pad+ma chos rgyal gyis kyang zab gter mang du bzhes pa kun gyi mthong snang du grub /
byin rlabs nus mthu che bar grags /
da lta'ang gdan sa ma stong tsam dang chos brgyud thor bu yod par snang /
rig 'dzin tshe dbang nor bu sku chung ngu'i dus mjal zhing chos 'brel cung zad gsan par snang /
kho bos kyang brgyud pa gsum ldan gyi khyung dmar tsam zhig nyer mkhor nos so /
!
/lo chen bai ro'i sku sprul du grags pa gling tshang rdzong mgo gter ston pad+ma dbang phyug ces pa /
gter ston rang gi gsung las /
gsung sprul gter bdag gling pa /
thugs sprul bde chen gling pa /
khong rang bcas gsum po thugs rgyud gcig par gsungs /
gang ltar yang rig 'dzin klong gsal snying po mjal bas sa gter gyi skal pa yod tshul dang kha byang yang bstsal pas /
yang 'dul gyi gtsug lag khang klong thang sgrol ma dang nye ba'i brag nas bka' rdzogs pa chen po bla ma snying thig ces gu ru zhi drag seng gsum tshe sgrub dang bcas pa'i chos skor spyan drangs pa kho bos kyang dpe mjal bas tshig don skyon med du snang /
gzhan yang khro ri zil khrom gyi sgo srub rig 'dzin 'dus pa'i gnas nas spyan drangs pa'i rdzogs pa chen po rtsa gsum snying thig dang /
rgya stod gangs bar phug mo che nas spyan drangs pa bla rdzogs thugs gsum gyi skor rnams bzhugs par grags shing phal cher gyis gter ston tshad ldan du bzhed pa dang /
des mtshon phrin las ci rigs byung bar mngon na'ang zhal slob grags che ba ma mchis shing /
nyid kyi sku'i sras o rgyan gzhan phan mched sogs las brgyud de rtsa gsum dbang lung ma chad tsam da lta'ang bzhugs par snang ngo /
!
/lo tsA ba g.yu sgra snying po'i rnam 'phrul du grags pa gter ston khyung grags rdo rje'am mtshan dngos o rgyan phun tshogs /
thog mar yongs dge gter chen mi 'gyur rdo rje'i zhabs gras su bzhugs /
phyis nyid la gter gyi bka' babs thog mar byung skabs kaHthog tu rig 'dzin klong gsal snying po mjal bas gter ston tshad mar zhal gyis bzhes /
gter sgrub tshad ldan dgos tshul sogs bka' bslab gnang ba ltar /
snga phyir rdzogs pa chen po bka' brgyad /
drag po ye shes 'jigs byed /
rtsa gsum skor sogs mang du gdan drangs pa'i gter chos da lta'ang snang /
rje mi 'gyur rdo rje'i lung gis bskul nas sa ngan phyogs su byon pas 'gro don phrin las ci rigs su byung bas 'bul skyel yang mdzad par snang /
zhal slob lha steng 'ja' mo sprul sku /
sga dam tshig sprul sku sogs 'ga' re byung bar grags /
gang ltar zang zing gi gdul bya byung ba rnams kyis rnying rgyud kyis gtsos bka' gter gyi glegs bam mang du bzhengs pa sogs phyag rjes bzang bar mdzad /
'khrungs yul lha khang du rje nyid kyi sku rten dang ring bsrel phyis kyi bar yod par snang /
!
gnubs chen nam snying thugs sprul rig 'dzin tshe dbang nor bu ni /
mdo smad sa ngan bso ba zhes pa'i ljongs su yab rngu pa a ti mgon po dang yum sgo bza' rdo rje mtsho'i sras su 'khrungs /
ngo mtshar ba'i ltas mtshan dang sku'i zhang po pad+ma bde chen gling pas mngon shes kyi gzigs pas grub dbang pad+ma nor bu'i yang srid du ngos bzung nas gnas nang gi gdan sar spyan drangs /
mtshan tshe dbang nor bu rdo rje dpal 'bar du gsol /
yi ge 'bri klog sogs tshegs med du mkhyen /
rig pa'i gnas dang grub mtha'i bzhed gzhung rnams kyang mkhas par mkhyen /
pad+ma bde gling nyid rtsa ba'i bla mar bkur nas smin grol mang du gsan pas nyams rtogs bzang po 'khrungs /
kaHthog rgyal sras las dge bsnyen gyi sdom pa dang /
zur mang che tshang gsung rab rgya mtsho las bka' chos mang du gsan /
rten sngags 'chang rdo rje 'dzin pa chen po'i tshul du bzhugs /
rim gyis spu kong brgyud dbus gtsang rnams su byon /
ris med kyi bla ma mang du bsten nas gsang sngags gsar rnying gi dbang lung khrid srol mtha' yas pa gsan /
khyad par chos rje kun bzang dbang po las jo nang gi bka' chos rdzogs par gsan nas rgyun spel bas bstan rgyun la rje 'di kho na bka' drin che /
mngon par shes pas dus gsum sgrib med du gzigs shing rdo la zhabs rjes dang /
rbab gyen la zlog pa sogs grub rtags mang du bstan pas mi dbang pho lha thA ji yab sras kyang dad nas ti shrIr bkur /
gter ston rol pa'i rdo rje mjal thub na gter chen bcu gsum 'don pa'i rten 'brel yod pa la rol rdor glo bur du gshegs nas mjal 'phrad ma byung bas gter kha chen po rnams bzhes ma thub kyang kong bu chu nas sgrol ma dmar mo'i gdams pa zab 'dril zhig dang /
ke rgyud nas rol pa'i rdo rjes 'dabs gter du sbas pa khro rol phur pa'i don dbang sogs /
gtsang gshis nas kyang lung byang 'ga' zhig bzhes par grags shing /
bsam pa lhun grub kyi sgrub skor khyad par can yang dag snang dgongs gter gyi tshul du gtan la phab /
bod yul gyi sgrub gnas mang por bsnyen sgrub mdzad /
spu kong mnga' ris phyogs su dgon pa gsar 'debs kyis mtshon 'gro don rgyas /
bal yul du lan gsum phebs pa'i bar pa la mchod rten bya rung kha shor nyams gso mdzad /
rjes mar rang byung gi mchod rten chen po go mas la gan+d+ho zhig gsos mdzad /
de skabs gor+Sha rgyal po mi gus pa la lha chen po rnams la bden tshig gsol ba tsam gyis nA ga ko Ti'i grong la me shor ba btsun mo dang sras blon rnams kyis gsol ba btab pas de'i mod la me zhi bar mdzad pas de dag dad pa thob ste ci gsung nyan par byung /
mchod rten bzhengs pa'i cha rkyen du lha 'dre rnams la gser bslangs pas mi khur bco lnga tsam byung bar grags shing rdo'i gter chen po'ang bton /
de skabs mnga' ris la dwags rgyal po stod smad gnyis 'khrugs nas stod hor gyis dmag 'gugs pa sogs byed par /
gzhung sa nas phebs bskul zhus pa bzhin phebs nas stod smad kyi 'khrugs pa sdum /
stod hor gyi dmag rang yul du log
/thugs rjes phan tshun gyi 'khrugs pa thams cad zhi bar mdzad /
sgar bal yul du phebs nas mchod rten nyams gso'i mdzad pa rnams kyi 'phro bskyang /
mi ring bar skyid grong nyid nas zhing khams gzhan du gshegs pa'i tshul bstan /
zhal chems ltar nyams gsos 'phro bu slob rnams kyis grub par mdzad /
zhal slob kyi gtso bo rgyal dbang karma pa yab sras /
'brug pa thams cad mkhyen pa /
rje chos kyi 'byung gnas sogs mnga' ris dbus gtsang mdo khams kun du mtha' yas pa byung zhing chos rgyun kyang khyab che /
gter phran gnyis dang dgongs gter sogs bdag gis kyang nos so /
!
/gnubs chen sangs rgyas ye shes kyi rnam 'phrul rtsa gsum gter bdag gling pa'am gar dbang gnam lcags rdo rje zhes grags pa ni /
lho zla nang chen gyi stod gnas chen gze rgyal gyi nye 'dabs su 'gru chen rlangs kyi rigs su ngo mtshar ba'i ltas dang bcas sku 'khrungs /
rngog blo ldan shes rab kyi sprul par grags pa'i dge lugs chos rje zhig las dge bsnyen gyi sdom pa zhus pa'i mtshan bkra shis phun tshogs su gsol /
bslab sbyang ci rigs mdzad /
gter chen stag sham rdo rje nang chen sgar du byon pa las chos 'brel tsam gsan /
phyis 'bri gung du byon nas dkon mchog phrin las bzang po bla mar bsten nas bka' chos ci rigs dang lhag par rlung dzA bir snyan brgyud kyi skor zhib nan tu gsan nas lo gsum tsam bzhugs te sbyang pa mdzad pas nyams rtogs khong nas brdol /
rdzu 'phrul dang mngon shes rtsol med du shar /
lung bstan dus bab bzhin rig pa brtul zhugs kyi spyod pa dang gnas chen mang po thogs med du nyul bas kha byang lung bstan ltar bsam yas mchims phu nas bla ma'i thugs sgrub bde gshegs kun     'dus dang /
bsam pa lhun grub kyi skor thog mar bzhes /
gzho stod ti sgro'i tshogs khang nas yang zab pad+ma khrag 'thung zhes rgyud lung man ngag zab 'dril gyi skor /
spo bo rong pad+ma'i sba tshal nas yi dam bka' brgyad gsang ba zil gnon rgyud lung man ngag rgya che ba glegs bam bdun /
des mtshon gter gnas so so nas yang phur gwa'u dmar nag
/tshe sgrub 'chi bdag zil gnon sogs tshe sgrub skor bzhi /
thugs rje chen po 'khor 'das zil gnon /
rta mgrin nyi ma'i snying po dang khro rgyal stobs 'dus /
rdor sems ye shes 'od drwa /
phyag rdor dregs pa zil gnon /
dbang drag pad+ma yang gsang /
rdo rje gro lod kyi skor /
gshin rje dug ri me 'bar /
gsang ba ye shes yid bzhin nor mchog
/mkha' 'gro bdud 'dul drag mo /
bla ma'i nor sgrub chos skyong mgon po zhing skyong skor sogs rtsa gsum rab 'byams kyi smin grol gdams skor mang du spyan drangs pa shog ser las phabs grub rigs pusti bco brgyad tsam gyi dbang lung gi rgyun da lta'ang ma chad par rdo shul dang /
khyung po /
spo bo sogs su bzhugs par snang /
gdan sa'i mthil spo bo khrom gzigs rngam chen rang du mdzad /
slob tshogs ci rigs par 'dus shing phrin las rgyas par byung na'ang /
dgung lo bzhi bcu rtsa bzhi pa tsam la sku gshegs pas mdzad pa mthar phyin ma byung bar snang /
gshegs rjes kyi bya ba slob tshogs rnams kyis legs par spel zhing /
sku'i sprul pa rong smyon o rgyan rig 'dzin khrom gzigs gdan sar bzhugs /
gsung gi sprul pa kun bzang 'chi med nor bu spu bo dga' ba lung gi phyogs su byung bar grags kyang sprul brgyud mi gsal /
thugs kyi sprul pa rig 'dzin mi 'jigs rdo rje khyung po phyogs la bzhugs pa ste gong 'og gnyis kyi sprul brgyud da lta'i bar yod /
slob ma'i gtso bo thugs sras rig 'dzin thugs mchog rdo rjes zab gter phal cher zung mkhar theg chen gling pa sogs la bstsal nas rgyun 'phel bar byung /
gzhan yang dkon seng paN+Di ta dang /
rje kun dga' blo gros /
ye shes rgyal mtshan sogs bstan pa spel nus pa'i zhal slob kyang 'ga' zhig byung /
'di nyid rig 'dzin gter bdag gling pa dang mtshan gyi zur mthun pas phan tshun mthun min dogs gzhi tsam slong na'ang /
gnyis ka'i lung bstan du ci'ang mi gsal bas rang grib sha zar 'khrul pa'i dper zad /
rgyal dbang zhwa dmar nag zung la mtshur phur gter phud 'bul bar phebs skabs gzim 'gag pa'i rkyen gyis phyag tu 'bul ma thub cing /
gter ston thugs gshis rtsub pas bstun phyogs cher ma mdzad par brten lung don thog tu ma khel rung /
yab sras rnams kyis thugs la mi bab pa'ang ma mdzad pa bcas gter ston tshad ldan du grags pa ltar kho bos kyang pad+ma khrag 'thung don dbang tsam chos 'brel du nos pa yin no /
!
/gnubs nam mkha'i snying po dang mchims shAkya pra b+ha zung gi rnam 'phrul rig 'dzin thugs mchog rdo rje hU~M nag 'gro 'dul ni /
dbus kyi bsam yas mchims phu'i nye zhol skyid mo grong du sku 'khrungs /
dpal ri'i grwa sar bzhugs shing lugs gnyis kyi mkhyen pa rgyas pas skyid grong chos mdzad du grags /
mtshan dngos ngag dbang bslab gsum dang kun bzang phrin las rdo rjer yang grags shing /
kong po rtsub ri grub chen kun bzang rang grol las rdzogs chen yang ti nag po sogs gdams pa mtha' yas pa gsan cing thugs nyams su bzhes pas rig pa tshad phebs mngon du gyur /
de nyid las rig 'dzin tshe dbang nor bu dang lhan cig bla ma dgongs 'dus rdzogs par gsan /
rig 'dzin chos rje gling pa dang rwa ston stobs ldan rdo rje gnyis kas rjes su bzung zhing bka' chos thams cad bum pa gang byor bstsal /
gnas nges med rnams su bsnyen sgrub la rtse gcig tu dril bas grub pa'i rtags dang dag snang bsam gyis mi khyab pa shar /
khyad par drag po mngon spyod kyi phrin las la rtsal thon /
rang gter gyi kha byang phyag tu son te 'on phu stag tshang nas phur pa rigs lnga'i sgrub skor /
'phyong rgyas bang so dmar po nas rtsa gsum dbang chen 'dus pa /
bsam yas mchims phu nas phyag chen ye shes mthong grol /
gzhan yang dregs 'dul gnam lcags 'khor lo /
nA ga rak+sha sa 'og gdon 'joms sogs zab gter ngo mtshar can mang po spyan drangs /
dpon po ching waM dA las bA thur dang rten 'brel 'grigs na bstan 'gror phan pa'i lung bstan shin tu zab pa yod kyang /
dpon po de nyid bdud dbang du gyur pas spyod pa legs min dang /
gter ston nyid la'ang thugs mi dgyes pa'i bka' phebs bsgyur byang sogs gnang khyab log pa la brten kho pa'i dbang skal gter chos rnams 'dabs gter du sbas shing /
shog ser las phabs grub pa rnams kyang mer bsregs pas rten 'brel 'chugs te dpon po nyid gong ma chen po'i dgongs phog gi rkyen gyis gshegs shing /
mi ring bar gter ston yang spo bo phu lung du dgongs pa chos dbyings su thim par gyur /
'di'i gter chos nA ga rak+sha sogs re zung nos /
slob ma'i gtso bo 'gro don nus nges bzhir grags pa ni /
theg gling 'gro don mthar phyin /
rig 'dzin 'jigs med gling pa /
kun bzang bde chen rgyal po /
gnubs nam mkha'i snying po'i skye mthar yongs su grags pa mthu chen kra ti sngags 'chang karma rig 'dzin dang bzhi las snga ma gsum la zab gter gyi bka'ang babs /
phyi mas gter bzhes pa ma nges kyang /
mkhyen rtogs kyi rtsal rdzogs shing rig byed yan lag dang bcas pa la mkhas /
rtogs pa klong du gyur pas phrin las rnam pa bzhi la dbang bsgyur te bla chen mang po dang bod yul kong dbus kyi srid skyong chen po rnams kyis bla mar bkur /
sku tshe dang 'gro don mtha' ru phyin par gyur to /
!
/gter ston dri med gling pa ni /
lo tsA ba rgyal ba mchog dbyangs kyi rnam 'phrul rong gter bdud 'dul gling pa'i skye ba de ma thag pa ste /
zung mkhar theg chen gling du gter ston bde chen gling pa'i gdung rigs su 'khrungs /
sku chung ngu'i dus rgyal dbang byang chub rdo rje la gtsug phud phul bas mtshan karma 'gro don mthar phyin zhes bstsal /
sbrags sngags grwa'i sgrig la bzhugs nas gsan sbyang mdzad /
bla ma mnyan pa dge legs sogs dam pa 'ga' zhig las gsar rnying gi chos bka' mang du gsan /
khyad par rig 'dzin thugs mchog rdo rje'i drung nas rdzogs chen kun bzang snying thig gi smin grol gdams khrid rdzogs par gsan nas thugs nyams su bzhes pas nyams rtogs klong du gyur /
chos kyi tshig don mang po shugs 'byung du mkhyen /
thogs med kyi mngon shes shar /
me long rdo rje /
bde chen gling pa /
bdud 'dul gling pa sogs sku'i skye phreng mang po dran /
mgrin pa'i rtsa mdud grol bas rdo rje'i glu'i mdzod brdol /
nges med kyi dben gnas rnams su sgrub pa'i rgyal mtshan btsugs /
zab gter la dbang ba'i lung bstan yang yang thob /
rig 'dzin thugs mchog rdo rjes chos bdag tu ngos bzung zhing gter gyi bka' babs yod tshul dang bslab bya gnang ba ltar /
sbrags yang rdzong nas 'chi med klong gsal rdo rje'i srog sgrub dang /
bla ma'i thugs sgrub yon tan kun 'byung gi chos skor spyan drangs nas gtan la phab /
zung mkhar rdo'i mchod rten gong ma nas thugs rje chen po'i chos skor byon kyang slar 'dabs gter du sbas /
thams cad mkhyen pa bskal bzang rgya mtshos kyang 'gro don phyogs bral du bskyang chog pa'i bka' tham bstsal /
chos bdag gtso bo g.yu sgra'i rnam 'phrul lcags zam pa bstan 'dzin ye shes lhun grub sogs las brgyud pa'i bka' srol ma nyams par bzhugs shing kho bos kyang tshe sgrub dang thugs sgrub pad+ma rgyal po'i gdams skor tsam thos /
gdung rgyud zung mkhar lha sdings su deng sang yang yod do /
!
/a tsa ra dpal dbyangs kyi rnam 'phrul kun bzang bde chen rgyal po'am smon lam rdo rje ni /
bsam yas rgod dkar la'i zhol du 'khrungs /
dgung lo lnga tsam nas lha 'dre dam la 'dogs pa sogs brtul zhugs kyi spyod pa shugs 'byung du spyad /
bsam yas rab byung grwa tshang dang 'phyong rgyas dpal rir gsan sbyang mdzad /
rtsub ri grub chen sogs las gdams khrid mang du gsan /
khyad par rig 'dzin thugs mchog rdo rjes rjes su bzung zhing rtsa ba'i bla mar bsten /
dgung lo bcu gcig par gter gyi kha byang phyag tu son pa la brten /
nyer drug lor kong stod dwags smad rol bu'i gnas nas rigs lnga snying po'i skor rnams spyan drangs /
de nas rim par spu bo dga' ba lung bsam yas kyi skor sogs nas chos dang rten dang dam rdzas mang po /
rgyang rtse'i nye 'dabs rtse chen sgrol ma lha khang nas jo bo rjes sbas pa'i mos pa rnam bzhi'i gdams zab sogs snga phyir gter kha bco brgyad tsam bzhes par grags shing de dag gi skabs su ngo mtshar ba'i rdzu 'phrul gyi bkod pa mang po'ang bstan /
gzhan yang dwags po la thog zur mkhar gyi phug gnam lcags brag nas gso dpyad ngo mtshar can sman gzhong a ru ra rnam par rgyal ba sogs gter du bzhes kyang rten 'brel gyi dbang gis 'dabs gter du sbas /
rgyal tshab de mo rin po ches ti shrIr bkur zhing bsam yas zhig gsos dus sa 'dul yang mdzad /
o rgyan rin po che'i blug sku stong phrag phul ba deng sang rig 'dzin lha khang du grags /
lha ldan shAkya mu ni mjal dus thugs ka nas ring bsrel sran 'bru tsam zhig spyi bor phebs pa kun gyis mthong zhing lung bstan khyad par can thob /
dpal sa skya pa'i gdung rgyud nyag phra ba la bdag chen kun dga' blo gros kyi bka' bzhin sku rim zhus pas gdung rgyud rin po che 'khrungs ba sogs mdzad bzang gi rlabs che /
kong por chos gling sprul sku 'jig rten dbang phyug gis 'brug thang dgon phul ba la gdan chags nas gdul bya mtha' yas pa la thar pa'i sa bon bskrun te ngo mtshar ba'i ltas dang bcas gzhan don du gshegs /
chos brgyud thor bu tsam byung zhing kho bos kyang rtsa gsum zab mo kun 'dus kyi chos skor tsam zhig thos so /
!
/ta'u rong du byon pa'i rog rje gling pa 'gro 'dul rtsal ni /
rong gter las lo chen bai ro'i sprul pa'i bye brag tu gsungs pa ltar rong ston pad+ma bde chen gling pa zhing gshegs rjes de ma thag par 'khrungs pa yin 'dug pas de'i skye bar 'brel mtshungs su mngon /
'dis phyogs de'i rong dong bo lung pa nag po'i srin rdzong brag dmar sogs gter gnas gsum nas rta phag yid bzhin 'bar ba gtsos yid bzhin skor gsum du grags pa'i chos gter rnams rdzu 'phrul gyi bkod pas gsang gter du bzhes /
chos bdag kyang rta mgrin gyi lung byang las /
rta mgrin yid bzhin nor bu'i yang zab chos :
thems su ma bstan snyan brgyud tshul du gdams :
bai ro tsa na rang gi thugs dam mdzod :
ma 'ongs don du shar rong mtshams su sbos :
sprul pas rnyed nas rang gsang nyams su longs :
'od dpag med dang spyan ras gzigs dbang gi :
sprul pa dmar mthing cod pan 'chang ba dang :
mnga' bdag skye ba bzang po'i ming can dang :
chos kyi spyan can sogs la 'di 'phrod na :
sku tshe brtan cing phrin las rgyas par 'gyur :
zhes snang yang rgyal dbang zhwa dmar nag dang skal bzang rgya mtsho sogs sku yul gnyan cing yul dus kyis bskal pas phyag tu 'bul ba ma byung /
rje chos kyi 'byung gnas hor phyogs su phebs skabs shig 'di nyid sbas tshul gyis byon nas gsang khog tu chos bka' phul ba dang du bzhes pas sku tshe mthar phyin par grags /
'on kyang gter ston nyid sbas tshul kho na mdzad pas shin tu grags chung zhing gter chos rnams kyang 'gro don byung tshul ma thos pa ma zad da lta ni mtshan tsam yang thos mkhan mi snang mod /
rje bla ma rin po cher nye brgyud kyi tshul du bzhugs pa gong ma'i rten 'brel la bsam kho bos kyang rta mgrin cha lag tshe sgrub kyi dbang lung skal pa bzang por nos so /
!
/gter ston gar dbang 'chi med rdo rje ni /
rig 'dzin chos rje gling pas spu stod nor bu don grub tshang la lung bstan phyag ris su bstsal pa ltar /
sbas gnas pad+mo bkod pa'i snying kha chos kyi 'khor lo'i char /
sku yul zhes pa mon pa'i grong du yab sngags 'chang dkon mchog dang yum rgya la sde pa'i sras su chu mo lug gi lor bltams /
de'ang dga' chags nas chos gling sprul sku 'jig rten dbang phyug zhing gshegs pa dang /
'di nyid lhums su zhugs pa dus 'grigs /
sku na phra mo nas dam pa'i spyod pas dus 'das pas klo dang mon pa rnams kyang ya mtshan du 'dzin /
spu bo rba kha dgon du bslab sbyang mdzad /
'brug thang gter ston la gtsug phud phul bas mtshan kun bzang 'od zer gar dbang bstan pa'i nyi ma zhes gsol zhing ma 'ongs pa'i lung bstan dang dbugs dbyung gzengs bstod mdzad /
rba kha dgon nas gter gyi kha byang phyag tu 'byor ba ltar /
me rta zla ba drug pa'i tshes bcu la pad+ma bkod kyi gnas stod mkha' 'gro 'bum 'dus kyi lung pa dmar nag rak+ta'i mtsho 'gram nas 'chi med thugs thig
/tshe chu /
dam rdzas /
sku tshab sogs spyan drangs /
mi lo bcu gnyis kyi bar du gsang rgya bsdams nas nyams bzhes mthar phyin par mdzad /
bka' rgya grol ba'i thog mar sgam po sprul sku la gdams ngag rdzogs par bstsal /
rim gyis sbyor ra thams cad mkhyen pa sogs la'ang spel /
dbus phyogs su phebs te gzhung sa rtse shod du'ang rten 'brel legs su 'grigs /
bstan pa'i rim gro 'ga' zhig bsgrub /
byon lam gyi gnas rnams dang /
sba lcag shrI sogs nas gter kha mang du bzhes par grags na'ang deng sang 'chi med thugs tig dang gro lod gnam lcags me 'khor gnyis bzhugs /
rje 'di dang dwags po gter ston lhan rgyas kyis sbas yul chen po'i lte ba sprul pa'i 'khor lo gtso bor gyur pa'i gnas sgo mang po gsal 'byed dang /
bod khams spyi'i bde thabs su sa gnad rnams su lha khang dang mchod rten mang du bzhengs shing sgrub chen lan 'ga' zhig mdzad /
glo mon gyi 'gro ba mang po bsdu ba rnam pa bzhis rjes su bzung bar mdzad nas zhi bar gshegs pa'i sprul brgyud kyang sbas yul de nyid du rim par byon par grags /
'di nyid gter ston tshad thub tu snang bas 'chi med thugs tig kho bos kyang nos so /
!
/g.yu sgra snying po'i rnam 'phrul gter ston rdo rje thogs med dam bstan 'dzin zla 'od rdo rje ni /
kong po brag gsum gyi nang tshan mtsho chu dar ma brag gi phyogs su dwags rgyud grub chen 'jam dbyangs zhes pa'i sras su 'khrungs /
sku na phra mo nas bsnyen sgrub kho na mdzad cing bzhugs pa la bla ma mkha' 'gros lung bstan pa ltar mtsho phu nor bu bkod pa'i gnas sgo phyes /
zab gter 'ga' zhig phyag tu son kyang rten 'brel dbang gis 'dabs gter du sbas /
phyis su sgam po sprul sku mjal nas rten 'brel sor chud de spu bo 'dong chu'i lha khang nas kha byang phyag tu son pa ltar /
pu lung btsan dmar srog gi spu gri'i brag nas tshe sgrub 'od kyi drwa ba'i skor rnams spyan drangs /
gzhan yang gter kha 'ga' zhig khrom gter du mdzad par grags /
pad+ma bkod kyi byang gling btsan phyugs zhes pa'i sar ri khrod btab nas bzhugs /
thugs dam mthar phyin te sku gshegs /
yum zla 'od dbang mo zhes 'ja' lus 'grub par nye ba'i rnal 'byor dbang mo des rgyun bzung bas deng sang yang tshe sgrub kyi skor bzhugs par 'dug
/kho bos kyang snying po tsam zhig rje bla ma'i bka' drin las nos so /
!
/rgya sras lha rje'i rnal 'phrul zla ba'i 'od zer ram gter ston rang grol ting 'dzin rgyal po ni /
yab theg gling 'gro don mthar phyin dang /
yum gnubs brgyud rigs ldan ma zhig gi sras su sbrags kyi phu skyu ru can du sku bltams /
cung zad nar son pa na yab kyis gter chos yongs rdzogs kyi smin grol gnang /
dgung lo drug pa la yab gshegs pas gcen gter sras pad+ma bstan 'dzin rgya mtsho dang /
lcags zam pa bstan 'dzin ye shes lhun grub las rnying ma bka' gter gyi chos phal mo che gsan /
dgung lo bcu gsum par dpal rir chos sgor zhugs /
mtsho rgyal sprul sku pad+ma chos 'byor rgya mtshor gtsug phud phul /
gnas der dag pa'i snang ba phyogs med du shar /
lha lcam man+dA ra bas a ru ra rlon pa 'bru bdun yod pa zhig dngos su bstsal /
gso rig la sbyangs pas mkhas par mkhyen /
dgung lo bco brgyad pa nas gter gyi kha byang dang lung bstan mang du byung yang rig ma'i rten 'brel 'gyangs pas gter kha mang zhig dus las yol /
de nas grub chen ngag dbang chos grags las grol tig dgongs pa rang grol gyi dbang lung yongs rdzogs gsan te bsam yas mchims phur lo lngar dka' spyad chen pos sgrub pa'i dam bca' mthar phyin par mdzad /
gzhan yang lo gsum du yab chos thugs sgrub yon tan kun 'byung gi nyams bzhes gnad smin mdzad nas lha ldan du phebs skabs rnga yab pad+ma 'od du phebs pa dang /
grub chen thang stong rgyal pos byin gyis brlab pa sogs dag pa'i snang ba 'byams su klas /
brag dmar mgrin bzang nas gter gyi kha byang 'byor pa ltar /
bsam yas mchis phu blon po mgul du phebs pa'i lam khar dpal ri mtsho rgyal sprul skus mngon shes kyis dgongs te dpon slob gsum bya bral ba'i chas kyis byon /
khong dpon slob sngon du phebs nas gur dkar phug tu gra bsgrigs /
gter ston la bsu ba sogs bkur bsti mdzad /
de nas sku rten mthong grol chen mo /
gsung rten bla ma'i thugs sgrub rig 'dzin bde gshegs 'dus pa zhi drag
/thugs rten a rgya ma nyer gcig rnams spyan drangs shing brda ris zhal bshus /
ma dpe slar sba ba sogs lung don ltar grub nas g.ya' ma lung du gtan la phabs /
lo bdun du gsang rgya dang sgrub pa mthar phyin par mdzad nas lung zin chos kyi bdag po rnams la spel pa'i dbang lung khrid gsum gyi rgyun da lta'ang bzhugs shing kho bos kyang rig 'dzin bde 'dus kyi chos sde tshe sgrub rdo rje snying po 'od kyi drwa ba dang /
phyag rdor drag po kun 'dus skor rnams nos so //
zhal slob kyi gtso bo bstan 'dzin brgyad pa mkhyen rab mthu stobs /
rdzogs chen bzhi pa /
gter 'byin bstan 'dzin shes rab bla slob sogs mang du byon /
gzhung sa chen pos sprul pa'i gter ston chen por mnga' gsol zhing bod khams bde thabs mang du bsgrubs /
bsam yas dbu rtser zhugs kyi gnod pa byung ba'i skabs kyang phebs nas lha srin dam bsgrag sogs mdzad pas gling gzhan du gnod pa ma byung ba sogs ngo mtshar du gleng /
phyis zhig gsos skabs kyang sa 'dul dang rab gnas sogs mdzad pas mtshon bstan 'gro'i don rlabs chen mthar phyin te pad+ma 'od kyi grong khyer chen por gshegs pa'i gshegs rjes kyi bya ba rnams gdung sras mched kyis sgrub par mdzad do //
rnam 'phrul khams su 'khrungs pa rdzogs chen bzhi pas lung bstan cing mchims phur bzhugs nas gong ma'i zab chos kyi phrin las spel bar mdzad do /
!
/dpal lha'i sras po dam 'dzin mu rub btsad po ye shes rol pa rtsal gyi rnam 'phrul 'gran zla dang bral ba'i sprul pa'i gter chen mchog gyur bde chen zhig po gling pa ni /
o rgyan dri med kun dga'i gter lung las /
yor stod grwa yi la bar du :
rat+na o rgyan mtshan 'chang ba :
mchog gter chos la longs spyod pa :
chos bdag pad+ma'i thugs sprul 'byung :
zhes pa dang tshig don mtshungs pa rong ston pad+ma bde chen gling pa'i lung las kyang 'byung zhing /
rat+na'i spyi lung ma 'ongs chos bdag nyer lnga'i gras su'ang /
nor bu'i ming can khams kyi lho phyogs 'byung :
zhes gsal bar gsungs pa ltar /
mdo khams lho rgyud yor stod dang 'brel bar sgom sde grwa nang gi sa'i char nang chen ching hu'i blon po a lcags 'bru'i rigs yab sdom pa sngags 'chang pad+ma dbang phyug dang /
yum tshe ring g.yang mtsho gnyis kyi sras su sa mo glang lo chu stod zla ba'i tshes bcu la 'ja' 'od sogs ltas bzang po dang bcas te 'khrungs /
sku chung ngu nas dam pa'i spyod pa ngo mtshar ba bstan cing yi ge 'bri klog kyang tshegs chung ngus mkhyen /
bla dwags kyi mtshan nor bu bstan 'dzin du gsol /
gzhan gyis skul ba po med par thugs dam gyi rim pa'ang mang du mdzad /
lho kun bzang mchog sprul la gtsug phud phul bas mtshan dkon mchog bstan 'dzin du btags /
phyis kyi bar yongs grags kyi mtshan 'di yin pas dkon mchog gi legs sbyar rat+na zhes pa gong gi lung don dang 'byor ba yin no //
dgung lo bcu gsum par ma Ni kha zhes par rol rtsed du byon skabs o rgyan rin po che dngos su byon nas sa cha sogs la ci ming dri ba ltar mdzad pa la so sor lan zhus pas /
sa la ma Ni ka
/khyod la nor bu bstan 'dzin /
lung pa la ar+Ya nang zer bas khyod la 'jig rten na khyad par 'phags pa zhig 'ong zhes lung bstan nas 'ja' ltar yal /
'di skabs stag lung ma rin po che las dge tshul gyi sdom pa bzhes /
dpa' bo brgyad pa gtsug lag chos kyi rgyal pos bla ma dgongs 'dus thugs sgrub tsha ba dmar thag dang las byang me tog phreng mdzes kyi dpe lung byin rlabs nan du gnang nas 'di la nyams bzhes mdzad na legs par gdams shing don gyis gter brgyud gtad /
snga phyir rgyal dbang kar 'brug yab sras /
'bri gung mchog sprul /
zur mang gdan mkhan slob sogs yongs 'dzin du ma las mdo sngags gsar rnying gi dbang lung man ngag
/bshad rgyun phyag len /
gar thig dbyangs rol sogs mtha' yas pa gsan cing de dag gi don tshegs chung ngus shin tu mkhas pa'i tshul bstan /
dgung lo nyer lnga par gu ru'i lung gis bskul ba ltar dpal spungs kyi gdan sar byon nas chu glang cho 'phrul zla bar si tu rin po che pad+ma nyin byed dbang po mjal /
phur pa dbang chen bzhad pa sogs phul bas dgyes bzhes ngos bar chad sel ba dang /
zhabs pad brtan pa'i rten 'brel 'grigs /
gter sgrub dang gsang rgya mthar phyin pa dgos pa'i bslab ston nang ma bstsal pa ni /
gsang lung las /
de dus chos bdag ji ltar 'byung ba ni :
gser ldan 'babs pa'i g.yon 'gram dpal ri'i spor :
nga yi gsung sprul pad+ma nyin byed ces :
rgyal ba'i gdung 'tshob sgrub pa'i rgyal mtshan btsugs :
dus mtha'i mun rum nang du sgron me 'dzin :
tshe sgrub mthar phyin brgyad cu rtsa lnga thub :
rten 'brel legs 'grigs dgu bcur bstan pa 'dzin :
lha sras nyid kyis nyer lnga'i dus su mjal :
sba gsang med par blo gtad de ru skyol :
de na ma bsgrig lhun grub rten 'brel mang :
zhes gsungs pa ltar rtsa ba'i rten 'brel gyi sna kha ma log pa'o //
de nas rim par mkhan chen byang chub sems dpa' zla bzang sprul pa'i sku las byang chub tu thugs bskyed pa sogs zab chos 'ga' zhig dang /
kho bo las kyang thugs chen bde gshegs kun 'dus kyis thog drangs sgyu 'phrul zhi khro'i dbang dang bshad bka' gtsor gyur rnying ma bka' ma phal mo che dang /
gter chos mang po gsan /
khyad par rten 'brel mdo chings las /
nam mkha' mdzod du sbas pa'i zab gter rnams :
mi bzhag 'don pa'i skyes bu smon lam can :
lha sras khyod kyi skye ba'i tha ma 'byung :
de dus lo paN rje 'bangs phal cher 'dzom :
khyad par mnga' bdag yab sras mjal nas su :
gcig grogs gcig byed las 'phro rim par sad :
nga yi gdams pa mthar thug rnams dang mjal :
dag pa'i snang ba rang nyid dngos dang 'phrad :
gsang sngags gdams pa'i lag len dmar khrid ston :
rang nyams blangs pas 'bad med grub pa thob :
dngos grub brnyes pa'i slob ma mang du 'byung :
zhes sogs lung byang phyi nang gsang ba mang pos shin tu gsal ba ltar /
lo de'i dbyug pa zla bar gangs can mkhas grub rgya mtsho'i gtsug rgyan thub bstan yongs rdzogs kyi mnga' bdag rje bla ma 'jam dbyangs mkhyen brtse'i dbang po mjal bar ched kyis phebs pa na /
rje nyid nas kyang mnga' bdag skyes rabs rim par brgyud pa'i 'brel bar dgongs nas thog ma nyid du phur pa yang gsang spu gri dang phyis mkhon lugs phur pa'i dbang chen bstsal pas phyi nang gsang ba'i bar chad bsal /
yang tig yid bzhin nor bu'i dbang gi skabs bla ma paN chen bi ma dngos su gzigs pa sogs dag pa'i snang ba khyad par can shar cing rig pa rjen par ngo 'phrod /
sngags srung ma'i srog gtad skabs sa g.yo ba lta bu'i zil chen po byung zhing e ka dzA Ti dngos su gzigs /
dpon slob gnyis char la lo gsum gyi mtshams dngos grub chen po sbyin par gsungs pa phyis rdzogs chen sde gsum thon pa'i snga ltas so //
dgung grangs nyer bdun shing yos dbyug pa zla bar yang dag lha dgu'i dbang chen gnang skabs bla ma he ru ka spyi bo nas thim pa'i nyams shar bas snying kha'i rtsa mdud grol /
de nas brtsam rdo rje'i mgur glu thogs med du brdol /
sngon chad thugs sgrub bar chad kun sel gyi brda' yig ji bzhin ma khrol ba'ang tshegs med par mkhyen te /
rje bla ma'i zab gter thugs sgrub bde gshegs 'dus pa dang don gcig pa ma zad tshig ris phal cher yang mthun par byung bas rnam gnyis lhan rgyas pas ma bu zung bsdebs kyi tshul du bar chad med par gtan la phabs /
gter sgrub kyang lhan cig tu mdzad pas gu ru yab yum gyis dngos su rjes su bzung ba sogs dag pa'i snang ba mtha' yas pa shar /
gter kha du ma'i kha byang phebs pa sogs rten 'brel gyi sgo mang po 'grigs /
gcig la gcig thugs yid ches pas rje bla mas kyang gter gsar gyi smin grol bdud rtsi bzhes shing mnga' gsol bas rtsod med yongs grags kyi gter chen nyi zla ltar gyur /
rje rang gi gsung las /
thog mar bka' drin che ba'i yongs 'dzin bzhi /
zhes gsungs pa ni /
phyi so thar gyi mkhan po stag lung pa ngag dbang bstan pa'i nyi ma /
nang byang sems kyi dge ba'i bshes gnyen zla sprul karma nges don bstan pa rab rgyas /
gsang ba sngags kyi rdo rje slob dpon pad+ma gar dbang blo gros mtha' yas /
mthar thug nges pa don gyi rtsa ba'i bla ma pad+ma 'od gsal mdo sngags gling pa rnams su bzhed pa ste so so la gtan tshig yod par snang /
yar 'khyil dben pa'i gnas su yang zab dkon mchog spyi 'dus kyi bsnyen sgrub la bzhugs pas thog drangs /
gu ru'i lung bzhin 'og min karmar lo gsum gyi bcad rgyar bzhugs pa gtsor gyur pa'i thugs dam gyi rim pa la brtson zhing bskyed rdzogs rdzogs pa chen po'i nyams bzhes mthar phyin par mdzad pas grub pa'i rtags mtshan mtha' yas pa mngon du gyur /
phrin las rnam pa bzhir rang dbang bsgyur pa'i bdag nyid chen por mngon sum tshad mas grub pa'o /
khyad par rdzogs chen sde gsum gyi lung bstan las /
bka' nas bkar brgyud bar ma chad :
zab mo dngos dang dgongs pa'i gter :
yang gter rjes su dran pa'i gter :
dag snang snyan du brgyud pa yi :
bka' babs bdun gyi chu bo ni :
mnga' bdag yab sras skal bar babs :
snyigs dus bstan pa'i btsas chen byed :
zab rgyas nyi 'od lhag par brdal :
zhes sogs mang du 'byung ba ltar yab sras rnam 'phrul gter chen rnam pa gnyis la so sor bka' gter dag snang gsum las phye ba'i zab chos kyi bka' babs bdun dang ldan pa ste /
'dir dang po ni ring brgyud bka' ma deng sang rgyun bzhugs pa phal cher gsan cing mdo sgyu sems gsum gyi 'chad spel yang mang du mdzad par ma zad rje nyid kyi zab gter las mdo dang sgyu 'phrul sogs bka' ma'i gzhung ji lta ba'i chos skad grub mtha' slong nus pa'i sngon med ngo mtshar can byon pa rnams kyang don du bka' ma'i bka' babs pa      yin no //
gnyis pa rang skal sa'i gter ni /
dgung lo bcu gsum par brag dkar rdzong chung nas lha sras thugs dam sgrub thabs nyer bzhi dang dgongs 'dus bka' rtags rdo rje thod pa me long rnams bzhes pa nas brtsam /
dgung grangs so dgu par rje bla mas kha byang dang zhabs bskul phul ba ltar tsi ke nor bu spun gsum nas dam chos nor bu skor bdun /
gu ru'i sku tshab /
seng sgro+og sku rgyan rnams spyan drangs pa'i bar mchog gter sum cu rtsa bdun dang /
sbrags yang rdzong nas zhi byed skor bdun bcas /
de dag gi kha byang yang byang gnad byang snying byang la sogs pa dang rdzas gter phran tshegs ni mang du bzhes pa las /
gtso che ba zla nyin kha la rong sgo nas thugs sgrub bar chad kun sel /
na bun rdzong nas thugs rje chen po pad+ma gtsug tor /
'og min karma'i rgyab phyogs nas thugs dam zab pa skor bdun /
ye rgyal nam mkha' mdzod nas de'i cha lag rgyud lung gi skor rnams dang /
rtsa ba'i thugs sgrub dgongs pa kun 'dus /
sku tshab rnam gnyis sogs /
smad shod dzaM nang pad+ma shel phug nas dam chos rdzogs pa chen po rgya che ba sde gsum /
seng chen gnam brag gi brag ri gong mo 'og ma nas dam chos shog sde drug pa /
mkha' 'gro 'bum rdzong nas thugs rje chen po pad+ma sgyu 'phrul drwa ba dang 'khor ba dong sprugs /
karma'i dpal de'u nas ma mo spyi bsdus /
ke la nor bu spun gsum nas rje bla ma rin po che'i bka' lung bzhin thugs sgrub yid bzhin nor bu /
ye rgyal lho phyogs g.yu 'bal brag nas bka' brgyad bde gshegs kun 'dus /
zab pa rdzogs chen gser zhun /
rong me dkar mo stag tshang nas thugs sgrub rdo rje drag rtsal dang snying po skor lnga /
ru dam gangs khrod nas bde mchog sangs rgyas mnyam sbyor rnams mtshon pa tsam te gter gnas re re nas kyang chos dang dam rdzas sku rten phyag mtshan rnam grangs shin tu mang po byon cing /
de dag phal cher khrom gter du mdzad pas kun gyi dbang po'i spyod yul rtsod pa dang bral bar gyur /
mdor na sku gsung thugs yon tan phrin las kyi gnas gter brgya rtsa /
snying thig brgya rtsa /
myang grol du ma'i bkab babs su lung gis gsal ba ltar dpa' bo dbang chen brag nas mdo khams gnas chen nyer lnga'i mdo byang bzhes te de dag gi rtsa ba dang yan lag tu gyur pa'i gnas zhal du ma gsar du snang bar mdzad /
gu ru'i sku tshab kyi rgyu rim pa gsum tsam gter nas spyan drangs te sku tshab gnyis pa mang du 'phel bar mdzad pa sogs ngo mtshar bsam gyis mi khyab bo //
gsum pa de las 'phros pa'i yang gter ni /
rje nyid kyi skye ba gong ma gter chen sangs rgyas gling pa'i gur drag hU~M dmar snying thig byin rlabs kyi stobs las bka' babs pa dang /
mkha' 'gro ma kun dga' 'bum pa'i ma rgyud gsang ba lam khyer nye brgyud du bka' babs pa'i smin grol kho bo la bstsal /
bzhi pa zab mo dgongs pa'i gter ni /
rje btsun sgrol mas legs so gsum gyis dbugs dbyung bstsal pa la brten sgrol ma'i zab tig gtan la phabs /
lnga pa de las 'phros pa'i rjes dran ni /
rje nyid gnubs khu lung pa yon tan rgya mtshor 'khrungs pa'i skabs kyi sngon gnas dran pa las gnubs chen 'da' ka'i zhal chems lung rdo rje bkod pa'i gdams pa gnang ba dang /
gnubs kyi kha pho bcas mdo tsam yi ger bkod pa dang /
ru lu'i 'dren stangs dang gar gyi rnam 'gyur mtha' klas pa /
sangs rgyas gling pa'i sngon gnas rjes dran la brten dgongs 'dus rtsal sprugs rnam dgu'i 'khrul 'khor phyag khrid zhib mor gtan la phab pa sogs bzhugs /
drug pa dag snang ni /
ri bo dbang zhu'i gnas gter gyi sgo 'byed skabs bi ma la'i sgrub phug tu paN chen nyid zhal gzigs te gdams pa bstsal ba bi ma la'i zab tig sogs bzhugs par snang /
bdun pa de mthun snyan brgyud ni /
dag pa'i snang bar zangs mdog dpal rir phebs te o rgyan rin po che las a ti zab don snying thig gi gdams pa gsan pa yi ger bkod pa sogs bka' babs bdun ldan gyi rnam thar mdo tsam bkod pa yin la /
snga phyir rtsa ba gsum gyi zhal gzigs shing lung bstan pa dang /
chos gter srung ma rnams kyis phrin las sgrub pa dang /
rnga yab dpal rir phebs pa'i dag snang rgyas bsdus skor mang yang 'di tsam gyis mtshon par nus so /
rang sgo dang tshogs sgrub gzhan dag gi rdor slob tu phebs pa bcas bsnyen sgrub yan lag bzhi ldan gyi sgrub chen sum cu rtsa gsum tsam mdzad /
bsam yas has po ri dang dpal chu bo ri sogs bod dang mdo khams kyi sa gnad rnams su bka' nan rab brjid dang /
gnas chen byin 'bebs mang pos mtha' dmag sogs rtsub 'gyur zhi zhing rgyal khams la bde legs 'phel ba'i phrin las lung don las 'byung ba rgya cher bsgrubs /
rgyal dbang kar 'brug yab sras /
'bri stag gtsor gyur bka' brgyud dang /
smin gling kaHdpal zhe rdzogs rnams kyi khrir bzhugs gtsor byas rnying ma /
gzhan yang dpal sa skya pa sogs ris su ma chad pa'i bstan 'dzin rnams la dngos dang brgyud pa'i sgo nas zab chos kyi smin grol bstsal cing /
myang grol gyi sbyin pa ni bod khams mtha' dbus thams cad du'ang khyab /
khyad par rtsa ba'i chos bdag rnam bcu phal che ba dang rten 'brel legs par 'grigs pa la brten nas thugs sgrub bar chad kun sel gtso bor gyur pa'i gter chos kyi phrin las kyang rgya cher 'phel /
'og min mtshur phur yang phur sgrub chen gyi rtsa 'chams 'bring po bcas rgyun 'jag gis mtshon dgon khag mang por gter gsar gyi chos bka' che phra'i sgrub mchod sogs je dar du 'gro bar snang /
bod khams bde thabs chos bcu'i nang tshan rten 'brel gyi chos skor gtan la phabs nas de'i don bzhin mkhan slob chos gsum gyi dus ston mdo sngags bstan pa gnyis ldan gyi bshad sgrub las gsum rgyas pa'i cho ga ngo mtshar ba'ang dpal spungs kaHthog rdzogs chen rnams su rim par mdzad /
gdan sa dngos karma ri /
gnas brtan sgang /
rtsi ke 'dus mdo rnams su gtsug lag khang rten dang brten par bcas pa bzhengs /
phyi ma gnyis su dge 'dun sde dang mdo sngags bshad sgrub kyi rgyun yang bkod /
de lta bu'i mdzad pa mthar phyin nas re zhig don che ba gzhan la dgongs nas dgung grangs zhe gnyis bzhes pa lcags pho rta lor sku bsnyun pa'i tshul bstan pa'i skabs sangs rgyas kyi zhing khams rnam par dag par phebs pa'i dag snang shar /
hor zla lnga pa'i tshes gcig la sa g.yo ba dang 'ja' 'od sogs ngo mtshar ba'i cho 'phrul chen po bstan te zhi ba'i dbyings su snyoms par zhugs /
rgyud 'dzin gyi gtso bo gnubs nam snying gi sprul par lung nas zin pa'i thugs sras 'gyur med tshe dbang grags pa sogs kyis gshegs rjes dgongs rdzogs mchod 'bul gyi rim pa rgya chen po bsgrubs /
zangs gser gyi mchod sdong thog tshad chen por longs pa bzhengs pa'i nang du sku gdung ril por bzhugs su gsol ba dang /
rtsi rke nor bu gling du gdan sa'i dbu 'dzug tsam las ma grub pa'ang mthar phyin pa grub par mdzad do //
gong du smos pas mtshon /
rje bla ma rin po che gtsor gyur pa'i skyes chen du mas zab chos myang grol sogs kyi phrin las spel ba ni mtha' yas shing /
dman pa bdag lta bu la'ang zab chos kyi bka' drin bstsal pa phal mo cher bsnyen sgrub /
sgrub chen /
'chad spel /
dbang bsgrig gi yig cha sogs srid zhu ci nus spel cing /
bod du bgrod skabs kar 'brug yab sras sogs la gter gsar gyi chos bka' thog mar phul /
shel brag tu sgyu 'phrul zhi khro'i sman sgrub gtsor byas gu ru'i sgrub gnas so sor zab bdun gyi sgrub 'brel dang tshogs mchod stong rtsa re sogs bgyis shing mnga' ris dbus gtsang kun tu'ang gter ston gyi mtshan dang gter chos kyi grags pa thog mar gsal ba'i        zhabs tog cung zad grub pa yin no //
gter chen 'di nyid zhi bar gshegs pa'i lo de'i mgo zla ba'i tshes bco lngar gangs can gter ston grub thob yongs kyi 'khor los sgyur ba chen po pad+ma 'od gsal mdo sngags gling pa'i dag pa'i gzigs snang du /
nub phyogs kyi zhing khams pad+mas khebs par gter chen nyid byang chub sems dpa' pad+ma'i myu gu'i skur bzhengs pa dang mjal nas sgrub thabs dang dbang bskur zhal gyi gdams pa'i bdud rtsi lhug par gsan /
zla ba gcig tu gsang ba'i dam tshig gis rgyas btab /
rgyal zla'i tshes bcur tshogs kyi mchod pa dang rjes su 'brel bar gtan la phabs pa'i yi ge pa kho bos zhus pa'i tshe /
sa gzhi'i khyon la drod glo bur du babs pas 'khyags pa rnams chu bo'i rgyun du gyur pa'i dge mtshan yang dbang po'i mngon sum du gyur pa'i byin rlabs kyi mtshan ma'ang mthong bar ma zad /
gdams pa 'di'i skor rjes 'jug rnams la ched du dgongs te 'das rjes zhal gdams snying por dril nas bstsal par 'dug pas gter chen de nyid kyi slob brgyud du gtogs pa rnams kyis nyams bzhes snying por mdzad na shin tu gnad gal che ba yin 'dug pa'ang 'phros don du smos         pa'o /
!
/lha sras mu khri btsad po'i rnam 'phrul rig 'dzin chos rgyal rdo rje ni /
mdo stod dge rgyal gyi 'brog sder sku 'khrungs /
dpal ldan 'brug pa'i bstan sgor zhugs /
'brug chen rin po che sogs yongs 'dzin 'ga' zhig las bka' chos mang du gsan /
khyad par rtogs ldan rnal 'byor gyi dbang phyug lhun grub rab brtan las thabs lam thun mong ma yin pa'i gdams zab nos te nyams bzhes mthar phyin par mdzad /
gnyan rdzong rdo rje khyung phug tu lo grangs mang por dka' spyad kyi sgo nas yongs dge'i pad+ma badzra la thugs dam rtse gcig tu dril nas snying po dung phyur bdun ljags bzlas mdzad pas grub pa'i rtags du ma mngon du gyur /
khong mi bzhugs pa'i skabs su'ang shul gyi brag phug tu snying po'i sgra di ri ri grags pa phyis kyi bar kun gyis thos par snang /
zab gter la dbang ba'i lung bstan mang du byung zhing skabs shig dag pa'i snang bar bde chen rgyal mos brag de ka nas /
gter sgrom gyi bum par shog ser bcas phyung nas gsal bar bstan cing brda' dkrol gnang ba ltar thugs la nges pa'i thog bum pa slar sbas /
phyis dus la babs pa'i bskul byang byung ba'i tshe gtan la phabs pa gu ru drag mthing lha lnga'i chos skor zab khyad can bzhugs shing /
'di'i rtsa ba tsam bsam yas mchod rten nag po nas dngos gter bzhes pa yin 'dug
/gzhan yang dzam dkar lha lnga'i g.yang sgrub skor dgongs gter las phyungs shing lang gro lo tsA ba'i ring bsrel dang dam rdzas a rgya ma sogs gter drangs nas 'gro don rgya cher mdzad pa las /
gter chen mchog gyur gling pa dang /
mkhan chen zla bzang rin po che sogs kyis kyang bla mar bkur zhing /
gtso bo grub pa'i dbang phyug tshogs gnyis la gter chos sogs kyi bka' babs shing nyams bzhes mdzad /
kho bos kyang chos bka' rnams gter ston nyid las nos shing rgyud 'dzin gong 'phel du bzhugs so /
!
/da ni de dag thams cad las kyang rtsod ldan tha ma'i dus 'dir ngo mtshar ba'i rnam thar du mas khyad par 'phags pa /
mkhas grub gter ston thams cad kyi 'khor los sgyur ba chen po pad+ma 'od gsal mdo sngags gling pa'i rnam thar zhal gsungs nyid rtsa bar bzung ste mdo tsam bkod na /
rje 'di nyid ngo bo slob dpon 'jam dpal bshes gnyen dang /
paN chen bi ma mi tra dbyer med pa'i thugs rje'i rang gzugs su shar ba yin cing /
gdul bya so so'i blo ngor 'phags pa'i yul du grub chen rdo rje dril bu pa /
paN+Di ta sgo mtha' yas pa'i blo gros /
paN chen nags kyi rin chen la sogs pa dang /
bod yul du chos rgyal khri srong lde'u btsan /
gu ru chos dbang /
ras chung rdor grags /
sa skya rje btsun grags rgyal /
grub chen thang rgyal /
lha btsun nam mkha' 'jigs med sogs gsar rnying gi skyes chen dam pa du ma'i rnam par 'phrul par bstan pa rje nyid nas kyang rjes su dran pa dang /
khyad par rgyal sras mchog grub rgyal po nyid gter 'byin rkyang pa'i skye ba bcu gsum du 'byon par gsungs pa'i thog mar sangs rgyas bla ma nas bcu gnyis pa chos rje gling pa'i bar byon zin nas bcu gsum pa rje 'di nyid yin par rdo rje'i lung las gsal bar mtshon pa dang /
gter ston rgyal po lnga la bran brgyas bskor :
zhes gsungs pa'i lnga pa mdo sngags gling pa ni mchog ldan mgon po yin par grags kyang rten 'brel 'chol bas gter kha gang yang phyag tu ma 'byor cing glo bur du mdzad pa brtul pas yin par nges pa'i rgyal po lnga pa ni rje 'di nyid kho nar tshad mas grub la phyis dus byon pa'i gter ston tshad ma thams cad 'di nyid kyi bran du grub pa'ang mngon sum gyis gsal lo //
de la da lta'i sprul pa'i sgyu 'phrul bstan pa'i yul ni /
mnga' bdag nyang rin po che'i gter lung las /
rtse sgang zhes pa'i ri bo'i mdun :
pha waM klu dbang 'khyil pa'i steng :
mnga' bdag 'jam pa'i dbyangs zhes 'byung :
bcu gsum zab mo'i gter la spyod :
ces dang /
rin chen gling pa /
rdor gling /
mnga' ris paN chen /
bdud 'dul rdo rje sogs gter kha mang po las lung gis gsal bar bstan pa ltar /
mdo khams sde dge'i mnga' ris gter klung gi bye brag rgyab ri rtse sgang zhes pa'i mdun /
brag ri sbrul 'khyil pa'i gzugs su yod pa'i steng /
dil mgo zhes pa'i grong du yab gnyos kyi rigs chos rgyal sde dge'i drung chen lugs gnyis kyi blo gros dpe zlar 'os pa rin chen dbang rgyal dang /
yum dge rab gnyer chen sog mo bza' bsod nams mtsho gnyis kyi sras su rab yid lcags pho 'brug gi lo /
thub pa'i dbang pos chos 'khor thog mar bskor ba'i dus chen chu stod zla ba'i dkar phyogs kyi rdzogs pa dang po la /
dbyar ru khyung chen brag gi nye 'dabs su yod pa'i skabs /
ras dkar gyi lding gur phub pa'i nang du dbu skra nag po sil bur yod pa'i rnam pas sku bltams shing ngo mtshar ba'i ltas mtshan du ma'ang byung /
'di ni gu ru tshe brtan rgyal mtshan gyi gter lung las /
mon bu spyi ring skra yi lwa ba can :
ri bo khyung chen lding ba'i zhol du 'byung :
zhes 'byung ba dang yang shin tu 'byor ba yin no //
thugs kyis dran tsam gyi dus ye shes mgon po phyag drug pa dang sngags srung e ka dzA Tis yang yang brtse zhing skyong ba dang /
sngon rabs kyi skye ba mang po 'al 'ol rjes su dran /
sku chung ngu nas theg pa chen po'i rigs sad cing /
khyad par rab tu byung ba'i phyogs kho na thugs la 'dun /
mkhyen rab dang rnam dpyod 'gran zla bral bas 'bri klog sogs tshegs med par mkhyen cing glegs bam phal cher tshar re gzigs pas tshig don thugs la chub /
dgung lo nyer gcig pa la o rgyan smin grol gling gi mkhan rig 'dzin bzang po las bsnyen par rdzogs /
'jam mgon sa skya pa rdo rje rin chen dang /
smin gling khri chen 'gyur med sangs rgyas kun dga' sogs las shing rta gnyis kyi bka' srol dang 'brel ba'i thugs bskyed bzhes /
thar rtse mkhan rin po che mched las bde dgyes /
smin gling khri chen las yang dag so lugs /
rig 'dzin thugs thig
/zhe chen pa kun gzigs 'gyur med mthu stobs rnam rgyal las sgyu 'phrul gsang ba snying po'i dbang bskur gsan pas sngags kyi sdom pa'i rtsa ba btsugs /
skye sprul gyi go sa dang rigs rus stobs 'byor gyi dregs pa rtsad nas bsnyil te dka' chen dang du bzhes /
'bad pa dang brtson 'grus chen pos dbus gtsang khams gsum gyi bla ma rdo rje 'dzin pa /
dge ba'i bshes gnyen /
rig pa'i gnas la mkhas pa sogs yongs 'dzin brgya dang lnga bcu tsam bsten te bzo gso sgra tshad yan lag rig pa'i gnas bcur grags pa rnams dang /
'dul mdzod dbu phar gyis mtshon mtshan nyid phyogs kyi gzhung bshad gsan sbyang mthar phyin par mdzad /
rnying ma bka' gter /
bka' gdams gsar rnying /
sa ngor tshar gsum /
bka' brgyud kaM tshang /
'bri stag 'brug pa /
jo zhal bo dong sogs sngon gyi lugs srol ma nyams par bzhugs pa thams cad kyi smin grol yongs rdzogs /
sgyu 'phrul gsang ba snying po /
dus kyi 'khor lo /
bde dgyes gsang gsum sogs rgyud dang bstan bcos kyi bshad srol gang yod dang /
rgyal ba'i bka' 'gyur rin po che dang /
rnying ma rgyud 'bum /
bstan 'gyur las rgyun gang bzhugs kyi gtsos bod yul grub mtha' ris med kyi bstan bcos yongs bsdoms glegs bam bdun brgya tsam gyi bklags lung gsan pa sogs mdor na mi lo bcu gsum tsam du thos pa kho na btsal /
bshad rgyud 'degs pa'i ka chen bcur grags pa rnams kyi ring lugs phal mo che gsan /
rje 'dis ni glegs bam gzigs pa tsam gyis don mthil phyin pa mkhyen cing nam yang mi bsnyel ba'i gzungs mnga' yang chos la gal chung mi mdzad pa'i rnam thar ston slad gsan pa tsam du ma bzhag par sbyang goms mthar phyin pas grub mtha' so so'i lta spyod dang khas len gyi gnad /
so so'i srol dang de'i ring lugs 'chugs med yin min sogs zhib la ma 'dres par mkhyen pa'i chos spyan rdul med par mnga' ba 'di tsam yang da lta'i gang zag mchog dman sus kyang bsgrun du mi snang ngo //
mdo rgyud bstan bcos gang gsan pa rnams kyi smin grol rgyab brten dang bcas pa phal mo che zhig ni lan grangs mang du 'chad pa dang /
gang yang tshar re ma 'chad pa mi mnga' ba zang zing med pa'i chos sbyin kho nas dam pa'i skyes bu mchog rnams nas mu to phal pa yan chad don gnyer so so'i re ba tshul bzhin skong bar mdzad /
sku chung ngu'i dus nas gdul bya 'gro don du ming btags pa'i grong chog ldom bu sogs log 'tsho'i dkor sdud gtan nas ma mdzad kyang 'bar ba gsum dang 'du ba gsum gyi yon tan phyir shar bas zang zing gi dngos po 'bad med byung ba thams cad gnas min du chud zos phra   mo tsam yang ma btang par /
sku rten gser zangs kho na las grub pa stong phrag gnyis tsam dang /
gsung rten glegs bam pusti bzhi bcu la nye ba'i spar /
bris ma dang spar ma bsdams pa'i pusti ka stong phrag gnyis tsam /
thugs rten lhun grub steng gi mchod sdong chen mo'i gtsos brgya phrag lhag tsam gser zangs las grub pa /
de dag bzhugs gnas lha khang che chung bcu gsum tsam bkod legs par bzhengs shing dus dang rgyun gyi mchod pa btsugs /
gnas gzhi gsar bzhengs rigs dus dbang gis tshul ldan 'byung dka' bas spros pa ma mdzad kyang phyis tshod dus zing dbang gis stod smad 'khrugs long skabs dgon gnas phal mo che nyams gud cher gyur pa rnams la rje nyid nas kyang dgon pa che chung dang bstun pa'i gnang sbyin dngos ja stong phrag gsum lhag pa dang /
rgya bod kyi mi dpon /
chos rgyal sde dge dpon blon rnams la mthun sbyor mdzad gal gnad bkrol gnang ba'i sgo nas sngar gnas sor chud kyi nyams gsos gsar bzhengs dang /
mchod thebs kyi zhal 'debs /
lugs gnas tshul mthun gyi zhal bsgos rnams kyi sgo nas dar rgyas 'phel ba'i bka' drin rlabs po che bstsal /
phan tshun gyi chos sde che chung rnams la lo re bzhin du gzungs sngags bsngo ba'i rten yon sbyar gnang ba snga rjes dngos ja bzhi stong gi rtsa ba phul /
spyir byang chub kyi sems rin po che rnam pa gnyis la brtan pa thob pa dang /
sgos grub mtha' gang la'ang dag snang dang mos gus kyi rtsal rgyas pa ma gtogs phyogs ris dang log rtog gtan nas mi mnga' ba'i don gyis sa skya bka' brgyud rnying ma dge lugs kyi bstan 'dzin skyes mchog yongs su grags pa rnams dang /
dge ba'i bshes gnyen /
ri khrod sgrub pa po /
chos pa nyams chung /
g.yung drung bon lugs 'dzin pa tshun chad kyi ris su ma chad pa'i slob ma grangs las 'das shing /
rgya bod kyi dpon chen mang po'i gtsos nyin re bzhin yang rgyun mi chad pa'i 'dus pa tshad bzung med pa la mos pa dang 'tshams pa'i chos sbyin /
rkyen sel dbang bka' byin rlabs kyi 'brel ba sogs ni ma thob pa med pa lta bur snang /
chos brgyad kyi 'ching ba las grol bas mchog dman gang la'ang ngo srung dang re dogs kyis mtshon /
mi chos kyi spros pa gting nas chod pas tshe blos thong ba'i bya btang rnams kyi rgyal po'i rnam thar bzung /
snga phyi mi lo bcu gsum tsam du rgyud sde gsar rnying gi lhag pa'i lha du ma'i bsnyen sgrub dang /
rje btsun grol mchog gi gsung rab khrid brgya gtso bor gyur pa'i zab khrid rnams re re bzhin nyams bzhes mdzad pas dam tshig zhal bzhes rjes su bsgrub pa 'di kho na'i rnam thar yang sus kyang 'gran zla bral ba ste spang klog bya ba las kyi 'khor lo gsum las btsams pa'i phyi'i rnam thar mdor bsdus pa'o //
gangs can gyi ljongs su sgrub brgyud kyi shing rta chen po brgyad du grags pa mkhan slob chos gsum gyi bka' drin las byung ba snga 'gyur rnying ma ba /
jo bo rje dpal ldan a ti sha'i bka' srol lha chos bdun ldan bka' gdams pa /
grub chen bi ru pa'i thugs bcud dpal sa skya pa yab sras las byon pa gdams ngag lam 'bras bu dang bcas pa /
bka' bzhi brgyud pa'i gdams ngag mar mi dwags gsum las brgyud pa bka' brgyud che bzhi chung brgyad /
mkhas grub khyung po'i gser chos dpal ldan shangs pa bka' brgyud /
rgyud thams cad kyi rgyal po dpal dus kyi 'khor lo'i rdzogs rim rdo rje'i rnal 'byor rtsal du bton pa sbyor ba yan lag drug pa /
grub chen dam pa sangs rgyas kyi bka' srol dam chos sdug bsngal zhi byed yan lag gcod yul dang bcas pa /
grub chen o rgyan pa la rdo rje btsun mos dngos su bstsal pa rdo rje gsum gyi bsnyen sgrub rnams brgyud pa'i zam pa ma chad cing sngon gyi lugs srol ma nyams par bzhugs pa rnams la so so nas dad cing mos pa tshad med pas sku ngal khyad du bsad de 'bad brtson drag pos so so'i khungs dang 'brel ba'i yongs 'dzin rnams las smin grol gyi rim pa tshang la ma nor ba     rdzogs par gsan cing /
de dag bsam pas sgro 'dogs gcod pa dang /
sgom pas thugs nyams bzhes pa'i skabs rnams su dngos nyams rmi lam ci rigs par /
'phags bod mkhas grub /
yi dam rgyal ba zhi khro /
gnas gsum gyi mkha' 'gro'i tshogs rnams kyis gsang ba gsum gyis byin gyis brlabs pa dang nye brgyud kyi gdams pa bstsal ba sogs skad cig re re la'ang dag pa'i gzigs snang mtha' yas kyang phyogs mtshon tsam las /
zhal gzigs mngon shes sogs mi chos bla ma nam yang sgrog par mi mdzad pas de tsam gyis rtogs par 'gyur ba dang /
gtso bor shing rta brgyad kyi rim pa gnyis kyi tshul thugs su chud pas 'chad rtsod rtsom gsum la chags thogs ma mchis shing 'khrul pa'i dri ma dang bral bas skal ldan rnams rjes su 'dzin par mdzad pa ni nang gi rnam thar sa bon tsam smos pa'o /
khyad par grub chen thang stong rgyal po'i rdo rje'i lung las /
bdag dang gnyis min rnal 'byor pa :
mtshan nyid lnga dang ldan pa zhig :
'di nas bdun brgya'i lo khongs su :
mdo khams bar na 'brug gi lo :
gnyos kyi rig 'dzin sga yi bu :
lcags khams dpa' bo'i mtshan rtags can :
pad+ma rgyal pos byin brlabs pas :
bka' babs bdun ldan mdo sngags gling :
bi ma mi tras byin brlabs pas :
'od gsal sprul pa'i rdo rje ste :
'jam dpal sprul pa mnga' bdag gis :
byin brlabs chos kyi bshes gnyen zhes :
sgyu ma lta bu'i skyes bu 'byung :
zhes dang /
rdzogs chen sde gsum lung byang gong du drangs pa sogs bka' babs bdun la mnga' dbang bsgyur nas bstan 'gro'i don chen mdzad par rdo rje'i lung gis yang yang bsngags pa ltar mngon du gyur pa ste /
dgung lo brgyad bzhes pa'i dus sku khams shin tu bsnyel zhing zug rngu'i tshor bas gdung ba'i skabs gu ru rin po che dang mtsho rgyal yab yum gnyis kyis zhal bstan nas rdo rje phur pa'i dkyil 'khor du dbang bskur cing byin gyis brlabs /
rjes su gdams pa'ang bstsal pas bar chad kyi g.yul las rnam par rgyal bar gyur /
dgung lo bco lnga par dag pa'i snang bar rgya gar rdo rje gdan gyi ke'u tshang rim pa dgu pa'i drung du pheb /
rtsag 'og ma nas rim par steng du phebs pa na /
brgyad pa'i nang slob dpon chen po 'jam dpal bshes gnyen paN+Di ta'i tshul can sku'i g.yas g.yon glegs bam mang po brtsigs pa zhig mjal ba la gus pa chen pos btud cing gsol gdab mdzad pas /
g.yon phyogs nas glegs bam zhig blangs te bstan pa sher phyin sdud pa'i rgya dper 'dug
/de nyid dbur bzhag nas dgongs pa gtad de mtshan nyid kyi chos thams cad kyi bka' lung rdzogs pa yin no gsungs /
g.yas phyogs nas glegs bam zhig blangs nas bstan pa rdzogs pa chen po rdor sems snying gi me long gi rgyud ces bya bar snang /
de nyid dbur bzhag nas dgongs pa gtad de gsang sngags rdo rje theg pa'i tshul spyi dang khyad par rdzogs pa chen po sde gsum gyi tshig don byin rlabs thams cad rdzogs pa yin gsungs /
lung bstan 'ga' zhig kyang mdzad pa'i mthar dgyes pa'i tshul gyis 'od du zhu nas rje nyid la thim pas dar gcig rnam par mi rtog pa'i ting nge 'dzin la 'byams /
de las sad nas phyir phebs pa'i tshe sgo drung du me chen po 'bar zhing 'dug pa'i nang du dbang med du zhugs pas rags pa'i lus phung dngos med bsregs nas bi ma mi tra yin snyam pa'i 'od kyi skur lam mer gyur pa byung /
gzhan yang 'di skabs grub pa'i dbang phyug thang stong rgyal pos mnal lam du zhal bstan zhing byin gyis brlabs /
gdams pa dang rjes su gdams pa bstsal pas bla sgrub tsam yi ger bkod /
phyis bka' rgya grol te rim par gtan la phab pa rdzogs rim drug gi rtsa tshig
/sgrub skor lnga /
khrag 'thung bde gshegs 'dus pa sogs grub thob thugs tig gi skor rnams byon /
'chi med mgon po yab yum gyis zhal bstan zhing byin gyis brlabs pas de dag gi sgrub thabs khyad par can byung ba las tshe yum tsaN+Da lI rtsa ba gtan la phab pa sogs rtsa gsum rab 'byams kyi gzigs snang mtha' yas pa byung yang gsang ba srung ba la thugs shin tu sgam pas gzhan gyis zur tsam yang rtogs par ma gyur /
khyad par lung bstan snga phyi mang du bzhugs par snang na'ang bka' las /
gter ston lung bstan gyis phung /
zhes bya ba yin pas lung bstan zer ba de bris phyin spang blang lag tu lon dgos pa la de ni sus kyang mi lon /
de ma lon pas thog tu mi khel /
smra ba mang po ngag la bdud zhugs pa yin gsungs nas lung bstan mi gnang zhing gzhan la'ang dgyes pa mi mdzad pa 'di la'ang gnad don chen po snang /
dgung grangs bcu drug par sa ga zla ba'i tshes bcu'i tho rangs dag pa'i snang cha la rnga yab pad+ma 'od du pheb /
de'ang brag ri lhun chags pa'i nang du sprin dkar shin tu mdzes pa'i khrod na gu ru mtsho skyes rdo rje mkha' 'gro'i tshogs kyis bskor ba'i bkod pa can mjal /
dgongs pas byin gyis brlabs shing brda'i dbang bskur ba dang bka' babs bdun 'byung ba'i dbugs dbyung rgyas par bstsal pa'i mthar spyan lta stangs dang bcas te /
gzung ba'i yul gyis ma gos shing //
'dzin pa'i rtog pas ma bslad pa //
rig stong rjen par bskyang ba ni //
sangs rgyas kun gyi dgongs ba 'o //
zhes gsungs te 'khor dang bcas pa rje nyid la thim pas thugs yid dbyer med 'dres pa'i nyams shar te de phyin chad ka dag gi gnas lugs la rang bzhin gyis brtan pa thob par gyur /
de la thugs spro ba brtas te gu ru rin po cher rtse gcig tu gsol btab mdzad pa'i rkyen las mdo rgyud gsar rnying bka' gter smin grol rgyab brten dang bcas pa yongs grags rnams dang rgyun shin tu dkon pa rnams kyang 'bad med du rnyed nas nyams bzhes dang 'chad spel gyis bstan pa'i me ro bslangs pa bka'i bka' babs dang po'o //
gnyis pa sa gter ni /
dgung lo nyi shu par brag dmar mgrin bzang du phebs skabs ye shes mkha' 'gros gter sgrom dngos su phul ba las thugs rje chen po sems nyid ngal gso'i chos skor dang /
bram ze nyer gcig gi gdung byon pa dang /
'dam shod snying drung nas bla ma sku bzhi'i sgrub thabs kyi skor dang gu ru rin po che'i tshems las sprul pa'i ring bsrel rnams gnyan chen thang lhas spyan drangs te phul ba dang /
si ngu g.yu mtsho nas rtsa gsum sgyu 'phrul drwa ba'i skor /
gter klung pad+ma shel ri nas rtsa gsum spyi 'dus kyi skor mkha' 'gro'i rdzu 'phrul gyis drangs te phul ba sogs mang du bzhugs pa rnams las sngar phan rtsa ba tsam re las gtan la 'bebs par ma gnang zhing thugs sgrub yid bzhin nor bu'i skor dang /
sku tshab dngos grub dpal 'bar bcas rtsi ske nor bu spun gsum du bzhugs pa mchog gyur gling pa la bkas bskul te spyan drangs shing rdzogs par gtan la phab /
spyir bla sgrub skor bzhi ka dang bai ro'i thugs tig rdzogs chen sde gsum sogs kyang rje 'di nyid dang mchog gling lhan rgyas kyi gter kha thun mong bar snang ngo //
gsum pa de las 'phros pa'i yang gter ni /
don grub sa lug lor gu ru rin po che nyid gter chen sangs rgyas gling pa'i skur snang bas glegs bam bstsal zhing byin gyis brlabs pa'i dag snang khyad par can gyis go phyes te gter ston rnams kyi rnam thar dang gter chos gang bzhugs thugs la gsal zhing de dag bka' babs pa'i      bka' lung thob pa ltar /
phal cher sngar gyi gter ston so sos yang gter du sbas pa'i shog ser rnams ye shes mkha' 'gros spyan drangs nas phyag tu phul ba las brda' bsgyur pa dang /
'ga' zhig brda' yig spyan lam du shar ba dang dgongs pa'i klong du rtsol med rang gsal ba nyid gtan la phab cing /
de dag gi skabs su gu ru rin po che dngos dang de nyid gter ston so so'i sku'i rnam par bsgyur nas smin grol chig rdzogs su bstsal ba'i tshul ngo mtshar rmad du byung zhing gnas dus shin tu snyigs kyang zab chos 'di lta bu mjal zhing spyod du yod pa skal pa ches bzang bar shes nas kho bos kyang gzhan gang las kyang gter rnying rgyun     chad pa sne re tsam byung na'ang ya mtshan che bas don gnyer chen pos yang nas yang du gsol ba btab pas /
sangs rgyas bla ma'i rtsa gsum dril sgrub /
rgya lo tsA'i bla ma bstan gnyis skor gsum /
nyi ma seng ge'i thugs rje chen po pad+ma zhi khro /
rong zom lo tsA'i mkha' 'gro ma rig byed rtsal /
o rgyan gling pa'i bka' 'dus chos kyi rgya mtsho /
jo mo sman mo'i mkha' 'gro gsang ba kun 'dus /
ra mo shel sman gyi rdo rje bdud rtsi /
dri med kun dga'i bla sgrub dang thugs rje chen po rgyal ba rgya mtsho /
rgya ston pad+ma dbang phyug gi bla ma bde mchog 'khor lo /
lha btsun sngon mo'i zhi byed skor bdun /
bal po a hU~M gi yak+sha dzaM b+ha la rin chen gter spungs /
sngags 'chang las 'phro gling pa'i pad+ma sha ba ri dmar mo /
mnga' bdag mol mi 'khyil gyi rta mgrin gnam lcags 'khor lo /
g.yag phyar sngon mo'i sgrol ljang 'jigs pa kun skyob /
dbu ru ston shAka gi phyag rdor rdo rje me 'bar /
bon po brag tshal gyi tshe gur sbrags ma /
bsam gtan bde chen gling pa'i bka' brgyad dregs 'dul /
mchog ldan mgon po'i gnyen po lha lnga /
mi 'gyur las 'phro gling pa'i pad+ma gtum po /
gar dbang las 'phro gling pa'i phag dkar ye shes gsal byed sogs legs par gtan la phab nas smin grol chig rdzogs su bka' drin bstsal ba thob cing /
gter rnying rgyun mi bzhugs pa nyang gter gu ru mtsho skyes rdo rje /
thugs chen 'gro 'dul dbang rgyas pa /
ra shag ma mo sgang shar gyi dbang /
byang gling dpal rgyal mtshan gyi kun bzang thugs gter /
gru gu yang dbang gi rta mgrin dregs pa kun sgrol /
rdor gling bla rdzogs thugs gsum /
rin chen gling pa'i rdzogs pa chen po chig chod kun grol /
'gro 'dul las 'phro gling pa'i thugs rje chen po don gsal sgron me bka' srung bcas /
dbon gsas khyung thog gi tshe sgrub ye shes srog tig
/rog rje gling pa'i tshe sgrub gsang ba rmad byung sogs kyi smin grol stsol bar gsol ba btab pa ltar dgyes bzhin du gnang ba'i bka' drin thob /
da rung yang gter dang nye brgyud kyi chos skor gtan la 'bebs rgyu'i rigs ni mang po zhig bzhugs yod par snang ngo //
bzhi pa zab mo dgongs pa'i gter ni /
dgung grangs nyer dgu sa sprel lor dbus pheb lam byang 'brog dge rgyal nas tshes bcu'i tshogs 'khor skabs gu ru rin po che dngos zhal bstan nas byin gyis brlabs /
bsam yas su nyang gter mtsho skyes rdo rje'i sku tshab mdun mchod 'bul skabs sku de mtsho skyes rdo rje dngos su gyur nas byin gyis brlabs shing gdams pa gnang ba la brten /
bla sgrub skor gsum gyi gsang sgrub mtsho skyes snying thig gi chos skor byon pa dang /
dgung lo so lnga pa shing stag rgyal zla bar 'chi med yid bzhin 'khor lo'i bsnyen sgrub mdzad pas 'phags ma yi ge bcu pa'i sgra gdangs can dngos su zhal gzigs nas byin gyis brlabs /
slar 'chi med grub pa'i slob dpon rnam gsum gyis kyang byin gyis brlabs pa la brten nas 'phags ma'i snying thig gi chos skor byon cing /
grub thob thugs tig gi skor sngar smos pa sogs yin la 'di dag ni rgyud dang dbyer med pa'i rdo rje'i tshig rkang so skye'i blo las 'das pa dgongs gter gyi mtshan smos rin chog par snang ngo //
lnga pa de las 'phros pa'i rjes dran ni /
bod yul du pheb skabs gtsang 'u yug gi mdar phebs pa'i tshe sngon lce btsun chen po 'od lus su gshegs pa'i gnas dus ji lta bar rjes su dran nas gtan la phab pa lce btsun snying thig dang /
lang gro dkon 'byung gi sngon gnas rjes su dran pa'i tshe sgrub bai ro'i thugs tig
/seng gdong dkar mo'i bcud len sogs snang bar mdzad do //
drug pa dag snang ni /
gong smos 'chi med thugs tig gi tshe yum tsaN+Da lI'i gdams skor dang /
klong chen snying thig gi bla sgrub thig le'i rgya can gyi yig cha /
mchog gling bla sgrub sku gsum rigs 'dus kyis mtshon mang du bzhugs par gdon mi za'ang dngos su spel ba ni de tsam las cher ma mjal /
bdun pa de mthun snyan brgyud ni /
rdzong shod bde gshegs 'dus pa'i gnas chen du bzhugs pa'i skabs dag pa'i snang bar mchod rten bde byed brtsegs pa'i drung du pheb /
de'i phyogs mtshams brgyad dbus dang dgur gu ru mtshan brgyad kun 'dus gu ru rin po che bcas kyi sku'i bkod par bzhugs pa rnams kyis sgrub chen bka' brgyad /
sgyu 'phrul zhi khro sogs kyi smin grol snying po snyan brgyud du bstsal pa las /
gshin rje gshed /
yang dag
/phur pa tsam gtan la phab pa kho bos kyang bka' drin du nos so //
de ltar na de dag ni gsang ba'i rnam par thar pa zur tsam yin la rgyas par ni gter kha re re la'ang lung bstan /
bskul byang /
kha byang sogs babs tshul /
dngos gter bzhes pa dang /
gter sgrub skabs kyi gzigs snang dag dang smin grol gsan tshul /
yun ring por gsang dam mthar phyin par mdzad nas dus la babs nges pa'i tshe lung dang mthun par skal ldan rnams la spel ba'i tshul sogs rgya cher bzhugs pa rnams gter 'byung chen mo slad char stsol bar gsol ba 'debs pa'i phyir 'dir de tsam mo //
da dung snyigs dus bstan 'gro'i mgon du bgrang bya brgya phrag las lhag par rtag brtan chen por bzhugs par gsol ba 'debs shing /
bi ma'i bla sgrub mdzad skabs ma 'ongs par sku dngos nyid ri bo rtse lngar bi ma la'i thugs kar thim /
de las sprul pa lnga byon nas bstan pa ris med la phan pa sgrub pa'i lung bstan thob ces zhal nas dngos su thos so //
de ltar sngar nas da lta'i bar byon pa'i sa gter gyi bka' babs go rim nges pa rnams smos zin nas /
gzhan yang gter 'byung snga ma rnams su ci rigs 'byung ba'i go rim ma nges pa rnams phyogs bsdams su bkod na /
!
gter ston zla ban gzi brjid 'bar gyis brag dkar rdo rje'i rtse zhes pa nas drag po'i sngags sdeb snying gi me long zhes bya ba zla gsang srog 'dus nag po bkol ba dum bu'i rgyud ces pa le'u bcu gcig pa zhig dang /
drag po sngags sdeb lde mig rin chen sgron ma zhes bya ba slob dpon gtsug lag dpal dges mdzad pa gnyis gdan drangs /
de las gzhan pa'i gter kha ci yod ma 'tshal zhing deng sang rgyun yang mi snang /
!
rog ban shes rab 'od kyis yang dag gi sgrub skor lha lnga bcu nga brgyad pa dang /
yang dag mar me dgu pa sogs mang zhig spyan drangs par bshad /
!
'brom chos kyi snying po ni /
gtsang rong du 'khrungs /
pUr+Na rdza ri'i snying po zhes bya ba nas rdzogs chen sems phyogs skor dang /
man ngag bi ma snying thig 'bring po /
theg rim grub mtha' g.yu sdong zab dgu ma /
yer pa nas drag sngags rgyas sdeb chen mo spyan drangs /
!
'od zer ston pas mgon po trak+shad kyi g.yul zlog sogs bton /
!
me nyag grags 'byung gis gung thang gtsug lag khang nas thog srung zab mo dang /
!
pad+ma dbang rgyal gyis dam can rdor legs skyer mdung can gyi sgrub thabs dgra la cho 'phrul btang thabs zab khyad ma'i brgyud pa phyis kyi bar byung zhing /
!
gter ston zla ba rdo rjes kyang zab gter 'ga' zhig bton par grags /
!
gtsang gi nyang ston shes rab grags pas /
khu byug 'bum thang gi srin phug gog po nas gza'i gdong gtad zab mo bzhes /
!
gtsang ston chos 'bar gyis mchod rten sngon po la brten pa'i ser srung zab khyad can bton /
!
khams pa me zor gyis gtsang rgya bo brag nas phyugs nad bsrung bcos kyi gdams pa spyan drangs /
!
sngags 'chang dbang chen bzang pos byang pra dun rtse'i ka zhu nas pu ri nag po khyab 'jug gdong gtad kyi skor bton /
!
sar po bya'u mgon gyis bum thang dge gnas lha khang gi khro bo rta mgrin mtshan ma nas srog gi chan pa nag po bum thang ma'i skor rnams spyan drangs te lha btsun 'jam dbyangs rin chen rgyal mtshan la gnang /
!
skyes bu zangs gling dbang phyug gis 'jam dpal gshin rje'i las mtha' gtad rul skor rnams spyan drangs pa thams cad la dar rgyas su gyur /
!
yang bon ri khrod pa seng ges lho brag mkho mthing gi lha khang nas phar phyin rgyal ba'i bka' mthu zab khyad can spyan drangs pa la byang bdag dang pad+ma phrin las kyis mdzad pa'i yig cha'ang bzhugs par snang /
!
lcang sman don grub dar rgyas kyis gnyal smad brag nag mda' sgro nas dug srung rta ri ma'i skor spyan drangs pa phyis kyi gso dpyad kyi yig cha 'ga' zhig tu'ang bkod 'dug
!
/'gos pad+mas lha mo bu rdzi ma dang dus rtsis kyi skor sogs gdan drangs /
'di'i lha mo bu rdzi ma sogs rdor gling gi gter byon deng sang rgyun yod pa de dang mtshungs sam snyam /
!
rang byung ye shes kyis lho brag mkhar chu nas rtag ngu'i bcud len sogs thun mong las tshogs kyi skor mang po thon /
!
bse ban nyi ma'i snying pos za yig bka' rgya ma sogs za yig dang srung ba'i skor 'ga' zhig bzhes /
!
lho brag pa kun dga' bzang pos shangs zab bu lung nas snying thig skor lnga'i gdams pa gdan drangs /
!
khams pa 'brug sgom zhig pos rta mgrin nag po'i chos skor gter nas thon cing 'di'i gdung rnams deng sang yang nang chen phyogs la yod par grags /
!
gshin rje khro chu 'bri gung lugs kyi bla brgyud du 'byung ba'i lha gsum bza' byang chub dpal mo ni yul sog rong du byung zhing nag sog sogs su 'gro don bskyangs /
lha mo spyang zhon ma'i sgrub skor sogs 'ga' zhig gter nas thon par grags /
'on kyang rten 'brel gzhan dbang du gyur pas gter chos kyis 'gro don cher ma byung /
sku tshe'i smad la kong por byon /
spo+o bor yang byon te bzhugs pa'i sgrub phug sogs stag sham pa'i gsungs las 'byung /
mngon spyod kyi las la mkhas shing khyad par gshin rje khro chu la mkhas pas drag sngags kyi nus pa thon pa'i mngon rtags gsal ba'i lo rgyus mang /
!
nag shod du gter ston ma hA badzra zer ba zhig byon nas srin mo rdzong gi gnas yig dang /
gnam lcags rdo rje dngos gtsang zhig gter nas bton par snang la /
gzhan yang gter chos dang gter rdzas 'ga' zhig yod par grags kyang mthar gter ston de nyid gter bzhes pa'i dus shig rten 'brel gnad du ma song ba'i rkyen gyis sku gshegs par grags /
'di rig 'dzin 'ja' tshon snying po'i skye ba gong ma zhig yin par gsungs so ///
/
!
gnyis pa zab mo dag snang dang dgongs pa'i gter gyi skor byung tshul cung zad gleng na /
de'ang byang chub sems dpa' rnams kyi smon lam gyi khyad par /
lus can rnams kyis bya dang ni //
shing dang 'od zer thams cad dang //
nam mkha' las kyang chos kyi sgra //
rgyun mi 'chad par thos par shog
/ces pa lta bu'i smon lam gyi mthu btsan pa dang de dag la chos kyis phongs pa'i rgyu med pa'i phyir 'byung ba'i sgra dang bya dang ri dwags lta bu las kyang chos kyi sgra rgyun mi 'chad par gsan cing /
sangs rgyas dang byang chub sems dpa' rnams kyis kyang zhal bstan cing chos gsung bar bshad de /
bsod nams thams cad sdud pa ting nge 'dzin gyi mdo las /
dri ma med pa'i gzi brjid /
chos 'dod pa'i byang chub sems dpa' chen po bsam pa phun sum tshogs pa gus pa dang bcas pa rnams ni /
'jig rten gyi khams gzhan du 'dug kyang sangs rgyas bcom ldan 'das rnams kyis zhal ston par mdzad cing chos kyang thos par mdzad do //
zhes gsungs shing /
khyad par du 'phags chen rnams kyi gzigs ngor dag pa'i snang ba 'ba' zhig las ma dag pa'i snang ba ma mchis pas dus gsum rtag pa rgyun gyi 'khor lor rtsa ba gsum gyi lhag pa'i lha rab 'byams dag dang chos kyi bgro ba rmad du byung ba du ma rgyun chags su mdzad pa las zab mo'i gdams pa mtha' yas pa byung ba dag skal pa dang ldan pa rnams la spel bar 'os pa rnams gang zag so so'i mos blor 'tshams pa'i dag snang gi chos sde ji snyed pa kun gyi spyod yul du snang bar mdzad pa 'phags yul gyi paN grub du ma dang bod yul gyi gsar rnying ris med kyi dge ba'i bshes gnyen dang gter ston grub thob rnams kyi rnam thar las byung ba ltar dang /
de bzhin du dgongs gter du grags pa rnams kyang /
mdo las 'jam dpal /
'byung ba bzhi ni nam mkha'i gter nas 'byung gi
/de bzhin du chos thams cad rgyal ba'i thugs gter las 'byung bas gter gyi don la longs spyod pa shes par byos shig
/ces gsungs pa dang rjes su mthun par 'phags pa'i gang zag rnams la'ang dgongs pa'i klong nas chos kyi gter kha brdol ba yod par gsungs te /
chos yang dag pa sdud pa'i mdo las /
byang chub sems dpa' bsam pa dag pa ni rang gi yid kyis 'dod pa nyid las gdams ngag rjes su bstan pa thams cad 'byung ngo //
zhes dang /
gzhan yang mdo las /
don la nges pa'i gding rnyed na //
sems las chos gter 'bum phrag brdol //
zhes sogs gsungs pa bzhin 'phags bal bod ljongs kun tu mkhas grub chen po rnams kyi zab mo dgongs pa'i gdams zab mtha' yas pa zhig da lta'i bar du byung ba las /
'dir snga 'gyur rdo rje theg pa'i gsang ba dang rjes su 'brel ba bod ljongs su grags pa rnams dus snga phyi'i go rim nges pa ltar 'god pa las thog mar /
!
bla ma ba ri lo tsA dang rje btsun mi la sogs kyi skabs su byon pa'i spyan ras gzigs dngos byang chub sems dpa' zla ba rgyal mtshan zhes yongs su grags par o rgyan gyi slob dpon rin po ches dngos su gnang ba'i rta mgrin zla rgyal lugs kA la me phung du grags pa'i sgrub thabs rjes gnang   las tshogs dang bcas pa byin rlabs chen po dang ldan pa'i rgyun da lta'i bar bzhugs shing kho bos kyang nos shing rin chen gter mdzod du bzhugs so /
!
/rje btsun mi la ras pa'i thugs sras zla ba lta bu ras chung rdo rje grags pa rgya gar du byon pa'i skabs /
slob dpon chen po'i gsang yum ye shes kyi mkha' 'gro man+dA ra ba dang ngo bo gcig pa'i ma gcig grub pa'i rgyal mo la tshe dpag med la bsten nas tshe sgrub pa /
thugs rje chen po la bsten nas mchog sgrub pa /
dpal rta mgrin la bsten nas bar gcod sel ba ste ras chung chos gsum du grags pa'i nang nas /
thugs rje chen po rgyal ba rgya mtsho lha lnga'i skor rnams o rgyan chen po las grub pa'i rgyal mos gsan cing /
de las ras chung pa /
bla ma zangs ri ras pa /
'gro mgon ras pa chen po /
rgyal sras spom brag pa /
grub chen karma pa la bka' babs te karma kaM tshang rim par brgyud pa'i zab chos thugs gtsigs shin tu che ba da lta'i bar rgyun ma nyams par bzhugs /
'di'ang don la dag snang gi chos sder gtogs dgos te grub pa'i rgyal mo ni rje btsun ras chung pas mjal ba las kun gyis spyod yul du ma gyur pa'i phyir ro /
!
/ma byon sangs rgyas rab gsal gyi rnam 'phrul kha che paN+Di ta chen po shAkya shrI zhes 'jig rten na yongs su grags pa de nyid la khyad chos kyi gdams pa bzhi zhes thugs gtsis su mdzad pa'i nang na /
yang dag me gcig thod gcig la brten pa'i ras thub pa slob dpon pad+ma dngos las gsan cing zin bris su mdzad de lo tsA ba rab mchog dpal dang lo paN bsdebs nas bsgyur pa'i gzhung nyung ngu ngo mtshar can bar skabs kyi      bar smin grol gyi rgyun bzhugs pa phyis 'dir mi snang mod /
rje bla mas mnal lam du dpyal lo tsA ba las gsan pa'i byin rlabs nye brgyud kho bos kyang nos so /
!
/sman rgyal gnyis pa g.yu thog yon tan mgon po la ye shes mkha' 'gro'i gtso mo dpal ldan phreng ba ma'am man+dA ra bas rgyud byin gyis brlabs pa la brten /
rje nyid kyi zab mo dgongs pa'i gter gyi tshul du gtan la phabs pa g.yu thog snying thig ces gangs can na yongs su grags pa'i bka' srol chen po ste /
de'ang sprul pa'i sku 'di nyid 'bre rje badzra gyi sras yab khyung po rdo rje dang /
yum pad+ma 'od ldan gnyis las nyang stod rgyal rtse'i phu sgo bzhi re thang zhes bya ba'i yul du ngo mtshar ba'i ltas du ma dang bcas te mtshan dpe'i pad+ma bzhad /
bltams ma thag sman gyi bla ma'i gzungs gsung zhing yum la spyan mi 'dzum par gzigs pa sogs mdzad /
dgung lo gsum tsam nas gso dpyad kyi rigs sad /
brgyad pa nas rig pa'i gnas lnga dang gso dpyad la mkhyen pa'i klong brdol /
khyad par dgung lo bcu bzhi pa'i tshe mnal lam du sman gyi lha mos dbang bskur zhing rgyud bzhi 'byung bar lung bstan pa ltar phyis mngon du gyur /
bco brgyad par rgya gar la phebs /
mkha' 'gro dpal ldan phreng ba dang mjal /
thun mong dang khyad par gyi gdams pas rjes su bzung bas mtshon /
'phags yul du lan drug byon nas mkhas grub du ma'i zhal gyi bdud rtsi bzhes /
mu stegs kyi rgol ba bcom /
sgyu 'phrul gyi bkod pa mtha' yas pa bstan pas rgyal po sogs kyang dad cing mchod gnas su bkur /
lhag par bod du thugs sras kyi gtso bo sum ston dz+nyA na d+hA ra ste ye shes gzungs kyis dka' spyad dang 'bad pa du mas gsol ba btab pa ltar /
mang yul skyid grong du snying tig gi smin grol rdzogs par gsan pas mchog thun mong gi dngos grub brnyes pa nas brgyud /
da lta'i bar byin rlabs kyi gzi byin dang ldan par bzhugs /
kho bos kyang lan gnyis su 'bad pas nos shing las byang /
dbang chog
/bsnyen yig sogs yig cha 'dus gsal gyi zhabs tog kyang spel pa yin no //
grub mchog 'di nyid kyis de lta bu'i mdzad pa bsam gyis mi khyab pas bstan 'gro'i don mtha' yas pa bstsal nas /
mthar dgung lo bdun cu rtsa drug la so skye'i blos mi 'khyud pa'i dag pa'i bkod pa bsam gyis mi khyab pa'i cho 'phrul gyis sku lus ma spangs par sman bla mi skyod rgyal po'i zhing du gshegs so /
!
/thugs rje chen po'i rnam 'phrul dpal ldan shangs pa rin chen rnam bdun du grags pa'i gnyis pa dbon ston skyer sgang chos kyi seng ges mnal lam bzung ste zangs mdog dpal rir dngos su byon nas o rgyan chen por bod na rgyal bsen gyi gnod pa che bar yod pas de nyid 'dul ba'i gdams pa zhus pa na /
dpal rta mgrin gyi skur bzhengs te rta mgrin gsang sgrub kyi smin grol rdzogs par gnang /
'di'i gter brgyud snye mor sngags pa las can zhig gis thon pas zhus shig pa'i lung bstsal pa ltar /
rgya gangs ri ba sangs rgyas dbang chen las gter dpe rdzogs par gsan pas bka' gter chu bo gnyis 'dres su gyur /
dkar chung rgyal pos gnod pa sogs smyon pa brgyad cu tsam btul pas byin rlabs shin tu che bar grags shing gsar rnying gi grub mtha' kun la khyab ste da lta'i bar du byin rlabs kyi gzi byin ma nyams par bzhugs /
!
skal bzang sangs rgyas drug pa seng ge'i rnam 'phrul 'jig rten dbang phyug karma pa gsum pa rang byung rdo rje'i rnam par thar pa ni yongs su grags pa ltar la /
bye brag dag snang gi bka' bab tshul ni /
sa spyod gsung gi 'khor lo 'og min karma'i yang dben deng sang ri bar grags pa'i gnas der thugs dam la bzhugs pa'i skabs shar phyogs kyi nam mkhar mkhas pa bi ma la dngos su byon nas mdzod spur thim pa'i rkyen gyis /
bi ma snying thig chen mo'i tshig don ma lus pa thugs la shar nas gdams ngag gi rtsa ba rdo rje'i tshig rkang dang /
smin grol gyi yig cha rdzogs par mdzad nas spel ba'i rgyun da lta'ang bzhugs pa kho bos kyang thob /
slob dpon chen po pad+ma'i byin rlabs kyis rtsa gsum dril sgrub kyi gdams skor zab mo dgongs pa'i gter las phyungs pa phyis rje brgyad pa mi bskyod rdo rjes thugs nyams su bzhes pas dag snang nye brgyud du byung ba ltar lo rgyus dang /
rtsa tshig yi ger bkod /
rje dgu pa dbang phyug rdo rjes las byang dbang chog rgyas par bkod pa ltar kho bos kyang dpal karma pa bcu bzhi pa'i bka' drin las nos shing yig cha'i zhabs tog kyang spel ba ste /
'di nyid phyis rig 'dzin chos rje gling pa'i gter byon 'chi med rtsa gsum dril sgrub dang lha sngags ngo bo gcig pas brgyud pa'i chu bo gnyis 'dres su'ang 'gyur ro /
!
/kun mkhyen chos kyi rgyal po dri med 'od zer ni /
rdzogs pa chen po gsang ba bla na med pa snying thig rnam pa gnyis kyis mtshon te zab pa dang rgya che ba'i dgongs gter bstan bcos kyi tshul du gtan la phabs pa 'byams klas shing rgya che la rgyun mi 'chad pa da lta'i bar du phrin las khyab par brdal bas /
zab mo dgongs pa'i gter thams cad kyi mchog dang rab dang phul du gyur pa yin la de dag gi rnam thar rgyas pa ni snying thig rnam gnyis kyi lo rgyus dang mthong snang rin chen 'od kyi drwa ba sogs las shes par bya'o /
!
/lho brag grub chen nam mkha' rgyal mtshan nam las kyi rdo rje ni /
shud bu dpal gyi seng ge nas grub thob nyi shu rtsa lnga bar ma chad par byon pa'i gdung rigs yab shud bu nam mkha' rgyal po dang /
yum sras mo rin chen rgyan gnyis kyi sras su o rgyan chen pos lung bstan pa ltar lho nub srin yul nas 'phos te sku bltams pa'i tshul bstan /
dgung lo gsum par phur pa'i dbang gsan pas mkha' 'gro mang po gar byed pa gzigs /
lo lnga la rdzogs chen gyi dbang gsan pas sngon dus 'brel ba'i bla ma rnams dang mjal nas chos zhu ba'i snang ba dngos su yod pa byung /
tsha dro'i dung skad byung ba sogs kyi tshe rnga yab gling du srin po rnams chos la sdud pa'i rol mo'i sgra yin snyam pa sogs sngon gnas dran /
khu bo mkhan chen rgyal sras pa nyid las dge bsnyen dang /
mkhan chen rin chen bkra shis kyi drung nas bsnyen rdzogs bzhes /
bka' chos mang du gsan cing dge sbyor nyin mtshan yengs med du mdzad pas lan gcig sprul pa'i a tsa ra zhig dngos su byon nas gdams ngag gnang zhing byin gyis brlabs /
des bdud rtsi ka pA la gang byin nas tha mal gyi rnam rtog yid la ma byed /
re dogs kyi srad bu dam pos ma bcings par o rgyan gyi yul du tshogs 'khor la gshegs zer ba dang /
dpa' bo mkha' 'gro'i bsu ba la brten nas o rgyan yul du byon /
ri bo'i rtser 'ja' 'od kyi gzhal yas khang du pad+ma'i sdong po'i steng du o rgyan rin po che la DA ki mang pos mchod pa'i bkod pa mtha' yas pa dang /
grub thob pho mo mang pos brtul zhugs kyi spyod pa skyong ba dang /
paN+Di ta mang pos chos kyi bgro gleng byed pa dang /
lha dang lha mo mang pos chos nyan cing mchod pa dang /
tshogs kyi 'khor lo rgya chen po bskor nas dbang bskur ba dang /
rgyud gsung ba dang /
man ngag slob pa dang /
tshogs la rol pa rnams dus mnyam du grub pa byung /
chos rgyud sde bzhi'i man ngag gsang ba bdud rtsi'i rgya mtsho /
dbang bzhi rin chen bum pa /
rdzogs rim ye grol lhun grub rnams gsungs pa rdzogs chen snying thig gi gzhung khyad par can yod par nges kyang deng sang phyag rdor glegs bam dkyus su mi bzhugs /
lar snyan brgyud yi ger bkod pa yod med ma nges mod /
spyir rje 'di nyid bka' gdams rnying ma'i dge ba'i bshes gnyen chen por bzhugs pas rje tsong kha pas kyang zhabs la gtugs shing lam rim sogs bka' gdams kyi chos phal cher gsan cing rtsa ba'i bla ma gcig pur 'dzin na'ang /
rje 'di'i yang mes sngon ma rnams rnying ma dang /
bar skabs mkhan chen nam mkha' seng ge'i dus nas bka' gdams gtsor mdzad de bka' rnying dbyer med kyi grub mtha' 'dzin pa ltar /
rje nyid kyis kyang snga 'gyur gyi ma gshin gnyis thugs dam snying por mdzad pas grub pa'i rtags brnyes shing rnying ma'i rig 'dzin chen po'i gral du bzhugs par ma zad /
nyid kyi zab mo dag snang gi chos sde phyag rdor glegs bam du grags pa sngar gyi rgyun rnying pa ci rigs chog bsgrigs mdzad pa tsam las /
phyag na rdo rje las gsar du gsan pa thams cad rdzogs chen gyi chos skad kho nar bzhugs shing /
khyad par zhus len bdud rtsi sman mchog tu grags pa ni /
mkha' 'gro snying thig gi zhus len gser phreng dang phal cher zhu dag pher ba yod /
gang ltar yang 'di'i dbang lung gi rgyun bar skabs su nyag phra ba la /
lnga pa rin po che'i bkas bskul ba ltar rig 'dzin gter bdag gling pas 'bad pa chen pos gsan cing rgyun spel ba las deng sang dge lugs pa'i phyogs su khyab brdal du 'phel bar snang /
rje 'di'i rnam thar phyi nang zab rgyas zhal gsung snyan brgyud glegs bam du bzhugs pa dang lam rim gyi lo rgyus sogs las rgya cher 'byung ba ltar shes par bya'o /
!
/rje tsong kha pa'i brgyud 'dzin grub brnyes rdo rje'i mtshan can gsum gyi ya gyal /
'phan yul ba dpal ldan rdo rje zhes ma dag pa'i lus gnas gyur nas 'ja' tshon lta bu'i ye shes kyi skur jo mo lha ri na bzhugs pa des /
dag pa'i snang bar o rgyan rin po che las dngos su gsan pa tshe sgrub 'chi med rdo rje'i srog shing du grags pa rgyal ba bsod nams rgya mtshor 'bras spungs gzims chung nyi 'od 'khyil par bstsal pa'i rgyun ma nyams par bzhugs pa kho bos kyang nos /
!
rmad du byung ba'i paN grub chen po shrI ba na rat+na ste dpal nags kyi rin chen ni rgya gar rdo rje gdan gyi shar phyogs sa da na gar ste grong khyer dam pa zhes bya bar zla ba'i rigs las byung ba'i dpal gyi 'byor pa zad mi shes pa'i chos rgyal chen po'i sras su 'khrungs /
rig byed yan lag dang bcas pa la byang chub /
rgyal srid mchil ma'i thal ba bzhin bor nas paN+Di ta chen po rat+na kIrti las rab tu byung zhing bsnyen par rdzogs /
mdo sngags kyi zab chos mtha' yas pa gsan cing sbyangs /
bya bral kun spangs pa'i brtul zhugs kho nas dzam bu'i gling gi gnas chen phal cher du rdo rje'i rnal 'byor la thugs dam rtse gcig tu gzhol bas lhag pa'i lha du mas byin gyis brlabs /
rdo rje theg pa'i tshogs sbyor gyi yon tan mngon du mdzad /
khyad par dpal sha ba ri'i ye shes kyi skus rjes su bzung nas de kho na nyid kyi ye shes mngon dugyur nas 'phags pa'i go 'phang mthon por gshegs /
gzhan yang grub chen bir+Wa pa /
slob dpon ngag gi dbang phyugs grags pa /
pad+ma sam b+ha wa sogs grub pa'i dbang phyug mang po'i zhal mngon sum mjal zhing gdams ngag gsan /
dpal sha ba ri'i lung gis bskul nas bod du'ang snga phyir byon te bstan 'gro'i don mtha' yas pa mdzad do //
de las bod du sngon ma byon pa'i skabs lho spa gro'i o rgyan chen po'i sgrub gnas su ched kyis phebs nas yun ring tsam bzhugs /
spa gro 'di rgya gar gyi gnas bzang po rnams dang 'dra zhing dge sbyor 'phel bar byung gsungs /
khyad par o rgyan chen pos rjes su bzung tshul ni /
thog mar brag phug yin snyam byed pa zhig tu bud med cig gis nang du khrid /
nang der phyin pa na brag phug gi rnam pa min pa'i khang pa shin tu legs pa zhig na pad+ma sam+b+ha ba 'khor du mas bskor ba mjal /
der yun ring rab cig bzhugs /
tshogs 'khor zhig mdzad pa'ang longs spyad /
de nas bzung lan mang du mjal ces gsung dngos las 'byung /
skabs 'dir pad+ma tshe khrid kyi gdams pa zab mo gsan cing shin tu gsang bas thugs nyams su bzhes pa /
phyis 'brug pa chos rje rgyal dbang kun dga' dpal 'byor la gnang pa'i rgyun bar skabs su dar bar byung na'ang deng sang rgyun mi bzhugs par mngon /
'on kyang rje bla ma mdo sngags gling pa paN chen nyid kyi rnam 'phrul du nges shing sngon gnas rjes dran re gsal ba yod ces bka' bstsal pa dang /
byin rlabs nye brgyud kyi gdams pa'ang bzhugs par snang /
grub chen 'di bod du rjes mar byon skabs rig 'dzin rgod ldems kyi gsang yum mtshan ldan sprul pa'i yum chen ces grub pa'i dbang mo nyid mi snang ba'i rdzas la brten nas phyag rgyar bzhes /
de skabs pad+ma sam b+ha bas sbas pa'i chos dang gter kha ci rigs bzhes par grags kyang lo rgyus gsal bar bkod pa ni mi snang mthar nai pA lar sku gshegs pa'i tshul zhig bstan pa'i skabs dur khrod ra ma do lir mtshan mo'i char sku gdung zhugs la phul bas yul phyogs thams cad khyab pa'i 'od kyi      snang ba chen po byung zhing gdung yang rang yal du song /
de rjes sku dngos su byon pa lan mang zhing mnga' ris paN chen rin po che'i rnam thar du mjal tshul gsungs pa ltar don du ye shes kyi sku grub par nges so //
bod 'dir rgya paN phyis su byung ba la grub chen 'di dang rje btsun sgrol ba'i mgon po'i bla ma sangs rgyas sbas pa'i mgon po gnyis las lhag pa ni ma byung bar 'dug
!
/'gro mgon gtsang pa rgya ras kyi rnam 'phrul 'khrul med rang gi rigs su 'khrungs pa rgyal dbang chos rje kun dga' dpal 'byor zhes rnam thar yongs su grags pa de nyid rig 'dzin rat+na gling pa'i yang chos bdag gi gtso bor nges shing /
gter kha gong 'og dang bla ma dgongs 'dus sogs gsan bsam rgya cher mdzad pa ma zad /
gsal rje gangs kyi ra bar bzhugs pa'i skabs o rgyan chen pos dngos su rjes su bzung zhing rdzogs pa chen po'i gdams ngag bstsal pa'i rgyun ma nyams par gzhir mdzad de kun mkhyen pad+ma dkar pos khrid yig zab rgyas su bzhugs pa'i rgyun da lta'ang mchis so /
!
/bsam gtan gling pa'i a tir grags pa ni /
rgyal tsha lung mang po chos kyi dbang phyug nas bsod nams rgyal mchog gi bar rje sa skya ba'i bstan 'dzin 'gran zla dang bral bar byon pa'i dbon rigs las rtses thang bsam gtan gling du sku 'khrungs /
mtshan mnyam med nam mkha' bsod nams su grags /
rang gi khu bo bsod nams rgyal mchog gis kyang rgyud sde rgya mtsho'i smin grol gyis rjes su bzung bas rkyen byas /
ngo bo sku tshe du mar rdzogs pa chen po'i dgongs pa klong du gyur pa'i bag chags bzang po sad de o rgyan rin po che sogs bla ma dang yi dam mang po dngos nyams rmi lam du mjal /
dam pa'i chos kyi bdud rtsi bzhes pa la brten /
yang phur gyi bskyed rdzogs snying por dril ba dgongs pa'i klong nas rang shar ba'i tshul gyis gtan la phabs pa'i rgyun phyis kyi bar dar rgyas su byung na'ang deng sang bzhugs min ma nges /
phreng po gter chen shes rab 'od zer gyi bka' 'bum du lam rim mdor bsdus bzhugs pa bdag gis nos shing 'khon lugs phur pa'i chog bsgrig bgyis pa'i gral du'ang khrid yig bcas bzhugs pa yin no /
!
/dpal karma pa drug pa mthong ba don ldan gnas chen tsa ri trar thugs dam la bzhugs pa'i skabs /
rnga yab gling nas slob dpon chen pos grub chen zla ba pa pho nyar mngags te tshe sgrub zab mo'i gdams pa bstsal pa /
phyis rje dgu pa dbang phyug rdo rjes mngon rtogs zhi phreng gi gral du bkod par mdzad pa'i dbang gi rgyun da lta'ang mchis so /
!
/bo dong paN chen phyogs las rnam rgyal gyi thugs sras kyi thu bo rtsa rlung gi nus pa thob pas rdzu 'phrul dang mngon shes 'gran zla dang bral ba'i ras chen dpal 'byor bzang po zhes yongs su grags pa de nyid dpal tsa ri tra'i zil chen gsang phug tu    bzhugs skabs /
o rgyan rin po ches dngos su gnang ba'i tshe dpag med lha bcu bdun ltas dang cho 'phrul dngos su ston pa mda' 'phel mar grags pa'i dbang rgyun da lta'i bar mchis shing kho bos kyang nos /
gdams pa 'di lo ro rin chen gling pa'i tshe sgrub dang tshig don phal cher zhus dag pher ba ma zad ras chen pas rin gling tshe sgrub skor gyi rgyun kyang gsan pas brgyud pa'i chu bo gcig 'dres su rung bar mngon /
gong gi tshe sgrub dang /
gtum mo zhag bdun ma /
'pho ba mkha' spyod ma rnams la ras chen chos gsum du grags shing da lta'ang bo dong phyogs su dar rgyas che bar snang /
!
grub pa'i dbang phyug chen po bo dong rtogs ldan sangs rgyas mgon po de nyid kyis ring brgyud bla ma rdo rje gdan pa nas ba ri lo tsA ba las byung ba'i seng gdong ma'i skor gsan nas thugs nyams su bzhes pa la brten /
shangs rta rnar ye shes kyi mkha' 'gro sing ha mas dngos su rjes su bzung zhing dpal o rgyan chen pos sprul pa'i dkyil 'khor du smin grol rdzogs par bstsal pa las /
rjes gnang gi bka' bcu dang bskyed rdzogs las tshogs dang bcas pa'i gzhung glegs bam gcig gi rgyun ma nyams par bzhugs pa rjes gnang rnams kho bos kyang nos shing gter mdzod du bzhugs /
grub brnyes karma chags med kyi seng gdong ma'i skor yang gtso bor gzhung 'di la brten pa yin no /
!
/'brug lugs drag po kI la ya zhes thugs gtsigs su mdzad pa ni /
rgyal dbang rje'i rnam 'phrul bya 'jam dbyangs chos kyi grags pa'i mchog gi sprul pa'i sku thams cad mkhyen pa pad+ma dkar po zhes 'jig rten na nyi zla ltar grags pa de nyid dgung skeg cig gi skabs /
dag pa'i snang bar rnga yab nas o rgyan chen po sprul pa dang bcas pa phebs nas gdams ngag bstsal pa ltar yi ger bkod pa deng sang yang dar rgyas che la kho bos kyang legs par nos /
spyir rje 'di nyid kyi sprul pa'i sku rgyal ba dpag bsam dbang po nas da lta'i bar rim par byon cing 'brug rnying gnyis kyi bstan pa'i gsal byed chen por bzhugs so /
!
/gnubs chen sangs rgyas ye shes kyi rnam 'phrul rgyal sras bstan pa'i 'byung gnas sam 'ja' tshon me 'bar mkha' 'gro'i dbang phyug tu grags pa ni /
rig 'dzin mchog ldan mgon po'i sras su 'khrungs /
rnam par thar pa ngo mtshar ba mang po dang rmad du byung ba'i mdzad phrin rgya che /
phyis sku tshe'i smad 'phyong rgyas dpal gyi ri bor bzhugs /
khong gi gter skal rtsa gsum zab mo kun 'dus kyi skor rnams bdud po bla mkhar gyi sgo drung du bzhugs pa rten 'brel gyi babs las shog ser dngos su ma bzhes kyang /
zhing skyong mkha' 'gros rdzogs par gnang ba'i dag snang thog bar mtha' gsum gyi glegs bam zhig bzhugs pa thams cad kyis tshad mar mdzad cing bar skabs su dar rgyas che bar byung snang na'ang deng sang rgyun bzhugs par ma mngon /
!
a tsa ra sa le dang rje btsun ras chung ba'i rnam 'phrul snang gsal rig 'dzin bkra shis rgya mtshos slob dpon rin po che pad+ma sam b+ha wa dag snang gi tshul du mjal nas gsan pa'i tshe dpag med hrIHgcig ma zhes snyan brgyud bka' rgya skor sogs zur chos dbyings rang grol dang 'bri gung chos kyi grags pa las brgyud /
bar skabs dar rgyas byung na'ang deng sang rgyun mi bzhugs /
!
dpal 'bri gung pa zhabs drung dkon mchog rin chen zhes rgyal dbang bsod nams rgya mtsho'i yang srid du grags pa de nyid la thugs rje chen po sogs rtsa gsum gyi dag snang skor pusti zhig bzhugs pa dbang lung gi rgyun bar        skabs su yod na'ang da lta bzhugs par ma mngon /
!
rje rin chen phun tshogs kyi rnam 'phrul 'bri gung pa chos kyi grags pa zhes gnas lnga rig pa'i paN+Di ta sum ldan rdo rje 'dzin pa chen po de nyid la spyir zab gter gyi bka' babs kyang dngos su 'don par ma mdzad cing dpal 'khor lo sdom pa dang 'jam dpal gshin rje tshe bdag nag po dang /
nA ga rak+sha sogs bla ma dang lhag pa'i lha mang pos dngos su rjes su bzung ba la brten gshin rje yang zlog skor zab cing rgya che ba dgongs gter bstan bcos kyi tshul du bstsal pa'i rgyun dar rgyas su byung ba dang /
gnam mtsho'i bkra shis do bo cher bzhugs skabs sgra mi snyan gyi tshe sgrub zab khyad can lung byang dang bcas dag snang du byung ba dar rgyas che zhing kho bos kyang rdzogs par nos pa yin no /
!
/paN chen bi ma la dang /
kun mkhyen dri med 'od zer zung du 'jug pa'i thugs rje'i rang gzugs lha btsun nam mkha' 'jigs med ni /
lho rgyud byar yul lha btsad po'i rigs las me mo bya lor 'khrungs /
mdzod spu dang ljags dang shangs rtser a'i mtshan ma shin tu gsal ba sogs ngo mtshar ba'i mtshan rtags du ma mnga'/
gsung snyan ri khrod du sprul sku o rgyan dpal 'byor las rab tu byung ba'i mtshan kun bzang rnam rgyal du gsol /
thang 'brog grwa tshang du gsan bsam mang du mdzad /
khyad par rdzogs chen pa bsod nams dbang po las snying tig gdams skor rdzogs par gsan nas thugs nyams su bzhes pas rtogs pa'i gding tshad brnyes /
bod yul gyi gnas chen thams cad du rig pa brtul zhugs kyi spyod pa mdzad pas grub pa'i go 'phang mthon por gshegs /
mgrin pa'i rtsa mdud grol bas gang gsung thams cad tshig don bzang po 'ba' zhig byung /
rgya gar du mu stegs kyi rgyal po btul nas nang pa'i bstan pa la bkod pa dang /
bod du lha 'dre rnams grogs su bskul nas bsam yas zhig gsos mdzad cing tsa rir ri chen nyil ba la lta stangs dang sdigs mdzub kyis zlog pa sogs rdzu 'phrul bsam gyis mi khyab pa la dbang 'byor /
rig 'dzin 'ja' tshon snying po sogs kyi bkas bskul te bod khams spyi'i bde thabs su 'bras gshong lha ri 'od gsal snying por zhabs kyis bcags nas gnas sgo phyes /
lung don ltar gtsug lag khang dang sgrub sde btab /
brag dkar bkra shis sdings su mkha' 'gros lung bstan pa bzhin DA ki snying gi phug par bzhugs pa'i skabs su a ti bla med snying thig gi gdams pa thun mong ma yin pa rig 'dzin srog sgrub kyi chos skor rnams dag snang gi tshul du byung /
yang gnas kyi yan lag ljag ma lung zhes par pheb dus rje btsun bsod nams dbang po stag la chibs pa zhig zhal gzigs nas rig pa'i rtsal dbang bskur ba'i dag snang las gter kha kun gyi yang tig
/snyan brgyud dag gi gnad 'gag
/mthong thos dran reg grol bar bsngags pa'i rdo rje snying po sprin gyi thol glu'i skor byung ba bcas /
so sor gtan la phabs te skal ldan rnams la smin grol gyi bdud rtsi bstsal /
gzhan yang rdzogs pa chen po 'chad spel gyi phrin las rgya chen po bskyangs pa las 'bras ljongs rdzogs chen pa zhes brgyud 'dzin gyis phyogs thams cad khyab /
gdams ngag gi rgyun yang da lta'i bar ma nyams par bzhugs pa las rig 'dzin srog sgrub kyi chos skor tshang ba bdag gis kyang thob /
phyi dus 'dir brtul zhugs kyi spyod pa mthar phyin pa'i grub thob 'di las lhag pa su'ang ma byon par grags so /
!
/gnubs sangs rgyas ye shes dang dran pa nam mkha' zung du 'jug pa'i rnam 'phrul pad gling gdung rabs lnga par byon pa myos ston rig 'dzin chen po gsang bdag phrin las lhun grub ces snga 'gyur bstan pa'i srog shing du gyur pa de nyid la mkha' 'gro bde chen rgyal mos blang dor gsal bar ston pa'i lung byang   dang /
bam ro la brten nas lus snang stong rtsa'i rang zhal ston pa /
gu ru rin po ches byin gyis brlabs pa'i tshul sogs ngo mtshar ba'i dag snang yi ger bkod pa yod 'dug
!
/chos rgyal khri srong lde'u btsan gyi phrin las kyi sprul pa gter kha gsar rnying mang po nas lung bstan cing gangs can mgon po spyan ras gzigs kyi thugs rje'i rang gzugs su grub pa rgyal mchog lnga pa gsang mtshan rdo rje thogs med rtsal du grags pa ni /
'phyong rgyas stag rtse'i za hor gyi rgyal rgyud las yab mi dbang bdud 'dul rab brtan dang /
yum khri lcam kun dga' lha mdzes gnyis kyi sras su me mo sbrul lor ngo mtshar ba'i ltas dang bcas sku bltams /
rig 'dzin ngag gi dbang pos tshe gur gyi dbang bka' nyen sel du mdzad nas thog ma'i dge mtshan du gyur /
paN chen blo bzang chos kyi rgyal mtshan gyis rgyal ba yon tan rgya mtsho'i sku skyer ngos 'dzin mdzad nas dpal ldan 'bras spungs pa'i chos sde chen por spyan drangs /
gtsug phud bzhes pa'i mtshan ngag dbang blo bzang rgya mtshor gsol nas seng ge'i khrir bkod /
bcu phrag rig pa'i gnas la byang chub par mdzad /
mkhas grub kyi yongs 'dzin khyad par can mang du bsten nas /
sa dge rnying gsum gtso bor gyur pa'i de skabs bod du mdo sngags kyi bshad pa sngags kyi dbang lung man ngag rgyun bzhugs pa phal cher gsan bsam mthar phyin par mdzad pa'i gsan yig glegs bam bzhir bzhugs pa thams cad kyis tshad mar mdzad /
thugs dam nyams bzhes kyi sgo nas spang rtogs kyi rtsal rdzogs /
khyad par zab mo dag snang gi bka' babs tshul ni /
dpal bkra shis stobs rgyal gyi gter lung las /
nyi shu rtsa lnga khyad par thugs gter lnga :
da lta mgo nag mi yi rgyal po khyod :
smon lam dag pa'i skye ba rnam lngas 'don :
zhes 'khrul med rdo rje'i lung gis bstan pa ltar /
dpal bsam yas su phebs skabs dngos gter gyi rten 'brel byung na'ang yul dus gnas skabs kyi dbang gis bdag gir ma mdzad mod /
phyis nas rtsa gsum rgyal ba rab 'byams kyis dngos su zhal bstan te lung bstan /
dbang bskur brnyes pa ltar yi ger bkod de gsang ba rgya can du mtshan gsol ba'i chos sde nyi shu rtsa lnga /
kha skong ljags bsgrig dang bcas glegs bam gnyis bzhugs pa chos rgyal gter bdag gling pa /
rig 'dzin pad+ma phrin las sogs snga 'gyur gyi ring lugs 'dzin pa gtsor gyur pa'i mchog gi 'dus pa rnams la smin grol yongs su rdzogs parab stsal pas dar rgyas shin tu che bar byung zhing da lta'i bar rgyun ma nyams par bzhugs pa kho bos kyang tshang bar nos /
srid kyi ngos nas dgung lo nyer lnga par gu shrI bstan 'dzin chos rgyal gyis mnga' ris dbus gtsang rnams dpung shed kyis blangs nas lha sde mi sde thams cad chab 'bangs su phul /
de rjes shar phyogs gong ma chen pos pi cing du spyan drangs te 'ja' sa gser yig shel bam dang bcas phul nas ti shrir bskur ba nas bzung da lta'i bar bod khams lugs gnyis kyis bde bar skyong ba'i bdag po chen por gyur /
chos kyi ngos nas mdo sngags gsar rnying bka' gter gyi chos 'khor mtha' yas pa bskor bas /
dpal sa skya pa yab sras /
'bri stag 'brug pa paN chen mchog gi sprul pa'i sku dang /
dga' ldan khri gdan zur sogs bla chen rnams nas bzung /
gangs can gyi bstan 'dzin phal mo che zhal slob tu gyur /
bye brag snga 'gyur ring lugs 'dzin pa'i shing rta chen po chos rgyal gter bdag gling pa dang rig 'dzin pad+ma phrin las /
lho brag thugs sras bstan 'dzin 'gyur med rdo rje sogs grub mtha'i rkang slong nus pa'i gang zag mang du byon cing snga 'gyur gyi bstan pa la dngos dang brgyud pa'i sgo nas bka' drin 'gran zla dang bral bar gyur /
de lta bu'i mdzad pa mthar phyin nas dgung grangs drug cu rtsa bzhi par nag zla'i tshes nyer lnga la pho brang chen po po ta lar bde bar gshegs /
de ma thag pa'i rnam 'phrul mon pad gling gi gdung rgyud du 'khrungs pa rin 'dzin tshangs dbyangs rgya mtsho nas da lta'i bar rim par byon pa 'dzam gling na yongs su grags pa ltar ro /
!
/yang sangs rgyas gnyis pa gu ru rin po che'i gdams pa khyad par can tshe gcig la 'od lus sgrub byed b+h+rU rlung gi man ngag ni /
slob dpon chen pos 'phags pa'i yul du grub chen ma hA nA tha zhes bya bar sprul nas skal ldan zhig la gdams pa gnang bas de nyid rnal 'byor gyi dbang phyug dza hA bIr te za ba'i dpa' bo zhes par gyur nas 'od lus ye shes kyi sku grub /
de la zag med 'ja' lus grub pa'i slob ma mtha' yas pa zhig byon pa'i nang nas yongs grags kyi bu chen nA tha'i mtshan can brgyad bzhugs shing /
de dag rnams ni deng sang yang skal pa dang ldan pas zhal mjal zhing gsung gi bdud rtsi thob par grags la /
de dag gi nang nas bla ma'i lung bstan ltar thog mar ma Ni ka nA tha bod du byon nas gnas gsar ba 'jam dbyangs mkhyen brtse'i dbang phyug la dza bIr gyi gdams pa rtsa ba tsam gnang ba ni bka' babs dang po yin la /
de rjes badzra nA tha byon nas 'bri gung chos rgyal rin chen phun tshogs la dza bIr rlung khrid phyi nang gsang gsum gyi gdams pa bstsal ba bka' babs bar pa dang /
phyis lha sras mu ne btsad po'i rnam 'phrul grub chen nyi zla klong gsal la yongs rdzogs nye brgyud du byung ba ni bka' babs gsum pa ste /
de'ang ring brgyud ltar na /
'bri gung rin chen phun tshogs las rdzogs chen pa tshul khrims sangs rgyas kyis gsan nas zab bu'i gter lung bdun par mi lo bdun du dza bIr gyi rlung zas kho na mdzad pas rlung sems la rang dbang thob /
bkod pa lus kyi rdzu 'phrul du ma bstan /
yul nyer bzhi dang sangs rgyas kyi zhing rnams su bgrod nus pa de las mnga' ris pa 'od gsal mchog ldan gyis gsan /
de ni skyes chen khyad par can du ma bsten nas gsar rnying gi chos dang gdams pa'i mdzod du gyur pa yin zhing /
khyad par b+h+rU rlung la nyams bzhes mthar phyin pa mdzad pas grub chen dza hA bIr zhal lan gsum du gzigs nas byin gyis brlabs /
gzhan yang grub thob rnam bzhi zhal gzigs nas gdams pa khyad par can mang po dag snang du byung /
dgung lo brgya dang lnga bcu nga bdun bzhugs /
de las dgongs 'dus lung bstan bka' rgya ma las chos rgyal gsung sprul d+harma'i ming can 'byung bar gsungs pa'i bres gshong bla chen 'jam dbyangs chos rgyal rdo rjes gsan pa ste /
'di'ang skyes chen dam pa'i mtshan nyid yongs su rdzogs pa tshang zhing gsar rnying bka' gter ring lugs thams cad la mkhyen pa rgyas /
gong ra lo chen sogs yongs 'dzin mang du bsnyen nas sgro 'dogs phyogs med du bcad /
dka' spyad snying rus drag pos rtse gcig tu bsgrubs pas gnas lugs mngon du gyur nas grub pa brnyes /
dus gsum sa ler mkhyen pa sogs yon tan bsam gyis mi khyab pa mnga'/
de las grub chen nyi zla klong gsal gyis gsan pa ste /
'di nyid sku chung ngu nas mkha' 'gro mang pos zhabs tog byed pa dang /
ye shes DA ki su kha sid+d+his yang yang byin gyis brlabs shing chos drug gi gdams ngag 'khrul 'khor dang bcas pa gnang /
rtsa 'khor rnams kyang ngo sprod bstsal /
dgung lo bcu par dza bIr gyi gdams pa'i shog dril zhig nam mkha' nas phyag tu babs pas pha ma gnyen tshan nor rdzas thams cad blos ling gis btang nas rig 'dzin chos rgyal rdo rje las rdzogs chen gtso bor gyur pa'i bka' gter rab 'byams kyi dbang lung khrid tshul mang po dang /
khyad par dza bIr gyi gdams skor yongs rdzogs gsan /
bla mas kyang skal ldan du dbugs dbyung gzengs bstod bstsal cing 'gro don byed pa'i rgyal tshab tu mnga' gsol /
nges med kyi ri khrod du mi lo drug bdun tsam la mi zas rags pa spangs nas dka' thub bcud len gyi rigs la brten /
rlung zas kyi gdams ngag kho na bsgom pas ye shes mkha' 'gros bde ster gyi grogs dang gegs sel bog 'don mdzad /
khyad par grub chen dza hA bIr mngon sum du mjal zhing zhag grangs bcu gsum bar 'bral ba med par bzhugs nas gdams ngag nye brgyud du bstsal /
nyin re bzhin me dbang byin 'bebs bkra shis rnams tshar re mdzad pas de phyin chad rlung sems la rang dbang thob nas grub pa'i go 'phang mthon por gshegs /
dza bIr rlung khrid 'ja' lus snang stong rang grol chos tshan nyi shu pa gtan la phabs /
gzhan yang gu ru rin po che sogs rtsa gsum rab 'byams kyis rjes su bzung ste dag snang chos skor /
bla ma ye shes rang gsal /
tshe dbang /
sme brtsegs /
mkha' 'gro'i dbang /
rtsa rlung khrid /
lung chos sde nyer gsum /
thog srung shin tu zab pa \u0f80atsha ma sogs bzhugs pa las kho bos kyang 'ja' lus snang stong rang grol gyi smin grol yongs rdzogs rje bla ma'i bka' drin las nos /
gdan sa gtsang po byang rgyud g.yang chos pad+ma lhun sdings yin zhing /
rgyud 'dzin gtso bo gar dbang rdo rje'i yang srid thugs sras kun bzang chos dbang rdo rje 'dzin pa nas da lta'i bar slob brgyud dang sras rgyud bar ma chad par byon cing /
gdan sa 'di rgyu dmag dus kyang srung mas bsgribs te gnod ma nus shing gar dbang rdo rje'i gter chos phal cher gyi dbang lung phyag bzhes /
rdor sems dus khrid ma nyams par bzhugs so /
!
/lo chen bai ro dang shud bu dpal gyi seng ge zung du 'jug pa'i rnam rol 'khrul zhig dbang drag rgya mtsho'i yang srid de ma thag pa rig 'dzin mi 'gyur rdo rje ni /
lho rgyud ngom gyi yul du chos rgyal gyi gdung rgyud las sku 'khrungs /
gsung brda' 'phrod tsam nas sngon gnas kyi tshul gsal bar gsungs pa dang /
mkhas grub karma chags med kyi spyan ltas dang bstun /
dgung lo lnga bzhes pa'i dus dpal ri rtser spyan drangs /
ljags klog sogs sbyangs /
btsog grib kyis gos pa la chags med rin po ches sku khrus yang yang mdzad pas sngon gyi gnas gsal bar dran zhing thog mar 'od dpag med dang o rgyan chen po'i zhal gzigs /
sngon gyi skye ba nyis brgya tsam tha ler dran cing gzhan sems mkhyen pa'i mngon shes shar /
dgung lo bcu gnyis pa nas rtsa gsum lhag pa'i lha rab 'byams rnams rim par zhal bstan cing gdams ngag bstsal pa rnams chags med zhabs kyis yi ger bkod pa la gnam chos zhes pa'i mtshan gsol ba pod chung bcu gnyis byon /
dgung lo bcu drug pa nas zab mo dgongs pa'i gter thugs las brdol te yi ger bkod pa pusti gnyis bzhugs /
de dag 'bebs rim bzhin chags med rin po ches nyams bzhes rtags thon par mdzad cing chos bka' so sor nyer mkho'i chog bsgrig dang khrid yig 'dus gsal gyi yig cha mang du bkod /
'di dag gi smin grol las tshogs dang bcas pa la byin rlabs kyi babs gzhan las khyad par du che zhing tha na mdos phran tsam gyis kyang phan thogs shin tu che ba mngon sum gyis grub /
bar skabs su thugs dam bcad rgya'ang lo gsum mdzad cing de'i skabs ya mtshan pa'i ltas yul mi kun gyi mthun snang du grub pa byung /
bza' btung dang ka ca cung dkon par byung ba'i tshe rten 'brel cung zad mdzad pas phongs med du 'byung ba lan mang du mdzad /
chags med nyid kyis mtshams sbyar nas rig 'dzin bdud 'dul rdo rje dang mjal 'dzom thog phan tshun chos 'brel gsan bzhes dang bdud 'dul bas bkur bzos chen po mdzad cing phan tshun thugs yid gcig 'dres su gyur /
nang chen du phebs nas rdza stod skyo brag
/mkha' 'gro 'bum rdzong /
na bun rdzong sogs gnas chen dgu tsam gyi gnas zhal gsar 'byed mdzad /
dgung lo bcu dgu par kaHthog phyogs nas gdan 'dren dang dus babs la brten chibs bskyod nas sa skyong sde dge'i rgyal khab dang dpal kaHthog gi gdan sar phebs /
rim par 'bri rgyud sa ngan dang smar khams sogs su zhabs kyis bcags /
chos kyi 'khor lo mtha' yas pa bskor nas mthong thos dran reg thams cad 'brel tshad don ldan gyi sa la bkod /
rmugs sang gi gnas su gdan phabs ste rgyud 'dzin gyi gtso bo dpal yul rig 'dzin kun bzang shes rab sogs 'dus pa snga phyi stong phrag gnyis re tsam la rang gter gnam chos tshang ma'i dbang lung nyams khrid lan gnyis su mdzad pas mtshon /
bstan 'gro'i don rlabs po che mthar phyin nas dgung lo nyer bzhi pa la /
zhing khams me tog bkod par rgyal ba me tog mya ngan las 'das pa'i rgyal tshab tu 'gro'o gsungs nas nag pa zla ba'i tshes bcu drug la gzugs sku'i bkod pa bsdus shing sprul pa'i rnam rol nyi shu rtsa lnga 'byung bar gsungs /
rje 'dis sa gter brgya rtsa 'don pa'i lung bstan yod kyang rten 'brel gyi gnad 'ga' zhig gis phyag tu ma son pas phyis stag sham rdo rje dang yongs dge mi 'gyur rdo rje rnams la thugs rgyud ye shes chen pos byin gyis brlabs par yang bshad /
rgyud 'dzin gnas mdo dang dpal yul gyi chos rgyun rnams las mdo smad phal cher chos 'di'i phrin las kyis khyab cing kho bos kyang tshang bar nos pa yin no //
rig 'dzin de nyid kyi rnam 'phrul de ma thag par lung gis zin pa rmog grub nam mkha' chos dbang ste /
rje 'di grub pa'i 'khor los sgyur ba chen por yongs su grags shing /
sa gter chos dang rten dang nor gter mang po gdan drangs na'ang rten 'brel gyi babs shig las chos gter gtan la 'bebs pa sogs ma byung /
dgongs gter mkha' 'gro bka' brgyad du grags pa'i las byang nyung ngu zhig bzhugs pa don du bde 'dus kyi phrin las lam khyer bsdus pa lta bur snang /
rten ngo mtshar ba ci rigs da lta'ang mjal du yod cing /
rdza rgyud kyi gnas a dos nas gser bum pa gang bzhes te kaHthog sku 'bum ring mo'i zhig gso'i cha rkyen mdzad pa mngon gyur tshad mas grub /
de nyid kyi sprul pa'i sku 'jigs bral chos dbyings rdo rje nas bzung rim par byon pas snga 'gyur gyi bstan pa dang 'gro ba'i don mtha' yas pa mdzad pa yongs su grags pa nyid do /
!
/cog ro klu'i rgyal mtshan dang lha sras sad na legs zung du 'jug pa'i rnam 'phrul mkhas grub karma chags med ni /
ngom yul du gdong mkha' spyod pa'i dbon rgyud sngags 'chang pad+ma dbang drag gi sras su 'khrungs sku chung ngu nas yi ge 'bri klog dang rtsis dkar nag sogs shin tu byang /
bskyed rim brtan cing sems kyi gnas lugs mkhyen /
yab la gang bzhugs kyi rnying ma'i chos skor mtha' dag gsan /
zur mang drung chen kun dga' rnam rgyal la gtsug phud dang rtogs pa phul bas ngo sprod legs par gnang /
'phan yul za dam gyi grwa sar byon nas mdo sngags kyi gzhung rnams la sbyangs pa mthar phyin pa mdzad /
zhwa dmar drug pa gar dbang chos kyi dbang phyug las bsnyen rdzogs dang phyag chen chos drug sogs bka' chos mang du zhus nas rtsa ba'i bla mar bzung /
rje brgyad pa mi bskyod rdo rje'i lung bstan ltar rje 'di nyid karma pa'i sku'i bkod pa zhig tu nges pas dgos pa'i dbang du gzigs nas mtshan karma chags med ces pa gnang /
gzhan yang yongs 'dzin mang po las kar rnying gtso bor gyur pa'i dbang lung man ngag ci rigs gsan /
gnas mdo dpal ri rtser gdan sa mdzad nas skabs 'ga' zhig tu 'gro don phebs bzhud ma gtogs sku mtshams kho nar bzhugs /
rtsa gsum chos srung dang bcas pa'i bsnyen sgrub brgya phrag lhag tsam so sor rtags thon mdzad /
ro gcig gi rtogs pa mngon du gyur /
bla ma dang lhag pa'i lhas byin gyis brlabs pa'i ltas shin tu mang ba las skabs shig thugs nyams su o rgyan rin po che srin po la chibs pa zhig zhal gzigs pa'i rjes thog tu rdo rje'i tshig rkang bzhi spyan lam du shar ba la brten nas thugs rje chen po'i dmar khrid 'gro don rgya mtsho le'u bco brgyad pa rgyab chos dang bcas pa gtan la phabs zin pa'i skabs chos 'dis dung phyur bco brgyad bde ba can du 'gro zhes pa'i lung bstan kyang thob /
gzhan yang ri chos mtshams kyi zhal gdams nas gto rtsis yan chad kyi gsung skor pusti lnga bcu rtsa grangs bzhugs pa thams cad kyang lhag pa'i lhas rjes su gnang bas byin rlabs dang ldan cing 'gro phan rgya chen po mnga' bas gter chos phal zhig las lhag pa'i ngo mtshar rmad du gyur /
de lta bu'i mdzad pa mthar phyin nas dgung lo drug cu re bzhi par bde ba can gyi zhing du gshegs /
dbon bla ma chos dbang kun bzang dang ma yum /
gnyer pa rnams kyang bde ba can du skyel bar mdzad pa'i lo rgyus zhib par bkod pa yod cing /
mchog sprul phrin las dbang 'byung nas bzung /
sprul pa'i sku na rim dang /
gsang phu pad+ma kun dga' sogs slob brgyud rim par byon pa las gnas mdo smad brgyud /
brtson 'grus rgya mtsho nas rim par byon pa gnas mdo stod brgyud kyi gser phreng du grags pa da lta'i bar zam ma chad pa byon cing /
zhal slob thu bo bi ma'i rnam 'phrul rdzogs chen pa pad+ma rig 'dzin dang /
dpal yul kun bzang shes rab las snga 'gyur rnying ma'i brgyud 'dzin gyis mdo khams phal cher khyab pa yongs su grags pa ltar ro //
de las kho bos kyang chags med bzhi pa'i zhal snga nas thugs rje chen po'i dmar khrid dang /
ri chos gtso bor gyur pa'i gsung chos phal che ba bla ma mang po las nos so /
!
/chos rgyal khri srong lde'u btsan gyi rnam 'phrul rig 'dzin thugs kyi rdo rje'am rdo rje drag po phrin las 'dus pa rtsal ni /
mdo khams lho rgyud stag gzig ces par sku 'khrungs /
grub dbang bsod nams rgya mtsho'i yang srid bzhi par nges pa rnyed nas 'dzi dgon bkra shis chos gling gi gdan sar mnga' gsol /
kun mkhyen chos kyi 'byung gnas la gtsug phud phul bas mtshan bka' brgyud phrin las rnam par rgyal ba'i sde zhes gnang /
rje de nyid dang /
'brug chen thams cad mkhyen pa /
yongs 'dzin 'jam dpal dpa' bo /
khams pa rin po che bstan 'dzin chos kyi nyi ma sogs las zab chos mtha' yas pa dang /
khyad par rig 'dzin rta mgrin mgon po las rad gling phur pa sogs gter chos mang du gsan nas bskyed rdzogs kyi nyams bzhes mthar phyin par mdzad pas /
gu ru zhi drag gtso bor gyur pa'i rtsa gsum lhag pa'i lhas zhal gzigs dang byin rlabs thob /
mthu stobs kyi gzi byin 'gran zla dang bral bas gsar byung gi gdug 'dre ma rungs pa dam la bzhag cing springs yig tsam gyis kyang zhi ba dang srung ba'i las grub /
tsa rir pheb skabs cig char dmar pos 'phags mchog seng ge sgra'i rdo sku khyad par can phul /
drag po kI la ya dang sgrol ma dmar mo sogs dgongs pa'i klong nas rang brdol pa'i zab chos pusta ka long ba zhig bzhugs pa'i smin grol kho bos kyang nos shing /
sad srung ba dang /
rgyal gnod /
sa gdon zhi ba sogs la byin rlabs kyang ches 'phags pas gzhan phan gyi phrin las che bar snang /
dgongs gter chos bdag gi gtso bo rgyal dbang bdud 'dul rdo rje /
'brug chen chos kyi snang ba /
si tu rin po che pad+ma nyin byed dbang po sogs tshad ma'i skyes chen rnams kyis mtshon kar 'brug gtsor gyur grub mtha' ris su ma chad pa'i bstan 'dzin du ma byon /
de lta bu'i phrin las rgya cher bskyangs pa'i mthar zhing khams gzhan du gshegs pa'i tshul bstan pa'i tshe pad+ma nyin byed zhabs kyis thugs dam gsal 'debs sogs gshegs rjes kyi bya ba dang dgongs rdzogs rgyas par bsgrubs /
de'i sprul pa'i sku phrin las lhun grub dang da lta zhal bzhugs kyi bar rim par byon nas 'brug rnying gi bstan pa dar rgyas su mdzad do /
!
/de nyid kyi thugs sras kyi gtso bo bdag cag gi dpal mgon bla ma dam pa byams mgon tA'i si tu dgu pa rdo rje 'chang pad+ma nyin byed dbang po ste /
yul yid lhung smar khams zhes rigs rus mngon par mtho ba ngag dbang mgon po'i sras su ngo mtshar ba'i ltas dang bcas mtshan dpe'i pad+mo bzhad /
rdo rje gtsug lag dga' bas rje bstan pa'i nyin byed kyi yang srid 'khrul med du lung bstan cing kar 'brug rgyal ba yab sras kyis stangs bcad nas dgung lo lnga par gdan sa chen por mnga' gsol /
bla ma dgongs pa 'dus pa'i lung bstan bka' rgya ma las /
ma 'ongs chos kyi spyan can drug dang pad+ma'i ljags ldan drug 'brel chags su lung bstan pa'i pad+ma'i ljags ldan dang por nges pas rje dpa' bos kyang dag snang du gsal ba ltar pad+ma nyin byed dbang po zhes pa'i mtshan gyi cod pan dpyangs /
gzhan dpal pad+ma dbang chen dang /
rgyal dbang bcu gsum pa las rab byung gsan pa'i skabs /
dpal ldan bstan 'dzin nyin byed phrin las rab rgyas phyogs las rnam par rgyal ba'i sde zhes pa'i mtshan gnang /
rje de nyid dang zhwa dmar mchog gi sprul sku chos grub rgya mtsho /
'bri gung pa don grub chos rgyal /
'brug chen kun gzigs chos kyi snang ba /
gar dbang chos skyong 'gyur med /
'dzi sgar bka' brgyud phrin las rnam rgyal rnams dang /
rje rig 'dzin chen po'i sku'i sras tshe dbang dpal dar las kyang chos 'brel tsam gsan cing /
gtso bor rje bdud 'dul rdo rje rtsa ba'i bla mar 'dzin /
de rnams las bka' brgyud kaM tshang gi smin grol yan lag dang bcas pa'i rgyun gang bzhugs gtsos /
'bri 'brug dang rnying ma'i skor sogs gsan bsam rgya cher mdzad /
sdom pa gsum gyi bcas mtshams las nam yang mi 'da' ba'i sku btsun pa'i mchog tu gyur /
thun mong gi rig gnas ci rigs dang khyad par mdo sngags kyi gzhung la don gyis mkhyen pa rgyas pas mkhas pa'i phul du gyur /
bstan 'gro'i don la gcig tu gzhol ba'i thugs bskyed rlabs po che mnga' bas bzang po'i phrin las mkha' khyab tu brdal /
gtso bor dus dang rgyun du zab mo'i rnal 'byor la gzhol bas grub pa'i go 'phang mthon por gshegs par nges kyang bka' gdams pa'i bshes gnyen chen po'i rnam thar ltar rang gi yon tan bum nang gi mar me ltar sbed cing gsang ba srung ba la thugs sgam pas sus kyang gting mtha' mi dpog mod /
thag ring nas phyag nas zang thal du phebs pa dang /
sra mkhregs kyi rdo la zhabs kyi rjes byon pa dang /
zhabs sa la mi reg pa sogs shugs mi thub pa'i tshul gyis thun mong gi spyod yul du bstan /
gzhan sems mkhyen pa'i mngon shes dang /
sprul pa'i sku ngos 'dzin gnang ba rnams bstan pa la phan pa kho nar byung bas 'khrul pa'i dri ma phra mo tsam yang bral /
dbus phyogs su lan gsum chibs bskyod kyis mtshon /
rang gi gdan sa dang khams kyi 'brog sde stod smad rnams su'ang phebs nas chos kyi 'khor lo rgyun mi chad par bskor ba'i grub 'bras /
thugs sras kyi gtso bo dpal karma pa bcu bzhi pa khyab bdag theg mchog rdo rje /
'brug chen chos kyi snang ba gong 'og
/dpa' bo gtsug lag chos rgyal sogs kar 'brug gi skyes chen rnams kyis gtsos /
nang thugs kyi sras zla sprul rin po che karma nges don bstan pa rab rgyas dang /
rang dgon gyi dbon sprul gong 'og
/dpal yul gdan sa pa karma 'gyur med sogs kar rnying gi bstan 'dzin skyes chen phal cher rjes su bzung zhing mos gus gsol 'debs tsam lhur byed pa'i bdag lta bus mtha' brten pa'i slob tshogs kyi phreng ba brjod pa'i       yul las 'das /
bdag cag gi bla ma dam pa kun gzigs mkhyen brtse'i dbang pos kyang phyag chen chos drug sogs smin grol ci rigs pa gsan cing rje nyid nas kyang thugs gtad shin tu che bas don brgyud byin gyis brlabs par zhal gyis bzhes shing gter rnying skor sogs 'chad spel dang phyogs bsdu byung na legs zhes rin chen gter mdzod chen mo'i bka'i gnang ba'ang don gyis bstsal bas 'chad spel gyi thugs sras mchog tu mngon par ma zad /
phyis nas dpal karma pa dang mchog gi sprul pa'i skus kyang zab chos gsan cing bdag cag dpon slob kyis rin chen gter mdzod chen mo'i bka'i bsdu ba mthar phyin pas lung don mngon du gyur pa yin no //
gsung rtsom chog bsgrig sogs sngar yod las gsar spros rigs la thugs dgyes pa cher med kyang rgyal dbang rin po ches gtsos mchog phal gyi gdul bya rnams kyis nan tan du gsol ba btab pa'i ngor /
sgrub dkyil dbang chog khrid yig zhal gdams sogs glegs bam gsum tsam bzhugs pa kho bos kyang ljags lung rags rim gdams gtad byin rlabs zab mo thob cing gzhan la 'chad cing spel ba rjes su gnang ba'i skal bzang yang thob pa yin /
gzhan yang rje 'di nyid byang chub sems dpa'i spyod pa bsdu ba bzhi dang gtong ba la mchog tu goms pas /
stod mnga' ris nas 'jang yul rgya mtshams yan gyi kar 'brug gi dgon sde che phra mtha' dag la dngul 'gyed lan gsum gnang ba dngul srang khri phrag gsum lhag gis mtshon rten gsum dang mchod rdzas sgrub pa'i rgyun sogs mtha' yas pa 'dzug par mdzad /
dpal spungs kyi gdan sar gser gdung chen mo rten dang brten par bcas pa dpe bral du bzhengs /
chos gos dang yo byad sogs ma 'ongs bstan pa'i mig rgyan du 'gyur ba gnang bas mtshon /
bya ba las kyi 'khor lo bsam brjod kyi yul las 'das shing /
dgung grangs drug cu rtsa gcig nas gzugs sku ma gshegs kyi bar lo ngo bco brgyad la sgrub khang chen mor thems mi 'da' ba'i tshul gyis spong ba bsam gtan gyi 'khor lor rtse gcig tu bzhugs pa yin no //
de lta bu'i rgyal bstan 'dzin skyong spel ba'i 'khor lo gsum gyi mdzad pa mthar phyin nas dgung grangs brgyad cu bzhes pa'i lcags glang snron zla ba'i tshes bdun gyi nam phyed tsam du bsnyun cher med par mngon par shes bzhin du re zhig zhing khams gzhan du gshegs pa'i tshul bstan pa na dgongs pa mngon du gyur pa'i rtags su nam mkha' la sprin med cing ser bu tsam yang mi ldang ba dang /
thams cad kyis tshor ba'i sa g.yo ba sogs rtags dang cho 'phrul mang po mngon par 'du mdzad /
sku gdung rin po che zhugs la phul bas ngo mtshar can gyi rten mang du byon cing gdung gi cha shas tsam dad ldan 'ga' re'i lag tu son pa las ring bsrel mang du 'phel bar snang /
gshegs rjes kyi bya ba dgongs pa rdzogs pa'i thabs kyang /
sku mchod chen mor /
tshogs chen du mar lugs dgyes rdor lha dgu /
gsang 'dus mi bskyod pa /
ma hA mA ya lha lnga'i sgrub mchod rgyun 'dzug sogs phul du phyin par grub /
mchog gi sprul sku dpal karma pas lung bstan cing mtshan pad+ma kun bzang chos kyi rgyal por gnang ba pad+ma'i ljags ldan gnyis par grub bo //
de lta bu'i rje bla ma 'di nyid kyis zhal gzigs lung bstan lta ci /
mnal lam tsam gyi 'phros kyang gzhan la mi gnang bas dag snang dgongs gter sogs bzhugs min ma nges kyang /
grub brnyes bla ma kaM tshang nor bus nan tan du gsol ba btab pa'i ngor o rgyan rin po che rje 'bangs nyer lngas bskor ba'i bla sgrub zab mo dgongs gter bstan bcos kyi tshul du bstsal cing yang zab dkon mchog spyi 'dus kyi dbang bzhi dang zung du 'brel ba'i rgyun bdag cag gis kyang 'bad pas zhus shing rin chen      gter mdzod chen mo'i snying por bzhugs su gsol ba yin no /
!
/rje de nyid kyi sku'i gcung rgya gar mkhas pa shes rab 'byung gnas dang lo chen bai ro zung du 'jug pa'i rnam 'phrul dpal ldan dpa' bo brgyad pa gtsug lag chos kyi rgyal po zhes grags pa gsar rnying ris med kyi chos kyi mdzod chen por gyur cing /
bstan 'gro'i don rlabs po che gnang bar ma zad /
zab mo gter gyi bka' babs pas gnas mchog spyi 'byams brag nas shog ser dang chos skyong gi rten ral gri bcas dngos su bzhes na'ang shog ser gshin rje'i skor zhig yin par grags pa las mjal du mi snang /
ral gri de nyid rtags dang cho 'phrul byin rlabs che bas rten gyi gral du bzhugs par snang /
sngon bsam yas bar khang du slob dpon chen po'i spyan sngar zab chos gsan pa'i thugs nyams dang /
pad+ma gar dbang 'gro 'dul rgyal po rtsal gyi mtshan btags pa sogs sngon rabs kyi gnas shin tu gsal bar byung pa la brten gdams ngag rjes dran gyi tshul du gtan la phab pa'i tshe sgrub bdud rtsi'i bum bzang zhes zab khyad can bzhugs pa kho bos kyang nos so /
!
/rje pad+ma nyin byed kyi thugs sras chags med bzhi pa karma bstan 'dzin phrin las zhes mkhas btsun grub pa'i khyu mchog chen po /
rgyal dbang bcu bzhi pas kyang yongs 'dzin mchog tu bkur ba de nyid sgrub khang dpal ri rtser rat+na'i thugs sgrub yang snying 'dus pa'i bsnyen sgrub la bzhugs pa'i skabs /
sngon grub chen karma chags med kyis gnas der yang gter du rgyas btab pa'i nor lha dbyu gu mched gsum gyi sgrub thabs kha tshang don 'dril gyi skor dngos su phyag tu babs pa zhal bshus pa'i smin grol gyi rgyun yang nos shing /
dgongs gter pad+ma rgyal po'i rtsa ba la gnas mdo grub brnyes bde chen snying pos phrin las mdzad pa'i lung rgyun yang thob bo /
!
/rig 'dzin gter bdag gling pa dang thugs rgyud gcig pa'i dge sbyong blo gsal rgya mtsho'i yang srid de ma thag pa nga phod dge rgan pad+ma dgyes pa zhes /
rje rin chen rnam rgyal sogs kyi thugs sras mang du thos pa'i mthar phyin cing mdo sngags rig gnas dang bcas pa la mkhas pa dang /
rdo rje theg pa'i lam las dngos grub brnyes pa de la'ang dag snang bla sgrub kyi skor bzhugs pa las rtsa ba'i dbang bskur tsam kho bos kyang nos /
'di dang dus mnyam tsam du mang thos tshe dbang mi 'gyur rdo rje zhes gter chen yab sras dang rig 'dzin pad phrin sogs kyi thugs sras mkhas grub chen po de la'ang dag snang bde mchog 'khor lo'i skor tshig don ngo mtshar can bzhugs pa bstan 'dzin ye shes lhun grub sogs la gnang ba'i rgyun phyis kyi bar yod par snang /
!
paN chen bi ma la dang chos rgyal khri srong rgyal sras lha rje rnams zung du 'jug pa'i rnam 'phrul rig 'dzin chos rje gling pa'i sku'i skye ba de ma thag pa zab mo dgongs pa'i gter gyi bka' babs chen po 'od gsal snying thig gi bstan pa'i shing rta kun mkhyen 'jigs med gling pa ni /
gu ru chos kyi dbang phyug gi gter lung mkha' ri'i zhus lan dang /
sangs rgyas gling pa /
chos gling dang rwa ston yab sras kyi gter lung las gsal ba ltar 'phyong rgyas srong btsan bang so dmar po'i lho phyogs dpal ri dgon pa'i nye 'dabs su /
chos rje 'brug pa'i thugs sras che ba drug gi nang tshan rgya brag pa'i dpon rigs su sa mo bya lo rgyal zla ba'i kun mkhyen chen po'i sku mchod kyi nyin snga dro'i char sku 'khrungs /
chung ngu nas gter chen sangs rgyas bla ma dang chos rje gling pa'i sngon rabs gsal ba sogs dam pa'i rigs sad /
dgung lo drug par rje btsun pra dz+nyA rasmi'i 'khor lo gsum gyi phyag rjes rma med pa'i gnas dpal gyi ri bo'i chos grwar zhugs /
mtsho rgyal sprul sku ngag dbang blo bzang pad+mar gtsug phud phul bas mtshan pad+ma mkhyen brtse'i 'od zer zhes gsol /
phyis gnas gsar ba ngag dbang kun dga' legs pa'i 'byung gnas kyi drung nas dge tshul gyi sdom pa'ang bzhes /
gnas brtan kun bzang 'od zer las grol tig dang bla ma dgongs 'dus sogs kyi dbang lung dang /
khyad par dgung lo bcu gsum par rig 'dzin thugs mchog rdo rje la mjal nas phyag rgya chen po ye shes mthong grol sogs gsan pas thog mar rgyud smin te rtsa ba'i bla ma mchog gcig tu mdzad pa ltar phyis ye shes skus kyang rjes su bzung /
gzhan yang snga phyir gter chen dri med gling pa /
rigs zhang sgom chen d+harma kIrti /
smin gling grub dbang shrI nA tha /
bstan 'dzin ye shes lhun grub /
thang 'brog dbon pad+ma mchog grub /
mon rdza dkar bla ma dar rgyas sogs yongs 'dzin du ma las snga 'gyur bka' ma dang gter kha gong 'og gtso bor gyur pa'i bka' gter 'gang che ba rnams dang /
gsar ma'i smin grol yang ci rigs pa gsan /
zhar byung skar rtsis sogs tha snyad kyi rigs pa'ang cha shas tsam gsan pa las phyag bris kyis mtshon /
mdo sngags gzhung lugs chen mo'i gnad gsang dang snyan 'gyur phun sum tshogs pa'i gsung rtsom sogs dgongs pa'i klong nas rang brdol ba'i tshul gyis skyes thob kyi rtsal las byung ba ma gtogs /
tha snyad la sbyang rtsol ma mdzad par snying po'i sgrub pa la thugs gzhol bas /
dgung lo nyer brgyad pa me glang cho 'phrul chen po nas brtsam /
rang dgon dpal gyi ri'i sgom khang thig le nyag gcig tu lo gsum gyi bcad rgya dam bca' brtan pos /
gtso bor gter chen chos kyi rgyal po 'gro 'dul gling pa'i zab gter rmad du byung ba grol tig dgongs pa rang grol ring brgyud dang nye brgyud kyi tshul du bka' babs pa ltar de'i bskyed rdzogs kho na thugs nyams su bzhes pas drod rtags khyad par can brnyes /
gzhan yang gter kha gong 'og gis mtshon zab gter tshad thub mang po'i lhag pa'i lha rab 'byams kyi bsnyen sgrub mthar phyin pas rnam par smin pa'i rig 'dzin gyi ldangs tshad mngon du gyur /
rtsa rlung thig le'i rnal 'byor la dbang 'byor pas mgrin pa longs spyod kyi 'khor lo rtsa khams yi ge'i sprin du dengs shing snang ba dpe char shar bas tshig don phun sum tshogs pa'i rdo rje'i glu sogs chos kyi mdzod chen po brdol /
bla ma dgongs pa 'dus pa'i bsnyen sgrub skabs spyi gtsug nas rta skad kyi gdangs 'tsher cing o rgyan chen pos dpal pad+ma dbang chen zhes mtshan gyi cod pan dpyangs /
slob dpon 'jam dpal bshes gnyen gyis mngon sum du byin gyis brlabs pa'i mthus mtshon byed dpe yi ye shes ji bzhin pa thugs nyams su bstar bas he ru ka'i chas kyis brjid pa'i brtul zhugs chen po'i spyod pa bskyangs /
khyad par 'od gsal gyi snang char bal yul mchod rten bya rung kha shor ri 'dabs su chos sku ye shes kyi mkha' 'gro mas klong byang mkha' 'gro'i brda' mngon tu bstsal pa la brten nas /
bka' 'dus rdzogs pa chen po klong chen snying gi thig le zhes yongs su grags pa'i chos mdzod chen por dbang bsgyur pa sogs mkhas grub kyi go 'phang mthon por gshegs kyang de tsam gyis kyang thugs ma tshims par 'phags lam gyi ye shes mngon du mdzad pa'i dam bca' brtan pos phyogs de'i lo gsum grol 'phral dpal gyi bsam yas mchims phur byon /
gsang chen me tog phug tu rje btsun bzhad pa rdo rje'i rnam thar la 'gran bzod pa'i dka' spyad kyis lo gsum snying po don gyi sgrub pa la rtse gcig tu gzhol ba'i skabs /
spyir dag pa'i gzigs snang mtha' yas pa dang /
lhag par kun mkhyen chos kyi rgyal po dri med 'od zer klong chen rab 'byams bzang po'i ye shes kyi sku lan gsum du mjal /
sku gsung thugs kyi byin rlabs dngos su 'phos shing gsung gi gnang ba chen po thob pa la brten /
'phags lam don gyi ye shes rdzogs pa chen po'i bden pa mthong /
thugs gter chen mo gtan la 'bebs pa'i skabs su'ang klong chen snying gi thig le zhes mtshan gsol /
gnas der skal ldan gyi slob ma bco lnga la smin grol gyi sgo 'phar dang por dbye ba nas brtsams /
zab don thang mar brdal pas rdzogs pa chen po snying thig gi shing rta gcig pur gyur /
lo gsum gyi dam bca' mthar phyin nas /
chos dbang rin po che'i zab gter mkha' ri'i zhus lan las /
'phyong rgyas nang du nga sprul don byed 'ong :
su yin mi shes gcig car smra ba 'byung :
'phying bar mdo 'am bang so dmar po'i lhor :
lha babs mchod rten dgon sde 'cha' yang srid :
ces rdo rje'i lung gi bden don mngon du gyur cing /
rtse le rgod tshang pa sna tshogs rang grol gyi ye shes kyi skus dgongs pa mngon du gtad /
brda' thabs bstan pa sogs rgyu rkyen rten 'brel du ma la brten nas rang gnas su phebs te /
'phyong rgyas srong btsan bang so'i lho phyogs skung gi ri sul don mkhar lung pa'i phur /
dpal tshe ring ljongs pad+ma 'od gsal theg mchog gling gi ri khrod rten dang brten par bcas pa gsar du btab nas sku tshe de srid du bya bral sbas pa'i rnal 'byor gyi tshul gyis bzhugs stan chags /
gangs can mtha' dbus kun dang lho mon rgya gar gyi sa mtshams tshun nas las ldan gyi slob ma mtha' yas pa la /
rnying ma bka' gter tshad thub spyi dang /
gtso bor snying thig gsar rnying gi gdams pa rtsal du bton nas gsungs pas chos kyi phrin las rmad du byung /
chos 'khor rnam pa gsum du khri mchod mang po dang /
'chi nges pa'i srog bslu grangs las 'das pa sogs lan dang rnam par smin pa la re ba med pa'i chos sbyin rlabs po che gnang /
bsam yas chos 'khor chen por gser sbyang gi 'khor lo phul cing rin chen gnyis pa'i rgyal ba ma pham pa'i snang brnyan chen po bzhengs /
rab gnas bskyar ba sogs dang /
lha ma yin gyi brtul zhugs 'dzin pa'i gor+Sha'i dpung chen bod du lhags pa'i skabs dmag zlog rtags thon mdzad pas mtshon bya ba las kyi 'khor lo dang bstan srid bde thabs kyi mdzad pa rmad du byung bas gzhung sa chen po nas kyang mthong bkur phul du byung ba gnang /
khyad par thugs gter chen po klong chen snying thig gzhung rtsa ba gsal byed bcas pa'i glegs bam gnyis dang /
rlangs chen dpal gyi seng ges sprul pa'i dkyil 'khor du dbang bskur cing gdams ngag bstsal pa la brten bka' yi bsdu ba gsar du mdzad pa'i phur pa rgyud lugs kyi glegs bam /
kun mkhyen chen po'i byin rlabs la brten dgongs gter bstan bcos kyi tshul du bstsal pa'i bstan pa yongs rdzogs kyi lam rim yon tan rin po che'i mdzod rtsa 'grel glegs bam gnyis sogs gsung rtsom pod chen drug ste glegs bam dgu sa skyong sde dge'i rgyal khab chen      por spar du bzhugs la /
gsung las skyes pa'i slob ma dpal sa skya pa khri chen ngag dbang dpal ldan chos skyong sku mched /
rgyal ba 'bri gung pa'i sprul sku rnam gnyis /
rdo rje brag rig 'dzin mchog gi sprul sku /
lho brag gsung sprul dang thugs sras /
bo dong pa'i bstan 'dzin chen po sbyor ra sprul sku /
ri bo dga' ldan pa'i ring lugs 'dzin pa chen po dga' ldan shar byang rnam gnyis dang /
mon mtsho sna dgon rtse sprul sku sogs bla chen dang /
mi chen dregs pa can rnams nas bzung /
bya bral sgrub btsun gyis mtha' brten pa grangs kyis mi langs pa /
khams phyogs rnying ma'i bla sprul phal cher gyis kyang zhabs la gtugs /
khyad par nang thugs kyi sras gcig pu lha sras mu rub btsad po'i rnam 'phrul grub dbang 'jigs med phrin las 'od zer /
'phags mchog phyag na pad+mo ltar gzhan phan gyi mdzad pa bsam gyis mi khyab pa 'jigs med rgyal ba'i myu gu /
mon mkhas grub 'jigs med kun grol sogs kyi phrin las la brten lho phyogs rgya gar gyi sa mtshams dang shar phyogs rgya sog gi bar chos kyi snang bas khyab pa'i phrin las ni phyi dus 'dir sus kyang         'gran zlar ma gyur pa ma zad /
rje nyid kyis kho bos dben pa'i rir lo bdun du byang chub kyi sems rtse gcig tu bsgoms pas bstan pa dar rgyas su 'byung bar zhal gyis bzhes pa ltar /
deng sang yang snying thig gi smin grol nyams len phyogs thams cad du ma khyab pa med pa lta bus je dar du 'gro bar snang bas lung bstan gyi bden don mngon du gyur pa yin la /
kho bos kyang thugs rje'i gter chen rje bla ma 'gyur med bstan 'dzin 'phel rgyas dang /
kun mkhyen gnyis pa 'jam dbyangs mkhyen brtse'i dbang po'i bka' drin las dgongs gter gyi smin grol dang bka' 'bum bklags lung rdzogs par nos pa yin no //
de lta bu'i 'khor lo gsum gyi mdzad pa mthar phyin nas dgung lo bdun bcur son pa sa rta dbyug pa zla ba'i tshes gsum la rang gnas tshe ring ljongs kyi thog steng yang dben rnam grol yang rtser bsnyun babs cher med par pad+ma 'od kyi zhing khams chen por rtags dang cho 'phrul mngon     par 'du mdzad de gshegs pa na /
snga tshud nas zhal chems rdo rje'i tshig bcad lhug ngo mtshar can zhib mor brtsal pa ltar rjes kyi bya ba rnams dbon 'od zer phrin las sogs kyis thugs dgongs rdzogs pa'i bya ba rgya chen po mthar phyin du mdzad pa yin no //
sku'i sras gcig pu zhig byung ba 'bri gung gi gdan sar mnga' gsol bas rgyal sras nyin byed 'od zer ram chos kyi rgyal mtshan te skyes bu dam pa'i rnam thar rmad du byung bar bzhugs kyang bstan 'gro'i don rgya cher ma byung bar snang /
!
rje 'di nyid kyi zhal slob dpal ri sprul pa'i sku pad+ma chos 'byor rgya mtsho zhes mkhas btsun bzang po'i rnam thar rmad du byung ba 'di nyid la'ang lha mo tsaN+Da lIs dngos su bstsal pa'i tshe yum gyi gdams skor bka' srung u ma de bI bcas pod chung tsam zhig snang ba las rtsa ba'i smin grol le tshan tsam kho bos kyang nos /
!
rig 'dzin 'jigs med gling pa'i thugs sras kyi gtso bo grub pa'i dbang phyug chen po 'jigs med phrin las 'od zer ni /
gter chen sangs rgyas gling pa'i dgongs 'dus lung bstan bka' rgya ma las gsal ba ltar /
bod chen po'i bye brag rdo yul zhes pa'i stod du smug po gdong gi rigs rus ma smad pa bod chung gi rgyud las shing mo glang gi lor sku 'khrungs /
chung ngu nas dam pa'i rigs sad cing dag pa'i snang ba ci rigs shar /
phyogs der gdan sa bka' brgyud dang dpal yul ba'i bshes gnyen rnams las phyag rdzogs kyi gdams pa mthil phyin pa gsan /
zhe chen rab 'byams gnyis pa 'gyur med kun bzang rnam rgyal la gtsug phud phul bas mtshan kun bzang gzhan phan btags /
rten tshangs spyod dge bsnyen gyi tshul du bzhugs /
gangs khrod bde ba chen por lo bdun bar ma chad pas mtshon sgrub pa la rtse gcig tu gzhol bas grub pa'i go 'phang mthon por gshegs /
bod du snga phyir lan bzhir byon pa'i dang po gnyis su rang nyid chos sgor zhugs pa'i 'brel gyis dwags la sgam por grub chen dam chos dbang phyug sogs las zab chos mang du gsan cing nyams rtogs kyi zhun thar bcad /
gzhan yang snga phyir dpal yul karma bkra shis bla slob /
ze chen 'gyur med kun bzang rnam rgyal /
kaHthog pa dri med zhing skyong /
rje dbon pad+ma kun grol rnam rgyal /
nges don bstan 'dzin bzang po sogs rnam 'dren dam pa nyi shu'i zhabs pad las snga 'gyur gtso bor gyur pa'i gsan bsam mtha' yas pa mdzad /
khyad par dgung grangs zhe gcig tu son pa'i dbus byon gsum pa'i skabs don mkhar tshe ring ljongs su rig 'dzin 'jigs med gling pa ched kyis mjal ba na lha sras dam 'dzin gyi rnam 'phrul du ngos bzung zhing phas bu gcig pu la brtse ba ltar bka' drin chen pos bskyangs te chos bdag gi gtso bor dbang bskur /
'jigs med phrin las 'od zer gyi mtshan gyi cod pan dpyangs /
snying thig gsar rnying sogs bka' chos rgya cher bstsal pa ltar phrin las mkha' khyab tu brdal /
slar yang lan bzhi par kun mkhyen gyi drung du 'bul nod dang bcas phebs shing chos 'phro rdzogs par gsan /
de skabs bal bod kyi dus gzing stobs su bdo bas dbus gtsang gi mchog dman thams cad 'jigs skrag chu khol ba lta bu'i skabs dmag zlog gi rim gro dang dbus phyogs su 'jigs pa med pa'i lung bstan bstsal pa mngon du gyur pas   gzhung sa chen po nas kyang mthong bkur bdag rgyan tshad med pa gnang /
skabs 'di nas grub chen ces pa'i mtshan yongs su grags pa byung /
tsa ri rong skor la pheb cing /
slar rim gyis mdo smad du phebs nas sa dbang sde dge yum sras kyis dbu blar bkur zhing mthun pa'i rkyen sbyar te zhe rdzogs kaHthog phyogs kyi bla sprul rnams la snga phyir rnying rgyud /
snying thig gsar rnying /
mdzod bdun sogs kun mkhyen nas gsan pa rnams kyi chos 'khor bskor bas mdzad pa don ldan du gyur /
rdza rgyud stod smad rnams su kun mkhyen gyi rang lugs 'dzin pa'i chos sde gnyis tsam btab cing khyad par rong ston bde chen gling pa'i lung bstan las /
lha sras rnam 'phrul byang sems snying stobs can :
rdzogs chen a ti'i ston sgom khyu gcig 'byung :
gser gyi stod smad dgon gnas gsum tsam 'cha':
zhes gsal bar bstan pa ltar /
rang gnas su shugs chen stag mgor lha khang rten gsum sogs legs par bzhengs na'ang mtha' 'khyol ba ma byung /
slar gser stod du yar lung zhes par pad+mo bkod ces pa'i gdan sa btab par sku tshe ril por der bzhugs stan chags /
mdo khams sde dge man dang rgya sog rgya rong yan gyi slob ma dang mi chen sbyin bdag sprin ltar 'dus /
lugs gnyis kyi phrin las gong du 'phel /
bye brag chos kyi 'khor lo rgyun mi 'chad par bskor pa'i grub 'bras gsung las skyes pa'i slob ma'i gtso bo kaHrdzogs zhe chen rgya rong sogs kyi bla chen thams cad dang /
khyad par mkhas mchog 'jigs med skal bzang /
grub dbang dam tshig rdo rje /
kun mkhyen mchog gi sprul sku /
snga 'gyur bstan pa'i shing rta chen po rgyal sras gzhan phan mtha' yas sogs bstan pa 'dzin nus pa'i skyes chen du ma bskrun cing /
de lta bu'i mdzad pa bsam gyis mi khyab pa mthar phyin nas dgung grangs bdun cu don bdun du phebs pa sbrul lo cho 'phrul zla ba'i tshes bcu gsum gyi nam gung tsam du sku la bsnyun zug bltar mngon pa med cing /
rlung gi thim tshul sogs dang zhal chems rigs rgyas par bstsal pa'i mthar rtags dang cho 'phrul mngon par 'du mdzad de chos dbyings zhi ba chen por bshegs pa na dbon dang slob rigs rnams kyis gser gdung bzhengs pa sogs dgongs rdzogs mtha' rgyas su spel /
sku gsung thugs kyi zlos gar da lta'i bar byon pa rnams mkhas grub gnyis ldan gyi bstan pa'i gsal byed chen por byung zhing /
khyad par zab gter gyi bka' babs tshul ni /
lung bstan snga phyi'i babs la brtags na gter gyi bdag por nges kyang phyag bzhes su ma mdzad mod /
mgon po 'od dpag med pa'i zhal yang yang gzigs shing /
o rgyan chen po dang kun mkhyen yab sras kyi byin rlabs la brten dam chos bde chen lam mchog ces snang ba mtha' yas phyi nang gsang gsum gyi sgrub skor /
yang gsang rta mgrin /
sprul pa'i bka' srung ma hA de ba bcas kyi smin grol cha tshang dgongs gter gyi tshul du gtan la phab nas spel bar mdzad pa dang /
gzhan yang dag snang rdzogs chen ston pa bcu gnyis kyi sgrub skor dang /
rje btsun mi la'i bla sgrub /
ma gcig lab sgron gyi sgrub thabs /
dbang chog
/gcod yul chu bo gnyis 'dres kyi skor sogs da lta'i bar rgyun ma nyams par bzhugs shing /
kho bos kyang 'od dpag med kyi skor rnams ci rigs par nos pa yin no /
!
/mkhas grub ngag dbang rdo rje ni /
e yul rig pa'i 'byung gnas su 'khrungs /
e ne ring nub dgon zhes pa sngon nas rnying lugs kyi chos rgyud 'dzin pa de'i bla mar mdzad /
o rgyan smin grol gling pa'i phyag bzhes gtso bor bskyangs /
lugs gnyis kar mkhyen pa che zhing phrin las rgyas /
khyad par zab gter gyi bka' babs rim par byung ba sbyor ra thams cad mkhyen pa dang dwags po sprul pa'i sku sogs kyis gsan bzhes gnang ba las /
yang zab rtsa gsum kun 'dus kyi cha lag khro bo sme brtsegs kyi gdams skor nyung ngu zab khyad can zhig bdag gis kyang nos so /
!
/gnubs sangs rgyas ye shes kyi rnam 'phrul du grags pa kaHthog pa kun bzang nges don dbang po zhes mkhas grub chen por yongs su grags pa de nyid rig 'dzin 'jigs med gling pas kyang don gyis lung       bstan pa ltar gter 'byin gyi gang zag tu nges kyang tshangs spyod la thugs zhen ches pas sngags spyod ma mdzad stabs zab gter dngos phyag tu ma son rung /
dam gtsang byams gsum gyi byin rlabs la brten dam pa'i dag snang gsung rdo rje dbang chog dang bcas pa /
dgongs gter sgrol dkar nyung ngu bzhugs pa bdag gis kyang nos /
!
paN chen bi ma la dang rlangs dpal gyi seng ge sogs kyi rnam 'phrul grub chen chags med rin po che'i thugs sras kyi thu bo /
mdo khams rdzogs chen pa pad+ma rig 'dzin zhes bod chen po'i ljongs su snga 'gyur rdo rje theg pa'i phrin las lhag par spel ba la smon lam gyi mthu grub pa de nyid sku phreng rim par byon pa'i bzhi pa mi 'gyur nam mkha'i rdo rje tshe dbang grub pa rtsal lam /
'jigs med mkhyen brtse'i dbang phyug phrin las rnam rgyal rdo rje zhes yongs su grags pa de nyid la /
spyir rtsa gsum chos srung rab 'byams kyi zhal gzigs lung bstan bar ma chad pa dang /
dus gsum sgrib med du gzigs pa'i mngon shes mnga' ba kun la gsal /
khyad par zab mo dag snang gi chos sde ci rigs bzhugs pa las /
thog ma tsam du gtan la phabs pa'i tshe sgrub rdo rje rgya mdud ces pa'i nyung gsal snying por dril ba zhig slob tshogs rnams la lan mang du gnang zhing /
gter chen mchog gyur gling pas kyang ched du gsan par mdzad la kho bos kyang nos pa /
mchog gzigs sprul pa'i sku 'di nyid sku tshe dang phrin las mthar phyin pas rten 'brel legs par grub bo /
!
/de ltar na sangs rgyas gnyis pa pad+ma kA ra dang zhal mi gnyis pa'i mkhas shing grub pa'i dbang phyug tshad ma'i skyes bu 'jigs bral gyi slob dpon chen po pad+ma 'od gsal mdo sngags gling pas dkar chags kyi rtsa tho gnang ba la gzhir byas te rin chen gter mdzod chen por chos kyi rnam grangs bzhugs su gsol ba'i gter chen dang gter phran rnams dang /
chos rgyun ma rnyed kyang sngon byon gter ston tshad ldan 'ga' zhig bcas kyi lo rgyus mdor bsdus su bkod pa yin la /
'dir ma 'thus pa'i gter ston tshad ldan dag kyang snang mod /
gsar ma'i chos lugs dang rnying ma'i gter ston rnams phan tshun gcig la gcig zur za dang sgro skur gyi gzhi che bas de dag gi dgongs pa'i gsang mi shes shing chos mig dang mi ldan pa'i rmongs zhen phyogs ris kho na la 'thas pa rnams log rtog gi g.yang sar 'phen par snang   bas mkhyen ldan rnams kyis zur du bkod na 'brel che bar snang ngo //
sprul pa'i gter ston de rnams gcig rjes gcig mthud du byon pa dang /
dus gcig la'ang mang po byon pa dang /
sku tshe'i stod smad tsam gyi snga phyi dang /
pad+ma bka' thang du'ang dgongs te gsungs pas go rim dkrugs pa sogs kyis byon dus kyi go rim nges pa can bsgrig dka' yang rags pa tsam gyi dbang du byas na /
rgyal po glang dar mas lcags bya la bstan pa bsnubs nas lo lnga bcu nga gnyis 'das pa'i chu glang der bstan pa phyi dar gyi thog ma yin la /
de nas lo lnga 'das pa'i sa rta la lo chen rin chen bzang po 'khrungs /
'di dang lha bla ma ye shes 'od kyi dus tsam nas sprul pa'i gter ston chen po rnams rim par byon par snang ste /
de la thog ma sangs rgyas bla ma /
rgya ban rdo rje 'od /
gtsug lag dpal dge
/rgya lo tsA/
gu ru hU~M 'bar rnams byon /
de las cung zad phyi bar lha btsun byang chub 'od /
jo bo dI paM ka ra'i dus tsam du /
khyung po dpal dge
/sha mi rdor rgyal /
dbon gsas khyung thog sogs byon /
de nas mnga' bdag mar pa'i dus tsam na /
grwa pa mngon shes /
zhang btsun dar ma rin chen /
rdor 'bum /
sna nam thub rgyal /
sangs rgyas 'bar /
rgya zhang khrom /
se ston ring mo /
rgya phur bu /
dge bshes grwa pa kun grags /
bon po lha 'bum /
lha rje gnubs chung /
rgya ston brtson 'grus seng ge sogs byon /
de nas me mo yos kyi lo la dus 'khor rgyud 'grel bod du phebs /
rab byung gi thog ma drug cu skor dang por bsgrangs te 'di'i nang tsam la rje btsun mi la dang rngog lo chen po sogs dang dus mnyam du /
byang sems zla rgyal /
gter ston ldang ma lhun rgyal /
lce btsun seng ge dbang phyug
/lha btsun sngon mo /
nyi ma seng ge
/sar ban phyogs med /
ra shag chos 'bar /
gnyan lo dar ma grags /
dbu ru ston shAka
/bon po brag tshal sogs byon /
de nas drug cu skor gcig song ba'i rab byung gnyis pa'i nang /
phag gru dus mkhyen rnams dang dus mtshungs su /
gnyal pa jo sras /
zangs ri ras pa /
snye mo rgya gong ri ba /
grub thob dngos grub /
mnga' bdag nyang /
ra mo shel sman /
snye mo zhu yas /
gru gu yang dbang /
chu pho rtogs ldan /
ba mkhal smug po /
sum pa byang chub blo gros /
mnga' bdag mol mi 'khyil /
ku sa sman pa /
lce sgom nag po /
zhang ston bkra shis rdo rje sogs byon /
rab byung gsum par rje btsun grags rgyal dang sa paN rnams kyi dus su /
'bre rkyang sum pa sum tshogs /
g.yu thog yon tan mgon po /
stag lung sangs rgyas dbon /
sman pa nyi 'od gsal /
gnyal pa nyi ma shes rab /
khro phu lo tsA/
g.yas ban ya bon /
g.yag phyar sngon mo /
bal po a hU~M/
a jo dpal bo /
grub thob 'dar 'phyar /
du gu rin chen seng ge
/gtsang ring shes rab /
sprul sku dmar po /
shangs pa ras pa sogs byon /
rab byung bzhi par chos rgyal 'phags pa sogs dang dus mnyam du /
gu ru chos kyi dbang phyug
/jo mo sman mo /
me long rdo rje /
grum dang mkhar nag
/skal ldan byis pa /
rak+shi ston pa /
khams pa nyi ma grags /
rgya ston pad+ma dbang phyug
/brang ti mkhar bu /
sgom chen 'brug pa /
gnyan ston dzam+b+ha la /
pad+ma grags pa /
don grub seng ge
/gu ru jo tshe /
tshe brtan rgyal mtshan /
dung mtsho ras pa snga ma sogs byon /
rab byung lnga par kun mkhyen rang byung rdo rje dang /
bu dol rnam gnyis sogs dang dus mtshungs su kun dga' 'bum pa /
rgya gar gter ston badzra ma ti /
do ban rgya mtsho /
dung mtsho ras pa phyi ma /
las 'brel rtsal /
rgyal sras legs pa /
klong chen rab 'byams /
rin chen gling pa /
grwa sgom chos rdor /
nyi zla sangs rgyas /
o rgyan gling pa /
rdo rje gling pa /
o rgyan bzang po /
shes rab me 'bar /
dol las 'phro gling pa /
bzang po grags pa sogs byon /
rab byung drug par rgyal dbang rol pa'i rdo rje /
ngor chen kun dga' bzang po /
'jam mgon blo bzang grags pa sogs dang dus mnyam tsam na sangs rgyas gling pa /
dri med lhun po /
dri med kun dga'/
rgod ldem can /
byang chub gling pa dpal gyi rgyal mtshan /
karma gling pa /
'jam dbyangs bla ma /
thang stong rgyal po sogs byon /
rab byung bdun pa rje mthong ba don ldan /
paN chen dge 'dun grub /
 'gos lo gzhon nu dpal sogs dang dus mtshungs su /
long po bsam gtan bde chen gling pa /
mgon po rin chen /
rat+na gling pa /
legs ldan rdo rje /
nyang po mchog ldan rdo rje /
pad+ma gling pa /
chag byang chub gling pa /
yol mo shAkya bzang po /
kun skyong gling pa /
mdo sngags gling pa /
bstan gnyis gling pa /
gro shul 'gro 'dul las 'phro gling pa sogs byon /
rab byung brgyad pa mi skyod rdo rje /
'brug pa pad dkar /
rje dgu pa sogs kyi dus su /
mnga' ris paN chen /
rgya ma mi 'gyur las 'phro gling pa /
rin chen phun tshogs /
zhig po gling pa /
shes rab 'od zer /
legs ldan rje /
ma ti rat+na /
spa gro tshe ring rdo rje /
'jam dbyangs mkhyen brtse'i dbang phyug
/rgyal sras bstan pa'i 'byung gnas /
snang gsal bkra shis rgya mtsho sogs byon /
rab byung dgu par rgyal ba bsod nams rgya mtsho /
jo nang rje btsun sogs dang dus mnyam du /
gro shul bde chen gling pa /
byang bdag bkra shis stobs rgyal /
rig 'dzin ngag gi dbang po /
gar dbang las 'phro gling pa /
yongs 'dzin ngag dbang grags pa /
'bri gung dkon mchog rin chen sogs byon /
rab byung bcu par rgyal mchog chos dbyings rdo rje /
kun gzigs lnga pa chen po sogs kyi dus su /
ra zhi pad+ma rig 'dzin /
'ja' tshon snying po /
long po bkra shis tshe brtan /
bdud 'dul nus ldan rdo rje /
lha btsun nam mkha' 'jigs med /
gnam chos mi 'gyur rdo rje /
gar dbang zla ba rgyal mtshan /
gter bdag gling pa /
klong gsal snying po /
dwags po bzang po rdo rje /
yol mo bstan 'dzin nor bu /
yongs dge mi 'gyur rdo rje sogs byon /
rab byung bcu gcig par rgyal dbang byang chub rdo rje dang skal bzang rgya mtsho /
chos kyi 'byung gnas sogs dang dus mnyam du /
stag sham rdo rje /
ngag gi rdo rje /
stag mo dbon gsas khyung thog
/chos rje gling pa /
ra ston stobs ldan rdo rje /
khams pa ngag dbang kun dga' bstan 'dzin /
rol pa'i rdo rje /
rong ston pad+ma bde chen gling pa /
thugs mchog rdo rje /
rig 'dzin tshe dbang nor bu /
ta'u rog rje gling pa sogs byon /
rab byung bcu gnyis par rje bcu gsum pa bdud 'dul rdo rje dang /
rgyal ba 'jam dpal rgya mtsho sogs kyi dus su /
theg chen dri med gling pa /
'brug thang bde chen rgyal po /
bsam yas rdzogs chen pa 'jigs med gling pa /
rdo rje drag po /
rmog grub nam mkha' chos dbang sogs byon /
rab byung bcu gsum pa'i nang du /
kun bzang 'od zer ram 'chi med rdo rje /
brag gsum rdo rje thogs med /
pad+ma chos 'byor rgya mtsho /
lha lding zhabs drung zla ba'i 'od zer /
grub dbang kun bzang gzhan phan /
e ne ring chos rje sogs byon /
rab byung bcu bzhi par rgyal dbang theg mchog rdo rje sogs kyi dus su /
dpa' bo gtsug lag chos rgyal /
chags med bzhi pa /
chos rgyal rdo rje /
rdzogs chen bzhi pa /
pad+ma 'od gsal mdo sngags gling pa /
mchog gyur bde chen gling pa sogs byon pa ste /
de dag thams cad kyi rnam thar gcig tu bzlums shing /
ngo mtshar bsam gyis mi khyab pa /
ches shin tu snyigs ma'i stobs g.yo zhing lha min 'jug pa rtsom pa'i skabs 'dir gangs can bstan 'gro skyob pa'i dpung gnyen gcig pu par o rgyan rdo rje'i lung gis bsngags pa /
bka' babs chen po bdun gyi mnga' bdag rje bla ma 'od gsal mdo sngags gling pa nyid da lta'i rab byung bco lnga pa'i khongs su'ang 'tsho zhing gzhes la chos 'khor bskor bzhin pa ste /
da rung bgrang bya brgya phrag las lhag par rtag brtan rdo rje'i rang bzhin du bzhugs par snying thag pa nas gsol ba 'debs so //
snga phyi'i dus bsgrigs de dag nam byon pa'i dus tshod phyogs tsam nges pa'i slad du 'ol spyi rags par brjod pa yin gyi mtha' gcig tu snga rjes go rim nges pa can bsgrig mi nus te /
grub thob dngos grub dang /
nyi zla sangs rgyas sogs sku tshe ring por bzhugs shing /
thang stong rgyal po drug cu skor gnyis dang lo lngar bzhugs pa dang /
'ga' zhig drug cu skor re re'i nang du'ang skye ba snga rjes gnyis gsum byon pa dang dus gcig la gter ston tshad ldan mang du tshogs pa sogs snang ba'i phyir ro //
sngon gyi las 'phro'i stobs kyis gter gyi dbang skal che phra sna tshogs su yod pa dang /
tshe 'dir sbyang stobs che chung dang mi gzhi bzang ngan spyod lam rtsing zhib kyi rkyen sogs la brten nas lung don gyi rten 'brel gnad du song ma song gi dbang las gzhan phan rlabs che chung ci rigs su 'byung ba ma gtogs /
zol med kyi gter ston tshad ldan yin phyin chad sbyang ba sngon song smon lam mthu can 'brel tshad don ldan gyi skyes bu dam pa'i grangs su nges pa ste /
rdo rje'i gsungs las /
pad+ma'i rgyud 'dzin gter ston gter slob rnams :
spyod pa khyi phag 'dra yang las can yin :
phal pa gzhan dang mi 'dra khyad du 'phags :
sangs rgyas sbas thabs thams cad nges med 'phyo :
zog po bslu brid mkhan rnams tshul 'chos che :
gser dang bong ba ma snyoms 'gro ba rnams :
zhes gsungs so //
de dag la spyi tsam du bla rdzogs thugs gsum tshang ba la gter chen dang /
ma tshang ba la gter phran du grags mod /
o rgyan gter bdag gling pa'i zhal snga nas /
gang zag gcig 'tshang rgya ba'i lam gyi cha rkyen yongs su rdzogs pa'i chos sde yod pa gter chen dang /
sgrub thabs thor bu'am phan gnod kyi las tshogs tsam bton pa gter phran du bzhed par snang ngo //
de ltar byon pa'i gter ston de rnams re res kyang chos dang dam rdzas gtso bor gyur pa'i phrin las kyi 'dul thabs sna tshogs pas dngos dang brgyud nas mchog dman gyi 'gro ba mtha' yas pa tha na dud 'gro yan chad gnas skabs mi mthun sel zhing mthun rkyen legs tshogs spel ba dang /
mthar thug ngan song dang 'khor ba las skyob cing rnam grol thar pa mchog la bkod pa dang /
'ga' zhig gis dus skabs dang mthun par bod yul mtha' dmag gi 'jigs pa las bskyabs pa sogs bka' drin rmad du byung ba'i phrin las rlabs po che'i bdag nyid kho nar nges shing /
de thams cad kyang bod khams skyab gcig o rgyan gyi slob dpon rin po che kho na'i thugs rje'i rol pa las byung ba ste /
lung las /
ma 'ongs 'gro la chos sbyin zad med du :
srid pa thams cad pad+ma'i gter gyis bkang :
'byin mkhan thams cad nga yi sprul pa yin /
cha lugs spyod pa nges med ci yang byed :
dad ldan snang ba thebs re mi ldog med :
kun gyis tshad 'dzin dka' ba mang du 'byung :
zhes gsungs pa ltar nges pas gu ru yab yum gyi bsam gyis mi khyab pa'i bka' drin la snying nas rjes su dran pas srog lus longs spyod dge rtsa dang bcas pa mchod sprin du 'bul zhing rtag tu gsol 'debs la brtson pa sogs dgongs pa skong bar rigs so //
de ltar na thog mar stod mnga' ris nas dbu brtsams /
bar du dbus gtsang lho mon /
mthar mdo khams stod smad bar gsum du gtso bor byon pa'i gter ston tshad thub kyi dam pa rnams la yongs su grags pa'i chos bka' sna tshang gi bka' bsdu bgyis shing rnam thar mdo tsam bkod pa 'di dag rje bla ma thams cad mkhyen cing gzigs pa ngo mtshar sprul pa'i gter chen mdo sngags gling pa'i bka' drin las tshad mar gyur    par rlom la /
gzhan yang yul phran khol bur gter ston gyi mtshan 'dzin pa mang du byon cing chos bka' sna tshogs pas 'gro don mdzad pa'ang yod pa thos rung /
gu ru rin po che'i sangs rgyas kyi phrin las nye ring med pa gdul bya'i yul dang 'tshams par 'jug pa la tshad bzung bral bas de dag gus shing dang bar bya ba'i yul tsam las 'dir sdud pa la dgos pa chung zhing thams cad bsdu ba'ang mi nus mod /
gsar rnying bka' gter gyi chos bka' zab cing rgya che ba dri med bdud rtsi'i rgya mtsho la longs spyod du yod bzhin khron pa'i chab la 'gram chu ma ldang na khe che bar mngon no /
kha cig zag med kyi mngon shes lta ci chos spyan dri med phyogs tsam yang mi ldan par /
lam gyi bar gcod mthong snang zar zir ram /
rang phyogs gzengs bstod cing gzhan sde sma 'bebs pa'i bsam pa dang /
skyo ma snga btsan gyi phyogs zhen la gcig tu 'thas pas rang la gus 'dud ma byas pa thams cad bdud sprul dang chos log tu ngos bzung nas log lta dang chos spong gi khur chen pos brgyud ma nas brgyud mar non pa dang /
lhag par gzhan phan gyi phrin las stobs su che ba mngon sum tshad mas grub pa'i gang zag dam pa rnams la'ang zur gyis smod cing rgyab phyogs par snang bas de dag gi rjes su 'brangs na rton pa bzhi las phyin ci log tu 'gyur zhing de ltar na ston pa thub pa'i dbang po'i rjes 'jug tu mi 'gyur ba dang /
rgyal ba thams cad mkhyen pas /
nga dang 'dra ba'i gang zag gis gang zag gi tshod bzung ba las gzhan du nyams par 'gyur bar gsungs pa'i phyir /
sangs rgyas dang 'dra ba'i gang zag ni 'jig rten na dkon pas khungs med kyi 'chal gtam la mi zhen par dag snang gi mig yangs par byas na mnar med pa'i sa bon las ldog ste thar pa'i lam bzang por 'jug par 'gyur ro //
gter lung rang 'dod med pa zhig tu lung bstan pa yod du chug kyang lung de'i dgongs gzhi dang dgongs pa shes shing dngos la gnod byed med pa zhig gis nges par bya dgos pa las /
drang nges ma phyed pa'i tshig tsam thad kar bzung nas lung don phyogs gcig tu bden zhen bya ba ma yin te shes byed kyang /
dus sogs bzang ngan 'di 'byung gi lung 'ga' re'ang gnas skabs rgyu rkyen rten 'brel gyis bsgyur bas lung bstan pa'i thog tu ma khel ba snang ba'i phyir ro //
'byung 'gyur du'ang sprul pa'i gter ston rgyun mi 'chad du 'byon pa rdo rje'i lung dang dngos stobs kyi rigs pas grub kyang /
sngon byon rnams las mchog gi sprul sku rnam pa gsum dang /
gling chen kha shas tsam las lung don mthar phyin pa dkon par gyur na /
phyin chad dus kyi snyigs ma ches bdo zhing sems can bsod nams rim par chung du 'gro bas rten 'byung phun sum tshogs par 'gyur ba ni dka' ba ltar snang mod /
'on kyang o rgyan rin po che'i thugs rje dang byin rlabs ni je myur du 'gro bas zab gter dang 'phrad pa rnams kyis thog ma nas nga rgyal rloms sems mthun 'jug chos brgyad kyi bdud dbang du mi shor bar /
pad 'byung yid bzhin nor bus rjes 'jug la thugs brtse ba chen pos ji ltar gdams pa'i spang blang gi bslab bya rnams la ras chod tho co des chog snyoms las sogs mi chos kyi dbang du mi gtong bar bka' bzhin bsgrub na rang dang gzhan gyi don rgya chen po lhun gyis 'grub par 'gyur ro //
'di ltar bshad pa'i khungs ni /
nyang chos dbang gtsos gter chen yongs grags so so'i rnam thar dang gter 'byung /
gzhan yig rnying lo rgyus thor bu nas byung ba dang /
spyir btang rnying ma bka' ma'i lo rgyus mang tshan dang rgyud 'bum dkar chag snga phyi /
khyad par gter ma'i phyogs la sog zlog pa blo gros rgyal mtshan gyis mdzad pa'i o rgyan rnam thar yid kyi mun sel /
sha gzugs pa bkra shis rnam rgyal gyi gter ma'i lo rgyus dpag bsam rab rgyas /
zab lung gdan sa pa dbang gi rgyal po'i gter ston brgya rtsa'i chos 'byung /
g.yag sde 'dul 'dzin mkhyen rab rgya mtsho'i chos 'byung nor bu'i bang mdzod /
mkhas mchog ngag dbang blo gros kyi snga 'gyur chos kyi byung khungs mkhas pa dga' byed /
'gos lo gzhon nu dpal dang dpa' bo gtsug lag phreng ba'i chos 'byung las rnying ma'i skabs /
byang bdag bkra shis stobs rgyal gyi mtshan sdom gsol 'debs le tshan /
kun gzigs lnga pa'i gsan yig chen mo dang /
smin gling gter chen rin po che'i gsan yig sogs la'ang zhib par gtugs /
de rnams su'ang chad lus dang snang la ma nges pa byung rigs rje bla ma thams cad mkhyen gzigs bka' babs bdun gyi mnga' bdag pad+ma 'od gsal mdo sngags gling pa'i chos spyan dri ma med pa dang 'khrul bral ye shes kyi gzigs pa rmad du byung bas gsal bar mdzad pa yin pas tshig nyung ngur bsdus kyang don gyi char gter 'byung snga    ma rnams las khyad par 'phags pa yod do //
oM swasti sid+d+hi /
mkha' dang rab mnyam rdo rje'i sku ni 'gro re'i mdun na gang 'dul gzugs //
brjod pa las 'das gsang ba zab mo mtha' yas skad kyi rjes su zhugs //
bsam gyis mi khyab 'od gsal dgongs pa brtan g.yo srid zhir phyogs lhung med //
rigs brgya'i spyi dpal bde ba chen pos thog mtha' bar dge'i byin rlabs stsol //
grol ba bzhi ldan gter mdzod nor bu'i sgrom //
rdo rje'i rgya yis btab pa legs bkrol nas /
kha ba can ljongs mtha' dbus ris med pa'i //
'di dang gtan gyi phongs pa sel mdzad pa //
ngo mtshar gcig nas gcig tu brgyud pa yi //
rnam thar rmad byung snyigs 'gro skyob pa'i mgon //
'dod dgu kun 'byung rin chen rgyan phreng bzhin //
grub mchog gter ston rim par byon rnams kyi //
rtogs brjod tshig tshogs nyung la don bzang ba //
dri med bai DUr+Ya yi phreng mdzes 'di //
pad+ma'i rjes 'jug skal bzang blo ldan rnams //
spro bskyed mgrin pa'i rgyan du bsten 'tshal lo //
ji ltar yid 'ong sna tshogs pad+mo'i tshal //
kun kyang dbyar gyi dpal las byung ba bzhin //
ji snyed rig 'dzin rtsal 'chang rnam 'phrul sprin //
kun bzang pad+ma'i ye shes mkha' las shar //
don dam dbyings su gcig dang tha dad kyi //
ris su ma chad gdul bya'i skal pa dang //
'tshams par snang ba'i gsang ba khong chud pa'i //
mkhas rnams mchog dman blang dang dor byas dben //
sa bon 'di las legs bshad yal ga 'bum //
rab rgyas dpag bsam gsar pa'i grib bsil du //
yid ches dad pas skye dgu kun bsnyegs nas //
srid pa'i tsha gdungs rmangs nas 'jil bar shog
/zab gsang bdud rtsi rtog ge'i blo yi chus //
ma bslad ma nor byin rlabs gzi 'od can //
zab gter bstan pas nor 'dzin yangs pa'i khong /
khyab cing rtag tu mi nub brtan gyur cig
/sngon byon rig mchog rnams kyi dgongs pa bskang //
da ltar bzhugs rnams zhabs brtan bzhed don 'grub //
'byon 'gyur gegs sel don gnyis mthar phyin pa'i //
btsas gyur pad+ma'i mchog bstan rab rgyas shog
/bdag kyang skye kun gu rus rjes bzung ste //
mkhyen brtse nus pa'i stobs shugs zla med pas //
gsang mchog thar pa'i grong du mkha' khyab kyi //
'gro kun phyam gcig bkod pa'i mthu thob shog
/mthar thug pad+ma kun tu 'chang chen po'i //
gsang ba gsum dang mnyam pa nyid gyur nas //
rab 'byams sku dang zhing khams sprin bkod de //
sangs rgyas mdzad pa bsam yas bsgrub gyur cig
/rab dkar srid zhi'i phun tshogs gcig bsdus shing //
dge mtshan g.yas su 'khyil ba chos kyi dung //
stong khams rna ba'i bcud du len pa yi //
dbyangs snyan 'jig rten kun tu rtag khyab shog
/ces bod khams skyob pa'i dpal mgon gcig pu pa rgyal dbang pad+mA ka ra'i rdo rje'i gsung gi gsang ba zab mo rnams gces par bsdus pa'i rin chen gter gyi mdzod chen po'i byung khungs dang 'brel ba'i lo rgyus mdor bsdus    'di'ang /
rdo rje 'chang pad+ma'i mtshan can dang kun gzigs 'gyur med bstan 'dzin 'phel rgyas sogs gsar rnying gi yongs 'dzin dam pa mang pos rjes su bzung zhing /
khyad par o rgyan chos kyi rgyal po dang zhal mi gnyis pa'i gter chen bla ma thams cad mkhyen pa rdo rje gzi brjid rtsal gyi bka' drin la bsten nas mdo rgyud rig gnas dang bcas pa mang du thos shing rgyal bstan ris su ma chad pa la dag pa'i snang ba rgyas pa dge sbyong gzugs brnyan karma ngag dbang yon tan rgya mtsho blo gros mtha' yas pa'i sde'am /
rig pa 'dzin pa pad+ma gar dbang phrin las 'gro 'dul rtsal gyis dad gus 'bad rtsol chen pos bgyis pa bdag gzhan skye dgu mtha' dag la gu ru rin po che'i byin rlabs 'jug pa'i snod du rung zhing zab mo gter gyi bstan pa sa steng kun du dar zhing rgyas la rtag cing khyab pa'i rgyur gyur cig
/dge legs 'phel ///
/
snyigs 'gro'i skyob pa o rgyan thod phreng gi
/ring lugs zab gter bstan pa'i nyin byed gzis //
'jig rten kun khyab rtsod pa'i dus kyi mun //
rab bsal phan bde'i dpal gyis mdzes gyur cig
/sarba sid+d+hi rastu //
zhes zhu dag pas ched du brjod pa'o //

//
