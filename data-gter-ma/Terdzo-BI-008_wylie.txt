@#//
sad srung gi man ngag zab dgu khyer bde bsdus pa lo tog kun tu dge ba'i sprin chen ces bya ba bzhugs so //
na mo rat+na tra yA ya /
tshogs gnyis phun tshogs yangs pa'i nam mkha' la //
mkhyen gnyis snying rje'i sprin tshogs rab tu 'khrigs //
sgrib gnyis tsha gdung sel ba'i chos char 'beb //
don gnyis lo tog phun tshogs skrun byed pa //
sangs rgyas chos dang dge 'dun rin chen gsum //
rtsa brgyud bla ma yi dam zhi khro'i tshogs //
byang sems nyan thos rang rgyal dgra bcom pa //
lha dang drang srong grub pa rig pa 'dzin //
mkha' 'gro chos skyong nor lha gzhi bdag bcas //
kun la phyag 'tshal mchod bstod dngos grub stsol //
sangs rgyas bstan dar 'gro kun bde zhing skyid //
char chu dus 'bab lo tog phun sum tshogs //
lhag bsam bzhed pa'i don kun 'grub par mdzod //
lo tog sman 'bru rtsi shing sa bon la //
gnod pa srung zhing phan pa spel byed pa'i //
lo tog dge ba'i yi ge nyung ngu zhig
/lhag bsam rab dkar dri ma med pa'i blos //
'gro ba kun la phan phyir 'dir bri 'o //
de yang o rgyan chen po'i zab gter rnams kyi nang du lo tog la gnod pa srung zhing phan pa spel ba'i sad srung sogs gdams pa mang du mchis pa las /
'dir byang gter thugs sgrub kyi gsang mtshan thugs sgrub dang /
las tshogs rin chen khang bu dang /
bla ma dgongs 'dus kyi 'bras bu lo tog la phan byed dang /
mdo lugs kyi sad srung nyi zla 'od sprin la sogs bka' du ma'i nang nas thun mong du gdams pa go bde zhing bya sla ba'i sad srung gi rim pa bstan pa la sngon 'gro dngos gzhi rjes gsum mo //
de yang dang po sad sogs 'byung ba'i rgyu dang srung ba brtsam dgos pa ni /
slob dpon pad+ma nyid kyi zhal nas /
spyir yang lha srin 'khrugs pa dang :
khyad par sdig chen dam log dang :
bsod nams dman pa'i 'gro ba rnams :
dus min tshe yi dus byas pas :
skya mo sad kyi 'jigs pa 'byung :
thugs sgrub bsnyen pa thems pa yis :
de dus srung ba'i las 'di brtsam :
zhes dang /
ma 'ongs lnga brgya tha ma la :
mtha' dmag gdug pa'i kha rlangs dang :
sems can spyod ngan nyams grib kyis :
lo tog dgra mang sad kyis khyer :
mu ges 'gro ba phongs pa'i dus :
bod khams sems can don phyir du :
bdag 'dra pad+ma 'byung gnas kyis :
sad srung zab mo'i man ngag dang :
gang dgos las tshogs ma lus pa :
las can bu yi don du bzhag :
sems bskyed ldan pas 'gro don mdzod :
ces gsungs so //
srung ba'i rim pa dgos pa ni /
de yang slob dpon gyi gsung las /
sad srung sprin gyi cho ga la :
thun mong phyi ltar srung ba dang :
khyad par nang ltar srung thabs dang :
yang gsang gnad kyi srung thabs so :
zhes gsungs pa bzhin yang gsang gnad srung sogs rdzas dang bcas dka' bas gzhan du shes so //
'dir thun mong gi sgo nas gdams pa gces bsdus sil bur bshad pa'o //
de yang slob dpon gyi lung las /
thun mong phyi yi srung ba ni :
yul phyogs gang srung dge khrims bca':
gsung rab klog cing chu gtor gtang :
sprin chen klu gzungs 'don bya zhing :
yul lha mchod cing phrin las gzhol :
de ltar byas na sad las skyob :
ces gsungs shing 'di rnams sla chos su ma song bar lag tu lon pa shin tu gces /
de yang dang po rdzas gsag cing bca' gzhi bsdu ba ni /
hor zla drug pa chu stod zla ba'i yar ngo'i tshes gsum /
lnga /
bdun /
brgyad /
bcu /
bcu gcig
/bcu gsum gang rung nas rdzas gsag
/zhi gza' zla ba lhag pa dar ba'i dus dang /
sngags bon la dge ba'i gza' phur bu dar ba la gces /
skar ma yang nabs so //
rgyal stod smad dang sa chu gnyis kyi skar ma dgos /
bkra shis pa'i nyi ma dang 'grub sbyor sbyor nyi bdud rtsi sbyor ba dang longs spyod sbyor ba 'dzoms pa sogs dang bstun no //
yang na klu thebs dang bstun /
klu ldog dus 'dzem par bya /
zin phung khra tsha pi ling king kang nyi nag sogs sa bdag rgyu ba ngan pa sogs la shin tu 'dzem par bya'o //
klu sman gsag pa ni /
bal dkar me tog
/thang lo /
smyug lo /
rma bya'i mdongs /
re ral dkar
nag
/dbang lag
/chu srin sder mo /
dzA ti /
rgya spos /
rgya mtsho'i lbu ba /
ut+pal sngon po /
rgya mtshal /
dung phor /
spos dkar /
snying zho sha
/zla gor zho sha
/mkhal ma zho sha
/pu shel tse /
chu dag dkar po /
sug smel /
ras skud dmar po /
sbrul gyi pags pa /
rdo rgyus /
nA ga ge sar /
til dkar nag
/gu gul /
tsan+dan dkar dmar /
ka ra /
bu ram /
sbrang rtsi /
gser /
dngul /
dung /
zangs /
mu tig
/'bru sna tshogs /
dar sna tshogs /
'di rnams lcags snod dang bse la sogs pa'i snod du mi rung ngo //
zangs snod du bsags la zhib par btags nas /
gro rjen gyi phye zhib mo la gzhi blang /
ba dmar mo /
ra dkar mo /
'bri zal mo gsum gyi 'o mas sbrus la /
ril bu snum gyis ma gos pa lug ril tsam bya'o //
nam mkha' dang me nyis ma phog pa bya'o //
ras dkar gyi khud du grib skam bya /
nam du yang sha chang sgog tsong gi dri dang /
gla rtsi /
gu gul sogs klu mi dga' ba'i dri tsam yang ma song bar shin tu gtsang sbra dang ldan pa gal che'o //
skam nas ras dkar gyi khug mar blug
/'di lta bu'i ril bu ni char 'bod sad srung 'khrugs bcos sogs kun la mkho bas /
ril bu blang dus nam bsing dus lag rjen gyis ma reg par dgos dus blang ngo //
sad srung rang la mkho ba'i sger rdzas ni /
cu gang /
gurgum /
li shi
/ga pur /
dzA ti /
ka ko la /
ka ra /
bu ram /
sbrang rtsi /
dbang lag
/sngo rtag ngu /
chu shing /
rin po che gang 'dzom byas bcang ngo //
de nas snod gsag pa ni /
zangs gsar pa sngar ma spyad pa'am /
rdza ma gsar pa dmar po che ba zhig kha chod bcas sta gon byas la /
gong gi gza' skar dge ba'i dus su /
mi 'byung ba chu khams pa ming bzang ba can gyis klu gnas nges kyi chu mig lung pa bcu gsum gyi chu sna shing rtsi bcas bsdu'o //
klu khang gsar pa bzos la nang du dkar gsum mngar gsum gyi gtor ma dgu so sor bcas la klu chen brgyad kyi tsakli btsug
/mtha' shing tog dang 'bru sna sman sna dkar mngar gyis brgyan pa'o //
zangs rdza ma gang lon nang du chu sna rnams blug
/sku gsung thugs rten byin rlabs can la khrus gsol gyi chu yang bsre /
ba dmar ra dkar gyi 'o ma cung zad blugs la gong gi sad srung rdzas dang klu sman ril bu yang lnga bdun sogs btab nas kha chod dang ldan par bya'o //
shug pa rtse rgyal mda' gang la yig 'bru yaM khaM baM laM e bris la chu dkrug par bya'o //
de yang slob dpon gyi gsung las /
sngon 'gro gtsang mas khrus chog bya :
lha klu gzhi bdag grib nas bton :
klu gnas ri rtse dben khang steng :
khro 'am zangs sam rdza ma gsar :
longs ma spyad pa'i snod nang du :
rab tu lung pa bcu gsum chu :
'bring bdun tha ma lung gsum chu :
blugs nas bzang drug klu sman dang :
dkar gsum mngar gsum chu shing dang :
rin chen lnga dang dar sna lnga :
'bru sna tshogs tshad blug par bya :
byin rlabs ldan pa'i rten gsum la :
khrus gsol chu yang de la bsre :
zhes gsungs pa bzhin no //
klu khang sogs sgrub khang gi yang steng dben pa nam mkha' rgya che zhing yul mtho sar byed pa gnad yin /
klu khang gi nye phyogs su zangs rdza 'dzugs pa'i bsang thab sgyed pu legs par bca' zhing bal dkar dang shing rtsi sogs 'og tu dgos
pa'i rdzas rnams kyang shin tu tshang bar gsag go
/sad srung sogs la phan pa'i yig cha ni /
klu gtor gdengs can 'dod 'jo /
karma chags med kyis byas pa'i 'khrugs bcos bsdus pa /
lo glud yi ge
/cha gsum gtor chog
/sprin mdo /
snang brgyad /
bkra shis brtsegs pa /
rdo rje gnam lcags mchu la sogs pa'i yig cha 'di rnams 'dzom par bya /
de nas kun gyi sngon du kun mkhyen klong chen pa'am /
gsang bdag phrin las lhun grub kyis mdzad pa'i bsang brngan chen po'ang snga dro gzhung bzhin rgyas par gtang /
phyi dro cha gsum gtor ma gtang /
lo glud 'jal /
bka' bsgo 'dod gsol rgyas par bya'o //
de nas dngos gzhi la 'jug pa ni /
gza' skar bzang ba bzhin snga dro /
dus rgyun du nangs zhogs par langs te chu gtsang gis kha lag gdong gsum bkrus la stan bde bar 'khod de byams snying rje byang chub kyi sems dang ldan pas ting shag brdung zhing sngon 'gro chos spyod la 'di ltar 'jug go
/bdag dang 'gro ba nam mkha' dang mnyam pa'i sems can thams cad dus 'di nas bzung ste ji srid byang chub snying po la mchis kyi bar du /
phyogs bcu dus gsum gyi de bzhin gshegs pa thams cad kyi sku gsung thugs yon tan phrin las thams cad kyi ngo bo /
chos kyi phung po stong phrag brgyad cu rtsa bzhi'i 'byung gnas /
'phags pa'i dge 'dun thams cad kyi mnga' bdag
/rje btsun rtsa ba dang brgyud par bcas pa'i dpal ldan bla ma dam pa rnams la skyabs su mchi'o //
rdzogs pa'i sangs rgyas bcom ldan 'das rnams la skyabs su mchi'o //
dam pa'i chos rnams la skyabs su mchi'o //
'phags pa'i dge 'dun rnams la skyabs su mchi'o //
yi dam dkyil 'khor gyi lha tshogs rnams la skyabs su mchi'o //
mkha' 'gro chos skyong srung ma ye shes kyi spyan dang ldan pa rnams la skyabs su mchi'o //
nam mkha'i gnas su nam mkha' gang ba yi //
bla ma yi dam mkha' 'gro'i tshogs rnams dang //
sangs rgyas chos dang 'phags pa'i dge 'dun la //
bdag dang 'gro kun gus pas skyabs su mchi //
sangs rgyas chos dang tshogs kyi mchog rnams la //
byang chub bar du bdag ni skyabs su mchi //
bdag gis sbyin sogs bgyis pa'i bsod nams kyis //
'gro la phan phyir sangs rgyas 'grub par shog
/lan gsum brjod /
bdag dang mtha' yas sems can rnams //
ye nas sangs rgyas yin pa la //
yin par shes pa'i bdag nyid du //
byang chub mchog tu sems bskyed do //
sems can thams cad bde ba dang bde ba'i rgyu dang ldan par gyur cig
/sdug bsngal dang sdug bsngal gyi rgyu dang bral bar gyur cig
/sdug bsngal med pa'i bde ba dang mi 'bral bar gyur cig
/nye ring chags sdang dang bral ba'i btang snyoms tshad med pa la gnas par gyur cig
/lan gsum brjod /
sa gzhi byin gyis brlab pa ni /
dkon mchog gsum gyi bden pa dang /
sangs rgyas dang byang chub sems dpa' thams cad kyi byin gyis brlabs dang /
tshogs gnyis yongs su rdzogs pa'i mnga' thang chen po dang /
chos kyi dbyings rnam par dag cing bsam gyis mi khyab pa'i stobs kyis /
deng 'dir khor yug gi sa gzhi 'di dag bde ba can gyi zhing gi bkod pa lta bu phun sum tshogs pa'i rgyan thams cad kyis rnam par brgyan pas mdzes shing yid du 'ong ba bsam gyis mi khyab par gyur /
mchod pa byin gyis brlab pa ni /
phun sum tshogs pa'i zhing 'di dag tu lha dang mi'i yo byad dam pa gzugs dang /
sgra dang /
dri dang /
ro dang /
reg bya la sogs pa rnam par dag cing yid du 'ong ba'i mchod pa'i sprin rgya mtsho bsam gyis mi khyab pas nam mkha'i khams thams cad gang bar gyur /
de nas rgyal ba 'khor bcas bsod nams kyi zhing du spyan drang ba ni /
phyogs dus kun nas skyabs gsum bka' sdod bcas //
nyon mongs 'gro la mkhyen brtses rab dgongs te //
dpag med zhing nas thogs med rdzu 'phrul gyis //
'dir gshegs mchod sprin rgya mtsho'i dbus bzhugs gsol //
ma lus sems can kun gyi mgon gyur cing //
bdud sde dpung bcas mi bzad 'joms mdzad lha //
dngos rnams ma lus ji bzhin mkhyen gyur pa'i //
bcom ldan 'khor bcas gnas 'dir gshegs su gsol //
bcom ldan bskal pa grangs med du ma ru //
'gro la brtse phyir thugs rje rnam sbyangs shing //
smon lam rgya chen dgongs pa yongs rdzogs pa'i /
khyed bzhed 'gro don mdzad dus 'di lags na //
de phyir chos dbyings pho brang lhun grub nas //
rdzu 'phrul byin rlabs sna tshogs ston mdzad cing //
mtha' yas sems tshogs rnams bsgral ba'i phyir //
yongs dag 'khor dang bcas te gshegs su gsol //
chos rnams kun gyi dbang phyug gtso //
btso ma gser gyi mdog 'dra zhing //
nyi ma las lhag gzi brjid che //
dad pas spyan ni drang bar bgyi //
zhi zhing thugs rje che ldan pa //
dul zhing bsam gtan sa la bzhugs //
chos dang ye shes chags bral ba //
kun tu mi bzad nus par ldan //
tshur spyon tshur spyon zhi dag la //
thub pa skyes mchog thams cad mkhyen //
shin tu legs byas gzugs brnyan ni //
mchod pa'i gnas 'dir gshegs su gsol //
bcom ldan 'dir ni byon pa legs //
bdag cag bsod nams skal bar ldan //
bdag gi mchod yon bzhes nas kyang //
thugs la dgongs shing gnang bar mdzod //
de nas khrus gsol ba'i thog mar khrus khang bskyed cing snyan gsan dbab pa ni /
khrus kyi khang pa shin tu dri zhim pa //
shel gyi sa gzhi gsal zhing 'tsher ba bstar //
rin chen 'bar ba'i ka ba yi 'ong ldan //
mu tig 'od chags bla bre bres pa der //
de bzhin gshegs pa rnams dang de sras la //
rin chen bum pa mang po spos kyi chus //
yid 'ong legs par bkang pa glu dang ni //
rol mor bcas pa du mas khrus bgyi 'o //
khrus gsol ni /
ji ltar bltams pa tsam gyis ni //
lha rnams kyis ni khrus gsol ltar //
lha yi chu ni dag pa yis //
de bzhin bdag gis khrus bgyi 'o //
'di ni khrus mchog dpal dang ldan //
thugs rje'i chu ni bla na med //
byin rlabs ye shes chu yis ni //
ci 'dod dngos grub stsol bar mdzod //
rgyal ba'i sku gsung thugs mchog la //
nyon mongs sgrib pa mi mnga' yang //
sems can sgo gsum sgrib sbyang phyir //
gtsang ma'i chab kyis khrus bgyi 'o //
sku phyi ba ni /
de dag sku la mtshungs pa med pa'i gos //
gtsang la dri rab bsgos pas sku phyi 'o //
de nas gos 'bul ba ni /
de nas de la kha dog legs bsgyur pa'i //
na bza' shin tu dri zhim dam pa 'bul //
gos bzang srab la 'jam pa sna tshogs dang //
rgyan mchog brgya phrag de dang de dag gis //
'phags pa kun tu bzang dang 'jam dbyangs dang //
'jig rten dbang phyug sogs la'ang brgyan par bgyi //
sna tshogs dbang po'i gzhu ltar rab bkra zhing //
gang la reg na bde ba'i rgyur 'gyur ba'i //
gos bzang rin chen bdag blo sbyong phyir 'bul //
bzod pa dam pa'i gos kyis brgyan par shog
/dri med mtshan la sgrib bsal mi mnga' yang //
dad pas ngur smrig rgyal mtshan phul ba yis //
nam mkha'i mtha' klas gyur pa'i sems can rnams //
sangs rgyas brtul zhugs mchog la spyod par shog
/bzhugs su gsol ba ni /
bdag dang 'gro la thugs brtse'i phyir //
nyid kyi rdzu 'phrul mthu yis ni //
ji srid mchod pa bdag bgyid pa //
de srid bcom ldan bzhugs su gsol //
de nas yan lag bdun pa ni /
'phags pa 'jam dpal gzhon nur gyur pa la phyag 'tshal lo //
ji snyed su dag sogs yan lag bdun pa tshang bar brjod /
maN+Dal 'bul ba ni /
sa gzhi spos chus byugs shing sogs /
mnyes byed maN+Dal bzang po 'di phul pas //
byang chub lam la bar chad mi 'byung zhing //
dus gsum bde gshegs dgongs pa rtogs pa dang //
srid par mi 'khrul zhi bar mi gnas shing //
nam mkha' mnyam pa'i 'gro rnams sgrol bar shog
/de nas bdag bskyed bya ba ni /
oM swa b+hA wa shud+d+haHsarba d+harmAHswa b+hA ba shud+d+ho\u0f85 haM/
stong pa nyid du gyur /
stong pa'i ngang las rang nyid phyag na rdo rje sku mdog dkar po zhi zhing 'dzum pa gangs ri la nyi ma shar ba lta bu zhal gcig phyag gnyis rdo rje dang dril bu 'dzin pa /
dar dang rin po che'i rgyan sna tshogs kyis brgyan pa bzhugs pa'i g.yas su spyan ras gzigs dbang /
g.yon du 'phags pa 'jam dpal gnyis kyang sku mdog dkar po zhi ba'i cha lugs can la /
'khor sangs rgyas dang byang chub sems dpa' rab 'byams rgya mtsho'i tshogs kyis bskor ba'i gnas gsum 'bru gsum oM AHhU~M gis mtshan pa las 'od zer 'phros pas /
sangs rgyas kyi zhing khams rab 'byams dpag tu med pa nas rigs gsum mgon po la rgyal ba rab 'byams kyis bskor ba spyan drangs badzra sa ma ya dza dzaH
dzaHhU~M baM hoH
gnyis su med par gyur /
slar yang 'od 'phros rigs lnga 'khor bcas spyan drangs dbang bskur byin gyis brlabs par gyur /
na maHsarba ta thA ga ta badzra ar+g+haM sogs /
shab+da pU dza me g+ha sa mu dra s+pha ra Na sa ma ye AHhU~M/
ma hA sarba pU dza hoH
zhes mchod cing bstod pa ni /
rgyal ba kun gyi mthu stobs rdo rje 'dzin //
thugs rje'i gter chen 'phags pa spyan ras gzigs //
mkhyen rab bdag nyid rje btsun 'jam pa'i dbyangs //
sras bcas rgyal ba ma lus kun la bstod /
khyed la rtse gcig dad pas gsol btab cing //
gsang sngags rgyal po mchog gi snying po 'di //
bzla 'o bdag gzhan sgrib pa kun sbyangs nas //
dbang skur byin rlobs smin cing grol bar gsol //
zhes gsol btab 'dun pa rtse gcig pa'i sgo nas /
oM badzra pA Ni hU~M/
oM ma Ni pad+me hU~M/
oM wA gI shwa ri muM/
zhes sngags re la so sor phreng skor lnga re mi tshig gis bar ma chod par bzlas la /
bcom ldan rigs gsum mgon po'i lha tshogs la //
dngos 'byor yid sprul mchod pa sna tshogs dang //
gsang sngags snying po dzapa? kyi mchod pa 'bul /
khyed rnams mchod bstod gsol ba btab pa'i mthus //
rang gzhan don gnyis lhun gyis grub pa dang //
dge rtsa mkha' mnyam 'gro ba'i don du bsngo //
de yang rigs gsum mgon po ni rtsa ba gsum ste bla ma thugs rje chen po /
yi dam 'phags pa 'jam dpal dbyangs /
mkha' 'gro lag na rdo rje'i bdag nyid do //
'di yan zhog pa la grub nas skabs 'dir bza' btung sogs la 'jug go /
de nas nyi ma rtse shar la mdun bskyed la klu yi bsnyen sgrub ni /
klu khang gi mdun du klu sman dkar gsum mngar gsum spos dang mar me sogs mchod rdzas thams cad tshogs par bshams la /
a mr-ita dang /
swa b+hA was sbyang /
mdun gyi klu khang mi dmigs par stong par gyur pa'i ngang las b+h+rU~M 'od du zhu ba las mtsho dang rdzing bu ne'u gsing skyed mos tshal la sogs pas bskor ba /
mdzes shing yid du 'ong ba'i nang du pad+ma dkar po 'dab ma brgyad pa rgya che ba'i dbus su klu'i rgyal po wa ru Na dkar po /
shar du mtha' yas sngon po /
lhor pad+ma dkar po /
nub tu 'jog po dkar po /
byang du nor rgyas ljang gu
/shar lhor dung skyong dkar po /
lho nub tu stobs rgyu ljang gu
/nub byang du rigs ldan sngon po /
byang shar du pad chen ser po ste thams cad kyang stod lha'i lus can mdzes 'dzum sbrul mgo'i gdengs ka can phyag gnyis thal mo sbyar ba dar dang rin po che'i rgyan gyis brgyan pa /
sku smad sbrul du 'khyil zhing 'khor du klu rigs bsam gyis mi khyab pa dang nor bu'i rigs dang dkor nor sna tshogs pas bskor ba'o //
rang nyid yi dam phyag na rdo rje sku mdog dkar po zhi zhing 'dzum par gsal ba'i thugs ka nas 'od zer 'phros te mdun gyi klu rgyal rnams kyi thugs srog phuHdkar po la phog pas /
'od 'phros te stong gsum 'jig rten khams kyi klu rigs 'khor bcas grangs med pa byon nas thim par gyur /
oM nA ga rA tsa badzra sa ma ya dza dzaH
zhes lan gsum gyis bkug
/dzaHhU~M baM hoH
zhes lan gsum gyis bstim /
klu rnams dngos su bzhugs par mos la /
de nas klu'i mchod gtor zlum po 'bru sna dkar gsum gyis brgyan pa dang /
'o phud bcas bshams la chu gtsang gis bran nas /
oM badzra yak+sha hU~M/
a mr-ita dang /
swa b+hA was sbyang /
stong pa'i ngang las b+h+rU~M las rin po che'i snod du oM AHhU~M gsum 'od du zhu ba las byung ba'i gtor ma klu rnams dga' ba'i bdud rtsi'i rgya mtsho chen por gyur /
oM AHhU~M lan gsum /
oM nA ga rA tsa i daM ba liM ta kha kha khA hi khA hi /
nA ga le lA+e duM pa le lA+e ba liM ta khA hi khA hi /
zhes lan bdun gyis 'bul la phrin las bcol ba ni /
klu yi rgyal po 'khor dang bcas pa rnams dang snang zhing srid pa'i lha klu gzhi bdag rnams kyis mchod sbyin gyi gtor ma 'di bzhes la /
sangs rgyas kyi bstan pa dar ba dang sems can thams cad bde zhing skyid par mdzad du gsol /
bdag cag rnal 'byor sgrub pa po 'khor dang bcas pa la zas nor longs spyod phun sum tshogs pa'i dngos grub stsol cig
/khyad par du char chu dus su phob cig
/sa phyogs yul ris rgyal khams thams cad dang /
khyad par yul 'di phyogs su btsa' sad ser gsum sogs lo tog gi 'tshe ba thams cad las srung zhing skyob par mdzad du gsol /
'bras bu lo tog gi rigs smin zhing rgyas par mdzad du gsol /
ha cang char che ba dang /
zhod rgyas pa dang /
chu'i 'jigs pa ma gtang /
dkon mchog gsum gyi bka' dang dam tshig dran par mdzod cig
/ces byas la bzlas pa ni /
rang yi dam gyi thugs ka'i sa bon las 'od zer 'phros klu rnams kyi thugs srog phuHla phog pas /
'dod don gsol ba ltar gyi phrin las sgrub cing khyad par du klu'i sbrul mjug rnams kyis rgya mtsho dkrugs pas rba rlabs chi li li 'phyo zhing zegs ma char du babs /
sa dang bar snang thams cad sprin dang na bun gyis gtibs nas rtsi shing lo 'bras rnams sngo lhubs lhubs skyes par bsam la /
oM nA ga le lA+e /
dum pa le lA+e /
nA ga rA tsa hU~M phaT/
ces smra ba bcad de lnga brgya bzla 'o //
mthar /
oM nA ga rA tsa sarba ba su sid+d+hi swA hA/
zhes nyer gcig bzla 'o //
mthar dbyangs gsal ye d+har tshar gsum brjod /
snang zhing srid pa'i lha klu gzhi bdag nor lha 'khor dang bcas /
dzam lha khyed rnams lo tog 'bru sman rnams khyim du ma 'dus kyi bar du sku gzugs rten rdzas rnams dang dbyer med du brtan par bzhugs su gsol /
bzhugs nas bkra shis byin chags par mdzad du gsol /
phun sum tshogs pa'i longs spyod thams cad 'du bar mdzad du gsol /
zhes brtan bzhugs bya'o //
'di yan char 'bod sad srung gang la'ang gyis //
de nas nyi ma rtse shar la bsang btang nas 'bru sna sman spos kyi phye ma mchod /
klong chen pas mdzad pa'i brngan bsang gis khog phub /
'khrugs bcos bsdus pa chags med lugs sogs rgyas par 'don /
bsang grub 'phral nas klu gtor rgyas pa gtang grub par byed /
de nas slar yang bsang kha gsos la /
bla ma dgongs 'dus las byung ba'i yul lha mchod pa 'di yang gyer dgos te /
de nas gzhi bdag la bal shug la sogs pa'i shing sna'i dud pa rgya cher gtang /
chang phud gser skyems g.yag lug ra gsum sogs kyi gzugs khra yag bcas bshams la chu gtsang bran /
oM a kA ro mu khaM sogs /
zhes lan gsum gyis byin gyis brlabs te chang phud phyogs mtshams mchod la 'di skad do //
kye /
stong gsum 'jig rten khams 'di na //
gnas shing rten bcas sa bdag klu //
lha mo brtan mas gtso byas pa'i //
lha klu dge bsnyen sa bdag dang //
yul lha gzhi bdag ma lus pa //
rnal 'byor bdag gis spyan 'dren gyis //
'khor bcas gnas 'dir gshegs su gsol //
rang rang dgyes pa'i gdan la bzhugs /
khyed rnams rdzu 'phrul stobs dang ldan //
rgya mtsho chu klung brag ri nags //
sa dang bar snang kun gyi bdag
/legs nyes gnyis kyi shan 'byed cing //
'gro ba mi dang lhan cig gnas //
mchod pa'i gnas 'dir gshegs su gsol //
dkar gsum rdzas kyi mchod pa 'bul //
mngar gsum rdzas kyi mchod pa 'bul //
rang rang dgyes pa'i mchod pa 'bul /
khyad par yul bdag gnyan dang klu //
yul lha sa bdag 'khor dang bcas //
'dir gshegs dkar mngar mchod pa bzhes //
'bras dkar g.yag lug ra gsum 'bul //
smyug rgod dar sna rin chen 'bul //
gser g.yu mda' dar dar tshon 'bul //
phye mar chang phud 'bru sna 'bul //
mkhan shug sur dkar bsang dud 'bul //
gzhi bdag khyed rnams spyan lam du //
ci 'dod mkho dgur ldan gyur cig
/khyed kyi 'dod pa tshims nas kyang //
bdag gi 'dod pa'i don rnams sgrubs //
zas nor longs spyod dngos grub stsol //
las kyi 'bras bu mchis par mdzod //
ces dang /
hoH
sa yi lha mo brtan ma /
sa bdag dbang chen /
sa 'dzin lag pa chen po /
stong gsum dzam bu gling la gnas pa'i lha klu gzhi bdag mthu bo che rnams dang /
khyad par du'ang yul phyogs 'di skor la gnas shing bdag cag sgrub pa po la 'go zhing sdong grogs byed pa'i lha klu gzhi bdag 'khor dang bcas pa khyed rnams kyis /
gser skyems bdud rtsi'i mchod pa dang bdud rtsi bsang gi mchod pa 'dod yon gtor ma'i mchod pa 'di rnams bzhes la sangs rgyas kyi bstan pa dar ba dang /
sems can la bde skyid 'byung ba'i phrin las dam pa mdzod /
'jig rten gyi khams thams cad dang khyad par du yul phyogs 'di ru btsa' sad ser gsum 'bu srin sogs lo tog la gnod cing 'tshe ba mtha' dag srungs shig
/ma gtang zhig
/gzhan yang nad mug 'khrug rtsod thams cad zhi zhing mi 'byung bar mdzod cig
/char chu dus 'bab lo phyugs legs shing bkra shis bde legs phun sum tshogs pa 'byung bar mdzad du gsol /
zhes phrin las bcol lo //
gzhi bdag ming che ba gdug rtsub can yin na dmar gtor sha khrag bran /
'dzom na bshos zlum dkar gsum 'bru snas brgyan pa so sor gang dgyes su mchod dgos pa dang /
bsang gser skyems ni /
spyi mchod yin na dgongs 'dus nas gsungs pa'i lag len 'dir bya /
zhi ba'i rigs la dkar gtor mar thud 'bru snas brgyan pa dang /
gser skyems gtsang ma /
drag po'i rigs la snod gcig tu dmar gtor sha khrag gis brgyan pa dang /
yang snod gcig tu bgegs rigs lan chags spyi la bgegs gtor ting lo changs bu sha dum la phug 'bru sna drug gis brgyan pa bsham /
yo byad yod pa bzhin ser sna dang byas chog tu ma song bar gtor ma bzang mang che bar byas na rten 'brel bzang ngo //
de rnams bshams nas spyi khyab tu byin brlab pa ni /
a mr-ita dang /
swa b+hA was sbyang /
stong pa'i ngang las rin po che'i snod yangs shing rgya che ba'i dbus su gtor ma 'dod yon snang zhing srid pa'i lha klu mi ma yin gnyug mar gnas pa dang /
'dre srin lan chags dang bcas pa'i 'dod 'byung gi ji ltar mkho ba'i mchod sbyin du gyur /
na maHsarba ta thA ga ta dz+nyA na a wa sogs lan gsum /
oM a kA ro sogs lan gsum /
mchod sbyin gtor ma dam pa 'di //
mang por ting nge 'dzin gyis spel //
so sor thob pa sngags kyis byas //
phyag rgyas pham rgyal 'thab rtsod med //
yon bzhes 'dod pa'i bsam pa sgrubs //
zhes lan gsum gyis bsngos la phrin las bcol ba ni /
hU~M hrIH
phrin las 'di la dad dang ma dad pa'i //
'das dang ma 'das sde brgyad mi min tshogs //
mgon skyabs grogs mdzad srung phyir mchod pa bzhes //
ma dad bgegs rigs lan chags 'dod yon khyer //
yongs khyab lha srin sgrub pa'i grogs mdzod cig
/gang bsam 'dod don lhun gyis 'grub par mdzod //
ces lan gsum brjod /
'di ni klong gsal gter byon gur drag ye shes rab 'bar las byung ba'o //
cha gsum bsdus pa'i go yang 'dis chod snyams shing phyi dro sad rtags byung na /
yang dgong ka gtor ma 'di dgos nges can yin no /
!
/rgyas par so sor bsngo ba la thog mar gser skyems 'bul ba ni /
gser skyems ye shes kyi bdud rtsi'i rgya mtsho chen por gyur /
oM AHhU~M lan gsum /
rang nyid skad cig gis pad+ma 'byung gnas su gsal ba'i thugs ka nas 'od zer 'phros dpal mgon bdun cu lha mo brtan ma sogs lha klu gzhi bdag thams cad mdun du 'khod par mos /
hU~M hrI:
lha klu gnod sbyin rgyal po gza' btsan dang :
dri za grul bum mi'am ci la sogs :
bdudadang srin po ma mo gzed sman dang :
dmu dang the'u rang grong srin 'dre mor bcas :
yul lha bzhi bdag gnas bdag gter bdag dang :
dkor bdag la sogs lha srin 'byung po'i tshogs :
bka' dang dam la gnas pa'i dge bsnyen rnams :
gtsang sbyar bdud rtsi'i gser skyems di snoms la :
gnod cing gdug pa'i bsam pa rab zhi nas :
rtag tu bdag gi dge ba'i stongs grogs mdzod :
yul ris rgyal khams sa phyogs 'di dag tu :
bdag ni bla med byang chub mchog bsgrub cing :
sems can rnams kyi don rab brtson pa la :
khyed rnams bdag gi mthun rkyen bsgrub tu gsol :
sa yi lha mo brtan ma la sogs pa'i :
sa bdag rje blon 'khor dang bcas rnams kyang :
gtsang sbyar bdud rtsi'i gser skyems 'di snoms la :
bdag gi bsam pa'i don 'di ma 'grub bar :
ko long ru nga phrag dog ma mdzad par :
rin chen gter gyi sa 'di bstsal du gsol :
khyed cag bsam pa bsgrubs la re ba bskangs :
bdag gi las kyi 'bras bu mchis par mdzod :
ces dgongs 'dus ltar dang /
khyad par yangs pa'i rgyal khams thams cad dang //
yul phyogs 'di yi phu mda' nyin srib la //
btsa' dang sad ser gnod 'tshe ma gtang zhig
/lo tog 'bru sman 'phel zhing rgyas par mdzod //
nad mug 'khrug rtsod thams cad zhi bar mdzod //
bcol pa'i 'phrin las myur du 'grub par mdzod //
oM b+hU mi pa ti sa pa ri wA ra /
pr-i thi de wI lo ka pA la i daM b+ha liM ta kha kha khA hi khA hi /
ar+g+haM nas shab+da'i bar du mchod /
de nas dkar gtor mchod pa ni /
hU~M hrIH
sngon gyi bskal pa'i dang po la //
rig 'dzin pad+ma 'byung gnas kyis //
bka' dang dam la btags pa yi //
'jig rten chos skyong dam tshig can //
tshangs pa dang ni brgya byin dang //
rgyal chen bzhi dang phyogs skyong bcu //
lha chen brgyad dang klu chen brgyad /
gza' chen brgyad dang nor srung brgyad //
rgyu skar nyi shu rtsa brgyad dang //
bod khams skyong ba'i skyong ma dang //
brtan ma chen mo bcu gnyis dang //
ma mo 'byung po sha za'i tshogs //
srin po yi dwags smyo byed dang //
yul phyogs 'di la gnas pa yi //
gzhi bdag tshogs rnams thams cad dang //
lha srin sde brgyad 'khor dang bcas //
'dir gshegs bdag la dgongs su gsol //
de nas dril bu gsum du brdung bar byas la /
mchod sbyin gtor ma sogs /
yid la 'dod pa kun 'grub shog
/khyad par yangs pa'i rgyal khams sogs gong ltar bya /
de nas chos kyi sbyin pa ni /
ye d+harmA sogs /
sdig pa ci yang mi bya sogs /
zhes pas gtor ma gtsang sar 'bul /
de nas dmar gtor bshams la 'bul ba ni /
a mr-ita dang /
swa b+hA was sbyang /
stong pa'i ngang las AHlas b+han+d+ha'i snod yangs shing rgya che ba'i nang du gtor ma sha khrag rus pa'i phung po nam mkha' dang mnyam par gyur /
oM AHhU~M/
lan gsum /
sha khrag dmar gyi gtor ma 'dod pa'i yon tan lnga dang ldan pa 'di nyid bsngo zhing 'bul ba'i gnas su gyur pa ni /
phyi nang gsang ba'i lha srin sde brgyad gdug rtsub can gyi rigs su gyur pa mthu che kha drag dbang btsan rnams dang /
khyad par yul phyogs 'dir gnas kyi rgyal btsan bdud sogs sde brgyad mthu bo che sde dgon dben gnas gnyan po'i srung ma 'khor dang bcas pa rnams la 'bul lo //
dgyes par bzhes la ko long dang ru nga phrag dog gdug sems ma mdzad cig
/ces dang gtor ma gtsang sar gshegs /
lan chags bgegs rigs kyi gtor 'bul ni /
rang nyid pad+ma drag por gsal ba'i thugs ka nas 'od zer steng 'og phyogs mtshams thams cad du 'phros pas bgegs rigs lan chags 'byung po thams cad skad cig gis mdun du 'ub kyis 'dus par gyur /
sarba b+hU ta A kar+sha ya dzaH
dzaHhU~M baM hoH
mchod sbyin gyi gtor ma rgya chen po 'di nyid bsngo zhing sbyin pa'i gnas su gyur pa ni /
dkar po dge ba'i las sgrub pa dang skye 'gro sems can kun la gnod cing 'tshe bar byed pa'i bgegs rigs lan chags 'byung po'i rigs su gyur pa thams cad la bsngo 'o //
sbyin no //
tshim par gyur cig
/khyad par du yang sa phyogs yul ris 'di dag tu 'bras bu lo tog la gnod cing 'tshe bar byed pa gtong mkhan rgya 'dre dam sri 'byung po bse rag gi rigs su gyur pa rnams dang /
gnam sa bar gsum gyi 'gong po spun dgu sogs sad 'dre'i rigs thams cad la bsngo 'o //
sbyin no //
tshim par gyur cig
/'gong po sad 'dre khyed rnams kyi za kha bstan dgra'i yul zhing 'brog gsum la thobs shig
/btung sna dgra bo thams cad kyi yul zhing 'brog gsum rtsa chu shing gsum la za kha ston la gnas chos shig
/bdag cag dpon slob bsrung bya dmigs yul rnams la gnod 'tshe ma gtang zhig
/bka' dang dam las ma 'da' zhig
/de bas glud kyi gtor mas tshims par gyis la so so rang rang gi gnas su song zhig
/byer cig
/dengs shig
/bka' ltar mi byed cing dam la mi gnas pa thams cad 'dir ma gnas par gzhan du dengs shig
/srid pa spyi nas bshig cig
/srid gsum rmang nas sgyel cig
/'khor ba'i gting nas phyungs shig
/bskal pa'i mes sregs shig
/dam tshig dmod pas sdigs shig
/bka'i chad pas chod cig
/gnam lcags ral gris spyi bo'i gtsug nas khos shig
/sum+b+ha nis non cig
/srid gsum gar skyes gar gnas kyang sdig can 'di'i steng du gnam lcags rdo rje'i char chen po phob cig
/rgyal 'gong bsen mo dam sri sha trUn mA ra ya rbad nan /
bsam sbyor ngan pa thams cad 'dis thul cig
/ces bden stobs brjod /
dmar gtor dang bgegs gtor 'di phyi dro sad rtags sogs byung dus shin tu gces pas bya'o //
bsang klu gtor dkar gtor gser skyems dmar gtor bgegs gtor sogs gzhung 'dir yod pa rnams yod bzhin du sems bskyed ldan pas brtson par byas na 'di kho nas kyang sad las skyob bo //
de bas gces par gyis shig
/de nas sprin mdo dang snang brgyad bklag
/gzhan yang nyes pa kun sel sogs long khyab dang bstun no /
'di yan phyi dro dang snga dro'ang bya ba ste nyin bzhin ma chag pa gal che'o //
de nas sprin mdo tshar re dang snang brgyad tshar re bklag go
/de ni nyi dros yan chad kyi 'don bsgom rnams te shin tu gal che zhing nyin bzhin du chag med bya'o /
!
de nas sngags bsgrang ba ni /
char 'bod kyi dus yin na sngags thog mar 'di bzla 'o //
oM nA ga le lA+e /
dum pa le lA+e /
nA ga rA tsa hU~M phaT/
zhes mang du bzlas la char 'beb kyi sngags ni /
oM nA ga rA dza sa ma ya dza dzaH
phroM phroM/
phob phob /
nA ga rA tsa char phob phob /
nA ga rA tsa rbud rbad char ya rbad /
nA ga rA tsa rbud char ya rbud /
nA ga rA tsa bskul char ya bskul /
nA ga rA tsa phroM phroM/
hril hril shar shar phob phob /
ces drag la mang bar bzla zhing sad srung dus 'di mi dgos /
!
de nas sad srung dngos gzhi la 'jug pa ni /
thog mar snga dro'i skabs su lho sprin rtod la mnan pa'i sngags ni /
oM nA ga rA tsa phu rat+na sa ma ya dza dzaH
lan bdun /
klu'i rgyal po gtsug na rin chen khyod lho sprin yal du ma 'jug par sad kyi 'jigs pa las skyobs shig
/oM nA ga rA tsa ba su ki maM sa ma ya dza dzaH
lan lnga /
shar gyi klu rgyal ba su ki
/lho sprin rtod la mnan nas kyang //
sprin tshogs yal du ma 'jug par //
sad kyi 'jigs pa las skyobs shig
/oM nA ga rA tsa pad+ma sa ma ya dza dzaH
lan bdun /
shar lho'i klu rgyal pad+ma yis //
lho sprin\u0f8e
'gre'o //
oM nA ga rA tsa phu u li ka sa ma ya dza dzaH
lan lnga /
lho yi klu rgyal pad dkar gyis //
lho sprin\u0f8e
oM nA ga rA dza phu d+hu na sa ma ya dza dzaH
lan bdun /
lho nub klu rgyal mtha' yas kyis //
lho sprin\u0f8e
oM nA ga rA tsa phu karko Ta sa ma ya dza dzaH
lan bdun /
nub tu klu rgyal karko Tas //
lho sprin\u0f8e
oM na ga rA tsa phu tsan du sa ma ya dza dzaH
lan lnga /
nub byang klu rgyal rigs ldan gyis //
lho sprin\u0f8e
oM nA ga rA tsa phu tak+Sha ka sa ma ya dza dzaH
lan lnga /
byang gi klu rgyal 'jog po yis //
lho sprin\u0f8e
oM nA ga rA tsa phu hu la phu sa ma ya dza dzaH
lan bdun /
byang shar klu rgyal dung skyong gis //
lho sprin rtod la mnan nas kyang //
sprin tshogs yal du ma 'jug par //
sad kyi 'jigs pa las skyobs shig
/ces legs par bzla 'o /
!
/de nas sa gzhi drod 'beb kyi sngags ni /
de yang sad 'ong ba'i rkyen ni /
mi rnams kyi bag med dang spyod pa rtsing pos ri gnyan chu mig gnyan por thab shor ba dang /
'khrug rtsod byas pa dang sdig can bsod nams zhan pa'i mi rnams gum pa'i rkyen gyis sad 'byung bar gsungs pas /
yul phyogs ri rgya dang klung rgya bsdam /
dge khrims bca'/
gzhi bdag la phog thug mi 'gro ba'i bslab bya bya'o //
phyi dro dang dgong ka sad 'ong ba'i rtags ni /
phyi dro sad mda' 'ong ba dang /
sprin dang na bun yal /
skar ma 'dar /
byang nas rlung si ri ri 'ong na nges par sad 'ong bas sngags rgyun la 'bad par bya'o //
byang sprin rnams lhor 'gro ba dang /
sad bla rlung dang bu yug 'tshub pa dang /
sprin nag po mi mgo 'dra 'ur 'ur rdul rdul lhor 'gro ba dang /
rlung dang lhags pa ngad grang shar dang byang nas 'ong zhing
lhags pa tsha /
dgu tshigs dri ma dang bral na nges par sad 'ong bas mtshan de la chu sna'i zangs zhabs su me dud rgyun chad med par bya /
sngags dang dmigs pa dpon slob gnyis gsum gyis nan tan byas pas nges par thub bo //
sad rtags 'di brtag par shin tu gces par bya'o //
le lo snyom las byas na 'bras bu 'byung dka'/
bsam pa sems bskyed kyis khog phub /
dkon mchog la gsol ba btab cing bka' bsgo bden pa brjod la nan tan bya'o /
!
/sa gzhi drod 'beb sogs sad srung dngos gzhi'i rdza ma zangs chu'i sngags dang dmigs pa ni /
oM swa b+hA was sbyang /
stong pa'i ngang las rdza zangs b+h+rU~M 'od du zhu ba las rin po che'i snod rgya khyon stong gsum dang mnyam pa'i nang du 'o ma'i rgya mtsho chen po klu'i pho brang chen por gyur pa'i nang du /
klu chen brgyad sbrul mgo'i gdengs ka can rgyan dang cha lugs yongs su rdzogs pa /
'khor du klu rigs bsam gyis mi khyab pas bskor ba rnams kyi sbrul mjug gis rgya mtsho dkrugs pas nam mkha' sa gzhi bar snang thams cad sprin dang na bun gyis gtibs /
'og tu me yi drod kyis g.yos pas nang gi chu las smug pa mched /
de las nam mkha' la sprin 'khrigs par gyur /
dmigs pa nan tan bya zhing sngags 'di bzla /
oM nA ga kA la hU~M:
nA ga le lA+e :
dum pa le lA+e :
nA ga rA tsa hU~M phaT:
oM sarba me g+ha sdus swA hA:
nyin mtshan kun tu mang du bzla 'o //
de nas rdza zangs chu sna zhabs su me btang nas chu dkrugs ring sngags 'di bzla 'o //
oM b+hi ta ling thib thib :
b+ha tha ling thib thib :
se ba li thib thib :
ser 'dus :
rlangs 'dus :
sprin 'dus :
so ta pa la so ta pa la :
de nas nam phyed nas nyi ma rtse shar bar du sngags 'di bzla ste /
zangs chu'i zhabs su shing spa ma sogs shing sna'i me 'bud la chu sngags thun bzung gis bzlas pa ni /
d+he wa rar sdus r+n+ri 'ubs sdus :
sprin sdus :
rak+sha sdus swA hA:
zhes brgya stong bzla /
chu lhog bud nas sngags 'di bzla /
oM a ma hU~M:
thum ril sdus :
pra ti pra ti b+ha ri swA hA:
oM nA ga mu la :
b+ha ri sha ya :
gri na ya b+hi ri :
nag po thib thib :
'dre ya ye :
sprin sdus sdus :
sngags 'di ni dgong mo nas nyi ma ma shar bar du bzla /
khyad par tho rangs dus brtson 'grus bskyed la bzlas na sad nges par thub pa gal chen gnad dam pa yin no //
sa gzhi drod 'beb kyi skabs su byis pa lo bcu gsum man chad kyi gtsang mas chu mig lu ma dgun mi 'khyags dbyar bsil ba nas chu gtsang ma mang tsam blangs la chu sna rdza ma nang du blugs zhabs su shing sna'i dud pa btang nas klu chen brgyad bskyed bsgom mo //
sngags gong gi
/oM nA ga kA la sogs dang /
sarba me g+ha sdus sogs ci mang bsgrang ba gnad yin /[ <!TCC Tibetan character 4,37 undefined in unicode!> ]rat+na'i gter byon gur drag gi las tshogs las byung ba'i sad srung ni /
nam mkha' rgya che zhing yul mthong zhing gtsang sar bya /
snod ni zangs chen po'am rdza ma dmar po ma spyad pa chen po'i nang du gtsang po'i chu dang klu gnas kyi chu blangs la bkang /
rdzas ni /
rtag ngu /
dkar gsum mngar gsum /
ba dmar mo dang ra dkar mo'i 'o ma blug
/de 'o ma'i rgya mtsho chen por bsgom /
nam mkha' rgya che zhing mthong sar 'og tu sgyed bu btsugs la /
bong ba'i me dug gis rlangs thul bya /   'di nges nges ma byung yang shug pa spa mas chog
/sngon 'gro brngan bsang gser skyems gtor ma sogs rgyas par btang la /
nus pa can mi lngas sngags 'di nan tan byas la bzla /
mdun gyi chu sna'i rdza ma dros pa las rlangs pa byung bas smug pa mched /
de las nam mkha' la sprin gyis gang bar gyur /
sngags la /
oM AHhU~M/
e hur thuM dril /
sdus sna thi ra thaM bam swA hA/
zhes sngags rgyun byas pas sad las thub par 'gyur ro //
zhes drag po'i bsnyen sgrub thems pa rnams kyis ston zla 'bring po'i gza' tshes dge ba nas mgo brtsam ste bsgrub /
lo dus kyi tshes grangs skar ma sogs sad sri zhugs pa sogs yod dus dang dus la babs tshe bya 'o //
yang 'di'i 'phro las byung ba'i btsa' sogs lo nad thub pa'i srung ba ni /
chu 'gram kyi bye ma la sngags 'di bzla 'o //
me khu chu sod phu shel ka li nan /
b+h+rU~M baM laM raM na sod /
ces mang du bzlas la nangs zhogs snga mo zhing la khyab par gtor bas thub nges so //
zhes gsungs so /
!
de nas rlung sad bsrung ba sogs rlung gnon pa ni /
gro ga la rlung lha sha ba yu mo nyal ba la zhon pa sku mdog dud kha lag tu ba dan bsnyal nas 'dzin pa bris pa'i snying khar /
rlung lha rlung dang bcas non non satwam b+ha rak+Sha hU~M:
zhes pa'i mthar /
yaM brgya rtsa brgyad kyis bskor /
oM b+ha ya b+he :
a taM:
i satwaM:
b+ha yu satwaM b+ha ya nan :
rlung lha satwaM b+ha ya nan :
b+ha ya b+he :
b+han+d+ha b+han+d+ha :
b+han+d+ha ya b+han+d+ha ya :
satwaM b+ha satwaM b+ha :
satwaM b+ha ya satwaM b+ha ya :
yaM yaM nan laM laM nan :
hU~M hU~M b+ha yu satwaM b+ha ya dza dza :
nan nan :
phaT phaT:
rlung sad gtong mkhan thams cad kyi lus ngag yid gsum satwaM b+ha ya nan :
zhes tshar gsum bris la mtha' bskor //
de ni rlung gnon gyi tsakra 'o //
de nas lus bya mgo can /
sprel mgo can /
sbrul mgo can gsum bri /
snying gar tri re bri /
de yi mthar bgegs rigs 'gong po spun dgu nan bri /
de'i mthar /
bstan pa dang sems can yongs la gnod cing 'tshe bar byed pa'i gnam sa bar gsum gyi 'gong po spun dgu rgya 'dre dam sri bsen mo bse rag 'byung po'i rigs su gyur pa rnams kyi lus ngag yid gsum satwaM b+ha ya nan :
zhes bris mthar dzaHkhrom gyis bskor ling ga rnams la rang gi dra dri ma song bar sbyong ba byas nas /
mdun du lcags snod nang du bzhag la /
na mo /
mchog gsum rtsa gsum mkha' 'gro chos skyong rnams kyi bka' bden pa dang /
rgyu 'bras bslu ba med pa'i bden pa dang /
bdag gi lhag bsam rnam par dag pa'i bden stobs kyis /
rlung dang rlung lha rlung sad gtong mkhan thams cad dmigs pa'i rten 'di la khug cig
/ces lan gsum gyis bkug
/dzaHhU~M baM hoH
zhes lan gsum gyis bstim ste so sor lteb /
tshon skud sna lngas rgya gram du bcings la /
rdza ma'i gwa'u gru gsum du bcug
/nang thams cad tsha tshA zhig pa'am sas bkang ste gwa'u yang tshon skud kyis dkris la sgrub khang gi nub byang du dong brus la nang na mnan /
steng na rdo leb la rdo rje rgya gram bris pas kha bcad /
de'i steng du tho brtsegs la tsha tshA rab gnas can gyis mnan par bya'o //
'gong po'i ling+ga yang tshon skud kyis bcings gwa'u gru gsum nang du bcug la mchod rten nam lha khang them 'og tu mnan no //
de nas rlung 'ong ba'i dus su 'di ltar bya'o //
ri yi rgyal po ri rab kyi 'og tu rlung dang rlung lha rlung bdag rlung sad gtang mkhan thams cad chil gyis mnan par gyur /
oM char ya chur ya b+ha yu satwaM b+ha ya nan :
zhes lnga brgya bzla /
yang /
oM D+h+riSh+Ta ras Ta ya swA hA:
oM bi ru pAk+ShA ya swA hA:
oM b+hi ru D+ha ka ya swA hA:
oM b+hai shra ma NA ya swA hA:
sad srung ba la bar du gcod par byed pa'i rlung sad gtong mkhan thams cad kyi lus ngag yid gsum satwam b+ha ya nan /
zhes nyer gcig brjod /
sri mA ra ya sad byed pra ma nan /
sri mA ra ya sad smu tsi nan /
sri mA ra ya sad byed sa ma shag tse nan /
mkha' la rgyu ba'i yi dwags 'byung po nan /
mu stegs kyi bu mo sad 'dre spun gsum satwaM b+ha ya nan /
'bras bu lo tog la bar du gcod pa'i 'gong po bya sprel sbrul mgo can rnams kyi lus ngag yid gsum satwam b+ha ya nan nan /
zhes mang du bzla zhing steng nas thun sogs kyis brab bo //
'di yan byang gter dang bla ma dgongs 'dus sogs kyis khog phub /
zhal shes man ngag rigs kha skong dang bcas sba bsri med par bkod pa'o //
!
//yang nam mkha' mdzod kyi sgo nas sad srung lugs gcig ni /
bcas dang rdzas bsags nas rgyun gyi dus su sgrub cing dgos dus las la sbyar bar gsungs pa'i khyad par can mchis pa las /
bcas sogs rgyas pa ni nyi zla 'od sprin sad srung rang gzhung du gsal /
'dir klu bum nang du chu sna dri bzang sman sna klu sman gyis bkang ba shing rtsi'i kha rgyan dang bcas bshams la /
phyi dro dgong ka cha gsum sogs btang grub nas skyabs sems bsdus pa zhig bya /
bdag bskyed ni /
swa b+hA was sbyang /
stong pa'i ngang las rang rig yi ge muM//
de las 'od phros 'phags mchod don gnyis byas //
tshur 'dus 'jam dpal sku mdog dmar ser mdog
/zhal gcig phyag gnyis g.yas pas shes rab kyi //
ral gri 'od 'bar 'od kyis bar chad srung //
phyag g.yon ut+pal dmar ser steng nyid du //
chos sku yum chen dbyer med glegs bam la //
sangs rgyas byang sems dpag tu med pas bskor //
de dag rnams las thugs rje ye shes kyi //
me 'od 'bar bas phyogs mtshams thams cad khyab //
sad kyi gnod pa ma lus bsrung bar gyur //
thugs kar zla steng muM las sngags phreng 'khor //
dar dang rin chen sna tshogs rgyan gyis spras //
longs spyod rdzogs pa'i cha lugs yongs su rdzogs //
snang stong dbyer med chu zla 'ja' tshon bzhin //
snang srid ma lus sku yi bkod pas khyab //
de ltar bdag nyid 'jam dpal gsal ba yi //
spyi bor phyag na rdo rje mthing //
mgrin par spyan ras gzigs dbang dkar //
spyan gzigs phyag mtshan bum pa'i nang //
pad 'dab dbus su 'od dpag med //
'dab mar rta mgrin dmar po gsal //
'jam dpal thugs kar gshin rje gshed //
sku mdog mthing nag 'jigs par bsgom //
mdun gyi nam mkhar seng khri'i steng //
bla ma shAkya thub pa la //
sangs rgyas byang sems rnams kyis bskor //
lha tshogs rnams kyi mtha' skor du //
phyogs bcu'i sangs rgyas byang sems dang /
khro bo khro mo rnams kyis bskor //
lha rnams gnas gsum 'bru gsum las //
'od 'phros mchog gsum rtsa gsum dang //
mkha' 'gro chos skyong skyabs gnas rnams //
spyan drangs dbyer med bzhugs byin brlabs //
phyi nang gsang mchod sna tshogs 'bul //
rigs gsum mgon po'i lha tshogs la //
phyag 'tshal mchod bstod gsol ba 'debs //
thugs rjes gzigs la byin gyis rlobs //
smin cing grol bar mdzad du gsol //
'bras bu lo tog bsrung bya rnams /
khyed la 'bul lo skyabs su gsol //
dkon mchog thugs rje'i skyabs 'og nas //
sad kyi 'jigs pa bskyab tu gsol //
zhes gsol ba btab la sngags 'di bzla /
lha rnams thugs kar nyi zla'i steng //
sa bon rnams la sngags kyis bskor //
'od 'phros rang gzhan don gnyis byas //
sad kyi 'jigs pa skyob par gyur //
oM wA gI shwa ri muM/
oM ma Ni pad+me hU~M/
oM badzra pA Ni hU~M/
oM h+ya g+h+rI wa hU~M/
oM ya mAn+ta ka hU~M/
oM mu ni mu ni ma hA mu na ye swA hA/
ci nus bzla /
mdun du bum bskyed ni /
mdun du b+h+rU~M yig las byung bum pa'i bcud //
mtha' yi rgya mtsho'i dbus nyid du //
rgya mtsho lbu ba ri rab tsam gyi dbus //
pad dkar 'dab brgyad dbus kyi ze 'bru'i steng //
sha ba yu mo'i khri steng yig 'bru e //
bdag nyid yi dam thugs nas 'od zer 'phros //
mdun du yig 'bru e dkar de la phog
/'od zer sna tshogs 'phros pas e la thim //
snang srid lha klu bzhi bdag thams cad kyi //
nus mthu gcig bsdus srid pa chags byed pa //
lha mo dkar mo mdzes 'dzum rgyan gyis spras //
zhal gcig phyag gnyis gser gyi bum pa bsnams //
dar zab gser g.yu rin chen rgyan chas spras //
bum pa'i kha rgyan dpag bsam shing chen las //
dgos 'dod sprin 'khrigs yid bzhin char pa 'beb //
phyed skyil sha ba yu mo'i khri la bzhugs /
khri zur lnga la 'byung lnga'i lha mo ni //
dkar ser dmar ljang mthing mdog rin chen brgyan //
dar zab gos bklubs mdzes pa'i tshul gyis bzhugs //
bzhugs khri'i zhabs 'og pad 'dab brgyad po la //
sog ma med sogs klu rgyal brgyad po bzhugs //
'khor du klu 'bum gnyan khri sa bdag stong //
sde brgyad mthu rtsal can dang gzhi bdag sogs //
snang srid lha klu gzhi bdag yod tshad gsal //
gtso 'khor kun gyi phyag gnyis thal sbyar dbus //
bdud rtsi'i bum pa bsnams te dgyes par bzhugs //
bdag nyid yi dam thugs las 'od zer 'phros //
srid pa chags byed lha mo'i thugs srog gi
/e la phog pas snang srid 'byung lnga'i bcud //
ma lus bsdus shing dngos grub bstsal bar gyur //
sha ba yu mo'i mkha' gsang lam gsum nas //
char sprin byung bas bar snang khebs par gyur //
ces rigs gsum mgon po'i snying po bzlas shing /
oM a la thu /
thum ril sdus /
pra ti pra ti b+ha ram swA hA/
rgyun bsnyen bya'o //
sad srung dngos la nam mkha' dbang sdud dang /
chu rta klu 'brug bar snang sprin sdud /
sa gzhi drod 'beb rnams las /
dgong mo sad kyi rtags byung na 'di ltar ro //
yul phyogs 'di yi zhing thog 'bru yi steng //
seng chen brgyad dang rin chen khri steng du //
sangs rgyas byang sems rgyal ba sras bcas bzhugs //
chos kyi sgra dbyangs nam mkha' gang bar sgrog
/bgegs rigs 'byung po'i gnod sems kun zhi nas //
byang chub sems ldan ngang du 'khod par gyur //
oM mu ni mu ni ma hA mu na ye swA hA/
zhes brgya rtsa bsgrang /
yang /
rang nyid spyan ras gzigs su gsal ba yi //
thugs ka'i hrIHlas dpal chen rta mgrin khros //
nam mkha' bar snang sa gzhi kun khyab ste //
rgyal 'gong 'byung po sad 'dre rdul brlag gyur //
oM h+ya g+h+rI wa hU~M/
brgya bsgrang nas /
e yaM baM raM laM sprin sdus swA hA/
zhes brgya rtsa brgyad dang /
yang /
oM badzra pA Ni hU~M/
nA ga phu mi shog :
phu nA ga ku ru shog go g+hir ta nA ga le lA+e baM baM swA hA/
ci mang bzla /
yang /
bdag nyid 'phags pa 'jam dpal gzhon nur gsal //
phyi snod gzhal yas nang bcud lha ru gsal //
sgra grags thams cad yig 'bru 'ur dir sgrog
/lo tog snye ma re re'i steng du ni //
'jam dpal sgrol ma spyan ras gzigs dbang dang //
rta mgrin gshin rje gshed dang gsang ye rnams //
thabs shes zung 'jug bde stong me 'od 'bar //
de yi 'od kyis lo tog sa gzhi dang //
rgya mtsho chu mig ma lus kun dros nas //
bdud rtsi'i sprin 'khrigs na bun char rgyun 'beb //
me lce'i zer gyis 'byung po kun bsregs gyur //
oM ma Ni pad+me hU~M/
oM a yaM nan hur dril laM swA hA/
zhes dang /
oM wA gI shwa ri muM/
oM hrIHpu kham pra ti pa raM swA hA/
oM h+ya g+h+rI wa hU~M/
e hur thums dril sprin sdus pra ti baM swA hA/
zhes sngags rnams res mos su brgya stong bgrang /
dmigs pa yang yang gsal gdab /
gzhan yang klu'i rgyal po rgyal mo byang chub sems dang ldan pa khyed rnams kyis /
lho sprin lho nas sdus /
nub sprin nub nas sdus /
byang sprin byang nas sdus /
shar sprin shar nas sdus /
char chen po phob cig
/ces brjod do //
gzhan yang phyi nang gsang ba'i dmigs pa 'ga' mchis kyang 'dir de tsam mo //
'di yang nam mkha' mdzod lugs kyi srung ba go sla khyer bde shin tu zab pa gcig go /
!
//yang byang gter thugs sgrub las byung ba'i sprin sgrog tu gzhug pa'i man ngag ni /
dgong mo sprin gyis sad 'dra na /
rta gro dkar gcig la chu gtsang gtor /
shug pa dang shing sna'i bsang dud kyis bdug
/a mr-ita dang /
swa b+hA was sbyang /
na mo dkon mchog gsum gyi bka' bden pa dang /
bden pa chen po'i byin rlabs kyis sprin dang na bun gyi lha thams cad gzugs rten 'di la mchis par gyur cig
/ces lan gsum gyis bkug
/dzaHhU~M baM hoH
de nas sgrog la sngags 'di btab /
oM nA ga ka kho hU~M ya phaT:
ces mang du bzlas te btab /
sgrog de rta la brgyabs nas /
sprin dang na bun gyi rta sgrog tu bcugs par bsam /
sprin rtod la mnan pa'i man ngag zab bo //
rta dngos ma 'byor na 'di sa gtsang ma la sman spos rin po che bsres nas rta gzugs byas la bsang sbyang byin rlabs gong ltar bya'o //
zab bo /
!
/yang byang gter sad srung gi zhal shes zin bris las /
cis kyang sprin ma 'dus shing g.yer na /
nam mkha' rgya cher mthong sar nyal mar bca'/
stan mthug po bting la dkon mchog gsum dang rtsa ba gsum la blo ling gis bkal /
mkha' 'gro chos skyong la bka' bsgo bden pa brdar /
sgrub pa po rang nyid steng gos nag po yod na'ang bzang /
gos dro bar byas la yid gnyis the tshom med par rtog med kyi ngang du nyi ma ma shar bar du nyal bas lus la rngul byung tshe gsang ba'i rtags yin pas the tshom med par thub ces gsungs so //
sngags sogs yid bzlas byas na rung bar sems so //
bsang klu gtor cha gsum snga rgyun ltar la thun 'jog pa'i skabs su sems can la phan pa'i bsngo ba smon lam bkra shis tshigs bcad rgya cher bya /
!
de nas sad 'di la 'gong po kha bsgyur ma shes na rang la gnod par gsungs pas /
gong du bgegs gtor skabs bshad pa'i gtor ma bzhin gsar thog srus dang sha dum sogs zas sna'i rigs mang pos brgyan la yang yang bsngos na rang la mi ldog go
/de ma byas na gsar bu byis pa rnams la nges par gnod /
khyab gdal gyis mdzad pa'i sgrub chen dam sri mnan pa bzhin du lag len them pa byas na shin tu bzang //
de'i dmod mo'i skabs su 'gong po sad 'dre rnams zhes pa 'dzud par bya'o //
zla ba'i yar ngo mar ngo dang gal chen gyi dus thams cad du lo glud dang cha gsum gtang /
dgong mo'i dus su nam mkha' rlung dang grang ngar 'ong phyogs kyi phyogs mtshams rnams su phur pas gzir /
pad+ma drag po'i ting nge 'dzin gyis drag sngags so lnga dang drag po'i sngags mang du bzlas shing yungs dkar dang thun phyogs mtshams su 'phang /
rdzas rgod bdug
/sngags rgyun le lo btang snyoms su ma song bar brtson 'grus bskyed /
'di shin tu gnad che'o //
klu'i sman rdzas chu sna klu khang yod phyogs su bud med dang mi grib can 'dzem /
sha chang sgog tsong mu zi gla rtsi'i dri sogs la 'dzem pa gal che /
mthar lo tog bar chad las grol nas rlung lha'i mnan pa sogs 'don /
klu dang gzhi bdag rnams la gtang rag gi mchod pa rgya cher byas pas phyis su yang sad srung sla ba'i dgos pa yod do //
chu rta chu sna klu thebs dang bstun la gtsang sar gshegs /
bsngo smon bkra shis sogs rgya cher bya'o //
de ltar rang 'dod med pa'i lhag bsam bzang pos rgyal ba'i bka' dang 'khrul med kyi yi ge bzhin du sad srung ba la 'bad dgos te /
de yang rgyal khams spyi la gnod cing 'tshe bar byed pa ni /
dmag dang mu ge 'khrug rtsod nad yams yin te /
thang yig las /
rgyal khams spyi la dmag dang mu ges sdug
/gsungs pa ltar yin no //
de rnams 'ong ba'i rkyen ni lha klu gzhi bdag 'khrugs pa las byung ba yin /
de bsrungs pa'i phan yon ni /
'dir ming sad srung du btags kyang /
don la lha klu gzhi bdag dga' ba'i mchod skong bshags pa brngan kho na yin
cing rgyal khams spyi bcos kyi rim gro khyad 'phags yin no //
'di lta bu la rgyun ldan byas pa'i byin rlabs gzhi bdag thams cad dgyes nas char chu dus su 'beb cing lo legs pa dang /
'khrug rtsod zhi ba dang nad yams mi 'byung ba sogs gnas skabs mthar thug kun tu phan yon dpag tu med cing /
sgrub pa po rnams la yang 'di phyi shin tu legs pa'i yon tan brjod kyis mi lang ba yin gyis sems bskyed ldan pa'i skyes bus 'bad par bya'o //
'dir smras pa /
e ma bdag blo'i mkha' dbyings yangs pa la //
gzhan phan lhag bsam snying rje'i sprin 'khrigs nas //
rgyal khams yongs la phan pa'i sad srung gi
/yig cha dgos 'dod char 'beb 'dir bris so //
'gro phan lhag bsam ldan pa'i skyes bu rnams //
rang 'dod med par gzhan phan bsam pa yis //
yi ge 'di bzhin lag tu longs mdzod dang //
rang gzhan don gnyis 'grub pa chos nyid lags //
'di ni kun gyis lag len 'jug bde ste //
thun mong ma yin yang gsang btsan thabs kyis //
srung ba zab mo mchis kyang deng sang skabs //
phal cher spyod yangs rdzas kyang 'dzom par dka'/
khe nyen che bas 'di ru ma bris so //
dad brtson shes rab lag tu lon bsam rnams //
dgongs 'dus sad srung nA ga 'brug sgrog dang //
byang gter rin chen khang bu'i las tshogs dang //
gsang mtshan thugs sgrub gsum po gang rung gi
/yig cha gzigs la gzhan phan rgya cher mdzod //
stong nyid snying rje las byung lhag bsam gyi //
rmad byung dge ba'i sprin phung rgya chen 'dis //
'gro kun las nyon nyer 'tshe'i grang reg kun //
skyob pa'i grib bsil chen po 'byung bar shog
/yangs pa'i rgyal khams ma lus thams cad du //
nad mug 'khrug rtsod mi dge kun zhi nas //
bstan pa dar zhing sems can bde skyid ldan //
kun kyang kun mkhyen go 'phang myur thob shog
/ces sad srung gi rim pa gter kha gong 'og dang yig cha du ma zhig las btus shing /
mtshams sbyor 'os rigs rnams rang gis kha skong byas te sbyor dngos rjes gsum gyi lag len 'don bya thams cad tshang zhing /
man ngag zhal shes rnams gab sbas sba bsri med par yi ge 'di gcig pus chog pa'i bltas chog nag po 'gro shes su bris na ris med pa'i 'gro ba rnams la phan du re ba'i lhag bsam bzang pos /
sna tshogs dbyig ces shing mo sbrul lo gro zhun zla ba'i yar tshes dge bar gling gshis bkra shis mthong smon gyi gtsug lag khang du shAkya'i dge sbyong kun bzang blo gros pas sbyar ba'i nyes 'gal nor 'khrul du gyur pa rnams mkha' 'gro chos skyong tshogs kyis bzod par mdzad du gsol /
dge bas sems can thams cad la dge zhing bkra shis par gyur cig //
/
