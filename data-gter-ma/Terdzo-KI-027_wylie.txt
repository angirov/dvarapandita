@#//
phur sgrub thugs kyi nying khu las /
slob ma smin byed dbang gi lag khrid go gsal du bkod pa phrin las bdud rtsi'i rgyun 'beb ces bya ba bzhugs so //
na mo gu ru shrI badzra ku mA ra ya /
phyogs dus rgyal ba'i bsam yas gsang ba bzhi //
bdud 'dul phrin las stobs su gcig bsdus pa //
gang gi byin rlabs bdud rtsi'i thigs phreng gis //
'khor ba rdo rje'i srog tu bsgrub par mdzod //
rtsa dum dngos bstan khyad par can //
gu ru'i thugs kyi nying khu yi //
smin dbang chen mo bstan rgyun la //
phan 'dod bsam pas gsal 'god bya //
dpal rdo rje gzhon nu'i bka' gsang rnams las ches mchog tu gyur pa rtsa thung gdams ngag can gyi lugs bka' ma mkhon ston rig 'dzin brgyud pa las bar ma chad du byon pa dang /
gter ma kong po rtse chen brag nas sangs rgyas gling pas spyan drangs pa gnyis las /
phyi ma 'di rgyud lung gi khungs btsun cing gzhung gdams man ngag kha tshang bas gter gzhung gzhan las khyad par 'phags par snang yang phyis su dbang lung gi rgyun dkon pas ched du bkod pa la /
spyir gzhung gi dgongs pa sgrub chen dang sbrel ba'i smin slob gyi dbang du mdzad pa ltar gter ston sras slob brgyud pa'i phyag bzhes yin par 'dug kyang /
deng sang phyag len 'byongs mkhan dkon pas mgyogs dbang spyi 'gro'i lugs ltar bya ba la don bzhi /
sngon 'gro'i las khrigs /
dbang don sgrub mchod /
dbang bskur ba'i cho ga dngos /
rjes kyi bya ba'i rim pa rnams so //
dang po la gnyis /
sa chog
/lhag gnas so //
dang po ni /
sgrub gnas rnying pa la sa chog rgyas pa mi dgos pas sngon gtor gtang ba tsam mdzad pa ltar bya ba la /
bdag bskyed mchod gtor dang dkar gtor gser skyems bshams /
skyabs sems sngon du 'gro ba'i phrin las lam khyer bsdus pa ltar bdag gi rnal 'byor bzlas pa bcas bya /
phrin las lam khyer mdor dril ltar dkar gtor gser skyems byin brlabs nas 'bul lo //
gnyis pa lhag gnas la lnga /
lha /
bum pa /
sa lha /
sbyin sreg
/slob ma lhag par gnas pa'o //
dang po ni /
dkyil 'khor gyi stegs bu la khrag chang gis bran /
'bru yi tshom bu gtso bo yab yum /
sras lnga /
khro bo bcu /
sgo ma bzhi bcas grangs dang go rim mthun pa'i tshom bu bkod /
sman raka gtor gsum /
phyi mchod bsham /
lugs 'dir gong du gsol gdab skabs nam mkhar btegs pa'i dkyil 'khor gyi lha phab nas mchod bstod snyan gsan dbab pa yin yang skabs 'dir gong gi bya ba med pas phrin las lam khyer bsdus pa'i sman gtor byin rlabs bya /
bskyed chog gi lhun grub lus kyi dkyil 'khor zhes par /
phrin las phur pa'i dkyil 'khor zhes bsgyur la tshom bu la dkyil 'khor bskyed /
spyan 'dren nas bstod pa'i bar gtang /
'di rgyas par spro na phrin las lam khyer mdor dril ltar grub na shin tu legs so //
gnyis pa bum pa ni /
rnam rgyal bum pa so lnga'i bcud ldan mgul chings mthing nag
/las bum rdzas nyer lnga dang dar ljang gus dkris pa /
gnyis ka dri'i chus bkang zhing kha rgyan gzungs thag ldan pa dkyil 'khor gyi g.yas g.yon du bzhag
/mchod pa kha gso /
byin rlabs nas bstod pa'i bar phrin las lam khyer mngon rtogs kha bsgyur bas gtang ba'am /
mi lcogs na lam khyer bsdus pa'i mchod rlabs nas bstod pa'i bar du btang /
bskyed chog skabs /
byin rlabs bum pa'i dkyil 'khor yongs su rdzogs //
zhes bsgyur /
bzlas pa'i skabs gzungs thag blangs la /
bdag bskyed kyi thugs ka'i hU~M yig sngags 'bru dang bcas pa las dngos lta bu'i hU~M yig sngags 'bru dang bcas pa 'phros /
gzungs thag la brgyud de song /
bum nang gi gtso bo'i thugs kar phog
/thugs dam gyi rgyud bskul /
zhal nas sngags kyi sgra dbyangs sgrog cing thugs ka'i sa bon la sngags kyi phreng bas bskor ba 'khor ba'i 'od zer gyis phyogs bcu'i sangs rgyas dang byang chub sems dpa'/
rdo rje khro bo khro mo thams cad kyi sku gsung thugs yon tan phrin las kyi byin rlabs nus stobs thams cad bsdus nas bum nang gi lha rnams la thim /
lha rnams kyi sku las ye shes kyi bdud rtsi'i rgyun babs /
dam tshig gi bdud rtsi dang 'dres pas bum pa mer gyis gang bar bsam la /
oM badzra kI li kI la ya ka la k+Sha sarba sid+d+hi hU~M/
zhes bzlas /
spro na sras 'khor snying po'ang des 'gres te bzla /
las kyi bum pa rin po che las grub pa'i gzhal yas kyi khang par bdud rtsi'i rgya mtshor 'khyil ba'i dbus su /
pad+ma dang zla ba'i gdan la /
hU~M las khro bo bdud rtsi 'khyil ba ljang gu khro 'dzum gyi nyams can /
phyag g.yas pas sna tshogs rdo rje phyar zhing g.yon sdigs mdzub dang bcas pas dril bu dkur brten pa /
dar dang rus pa rin po ches brgyan cing zhabs skyil krung phyed pas me 'bar ba'i klong na 'gying pa'i gnas gsum yig 'bru gsum las 'od 'phros /
rang 'dra'i ye shes pa badzra sa mA dzaH
dzaHhU~M baM hoH
oM badzra ar+g+haM nas shab+da'i bar gyis mchod /
hU~M/
'jigs pa'i hU~M sgra sogs kyis bstod /
sngags kyi 'od zer bum nang gi lha'i thugs kar phog
/sku'i cha thams cad nas bdud rtsi'i rgyun babs bum pa gang bar gyur /
oM badzra a mr-ita kuN+Da lI ha na ha na hU~M phaTaH
mang du bzlas la mchod bstod bya /
bum pa gnyis kar dmigs te /
oM AHhU~M muH
ye shes pa rang bzhin gyi gnas su gshegs /
dam tshig sa bon sngags 'bru dang bcas pa 'od du ltem gyis zhu ba'i bdud rtsir gyur par bsam mo //
gsum pa ni /
dkyil 'khor gyi stegs bu'i 'og gam mdun du maN+Dal dris byugs par tshom bu gcig bkod /
mdun du zlum gtor dang phyi mchod bskor bshams byas la /
mchod pa /
raM yaM khaM gis bsang sbyang /
rnam dag chos dbyings ngang nyid las :
rang byung mchod pa'i phung po ni :
kun bzang mchod pa'i sprin lta bu :
dpag yas nam mkha' gang bar gyur :
A+oM badzra ar+g+haM sogs dang /
gtor gzhong rat+na'i gzhal yas su :
gtor ma 'dod yon phung por spungs :
A+oM AHhU~M ho :
zhes pas brlab /
mdun gyi tshom bu stong pa'i ngang las laM las sa'i lha mo gser mdog bum pa bsnams shing zhi 'dzum lha mo'i tshul can dar dang rin po che'i rgyan gyis spras pa lte ba yan chad sku phyed sa gzhi nas thon par gsal /
thugs ka'i 'od kyis ye shes pa spyan drangs nas thim par gyur /
ho :
skyob pa sangs rgyas thams cad kyi :
skyob pa'i tshul dang khyad par las :
sa dang pha rol phyin pa la :
lha mo khyod ni dpang gyur gshegs :
rdo rje dang bcas pa'i lag g.yas sa la brdabs pas ye shes pa byon nas thim par bsam /
A+oM pri thI bi de bI badzra sa mA dza :
dzaHhU~M baM ho :
sngags snga ma'i mthar /
ar+g+haM nas shab+da pra tIts+tsha swA hA zhes sbyar bas mchod /
rin chen lha mo 'jig rten bden pa'i gtso :
phrin las thogs med ston pa'i dam tshig skyong :
bum pa bzang po gser gyis brgyan bsnams la :
kun gyi mnga' bdag snod la dbang bsgyur tshul :
dri med dag pa rin chen phreng bas brgyan :
sa 'og spyod pa'i dbang phyug yon tan thugs :
rang bzhin thabs mkhas 'dren pa'i dam tshig ldan :
bden pa'i ngang tshul bden ldan khyod la bstod :
ces bstod la 'dod don bsgo ba ni /
ho :
shAkya seng ge skyob pa yis :
ci ltar bdud kyi sde bcom pa :
de bzhin bdag gis bdud bcom nas :
rgyal bar bya ste dkyil 'khor bri :
de phyir dbang bskur lha mos kyang :
sa gzhi byin gyis brlab tu gsol :
zhes gsol bas lha mo dga' ba'i mdangs phyung nas /
rgyal ba'i gsang mdzod rjes bzung bas :
'gro don nye bar bsgrub pa la :
sangs rgyas kun gyi mdzad pa'i don :
zab mo'i lam 'dir bgrod pa la :
rdo rje dkyil 'khor lhun grub pas :
slob ma yongs su bzung nas ni :
ye shes dbang bskur byin pas 'dir :
rdo rje lha mo khyod dpang 'gyur :
ces gsungs nas sa la thim par gyur /
pra ti dzaHhU~M baM ho :
mchod gtor rnams bsdu'o //
bzhi pa sbyin sreg ni /
me snod du bud shing zlum por brtsigs pa dang /
til yungs phye mar sogs bsreg rdzas gang 'dzom 'du byas /
raM yaM khaM gis bsang sbyang /
oM AHhU~M hoH
zhes brtag pa bzhis byin brlab /
me sbar la /
ye shes kyi me phung 'bar ba'i dbus su dpal chen rdo rje gzhon nu yum 'khor lo rgyas 'debs ma dang bcas pa skad cig gis gsal bar gyur /
bsreg rdzas bdud rtsi'i dwangs ma ljags rdo rje'i sbu gus drangs te gsol bas thugs rgyud bde ba chen pos tshim par gyur /
ces dmigs la snying po'i mthar 'bru gsum btags pas nyer gcig sogs ci nus 'bul /
tshogs rdzas sha chang zan dum rnams sngags kyis bsang sbyang byin brlab /
snying po'i mthar /
pU dza kha kha khA hi khA hi zhes btags la 'bul /
bdag dang slob mar bcas pa'i gegs dang bar chad thams cad zhi zhing mchog thun mong gi dngos grub myur du thob par byin gyis brlab tu gsol /
zhes phrin las gsol /
ye shes kyi me lha 'od du zhu nas rang gi thugs kar thim par gyur /
ces dmigs /
lnga pa slob ma ni /
slob ma rnams bos /
phyi rol du las bum gyis khrus bya /
las byang ltar khro bcu'i sngags brjod /
yungs thun rol mo sogs kyis bgegs bskrad nas gral du 'khod /
chos bshad ji ltar 'os pas blo bcos /
sngags kyi byung khungs che brjod dbang gi phan yon sogs 'tsham par bshad /
de la 'dir skabs su babs pa sgrub sde chen po brgyad las phrin las phur pa rol pa'i rgyud lung man ngag mtha' yas pa 'phags bod gnyis su byon pa rnams kyi nang nas /
khyad par rmad du byung zhing zab don gyi snying por gyur pa rtsa thung gdams ngag can gyi lugs /
mchog gi gling pa lnga'i ya gyal sprul pa'i gter chen sangs rgyas gling pa'am gar gyi dbang phyug ye shes rol pa rtsal gyi zab gter /
phur sgrub thugs kyi nying khu'i smin byed kyi dbang bskur rgyas pa bsgrub pa la sngon 'gro dang dngos gzhi gnyis su yod pa las /
sngon du 'gro ba lhag par gnas pa'i cho ga bsgrub pa yin pas zhu ba'i yon du dmigs te maN+Dal 'bul mdzod /
ces maN+Dal 'bul gzhug
/slob dpon dang dkyil 'khor gyi gtso bo dbyer mi phyed pa la mos gus gdung shugs drags pos gsol ba 'debs pa 'di'i rjes zlos mdzod /
ho :
rdo rje slob dpon sangs rgyas gtso :
mgon po khyod la phyag 'tshal bstod :
dkyil 'khor gtso bor bzhugs gyur pa'i :
bcom ldan rdo rje gzhon nu dang :
ye shes khro bo rol pa'i tshogs :
lha rnams kun la phyag 'tshal lo :
dpal ldan khrag 'thung dkyil 'khor du :
dpa' bos bdag nyid gzhug par mdzod :
lan gsum /
de ltar gsol ba btab pa la gnang ba'i skabs dbye ba lags pas snyan gtod 'tshal /
tshur gshegs gsang chen rdo rje'i don :
khyod ni gsang ba'i snod mchog yin :
rnal 'byor zab mo'i cho ga 'di :
khyod la yang dag bstan par bya :
dus gsum sangs rgyas thams cad kyis :
rdo rje'i dkyil 'khor chen po 'di :
'gro la phan phyir mdzad pa yin :
skal ldan blo gros 'di mnos gyis :

thog mar rgyud dag par bya ba'i slad du /
bla ma dkyil 'khor lha tshogs rgyal ba sras dang bcas pa'i spyan sngar thog med nas bsags pa'i sdig sgrib thams cad bshags shing zag bcas zag med kyi dge ba'i rtsa ba la rjes su yi rang bar bgyi'o snyam pas 'di'i rjes zlos /
ho :
dpal ldan rdo rje slob dpon dang :
khrag 'thung rgyal po'i spyan sngar ni :
bdag ming rdo rje che ge mo zhes bgyi bas :
thog ma med pa'i dus nas ni :
ci srid gnas kyi bar dag tu :
nyon mongs dug gsum dbang gis ni :
bdag gis sdig pa bgyis pa dang :
sdig pa gzhan rjes bdag 'god dang :
sdig par rjes su yi rang rnams :
slob dpon spyan sngar mchis nas su :
sdig pa gang dag bgyis pa rnams :
khyod la ma lus so sor bshags :
'gro dang 'phags pa'i tshogs rnams kyi :
dge la yi rang 'bul ba ni :
ston pa rdo rje slob dpon dang :
dkyil 'khor lha tshogs bdag la dgongs :
sangs rgyas byang chub sems rnams dang :
rang rgyal dgra bcom nyan thos tshogs :
thams cad kun gyi bsod nams la :
bdag ni rjes su yi rang bgyi :
lan gsum /
skyabs yul de rnams kyi spyan sngar mkha' khyab kyi 'gro ba rnams dang lhan cig byang chub snying po'i bar skyabs su 'gro bar bgyi'o snyam pas rjes zlos /
yang dag rdzogs sangs rgyas dang chos :
dge 'dun rnams la skyabs su mchi :
bcom ldan rdo rje khrag 'thung dpal :
khro bo khro mo bzhugs pa'i tshogs :
ji srid dus nas da bzung ste :
rtag par bdag ni skyabs su mchi :
dkyil 'khor bdag por rab gyur pa :
byang chub sems kyi dngos po che :
khyad par rdo rje slob dpon la :
rtag par bdag ni skyabs su mchi :
lan gsum /
sngon gyi rgyal ba sras dang bcas pa rnams kyis byang chub mchog tu thugs bskyed nas spyod pa la bslab par mdzad pa bzhin du bdag gis kyang byang chub tu sems bskyed cing bslab pa la slob par bgyi'o snyam pas rjes zlos /
yon tan kun gyi gter chen po :
rdo rje slob dpon dgongs su gsol :
sangs rgyas byang chub sems dpa' rnams :
bdag la rab tu dgongs su gsol :
dkyil 'khor bdag po 'khor bcas rnams :
dus 'dir bdag la dgongs su gsol :
sngon gyi sangs rgyas thams cad dang :
byang chub sems dpa' grangs med kyis :
'gro ba kun la phan don du :
byang chub mchog tu sems bskyed ltar :
bdag ni dus 'dir yongs bzung te :
byang chub snying por nges gnas par :
'gro ba bla med 'god pa'i phyir :
byang chub mchog tu sems bskyed bgyid :
'gro ba ma lus ci snyed rnams :
'khor ba'i gnas nas rab bsgral nas :
thams cad sku gsum dbyer med mchog :
rdzogs sangs rgyas kyi 'bras bur 'god :
lan gsum /
sgo gsum byin gyis brlab pa'i phyir khyed rang skad cig gis dpal chen rdo rje gzhon nu mthing nag khro gtum 'bar ba'i chas rdzogs pa /
phyag gnyis kyis phur bu 'dril zhing rang snang gi yum dang bcas pa'i skur gyur par mos shig
/bdud rtsi'i thig le gnas gsum du bkod la /
oM AHhU~M:
dpral bar oM las 'khor lo dkar po /
mgrin par AHlas pad+ma dmar po /
snying ga'i hU~M las rdo rje sngon pos mtshan par mos shig
/'bru gsum brjod la rdo rje gnas gsum du bzhag
/sgo gsum rdo rje gsum du gsal ba la mchod pa'i yo byad rnams kyis mnga' gsol bar mos shig
/oM badzra puSh+pe sogs brjod la rnam lnga 'bul /
dus bzhi dus drug dag nas rab bzung nas :
ji srid byang chub snying po'i bar :
bde gshegs mchod dang rab ldan pas :
dus kun du ni bsrung bar shog :
so shing gi ra ba bkod /
so shing 'khyil ba'i sngags dang las chus bsang /
so shing gi nyes skyon spangs nas 'od du zhu ba bdud rtsi 'khyil pa'i rang bzhin mtshan nyid rdzogs shing dngos grub kyi ltas brtag pa'i nus pa can du gyur /
maN+Dal rigs lnga'i dkyil 'khor du gsal ba la dngos grub kyi ltas mtshan bstan du gsol snyam pas tshig 'di'i rjes zlos dang bcas ltos med du 'dor ba zhu /
so shing sbyin la /
gsang ba mchog gi dkyil 'khor du :
rdo rje dngos grub rab bstan phyir :
bdag gis so shing legs dor bas :
dngos grub bsgrub par ltas rab shog :
ces 'dor du gzhug
/de ltar dor ba'i ltas kyi mtshan ma'ang gzhung las /
rtse mo gyen sgreng dngos grub rab tu bshad :
phyogs bzhir bltas pas phrin las bzhi po 'grub :
mtshams bzhir bltas na dngos grub las sna tshogs :
thur bltas sa 'og dngos grub nges par 'grub :
ces gsungs pa ltar lags so //
srung skud mdud pa gsum btab pa la /
rdo rje'i mdud pa dang ldan pa'i srung skud hU~M las ye shes khro bcu'i rang bzhin du gyur /
khro bcu'i sngags bzlas pas byin brlabs la /
oM bud+d+ha me tri sarba rak+Sha rak+Sha sarbaM swA hA/
srung skud de nyid pho'i dpung pa g.yon dang mo'i g.yas su bcings pas lus rdo rje'i go chas g.yogs par mos shig
/mdud pa'i steng las chu dang rdo rje'i rgyas gdab /
bar du gcod pa'i 'byung po'i gdon thams cad las bsrung bar byas par mos shig
/ku sha a mr-itas bsang /
yi ge d+hIHdang hU~M las byung ba'i ku sha'i chun po gnyis sngas dang stan du byin pa'i mos pa mdzod /
ji ltar bde gshegs shAkya seng ge yis :
bdud kyi sde bcom ting 'dzin thob pa ltar :
dri med rnam par dag pa ku sha'i gdan :
khyod la rab sbyin bdud sde 'joms par gyur :
A+oM AHhU~M:
zhes brjod la sbyin /
do nub bla ma dang dkyil 'khor la mgo phyogs te dge ba'i sems kyis nyol la rmi lam gyi mtshan ma gang byung brtag par mdzod cig

/de nas spro ba bskyed pa la yid gtod cig
/legs pa'i dpal ldan dngos grub ni :
rgyal ba kun gyis rab mdzad ltar :
khyod kyis dngos grub mi zad phyir :
dpal chen rdo rje gzhon nu yi :
sang ni dkyil 'khor rab mthong bas :
'bras bu sku gsum rab thob 'gyur :
de rnams kyis slob ma sta gon gyi chos rnams grub pa lags so //
dge bsngo byas la slob ma rnams rang gnas su gtang /
slob dpon gyis sta gon gyi lha la mchod bstod bzlas pa cung zad kyis thugs rgyud bskul /
tshogs mchod mdor bsdus 'bul /
spos thogs thal mo sbyar la gsol ba gdab pa ni /
bskal pa me ltar 'bar ba'i klong :
'od zer 'du 'phro'i dkyil 'khor nas :
bcom ldan rdo rje gzhon nu dang :
gnyis med 'khor lo rgyas 'debs ma :
thugs rje thabs kyis sprul pa'i sku :
khro bo khro mo rnams bzhugs pa :
ma lus bdag la dgongs su gsol :
slob ma rnams la phan pa dang :
khyed rnams la 'ang mchod pa'i phyir :
rdo rje bdag che ge mo zhes pas :
sang ni dkyil 'khor 'bri bar bya :
rjes su brtse bas 'dir bzhugs nas :
byin gyis brlab par mdzad du gsol :
ces dang /
A+oM badzra be ga kra ma ho :
zhes dang rdo rje rtse gcig pa'i rgya spyi bor ldog pas /
dkyil 'khor pa rnams nam mkha'i dbyings su btegs nas bzhugs par gyur /
ces bsgom /
bdag bskyed bsdu ldang bsngo smon bya'o //
gnyis pa dbang don sgrub mchod bya ba la sbyor ba dkyil 'khor dbang rdzas dgod pa ni /
stegs bur bdud rtsi lngas chag chag gdab pa la ras bris kyi dkyil 'khor bkram pa'i dbus dang phyogs bzhir e khrom bkod pa la dbus su gtso bo sras mchog phur bu /
phyogs bzhir /
bud+d+ha /
rat+na /
pad+ma /
karma kI la ya bzhi yi phur pa bkod /
de steng 'phrul stegs la rnam bum so lnga'i bcud ldan chings sngon kha rgyan dang bcas bzhag
/de mdun gtso bo /
kI la rigs bzhi /
khro bcu yab yum /
za byed gsod byed bcas sku tsaka so lnga /
khro bcu khra thabs phyogs bsdus dang sras mchog nyer gcig dam can bcu gnyis phyogs bsdus kyi sbam phur ram tsakli bkod /
chu dbang bum pa /
dbu rgyan /
rdo rje /
dril bu /
ming dbang rnams kyang phyogs bzhir bzhag
/slob dpon dbang chas /
gdugs /
rak+ta /
zhag
/thal chen /
zhing g.yang /
thod phreng /
stag sham /
gsur dud dang mi rkang gling bu rnams phyogs gcig tu bzhag
/las bzhi'i phreng ba /
rdo rje rtse lnga /
rtse dgu
/yang glang ko
/stag sham /
sbrul chun /
thod phreng /
zhing lpags /
zhag
/rak+ta /
thal chen /
me dpung rnams go rim ltar dang /
phyag mtshan rdo rje rtse dgu
/rtse lnga /
me phung /
kha T+wAM/
phur pa rnams so so'i tsakli /
rak+ta'am thod phreng /
chos bshad 'khor lo dung dril bu pusti /
gsang thod /
rig tsaka rnams ci bder bkod /
gzhan don rjes gnang la 'khor lo /
ral gri
/dung /
glegs bam /
rgyal mtshan /
mngon spyod rjes gnang /
rdo rje rtse dgu
/thod khrag las phur /
mda' gzhu /
dur khrod chas brgyad /
las bzhi'i gzugs /
sha lnga /
bdud rtsi lnga /
tshogs rdzas /
mar me bcas snod gcig tu len bder bzhag
/dkyil 'khor gyi mtha' skor du drag mchod sman raka gtor gsum /
bka' gter srung ma'i gtor 'bul sogs spyi ltar bsham /
las bum byang shar ram gang bder bkod /
tshogs kyi yo byad dang sngon gtor gyis mtshon pa'i mkho ba'i yo byad mtha' dag tshogs par bya'o //
dngos gzhi la tshig bdun dang brgyud pa'i gsol 'debs gtang /
las byang ltar sngon 'gro'i chos brgyad las byin 'beb skabs nam mkhar bzhugs pa'i sta gon gyi dkyil 'khor pa thams cad dkyil 'khor dang sgrub rdzas la thim par bsgom /
dngos gzhi dkyil 'khor gsum gsal btab pa nas brtsam bzlas pa'i bar gtang /
rtsa ba'i bzlas pa dang dam can nye bsnyen dmigs bzlas kyang ci 'grub byas la stong tshigs mchod bstod phul /
me tog dor /
dzapa? khang mi bsdu /
bka' gter srung ma'i gtor chog rgyas bsdus gang yang rung ba dang /
tshogs mchod bsgral bstab skong ba'i bar du bya /
spro na rtsa gsum spyi bskang sbyar /
las bum yang bskyar nas bsgrub pa'am sngags tsam gyis byin brlab /
bdag 'jug snying po tsam blang grub na mchog yin yang mi nus na rig pa'i me tog dor la slob ma gzhug par gnang ba nod /
dkyil 'khor yol bas bsgrib bo //
gsum pa dbang bskur ba la /
slob ma rnams las bum gyis khrus nas dbyung /
las byang ltar bgegs la gtor ma gtang /
bka' bsgo zhing mtshams bcad la srung 'khor bsgom /
sems bskyed gsal btab /
spro na lo rgyus rgyas par brjod cing bye brag tu /
de la skabs su babs pa'i gdams zab khyad par can 'di nyid slob dpon gang gis mdzad cing gang las brgyud na /
'og min gyi gnas su bcom ldan 'das dpal rdo rje gzhon nus 'khor rigs bzhi'i sangs rgyas rnams la chos nyid kyi rang sgras bstan pa las brgyud de /
rig 'dzin tshe /
rnam bzhi'i las /
sa 'og gter /
phyag rgya chen po'i mchog ste dngos grub rnam pa bzhi la mnga' brnyes pa'i o rgyan pad+ma 'byung gnas la bka' babs /
de'ang slob dpon chen po de nyid kyis za hor mkhan po pra hasti la rdo rje phur pa'i dbang bskur zhus pas /
ngas khyed la dbang bskur ba'i skal pa dang mi ldan pas mkha' 'gro bde ba'i 'khor lo la zhus shig pa'i lung bstan pa bzhin dur khrod so sa gling du ye shes mkha' 'gro ma la dbang bskur zhus pas /
de nyid kyis slob dpon chen po yi ge hU~M du bsgyur nas zhal du mid de gnas bzhir dbang bzhi rdzogs par bskur zhing gsang ba'i mtshan btags nas rdo rje phur pa'i rgyud lung man ngag mtha' dag pa bshad /
phyis bal yul yang le shod du phyag rgya chen po mchog gi rig 'dzin sgrub pa'i tshe bar chad 'dul ba'i don du rgya gar nas phur pa'i chos skor gyi glegs bam mi khur gnyis blangs te bar chad mtha' dag btul /
chos skor rnams dpag bsam gyi shing la dpe blangs nas rgyud sde sum cu rtsa drug tu phyes te rtsa ba lta bu'i rgyud sde bzhi /
sdong po lta bu brgyad /
yal ga lta bu'i rgyud bu chung bcu /
lo ma lta bu gsum /
mdzes byed me tog lta bu bzhi /
smin pa 'bras bu lta bu bzhi dang /

ma tshang ba kha skong ba'i rgyud gsum rnams las /
man ngag gi don rgyas par ston pa rdo rje khros pa sogs snying po'i rgyud bdun gyi yang bcud sgom khog rdo rje khros par bsdus shing bkol /
gzhan yang gser 'grel la sogs pa'i 'grel pa /
snying gzer sogs sgrub thabs /
rdo rje rigs kyi pra khrid sogs dkyil chog
/rdo rje las rim sogs phrin las /
stod las mngon par rtogs pa /
smad las drag po mngon spyod kyi gzer kha mtha' yas par mdzad pa'i nang nas rmad du byung ba'i zab don phur sgrub thugs kyi nying khur grags pa 'di nyid mdzad de gzhan gang la'ang ma spel bar /
lho nub srin yul du phebs pa'i gshegs skyel la mtsho rgyal dpon slob gsum byon pa'i skabs su /
tshe rabs kyi las can gtan gyi gzungs mar dgongs nas skyes lan gyi tshul du mkhar chen bza' la gnang /
des kyang dus zhabs kyi gdul bya la dgongs te su la'ang ma spel bar kong po rtse chen brag dmar du gter du sbas nas rgyas btab pa /
'byung 'gyur 'dul ba'i dus la bab pa'i tshe sprul pa'i gter chen sangs rgyas gling pa gar gyi dbang phyug ye shes rol pa rtsal gyis spyan drangs shing /
gter ston gter slob yang slob brgyud pa du ma'i bar du chos 'di las grub pa'i rtags mtshan ngo mtshar ba sha stag bstan pa 'di la smin byed rgyas bsdus gnyis bzhugs pa las /
da lam slob ma smin byed dbang gi lag khrid ltar rtsa dbang rgyas par bsgrub pa la dkyil 'khor du 'jug pa'i rim pa dang /
zhugs nas mngon par dbang bskur ba'i cho ga gnyis su yod pa las /
thog mar 'jug pa'i chos rnams zhu ba'i yon du dmigs te maN+Dal zhig 'bul bar zhu /
zhes maN+Dal 'bul du gzhug
/mtshams sbyor dang /
sngags spyi ltar byas la mig dar dang me tog sbyin /
slob dpon gyis /
ho :
rdo rje gsang ba'i dkyil 'khor du :
'dus pa'i rdo rje mched lcam rnams :
khyod tshur shog cig gang dag 'dod :
dngos grub 'dod na gtso bo dag :
'dod don gang yin khyod kyis smros :
zhes dris pa'i lan gsol bar mos la 'di'i rjes zlos /
ho :
rdo rje gsang ba'i dkyil 'khor du :
'dus pa'i rdo rje mched lcam rnams :
gsang ba'i dkyil 'khor chen po ru :
dngos grub thams cad 'dod par 'tshal :
snyim pa me tog gis bkang ba'i thal mo sbyor la gsol ba 'debs pa 'di'i rjes zlos /
ho :
ye shes rgya mtsho rab rdzogs shing :
sangs rgyas kun dang mnyam nyid du :
'gro ba'i don rnams mdzad pa yi :
slob dpon khyod la phyag 'tshal lo :
dkyil 'khor gnas 'dir bzhugs pa yi :
bcom ldan dpal chen he ru ka :
rdo rje gzhon nu 'khor dang bcas :
lha rnams kun la phyag 'tshal lo :
mi gnas bde chen grong mchog tu :
slob dpon khyod kyis bdag gzhug gsol :
lan gsum /
slob ma gzhug phyir slob dpon gyis lha la gsol ba gdab pa ni /
bde ba chen po rnam par dag :
de bzhin gshegs pa'i grong khyer mchog :
gsang ba'i dkyil 'khor chen po 'dir :
bdag gis slob ma gzhug par bgyi :
zhes gsol ba btab pas lha tshogs rnams dgyes pa chen pos gnang ba bstsal bar gyur /
de nas rgyud rnam par dag par bya ba'i slad du /
bla ma dkyil 'khor pa'i lha tshogs phyogs bcu'i rgyal ba sras dang bcas pa'i spyan sngar mkha' khyab kyi 'gro ba rnams dang lhan cig phyag 'tshal cing sdig pa bshags pa dang /
dge ba la yi rangs shing chos 'khor bskul ba dang /
mya ngan las mi 'da' bar gsol ba 'debs pa rnams bgyi'o snyam du re re bzhin don gsal thobs la tshig 'di rnams kyi rjes zlos /
dus gsum sangs rgyas thams cad kyi :
sku gsung thugs kyi bdag nyid mchog :
dkyil 'khor lha rnams thams cad la :
lus ngag yid kyis phyag 'tshal lo :
lha dang bla mar bcas pa'i tshogs rnams la :
'khor ba thog ma med pa'i dus nyid nas :
sdig pa ji snyed bgyis pa thams cad kun :
da lta nyid du ma lus bshags par bgyi :
sangs rgyas rnams dang byang chub sems :
rang rgyal dgra bcom nyan thos dang :
sems can kun gyi bsod nams la :
bdag ni rjes su yi rang ngo :
phyogs bcu'i 'jig rten khams kun rab 'byams na :
sangs rgyas ji snyed bzhugs pa thams cad la :
'gro ba ma lus 'bras bu thob bya'i phyir :
rgyal bas chos kyi 'khor lo bskor du gsol :
sems can rnams ni bde ba'i don gyi phyir :
'khor ba ma stongs bar du sangs rgyas rnams :
mya ngan 'da' ba'i thugs su mi 'gyur bar :
bdag gis rab tu 'bad pas gsol ba 'debs :
gsum /
slar yang dbang don du khyad par gyi gsol ba 'debs pa 'di'i rjes zlos /
ho :
yang dag rdo rje gsang ba'i rgyal :
dpal ldan gtso bo bdag la dgongs :
rgyal ba kun gyi sa thob pa'i :
rdo rje'i dbang bskur bdag la dbang :
bdag gis 'gro don bsgrub pa'i phyir :
rdo rje slob dpon brtson gyur par :
rdzogs pa'i sangs rgyas dgongs spyod dang :
bdag la rdo rje slob dpon stsol :
gsum /
dbang don rgyud la brtan pa'i gzhi dam tshig dang sdom pa la rags las pas bde gshegs rigs lnga'i sdom pa /
rtsa ba sku gsung thugs /
yan lag nyi shu rtsa lnga /
rang bzhin lta ba'i dam tshig sogs legs par blangs nas tshul bzhin bsrung snyam pas 'di'i rjes zlos /
dkyil 'khor gtso bo he ru ka :
kun kyang bdag la dgongs su gsol :
bde gshegs rnams kyis mnos pa yi :
sangs rgyas lnga yi sdom pa ni :
bdag gis rab tu bzung ba'i phyir :
rnal 'byor dbang phyug sku gsung thugs :
zag med brtan par bzhugs pa yi :
sangs rgyas khrag 'thung sdom pa bzung :
rdo rje dril bu mnyam sbyor ba :
rdo rje dpal gyi sdom pa bzung :
dam tshig ldan pa'i sbyor bas ni :
sbyin pa don dang tshul bzhin la :
rin chen rgyas pa'i he ru ka :
sdom pa yang dag bdag gis bzung :
'dod chags rdo rje dri ma med :
zag med bde ba ye shes la :
gsang chen rdo rje rnam dag chos :
pad+ma bcom ldan sdom pa bzung :
rnal 'byor rnams kyi dam tshig ni :
'da' ba bka' las mi 'gal bar :
bsrung ba las kyi sdom pa rnams :
las kyi he ru ka yi tshul :
bdag gis yang dag rab tu bzung :
rdo rje spyi yi dam tshig ni :
sku gsung thugs kyi sdom pa bzung :
khyad par dam tshig nyi shu lnga :
mi 'bral brtan po yang dag bzung :
nges par lta spyod ldan pa yis :
de lta'i dam tshig bdag tu bzung :
'gro ba kun gyi don dag tu :
rdo rje dam tshig ldan pa ni :
rdo rje can bdag legs par bzung :
lan gsum /
de ltar nos pa'i dam las mi 'gal bar slar yang nan tan du khas len pa 'di'i rjes zlos /
ho :
dpal ldan rdo rje slob dpon khyod :
bstan pa'i sgron me dngos su gsal :
mi phyed rdo rje'i dam tshig mchog :
ji ltar brjod ltar bdag gis bsrung :
lan gsum /
de nas gzhi lus lhar bskyed pa la dmigs pa 'di ltar sgoms shig
/rang rang gi sems kyi ngo bo gzung 'dzin gnyis su med pa'i stong nyid spros pa dang bral ba las /
de ltar ma rtogs pa'i sems can rnams la tshad med pa'i snying rje chen po'i ngang las dpal chen khrag 'thung rdo rje gzhon nu'i sku gyur pa ni /
sku mdog mthing nag zhal gsum phyag drug zhabs bzhi 'dor stabs su bsgrad pas pad+ma nyi zla'i gdan la ru tra pho mo brdzis pa zhal g.yas dkar g.yon dmar dbus mthing ba'i spyan dgu sdang mig tu bsgrad cing khro gnyer mche bzhi gtsigs pa /
dbu skra khams nag gyen du brdzes shing thod skam lnga'i dbu rgyan dang thod rlon lnga bcu'i do shal sbrul dang rus pas brgyan pa /
phyag drug gi g.yas gnyis rdo rje rtse lnga /
g.yon gnyis me phung kha T+wAM phyar cing tha ma gnyis kyis ri rab phur bu 'dril ba /
rdo rje'i gshog pa sogs dpal gyi chas bcu /
dur khrod chas brgyad kyis brgyan cing yum 'khor lo rgyas 'debs ma ut+pal dang dung dmar thogs pas 'khyud pa /
ye shes kyi me phung 'bar ba'i klong na snang la rang bzhin med pa'i skur gsal bar gyur pa'i nga rgyal brtan po skyed cig
/de la mchod pa rnam pa lngas mchod par mos /
oM badzra puSh+pe sogs mchod pa lnga btegs shing sngags rgyas mchod /
rdo rje spyi bor bzhag la dam bsgrag pa ni /
dus 'di nas bzung khyod kyi rdo rje yi :
slob dpon chen por bdag ni nges gyur pas /
khyod kyis nga la brnyas par bya ba min :
dam las 'gal na rdo rje dmyal bar ltung :
A+oM badzra kI li kI la ya :
sa ma ya thA hU~M phaT:
de nas las bum gyis dbang bskur khrus bya /
bdud rtsi 'khyil pa'i rtsa sngags brjod /
las kyi rdo rjes khrid de yol ba'i nang du zhugs dkyil 'khor gyi shar sgor 'khod par mos /
yol ba bsal /
bdud rtsi'i dam chu sbyin la /
'di ni khyod kyi dmyal ba'i chu :
dam tshig 'das na bskal par bsreg :
dam tshig bsrung na dngos grub rnams :
rdo rje bdud rtsi'i chu 'dis 'grub :
A+oM badzra kI li kI la ya :
badzra sa ma ya ta tha :
de nas ye shes pa'i byin rlabs dbab pa yin pas dmigs pa 'di rtse gcig tu sgoms shig
/dkyil 'khor gnyis kyi rdo rje pad+ma las :
sbyor ba byas pa'i 'od zer phyogs bcur 'phros :
rigs lnga bkug la mkha' gsang sbyor ba byas :
sbyor mtshams byang sems dkar dmar rdo rje'i rgyun :
mched lcam spyi bo'i steng du nges par dbab :
gnyis med don gyi ye shes brtan par gyur :
spos bsreg
/dbyangs rol gyis byin phab /
hU~M:
yang dag gsang ba'i rdo rje khro bo 'bar :
bde chen mchog khyod khro mo dbang phyug ma :
gnyis med sbyor ba'i bde chen byin rlabs las :
thugs rje'i byin rlabs 'dir ni nges par stsol :
A+oM badzra kI li kI la ya :
A we sha ya a A:
pra be sha ya :
pra be sha ya :
sa ma ya pheM pheM:
sa ma ya :
dzaHhU~M baM ho :
zhes lan mang du brjod la dbab /
de nas dam tshig rdo rje'i mnas dgag pa ni /
skal ldan rdo rje legs par nyon :
deng khyod bde gshegs thams cad kyi :
rigs ni khyed la yang dag bzhugs :
rdo rje slob dpon bdag gis ni :
bcom ldan rdo rje gzhon nu yi :
ye shes khyod la bskyed par byas :
ye shes khro bo'i dkyil 'khor gyi :
dngos grub chen po thob byed na :
phrin las gzhan lta smos ci dgos :
khyod kyis dkyil 'khor ma mthong ba'i :
drung du tshul 'di ma smra zhig :
gal te smra bar gyur pa na :
dam tshig nyams nas dmyal bar 'gro :
bcom ldan rdo rje gzhon nu ni :
khyod kyi snying la zhugs pa yin :
gal te tshul 'di smras na ni :
de ma thag tu dral te gshegs :
A+oM badzra kI li kI la ya :
sarba pany+tsa a mr-ita :
ha na ha na k+Sha na hU~M:
'dir spro na spyi ltar dkyil 'khor gyi kha dog dris la lung bstan /
sngar byin pa'i me tog las yangs shing ma nyams pa'i me tog gi chun po gcig rang rang gi rigs kyis 'brel ba'i lha gang yin pa la 'bul ba'i blos tshig 'di'i rjes zlos dang bcas te me tog tshom bu'i dkyil 'khor du 'dor mdzod /
'grim dkyil bkod la /
rmad byung mdzes pa'i me tog 'di :
gang la bab pa'i rigs kyi lha :
las 'phro dang ni thugs rje yis :
da lta nyid du bab par shog :
pra tits+tsha badzra ho :
zhes 'dor du gzhug
/lhag pa'i lha'i dbu la phog pa'i me tog de nyid phyag gis blangs te slar yang khyed rang gi spyi bor dbang rtags cod pan gyi tshul du bcings par mos shig
/me tog spyi bor bzhag la /
phreng ba'i dbang bskur dam pa 'dis :
gsang sngags theg pa'i lam 'di la :
dus rnams kun tu mi 'bral ba'i :
yi dam lha yi dngos grub shog :
A+oM sarba ta thA ga ta :
mA le d+he ba ta badzra a b+hi Shiny+tsa hU~M:
ma rig pas ldongs pa'i sgrib g.yogs mig dar dang lhan cig bsal bar mos shig
/thur mas gdong bsal la /
sngon gyi mig mkhan rgyal po yis :
ma rig ling tog bsal byas ltar :
bcom ldan rdo rje gzhon nu yis :
khyod kyi mi shes dri ma bsal :
A+oM badzra tsak+Shu :
pra be sha ya phaT:
bcom ldan 'das dpal chen rdo rje gzhon nu'i dkyil 'khor rten dang brten par bcas pa mngon sum bzhin du mthong bar gyur pa'i mos pa mdzod /
rdo rje'i dkyil 'khor chen por ltos :
shes rab rnam gsum mchog tu skyed :
khyod ni dpal gyi rigs su skyes :
bde bar gshegs pas byin gyis brlabs :
'khor ba'i sems can thams cad la :
bu bzhin snying rje chen po skyed :
gsang ba bgrod pa'i lam du zhugs :
sku lnga yongs su rdzogs par 'gyur :
rten dur khrod rol pa'i gzhal yas khang rgyan bkod pa yongs su rdzogs pa 'di'i rnam par dag pa 'di lta ste /
dkyil 'khor zlum po chos nyid spros bral bar :
gzhal yas khang chen gru bzhir gnas pa ni :
'phags pa'i bden bzhi rnam par dag pa yin :
phyogs kyi sgo bzhi dran pa nyer bzhag bzhi :
yang dag spong dang rdzu 'phrul dbang po'i stobs :
rnam par dag pa rta babs bang rim bzhi :
drwa ba drwa phyed ka ba brgyad po dag :
'phags pa'i lam gyi yan lag brgyad nyid do :
byang chub yan lag bdun po rnam dag pa :
gdugs dang rgyal mtshan dar dpyang 'khor lo 'phan :
bla med mi nub 'gro skyob thugs rje'i rtags :
rdo rje rwa ba me ri 'bar ba'i 'od :
mi phyed don rtogs nyon mongs sreg par bshad :
brten pa lha'i gtso bo dpal chen po rdo rje gzhon nu yab yum kI la ya rigs bzhi /
khro bcu khra thabs /
sgo skyong dam can rnams kyi rnam par dag pa'ang 'di la gsan pas khyab ste /
gtso bo dpal chen yab yum gnyis med pa :
dbyings dang ye shes rnam dag bde chen sku :
phyogs bcur gnas pa'i khro bo chen po bcu :
stobs bcu rnam dag ye shes khro bor snang :
rdo rje dbyings kyi khro mo bcu yi don :
yang sprul khra thabs don gyi phyag rgya bcu :
pha rol phyin bcu'i tshul du rnam dag yin :
rtags kyi pho nya phra men bcu yi rang bzhin ni :
shes bcu rnam par dag pa'i mtshan nyid do :
sgo ma thabs la mkhas pa'i dbang phyug bzhi :
tshad med bzhi po rnam par dag par bshad :
ces gsungs pa ltar de dag gis dkyil 'khor du 'jug pa'i chos rnams grub pa lags so //
zhugs nas mngon par dbang bskur ba la bum pa gsang ba shes rab tshig dbang mtha' rten dang bcas pa rnams su yod pa'i dang po bum pa'i dbang la'ang rdo rje slob ma dang slob dpon gyi dbang gnyis las /
dang po rig pa'i dbang lnga zhu ba'i yon du maN+Dal phul /
gsol 'debs rjes zlos /
ho :
nyon mongs lnga dang phung po lnga :
gnas su dag ste ye shes lnga :
sku lnga'i ngo bor dag mdzad pa :
dbang bskur lnga po bdag la stsol :
lan gsum /
de la dmigs pa 'di rnams rim bzhin bsgom par zhu /
bcom ldan 'das mi bskyod pa 'od du zhu ba'i chus spyi bo nas dbang bskur bar mos shig
/shar bum gyis dbang khrus byas la /
de ring rgyal sras rigs kyi bu 'di la :
bde gshegs byin rlabs bum chus dbang bskur bas :
las dang nyon mongs sgrib pa dag gyur cig :
des bskyed 'bras bu thams cad zhi gyur cig :
bum pa chos dbyings dag pa'i gzhal yas khang :
bdud rtsi ye shes rgya mtsho 'khyil ba yi :
badzra kI la ya yi dbang mchog 'di :
skal ldan skyes bu khyod la bskur bar bya :
A+oM badzra kI li kI la ya :
ka la k+Sha a b+hi Shiny+tsa hU~M:
A+oM bud+d+ha kI li kI la ya :
kA la k+Sha a b+hi Shiny+tsa hU~M:
A+oM rat+na kI li kI la ya :
ka la k+Sha a b+hi Shiny+tsa hU~M:
A+oM pad+ma kI li kI la ya :
ka la k+Sha a b+hi Shiny+tsa hU~M:
A+oM karma kI li kI la ya :
ka la k+Sha a b+hi Shiny+tsa hU~M:
rnam bum gyis spyi bor dbang bskur la /
chos dbyings mnyam pa chen po la :
ye shes gsal ba rnam par dag :
chos kyi dbyings kyi ye shes kyis :
skye med chos la dbang bskur shog :
A+oM ma hA shUn+ya tA dz+nyA na badzra swa b+hA wa At+ma ko\u0f85 haM:
bum chus lus gang sgrib dag chu'i lhag ma :
spyi bor 'khyil las de bzhin gshegs kun gyi :
thugs mchog bcom ldan rgyal ba mi bskyod pa :
mdog sngon sa gnon longs spyod rdzogs pa'i skus :
dbur brgyan bum dbang thob pa'i rtags su grub :
nyon mongs zhe sdang gnas dag chos kyi dbyings :
ye shes mngon byas thugs kyi dngos grub thob :
ma bskyed rang bzhin badzra kI la ya'i :
ngo bor byas te bum pa'i dbang thob bo :
bcom ldan rin chen 'byung ldan 'od du zhu nas dbu rgyan du gyur pa spyi bor bcings par mos shig
/dbu rgyan bskon la /
de bzhin gshegs pa kun gyi rgyan :
sangs rgyas kun gyis rab bsngags pa'i :
rin po che yi dbu rgyan dang :
dar dpyang cod pan dbang sbyin no :
A+oM rat+na kI li kI la ya :
badzra rat+na mu ku ta rat+na trAM:
A+oM bud+d+ha kI li kI la ya :
badzra rat+na mu ku ta rat+na trAM:
A+oM badzra kI li kI la ya :
badzra rat+na mu ku ta rat+na trAM:
A+oM pad+ma kI li kI la ya :
badzra rat+na mu ku ta rat+na trAM:
A+oM karma kI li kI la ya :
badzra rat+na mu ku ta rat+na trAM:
a b+hi Shiny+tsa hU~M:
rnam bum rna ltag g.yas su bzhag cing 'thor la /
khams gsum re skong rgyal po che :
yid bzhin rin chen gter gyi mchog :
mnyam pa nyid kyi ye shes kyis :
'gro ba'i re skong rgyal por shog :
A+oM ma hA sa ma ta dz+nyA na badzra swa b+hA wa At+ma ko\u0f85 haM:
bum chus lus gang sgrib dag chu'i lhag ma :
rna ltag g.yas 'khyil de bzhin gshegs kun gyi :
yon tan bcom ldan rgyal ba rin chen 'byung :
gser mdog mchog sbyin longs spyod rdzogs pa'i skus :
dbur brgyan cod pan dbang thob rtags su grub :
nyon mongs nga rgyal gnas gyur mnyam nyid kyi :
ye shes mngon byas yon tan dngos grub thob :
rin 'byung rang bzhin rat+na kI la ya'i :
ngo bor byas te dbu rgyan dbang thob bo :
bcom ldan 'das snang ba mtha' yas 'od du zhu nas rdo rjer gyur pa lag tu byin par mos shig
/rdo rje gtad la /
rdo rje gzhon nu'i phyag rgya 'dis :
skal ldan khyod la dbang bskur bas :
'dod chags kun rtog ye shes su :
gnas gyur rtogs pa'i dbang thob shog :
A+oM pad+ma kI li kI la ya :
sarba d+harma a b+hi Shiny+tsa hrI:
A+oM bud+d+ha kI li kI la ya :
sarba d+harma a b+hi Shiny+tsa hrI:
A+oM rat+na kI li kI la ya :
sarba d+harma a b+hi Shiny+tsa hrI:
A+oM badzra kI li kI la ya :
sarba d+harma a b+hi Shiny+tsa hrI:
A+oM karma kI li kI la ya :
sarba d+harma a b+hi Shiny+tsa hrI:
rnam bum ltag par bzhag cing 'thor /
A+oM:
nyes pa'i skyon bral dri ma med :
skye 'gag med pa'i dngos grub ste :
so sor rtogs pa'i ye shes kyis :
srid gsum nyes dmigs sel bar shog :
A+oM ma hA pra t+ya bek+Sha Na dz+nyA na badzra swa b+hA wa At+ma ko\u0f85 haM:
bum chus lus gang sgrib dag chu'i lhag ma :
ltag par 'khyil las de bzhin gshegs kun gyi :
gsung mchog bcom ldan rgyal ba snang mtha' yas :
mdog dmar mnyam gzhag longs spyod rdzogs pa'i skus :
dbur brgyan rdo rje'i dbang thob rtags su grub :
nyon mongs 'dod chags gnas gyur sor rtogs kyi :
ye shes mngon byas gsung gi dngos grub thob :
mtha' yas rang bzhin pad+ma kI la ya'i :
ngo bor byas te rdo rje'i dbang thob bo :
bcom ldan 'das don yod grub pa 'od du zhu nas dril bur gyur pa spyi bor 'khrol nas dbang bskur bar mos shig
/dril bu mgor bzhag cing 'khrol la /
don dam chos nyid stong pa'i sgras :
gsung dbyangs drug cu mtshon pa'i brda :
dril bu'i dbang mchog dam pa 'di :
skal ldan khyod la bskur bar bya :
A+oM karma kI li kI la ya :
g+hAN+De a b+hi Shiny+tsa hA:
A+oM bud+d+ha kI li kI la ya :
g+hAN+De a b+hi Shiny+tsa hA:
A+oM rat+na kI li kI la ya :
g+hAN+De a b+hi Shiny+tsa hA:
A+oM pad+ma kI li kI la ya :
g+hAN+De a b+hi Shiny+tsa hA:
A+oM badzra kI li kI la ya :
g+hAN+De a b+hi Shiny+tsa hA:
rnam bum ltag pa g.yon du bzhag 'thor byas la /
hrI:
dbyings kyi dkyil 'khor mthar phyin cing :
grub pa las kyi bye brag la :
bya ba nan tan ye shes kyis :
skye 'gro dbyings su sgrol bar shog :
A+oM ma hA kr-it+yA nuSh+ThA na dz+nyA na badzra swa b+hA wa At+ma ko\u0f85 haM:
bum chus lus gang sgrib dag chu'i lhag ma :
rna ltag g.yon 'khyil de bzhin gshegs kun gyi :
phrin las bcom ldan rgyal ba don yod grub :
g.yu mdog skyabs sbyin longs spyod rdzogs pa'i skus :
dbur brgyan dril bu'i dbang thob rtags su grub :
nyon mongs phrag dog gnas gyur bya grub kyi :
ye shes mngon byas phrin las dngos grub thob :
don grub rang bzhin karma kI la ya'i :
ngo bor byas te dril bu'i dbang thob bo :
bcom ldan 'das rnam par snang mdzad 'od du zhu ba las byung ba'i rdo rje dang dril bus ming gi dbang bskur bar gyur /
rdor dril 'khrol zhing gtad la /
nyon mongs ye shes gnas gyur pa :
ming btags bdud las rnam rgyal ba :
ming gi dbang bskur dam pa 'di :
skal ldan khyod la sbyin par bya :
A+oM bud+d+ha kI li kI la ya :
nAm a b+hi Shiny+tsa A+oM:
A+oM badzra kI li kI la ya :
nAm a b+hi Shiny+tsa A+oM:
A+oM rat+na kI li kI la ya :
nAm a b+hi Shiny+tsa A+oM:
A+oM pad+ma kI li kI la ya :
nAm a b+hi Shiny+tsa A+oM:
A+oM karma kI li kI la ya :
nAm a b+hi Shiny+tsa A+oM:
rnam bum dpral bar bzhag 'thor byas la /
hU~M:
dag cing gsal ba'i rang bzhin te :
skyon med sems nyid rin po che :
me long lta bu'i ye shes kyis :
srid pa gsum la dbang bsgyur shog :
A+oM ma hA A dar+sha dz+nyA na badzra swa b+ha wa At+ma ko\u0f85 haM:
zhes dang /
rdo rje drag po rtsal /
rdo rje kI la ya sogs gsang mtshan gdags /
bum chus lus gang sgrib dag chu'i lhag ma :
dpral bar 'khyil las de bzhin gshegs kun gyi :
sku mchog bcom ldan rgyal ba rnam snang mdzad :
mdog dkar byang chub phyag rgya rdzogs pa'i skus :
dbur brgyan ming gi dbang thob rtags su grub :
nyon mongs gti mug gnas gyur chos dbyings kyi :
ye shes mngon byas sku yi dngos grub thob :
rnam snang rang bzhin bud+d+ha kI la ya'i :
ngo bor byas te ming gi dbang thob bo :
de nas me tog 'thor la smon lam gdab pa ni /
skal ldan 'dir 'dus rnal 'byor mched lcam la :
rigs lnga ye shes lnga yi dbang bskur pas :
zab pa ye shes rgya chen rigs lnga yi :
mnga' brnyes dam pa'i dbang mchog thob gyur cig :

gnyis pa rdo rje slob dpon gyi dbang bskur zhu ba'i yon du maN+Dal phul :
gsol ba 'debs pa 'di'i rjes zlos /
kye hoHkhyed kyi bka' drin gyis :
bdag la rang dang gzhan gyi don :
rdzogs phyir rdo rje slob dpon dbang :
thugs rje'i stobs dang ldan pas byin :
lan gsum /
khyed rang rnams dbang stegs pad+ma 'dab brgyad kyi gdan la bzhag
/steng du gdugs phub /
g.yas g.yon du mchod pa'i bkod pa du ma dang bcas te mnga' gsol bar mos shig
/'dzom na de dag dngos su bya /
tshig dang mthun pa'i rtags gdab pa sogs bya bzhin pas /
hU~M:
dur khrod gnas 'di khyim gyi mchog :
ma mo mkha' 'gro grogs kyi mchog :
rdo rje rtse gsum phyag rgya yi :
rak+ta'i thig les brgyan pa yang :
mkha' 'gro kun dang bstun pa'i phyir :
'di yang rtags kyi phyag rgya 'o :
zhag gi zo ris mtshan pa yang :
mkha' 'gro kun dang bstun pa'i phyir :
'di yang rtags kyi phyag rgya 'o :
thal chen tshom bus mtshan pa yang :
mkha' 'gro kun dang bstun pa'i phyir :
'di yang rtags kyi phyag rgya 'o :
glang chen ko rlon gyon pa yang :
mkha' 'gro kun dang bstun pa'i phyir :
'di yang rtags kyi phyag rgya 'o :
zhing chen g.yang gzhi gsol ba yang :
mkha' 'gro kun dang bstun pa'i phyir :
'di yang rtags kyi phyag rgya 'o :
thod pa skam rlon se ral yang :
mkha' 'gro kun dang bstun pa'i phyir :
'di yang rtags kyi phyag rgya 'o :
stag gi sham thabs gsol ba yang :
mkha' 'gro kun dang bstun pa'i phyir :
'di yang rtags kyi phyag rgya 'o :
gsur chen dud pa gtong ba yang :
mkha' 'gro kun dang bstun pa'i phyir :
'di yang rtags kyi phyag rgya 'o :
mi rkang gling bu 'bud pa yang :
mkha' 'gro kun dang bstun pa'i phyir :
'di yang rtags kyi phyag rgya 'o :
hU~M las byung ba'i rdo rje phyag g.yas su gtad pas rdo rje thugs kyi dam tshig bzung bar mos shig
/'di ni sangs rgyas thams cad kyi :
phyag na rdo rje'i lag na 'dug :
khyod kyis kyang ni rtag tu bcang :
phyag na rdo rje'i brtul zhugs brtan /
ma hA badzra hU~M:
AHlas byung ba'i dril bu phyag g.yon du gtad pas dril bu gsung gi dam tshig bzung bar gyis shig
/'di ni sangs rgyas thams cad kyi :
shes rab dbyangs kyi rjes 'gror bshad :
khyod kyis kyang ni rtag tu bcang :
byang chub mchog tu rgyal bas bzhed :
badzra g+hAN+De A:
mtshan nyid dang ldan pa'i phyag rgya ma pang du gtad pa la 'khyud cing sbyor bas phyag rgya sku'i dam tshig bzung bar mos shig
/rdo rje dril bu dngos grub phyir :
shes rab thabs kyi rang bzhin gang :
nga la gus pa'i bu khyod kyis :
rdo rje dril bu'i phyag rgya zungs :
ma hA sa ma ya hU~M:
de ltar slob dpon nyid du dbang bskur pas :
rgyud rnams thams cad nyan dang bshad pa dang :
rdo rje slob dpon mchog gi las rnams la :
dbang 'byor thob pas dbang bskur dam pa 'o :
de ltar bum pa'i dbang bskur yongs rdzogs grub pa'i mtha' rten rjes su gnang ba drug rim par sbyin pa la dang po sku'i rjes gnang sbyin pa yin pas 'dun pa 'di ltar mdzod /
dkyil 'khor pa'i lha rnams las ye shes pa'i sku mar me gcig las gnyis mched kyi tshul du 'phros nas khyed rang gi gnas so sor thim pas ye shes kyi phyag rgya dbyer med chen por byin gyis rlobs par mos shig
/thog mar gtso bo'i sku rten snying khar byin /
hU~M:
gru gsum mthing nag 'bar ba'i klong dkyil nas :
rdo rje gzhon nu rgyas 'debs yum dang rol :
skal ldan rigs kyi bu la dbang bskur bas :
zhe sdang rnam dag chos dbyings thob par shog :
A+oM badzra kI li kI la ya a b+hi Shiny+tsa hU~M:
bud+d+ha kI li'i sku rten spyi bor bzhag
/hU~M:
gru gsum smug nag 'bar ba'i klong dkyil nas :
bud+d+ha kI la kro+o tI yum dang sbyor :
skal ldan rigs kyi bu la dbang bskur bas :
gti mug me long ye shes rtogs par shog :
A+oM bud+d+ha kI li kI la ya a b+hi Shiny+tsa A+oM:
rat+na kI la ya'i sku rten lte bar bzhag la /
hU~M:
gru gsum ser nag 'bar ba'i klong dkyil nas :
rat+na kI la kro tI yum dang bcas :
skal ldan rigs kyi bu la dbang bskur bas :
nga rgyal mnyam nyid ye shes rtogs par shog :
A+oM rat+na kI li kI la ya a b+hi Shiny+tsa swA:
pad+ma kI la'i sku rten mgrin par bzhag la /
hU~M:
gru gsum dmar nag 'bar ba'i klong dkyil nas :
pad+ma kI la kro tI yum dang bcas :
skal ldan rigs kyi bu la dbang bskur bas :
'dod chags so sor kun rtog thob par shog :
A+oM pad+ma kI li kI la ya a b+hi Shiny+tsa A:
karma kI la'i sku rten gsang bar byin /
hU~M:
gru gsum ljang nag 'bar ba'i klong dkyil nas :
karma kI la kro tI yum dang bcas :
skal ldan rigs kyi bu la dbang bskur bas :
phrag dog bya grub ye shes rtogs par shog :
A+oM karma kI li kI la ya a b+hi Shiny+tsa hA:
khro bcu sogs gnas so sor bskur la /
skye ba rgyun gcod bag chags dbyings su sdud :
yab gcig khro bo'i rgyal po hU~M mdzad dang :
gsung rab sgra sgrog sgra 'byin 'khril sbyor bas :
skal ldan rigs kyi bu la dbang bskur ro :
A+oM badzra kro ta hU~M kA ra hU~M a b+hi Shiny+tsa mAM:
shin tu gsal ba'i chos sku mthar phyin pas :
yab gcig khro bo rnam par rgyal ba dang :
'khor 'das mi gnas snyems ma 'khril sbyor bas :
skal ldan rigs kyi bu la dbang bskur ro :
A+oM badzra kro ta bi dza ya hU~M a b+hi Shiny+tsa mAM:
'gro ba'i don la phrin las mthar phyin pas :
yab gcig khro bo dbyug pa sngon po dang :
thar pa'i lam ston sder mo 'khril sbyor bas :
skal ldan rigs kyi bu la dbang bskur ro :
A+oM badzra kro d+ha ni la daN+Da hU~M a b+hi Shiny+tsa mAM:
gzung 'dzin log rtog 'chi bdag tshar gcod pa :
yab gcig khro bo gshin rje gshed po dang :
phrin las dur khrod bdag mo 'khril sbyor bas :
skal ldan rigs kyi bu la dbang bskur ro :
A+oM badzra kro ta ya mAn+ta ka hU~M a b+hi Shiny+tsa mAM:
'khor ba'i skyon spangs btang snyoms chen por bzhugs :
khro bo'i rgyal po mi g.yo mgon po dang :
mkha' dbyings rol mdzad gtun khung 'khril sbyor bas :
skal ldan rigs kyi bu la dbang bskur ro :
A+oM badzra kro ta Ar+Ya a tsa la hU~M a b+hi Shiny+tsa mAM:
shin tu tsham rngam mdzad pas rta skad sgrog :
khro mdzad dbang gi rgyal po rta mgrin dang :
btang snyom bzod brtson gtum mo 'khril sbyor bas :
skal ldan rigs kyi bu la dbang bskur ro :
A+oM badzra kro ta ha ya g+h+rI wa hU~M a b+hi Shiny+tsa mAM:
thugs rje 'gro don chags pa med par brtson :
yab gcig khro bo 'dod pa'i rgyal po dang :
dmigs med don mdzad mda' snyems 'khril sbyor bas :
skal ldan rigs kyi bu la dbang bskur ro :
A+oM badzra kro ta a pa ra dzi ta hU~M a b+hi Shiny+tsa mAM:
thugs rjes mi gtong yon tan mthar phyin pa :
yab gcig khro bo bdud rtsi 'khyil ba dang :
gnas su spor byed rlung 'byin 'khril sbyor bas :
skal ldan rigs kyi bu la dbang bskur ro :
A+oM badzra kro ta a mr-ita kuN+Da lI hU~M a b+hi Shiny+tsa mAM:
nyon mongs skyon bral rnam rtog ngang du sgrol :
yab gcig khro rgyal khams gsum rnam rgyal dang :
'khor ba dbyings sbyor gsod byed 'khril sbyor bas :
skal ldan rigs kyi bu la dbang bskur ro :
A+oM badzra kro ta trai lokya bi dza ya hU~M A b+hi Shiny+tsa mAM:
thugs rje'i stobs kyis bla med gnas su spor :
yab gcig khro bo'i rgyal po stobs po che :
nyon mongs skyod byed yum gyis 'khril sbyor bas /
skal ldan rigs kyi bu la dbang bskur ro :
A+oM badzra kro ta ma hA ba la hU~M A b+hi Shiny+tsa mAM:

myos byed chen po'i ting nge 'dzin :
skyes bu'i lus la phag gi mgo :
za byed chen pos dbang bskur bas :
dgra bgegs rnams ni tshar gcod shog :
gardza gardza hU~M a b+hi Shiny+tsa mAM:
dpa' gtum chen po'i ting nge 'dzin :
skyes bu'i lus la stag gi mgo :
za byed chen pos dbang bskur bas :
dgra bgegs rnams ni tshar gcod shog :
ha na ha na hU~M a b+hi Shiny+tsa mAM:
'gyur ba med pa'i ting nge 'dzin :
skyes bu'i lus la g.yag gi mgo :
za byed chen pos dbang bskur bas :
dgra bgegs rnams ni tshar gcod shog :
da ha da ha hU~M a b+hi Shiny+tsa mAM:
g.yo ba med pa'i ting nge 'dzin :
skyes bu'i lus la sha ba'i mgo :
za byed chen pos dbang bskur bas :
dgra bgegs rnams ni tshar gcod shog :
pa tsa pa tsa hU~M a b+hi Shiny+tsa mAM:
chags pa med pa'i ting nge 'dzin :
skyes bu'i lus la gzig gi mgo :
za byed chen pos dbang bskur bas :
dgra bgegs rnams ni tshar gcod shog :
b+han+d+ha ban+d+ha hU~M a b+hi Shiny+tsa mAM:
mkhas brtson chen po'i ting nge 'dzin :
skyes bu'i lus la byi la'i mgo :
za byed chen pos dbang bskur bas :
dgra bgegs rnams ni tshar gcod shog :
hu lu hu lu hU~M a b+hi Shiny+tsa mAM:
gsod byed chen po'i ting nge 'dzin :
skyes bu'i lus la spyang ku'i mgo :
za byed chen pos dbang bskur bas :
dgra bgegs rnams ni tshar gcod shog :
tiSh+Tha tiSh+Tha hU~M a b+hi Shiny+tsa mAM:
'joms byed chen po'i ting nge 'dzin :
skyes bu'i lus la seng ge'i mgo :
za byed chen pos dbang bskur bas :
dgra bgegs rnams ni tshar gcod shog :
tshin+d+ha tshin+d+ha hU~M a b+hi Shiny+tsa mAM:
stobs ldan chen po'i ting nge 'dzin :
skyes bu'i lus la dred kyi mgo :
za byed chen pos dbang bskur bas :
dgra bgegs rnams ni tshar gcod shog :
b+hin+d+ha b+hin+d+ha hU~M a b+hi Shiny+tsa mAM:
smyo byed chen po'i ting nge 'dzin :
skyes bu'i lus la dom gyi mgo :
za byed chen pos dbang bskur bas :
dgra bgegs rnams ni tshar gcod shog :
s+pho Ta s+pho Ta hU~M a b+hi Shiny+tsa mAM:

mgrin mo dus tshod rig ma ste :
bud med lus la rmigs bu'i mgo :
gsod byed chen pos dbang bskur bas :
dgra bgegs rnams ni tshar gcod shog :
gardza gardza hU~M a b+hi Shiny+tsa mAM:
gzhan bsad dgod 'dre rtags kyi bdag :
bud med lus la bya rgod mgo :
gsod byed chen pos dbang bskur bas :
dgra bgegs rnams ni tshar gcod shog :
ha na ha na hU~M a b+hi Shiny+tsa mAM:
tri ta ba ri tsha gsum dran :
bud med lus la bya rog mgo :
gsod byed chen pos dbang bskur bas :
dgra bgegs rnams ni tshar gcod shog :
da ha da ha hU~M a b+hi Shiny+tsa mAM:
mi mthong mthong byed rtags kyi pho nya mo :
bud med lus la 'ug pa'i mgo :
gsod byed chen pos dbang bskur bas :
dgra bgegs rnams ni tshar gcod shog :
pa tsa pa tsa hU~M a b+hi Shiny+tsa mAM:
sgrib shing don la mkhas pa mo :
bud med lus la khwa ta'i mgo :
gsod byed chen pos dbang bskur bas :
dgra bgegs rnams ni tshar gcod shog :
b+han+d+ha b+han+d+ha hU~M a b+hi Shiny+tsa mAM:
'dor thabs don la mkhas pa ste :
bud med lus la pu shud mgo :
gsod byed chen pos dbang bskur bas :
dgra bgegs rnams ni tshar gcod shog :
hu lu hu lu hU~M a b+hi Shiny+tsa mAM:
mkhas pa sder 'dzin rtags kyi bdag :
bud med lus la khra yi mgo :
gsod byed chen pos dbang bskur bas :
dgra bgegs rnams ni tshar gcod shog :
tiSh+Tha tiSh+Tha hU~M a b+hi Shiny+tsa mAM:
g.yo 'dor thabs la mkhas pa mo :
bud med lus la pha wang mgo :
gsod byed chen pos dbang bskur bas :
dgra bgegs rnams ni tshar gcod shog :
tshin+d+ha tshin+d+ha hU~M a b+hi Shiny+tsa mAM:
mgrin phag d+he ba'i pho nya mo :
bud med lus la sre mong mgo :
gsod byed chen pos dbang bskur bas :
dgra bgegs rnams ni tshar gcod shog :
b+hin+d+ha b+hin+d+ha hU~M a b+hi Shiny+tsa mAM:
rku mkhas thabs la mkhas pa mo :
bud med lus la byi ba'i mgo :
gsod byed chen pos dbang bskur bas :
dgra bgegs rnams ni tshar gcod shog :
s+pho Ta ya s+pho Ta ya hU~M a b+hi Shiny+tsa mAM:
phur khrom yod na so so'i sku dang phur pas dbang bskur la bsgril bar gsungs /
de nas thun phur nyer gcig dang dam can pho mo'i phur pa rnams gtad la /
hU~M:
dpal chen rdo rje gzhon nu yi :
dkyil 'khor chen po'i mtha' skyong zhing :
dgra bgegs 'dul ba'i las mdzad pa :
sras mchog nyi shu rtsa gcig dang :
dam can pho mo thams cad kyis :
rig 'dzin rnams kyi spyan snga ru :
khas blangs dam bcas mna' bor ba'i :
dam can srung ma thams cad kyis :
bstan pa bsrung phyir dbang bskur ro :
rnam bum spyi bor bzhag la /
sangs rgyas kun gyi ye shes sku :
ngang nyid rdo rje chos dbyings las :
'bar ba'i khro bo mi bzad pa :
sku yi dbyings su bdag skyed cig :
spyi bor sangs rgyas thams cad kyi sku'i ngo bo yi ge A+oM dkar pos mtshan par gyur :
mgrin par rdo rje bzhag la /
sangs rgyas kun gyi ye shes gsung :
ngang nyid rdo rje chos dbyings las :
'bar ba'i khro bo mi bzad pa :
gsung gi dbyings su bdag skyed cig :
mgrin par sangs rgyas thams cad kyi gsung gi ngo bo yi ge AHdmar pos mtshan par gyur :
snying gar rdo rje rtse lnga bzhag la /
sangs rgyas kun gyi ye shes thugs :
ngang nyid rdo rje chos dbyings las :
'bar ba'i khro bo mi bzad pa :
thugs kyi dbyings su bdag skyed cig :
snying gar sangs rgyas thams cad kyi thugs kyi ngo bo yi ge hU~M sngon pos mtshan par gyur :
rdo rje rtse dgu lte bar reg la /
thabs kyis spyod pas 'gro don du :
byams dang snying rjes gang 'dul ba :
sangs rgyas yon tan rdzogs mdzad pa :
dbang dang byin rlabs thob par shog :
lte bar sangs rgyas thams cad kyi yon tan 'dus pa'i ngo bo swA ser pos mtshan par gyur :
rdo rje yan lag gi tshigs bzhir bzhag la /
thabs kyi spyod pas 'gro don du :
byams dang snying rjes gang 'dul ba :
sangs rgyas phrin las rdzogs mdzad pa :
dbang dang byin rlabs thob par shog :
yan lag bzhi la sangs rgyas thams cad kyi phrin las 'dus pa'i ngo bo hA ljang gu re res mtshan par gyur :
gnyis pa sngags kyis rjes su gnang ba la khyed rang rnams rdo rje gzhon nu dang slob dpon yang de ltar gsal ba'i slob dpon gyi thugs ka'i ye shes sems dpa'i thugs srog sngags phreng dang bcas pa las sngags phreng gnyis pa 'od zer dang bcas pa 'phros /
khyed rang rnams kyi zhal du zhugs /
thugs srog hU~M yig gi mthar 'khod par mos shig
/phreng ba mgrin par bzhag la /
hU~M:
dpal chen khrag 'thung he ru ka :
dgra bgegs thal ba bzhin du rlog :
sems dpa' sngon po 'bar ba'i ngang :
dbu gsum phyag drug zhabs bzhi bgrad :
g.yas dkar g.yon dmar dbus mthing zhal :
rdo rje gshog pa phyogs bcur gdengs :
bskal pa'i me dpung 'bar ba'i 'od :
sku gsung thugs kyi snying po 'di :
lus dang ngag dang sems la dbab :
bsnyen cing sgrub pa'i dbang sbyin no :
A+oM badzra kI li kI la ya :
dIp+ta tsakra ha na ha na hU~M:
A+oM AHhU~M a b+hi Shiny+tsa A+oM:
lag tu phrin las bzhi'i phreng ba gtad la /
trAM:
gzungs dang ting 'dzin rgyu 'bras chos :
byang chub mchog rnams shes rab rgyan :
mi 'jigs stobs dang ma 'dres mtshon :
'bras bu rdzogs par dbang bskur ro :
snying po'i sngags kyi rjes zlos mdzod :
snying po brgya rtsa'am nyer gcig sogs bzlar gzhug
/gsum pa dur khrod chas brgyad kyi rjes su gnang ba ni /
bgo ba'i gos gsum /
gdags pa'i rgyan gnyis /
byugs pa'i rtsi gsum rnams gnas so sor bgos par mos shig
/de dag gnas so sor gtod tshul byas la /
glang chen ko rlon rgyan mchog 'di :
bdud 'dul stobs chen lhag pa'i rtags :
khyod kyi gos su byin pa yis :
theg chen don rnams rtogs par shog :
hasti na tsa ra a b+hi Shiny+tsa A+oM:
stag lpags brjid pa'i rgyan mchog 'di :
dpa' gtum za byed lhag pa'i rtags :
khyod kyi lag tu 'di byin pas :
mtha' gnyis 'joms pa'i dbang bskur ro :
tsa ma ra a b+hi Shiny+tsa A+oM:
mnyen lcugs gdug pa'i rgyan mchog 'di :
'khril ldan yum gyi lhag pa'i rtags :
khyod kyi lag tu byin pa yis :
dug lnga 'joms pa'i dbang bskur ro :
ka ma du a b+hi Shiny+tsa A+oM:
dung chen khong seng thod phreng 'di :
chos sku mthar phyin lhag pa'i rtags :
khyod kyi lag tu byin pa yis :
mtshan ma spangs pa'i dbang thob shog :
ka pA la mA l+ye a b+hi Shiny+tsa A+oM:
zhing chen rgyan mchog dam pa 'di :
mi ldog 'khor ba lhag pa'i rtags :
khyod kyi lag tu 'di byin pas :
rnam rtog 'joms phyir dbang thob shog :
nr-i tsa ma ra a b+hi Shiny+tsa A+oM:
zhag gi thig le'i rgyan mchog 'di :
don dam bcud kyi lhag pa'i rtags :
khyod kyi lag tu 'di byin pas :
don mchog bdud rtsi rtogs par shog :
g+hi hu a b+hi Shiny+tsa A+oM:
rak+ta'i thig le rgyan mchog 'di :
thugs rje chags gsal lhag pa'i rtags :
khyod kyi lag tu 'di byin pas :
chags pa'i thugs rjes 'gro don byos :
rak+ta a b+hi Shiny+tsa A+oM:
thal chen thig le'i rgyan mchog 'di :
'du byed phrin las lhag pa'i rtags :
khyod kyi lag tu 'di byin pas :
dregs byed bdud dpung thal bar rlogs :
ba sa a b+hi Shiny+tsa A+oM:
de ring phyin chad bu khyod la :
khrag 'thung 'bar ba'i dbang bskur ro :
khams gsum dregs byed ma lus kun :
'khor ba'i gnas nas sgrol bar byos :
de ltar mnga' gsol bas dpal chen gtso bo mchog dang gnyis su med pa'i gzi byin lhag par 'bar bar mos shig
/bzhi pa phyag mtshan gyi rjes su gnang ba ni /
ye shes rol pa'i phyag mtshan rnams lag tu gtad par mos shig
/phyag mtshan rnams rim par gtad la /
e ma nga ni rang byung ste :
dpal chen khrag 'thung nyid kyi sku :
ye shes rdo rje rtse dgu 'dis :
sa dgu 'joms par dbang bskur ro :
badzra a b+hi Shiny+tsa hU~M:
e ma nga ni rang byung ste :
dpal chen khrag 'thung nyid kyi sku :
ye shes rdo rje rtse lnga yis :
rgyud lnga 'joms pa'i dbang bskur ro :
badzra a b+hi Shiny+tsa hU~M:
e ma nga ni rang byung ste :
dpal chen khrag 'thung nyid kyi sku :
ye shes me dpung 'bar ba 'dis :
gdug pa sreg pa'i dbang bskur ro :
dz+wa la a b+hi Shiny+tsa hU~M:
e ma nga ni rang byung ste :
dpal chen khrag 'thung nyid kyi sku :
kha T+wAM rtse gsum 'bar ba 'dis :
sku gsum lhun grub dbang bskur ro :
tri shU la a b+hi Shiny+tsa hU~M:
e ma nga nyid rang byung ste :
dpal chen khrag 'thung nyid kyi sku :
ye shes phur pa 'bar ba 'dis :
'khor ba rtsad gcod dbang bskur ro :
kI li kI la ya a b+hi Shiny+tsa hU~M:
de nas slob ma'i snying khar rdo rje bzhag
/de ring phyin chad bu khyod la :
khrag 'thung rol pa'i dbang bskur ro :
'khor ba'i gnas nas bsgral pa dang :
yi ge 'khor lo'i sa thob shog :
ces brjod /
lnga pa theg pa chen po'i chos bshad pa'i rjes su gnang ba sbyin pa ste /
badzra he tu maM:
rkang pa'i 'og tu 'khor lo /
badzra b+hA sha raM:
lag pa g.yas su chos kyi dung /
badzra g+heN+Da A:
lag g.yon du dril bu /
A:
pang du sngags kyi po ti /
zhes pas so sor sbyin cing /
hU~M:
chos kyi 'khor lo dam pa 'di :
'jig rten kun la phan pa'i phyir :
sna tshogs kyis ni 'dul ba ru :
'khor lo bskor ba'i bya ba gsol :
thams cad nam mkha'i mtshan nyid can :
nam mkha' la yang mtshan nyid bral :
nam mkha' la yang mnyam sbyor ba :
thams cad mchog ni mnyam nyid gsal :
deng nas brtsam ste lhan cig pa'i :
sems ni bskyed pa tsam gyis kyang :
de ring phan chad 'jig rten la :
chos kyi dung chen bla med sgra :
kun tu yongs su bsgrags nas ni :
chos kyi 'khor lo bskor bar gyis :
rdo rje'i 'khor lo bskor bar gyis :
rin chen 'khor lo bskor bar gyis :
pad+ma'i 'khor lo bskor bar gyis :
sna tshogs 'khor lo rab tu skor :
de ltar bka' gnyer gtad pa'i don tshul bzhin bsgrub pa'i blos 'di'i rjes zlos /
gtso bo rdo rje cher 'dzin pas :
ji ltar bsgos pa de bzhin du :
bdag gis khur chen khur nas ni :
bla med theg chen chos 'khor bskor :
gsang sngags go 'phang bla med pa :
deng bdag skyes thob 'bras bu yod :
d+harma sid+d+hi ho :
zhes brjod du bzhug
/drug pa sras mchog phur pa rdzas kyi dkyil 'khor rnams kyi rjes su gnang ba byin pas gtso 'khor so so'i sku gsung thugs ye shes lnga phrin las bzhi'i dbang dang byin rlabs nus stobs yongs rdzogs thob par mos shig
/gtso bo'am sras phur slob ma'i snying gar bzhag la /
hU~M:
dbus su pho brang e yi dkyil :
dbang chen rak+ta'i rgya mtsho 'khrugs :
chos nyid spros bral mu khyud zlum :
rgyas pa ser po me bzhin 'bar :
bcu drug e yi mtha' skor du :
rgya mdud gzhal yas yum gyi dbang :
skal ldan khyod la dbang bskur bya :
A+oM badzra kI li kI la ya b+h+rU~M b+h+rU~M a b+hi Shiny+tsa A:
spyi bor bzhag la /
hU~M:
rdo rje phur pa'i lcim gzhog brgyad :
rin chen zur brgyad thugs kyi gter :
yon tan rgyas pa'i thugs 'bru brgyad :
skal ldan khyod la dbang bskur ro :
A+oM badzra kI li kI la ya rat+na g+hu h+ya sid+d+hi :
tiSh+Tha a b+hi Shiny+tsa A:
gnas gsum du gtugs la /
hU~M:
chu srin kha nas rtse mo byung ba ni :
chos kyi dbyings nas ye shes shar ba'i don :
thugs rje chags pas 'gro ba yongs bsgral nas :
'khor ba mi gtong skye med chos kyi don :
skal ldan skyes bu khyod la dbang bskur ro :
A+oM badzra kI li kI la ya d+harma d+hA tu a b+hi Shiny+tsa A:
gnas lngar gtugs la /
hU~M:
phur bu'i rgya mdud zur drug gis :
rgyud drug 'khor ba rtsad bcad nas :
rnam shes tshogs drug byang chub klong :
'bras bu ye shes lnga ldan shog :
A+oM badzra kI li kI la ya :
dz+nyA na sho d+ha ya a b+hi Shiny+tsa A:
gnas gsum gtugs la /
hU~M:
rtse mo zur gsum sku gsung thugs ldan pa'i :
dug gsum 'khor ba'i btson ra rtsad nas gcod :
khams gsum ma lus gnas nas bsgral ba dang :
'bras bu sku gsung thugs dang ldan pa yis :
skal ldan skyes bu khyod la dbang bskur ro :
A+oM badzra kI li kI la ya A+oM badzra hU~M:
a b+hi Shiny+tsa A:
lha phur tshang ma'am med na phur tsaka gtad la /
hU~M:
dpal chen rdo rje gzhon nu'i sku :
'khor lo rgyas 'debs dpal ldan ma :
thugs las sprul pa khro bo bcu :
dbyings nas skyod pa'i khro mo bcu :
sprul pa khra thabs nyi shu'i tshogs :
'dzin sdom 'gugs 'ching sgo ma bzhi :
bsod nams dkyil 'khor lha yi tshogs :
'bras bu ye shes chen por dbang bskur ro :
A+oM badzra kI li kI la ya :
maN+Da la badzra dz+nyA na karma a b+hi Shiny+tsa A:
sras mchog rigs bzhi'i phur pa rim bzhin gtad la /
hU~M:
gru gsum mthing nag 'bar ba'i dkyil 'khor nas :
sangs rgyas 'dus pa'i sras mchog kI la ya :
smug nag chen po gcer bu ral pa can :
gti mug dregs pa can gyi snying la thobs :
A+oM bud+d+ha kI li kI la ya sarba big+h+nAn baM hU~M phaT:
a b+hi Shiny+tsa A:
hU~M:
gru gsum ser nag 'bar ba'i dkyil 'khor nas :
yon tan 'dus pa'i sras mchog kI la ya :
ser nag chen po gcer bu ral pa can :
nga rgyal dregs pa can gyi snying la thobs :
A+oM rat+na kI li kI la ya sarba big+h+nAn baM hU~M phaT:
a b+hi Shiny+tsa A:
hU~M:
gru gsum dmar nag 'bar ba'i dkyil 'khor nas :
gsung mchog 'dus pa'i sras mchog kI la ya :
dmar nag chen po gcer bu ral pa can :
'dod chags dregs pa can gyi snying la thobs :
A+oM pad+ma kI li kI la ya sarba big+h+nAn baM hU~M phaT:
a b+hi Shiny+tsa A:
hU~M:
gru gsum ljang nag 'bar ba'i dkyil 'khor nas :
phrin las 'dus pa'i sras mchog kI la ya :
ljang nag chen po gcer bu ral pa can :
phrag dog dregs pa can gyi snying la thobs :
A+oM karma kI li kI la ya sarba big+h+nAn baM hU~M phaT:
a b+hi Shiny+tsa A:
de dag rnams kyis phyi mtshan ma rdzas kyi dkyil 'khor du bum pa'i dbang bskur pa thob /
lus kyi sgrib pa sbyangs /
snang stong lha'i 'khor lo bsgom pa la dbang /
'bras bu sprul pa'i sku thob pa'i skal pa can du byas pa yin no //
gnyis pa gsang ba'i dbang bskur zhu ba'i yon du maN+Dal phul /
gsol ba 'debs pa 'di rjes zlos /
kye ho bla ma khyod dgongs shig :
'khor ba'i gcong rong zab mo las :
zung 'jug klong du sgrol mdzad pa :
gsang ba'i dbang mchog bdag la stsol :
lan gsum /
slob dpon yab gcig rdo rje gzhon nu'i sku :
rig ma yum chen 'khor lo rgyas 'debs ma :
yab kyi gnas lngar sras mchog rigs lnga dang :
yum gyi gnas lngar rigs kyi yum lnga gsal :
mkha' gsang pad+ma rdo rje yig 'brus mtshan :
rjes chags bskul te yab yum snyoms zhugs pas :
spyi gtsug bud+d+ha kI la yab yum gnyis :
sbyor ba byas pa'i byang chub sems kyi rgyun :
pad+ma kI la yab yum zhal du bstar :
de nas mar brgyud pad+ma kI la ya :
yab yum sbyor ba byas pa'i byang sems rgyun :
badzra kI la yab yum zhal du bstar :
badzra kI la yab yum sbyor ba byas pa yi :
byang sems rat+na kI la ya la 'o :
rat+na yab yum sbyor byas byang sems rgyun :
karma kI la yab yum zhal du bstar :
karma kI la yab yum sbyor ba byas pa yi :
byang sems yar log rlung gis shugs byas pas :
rang gi zhal du zhugs shing babs pa ste :
sku yi dbyibs brgyud gsang rdor rtse nas thon :
yum gyi b+ha gar babs pa mtheb srin gyis :
blangs te bu yi lce la sbyin par gyur :
thod pa'i bdud rtsi sbyin la /
a ho :
rin chen gtung ba bcud dang ldan :
shes rab thabs kyi khu ba de :
gnyis su med par rnam grol ba'i :
rtog med bu yis btung bar gyis :
rnam par rtog pa med pa'i sems kyis tshig 'di'i rjes zlos dang bcas te myongs shig
/e ma yab yum bde ba chen po'i chu :
ngo mtshar rmad byung gnang ba bka' drin che :

de'i mtha' rten du lung bstan sbyin pa ni /
slob dpon nyid mchog gi sprul pa'i sku shAkya'i dbang por gnas gyur te byang chub mchog tu lung bstan par mos shig
/chas dang phyag rgya spyi ltar byas la /
'di ni khyod la ngas lung bstan :
rdo rje gzhon nu zhes bya ba'i :
srid pa kun las rnam grol pa :
de bzhin gshegs pa nyid yin no :
de ltar nang lus kyi dkyil 'khor du gsang ba'i dbang bskur pa thob /
ngag gi sgrib pa sbyangs /
rang lus thabs ldan bsgom pa la dbang /
'bras bu longs spyod rdzogs pa'i sku thob pa'i skal pa can du byas pa yin no //
gsum pa shes rab ye shes kyi dbang bskur zhu ba'i yon du maN+Dal phul /
gsol 'debs 'di'i rjes zlos /
bcom ldan zhi ba chen po kye :
rdo rje gzhon nu bdag la dgongs :
rdo rje pad+ma sbyor byung ba'i :
bde chen lam 'di bdag la stsol :
lan gsum /
slob ma bcom ldan 'das dpal rdo rje gzhon nur gsal ba la mtshan nyid dang ldan pa'i yum 'khor lo rgyas 'debs mar byin gyis brlabs nas gtad par mos shig
/rig ma'i gzugs brnyan byin la /
sgeg cing dpa' ba mdzes ma ste :
bde ba thams cad sbyin pa mo :
yid 'ong gzugs ldan lha mo 'di :
bu yis ci bder mchod par gyis :
zhes byin pa'i phyag rgya mos 'di skad smras par mos /
bdud rtsi'i mchod pa byed pa dang :
bud med rnams la gus pa dang :
b+ha ga la ni 'o bgyid pa :
spro bar 'gyur ram bu yis smos :
zhes dris pa'i lan btab par mos la 'di'i rjes zlos /
dri chen dri chu la sogs 'tshal :
bud med rnams la rtag gus bgyid :
b+ha ga la yang 'o bgyid par :
bdag ni spro bas khyod mchod do :
zhes lan btab pas lha mo de mnyes nas lus gos dang bral ba'i chu skyes kyi mdangs ngoms te /
e ma nga yi pad+ma 'di :
gal te cho ga bzhin brten nas :
sangs rgyas mnyes pa la sogs pa'i :
bya ba pad+mar ji bzhin gyis :
zhes gsungs te 'khyud pa la mkha' gsang pad+ma dang rdo rje rtse lnga par gsal bas rjes chags kyi sgyu rtsal dang bcas te snyoms par zhugs par mos shig
/de'i rim pa las skyes pa'i don ngo sprad pa 'di rnams thugs la gcag par 'tshal /
de ltar sbyor byas byang sems gsang rdor gyi :
rtsa bar slebs nas a la shes pa bzung :
de nyid sku mchog shes rab ye shes dbang :
rked pa'i AMHla slebs pas gsang shes rab :
ye shes dbang mchog thob dmigs rtse mo yi :
hU~M ngam phaT la slebs pas thugs shes rab :
ye shes dbang rnams rim gyis thob par bsam :
bde ba cher skyes gal te nyams srid na :
spyi bo'i gtsug tu rdo rje sems dpa'i sku :
mtshan dang dpe byad ldan dmigs thugs ka nas :
hU~M dkar tshangs pa'i bu gar mar spros te :
hU~M gi zhabs kyu khug pa bsgrims pa yis :
thig le'i dwangs ma dbu ma'i lam du drangs :
mig gnyis gyen bzlog dbugs kyis mas yar drangs :
hU~M ring hU~M thung ig gis rgyangs kyis 'then :
'og rlung drag bsdams yang yang byas la bzung :
de ltar byas pas zag med bde stong nyams :
dga' bzhi dang bcas rgyud la skyes par gyur :

de'i mtha' rten du dbugs dbyung ba lags te /
'dod chags bral ba lta bu'i sdig :
khams gsum gnas na sdig med de :
de bas 'dod la chags bral ba :
khyod kyis nam yang ma byed cig :
des gsang ba b+ha ga'i dkyil 'khor du shes rab ye shes kyi dbang bskur pa thob /
yid kyi sgrib pa sbyangs /
dkyil 'khor 'khor lo bsgom pa la dbang /
'bras bu chos kyi sku thob pa'i skal pa can du byas pa yin no //
bzhi pa tshig dbang rin po che zhu ba'i yon du maN+Dal phul /
gsol 'debs 'di'i rjes zlos /
bdag nyid che khyod bka' drin gyis :
gtso bo'i dbang bskur rnam gsum thob :
de ring rin chen bzhi pa yang :
bka' drin gyis ni bskyab tu gsol :
lan gsum /
khyed rang rnam snang gi chos bdun dang ldan pas lta stangs g.yo ba med pa'i ngang sems skye 'gag gnas gsum dang bral ba'i gshis lugs mthong med mthong ba'i don la mnyam par zhog cig
/e ma hoHngo mtshar rmad byung chos :
rdzogs pa'i sangs rgyas kun gyi gsang :
skye ba med las thams cad skyes :
skyes tsam nyid nas skye ba med :
e ma ngo mtshar rmad byung chos :
rdzogs pa'i sangs rgyas kun gyi gsang :
gnas pa med las thams cad gnas :
gnas tsam nyid nas gnas pa med :
e ma ngo mtshar rmad byung chos :
rdzogs pa'i sangs rgyas kun gyi gsang :
'gag pa med las thams cad 'gag :
'gags tsam nyid nas 'gag pa med :
ces ngo sprad pa'i don la yud tsam mnyam par 'jog tu bcug
/de'i mtha' rten du gzengs bstod pa lags te /
bdud 'dul dkyil 'khor chen po ru :
dbang mchog bskur pas sdig las grol :
'bras bu grub pa'i dge ba ni :
thob pas bdag ni 'bras dang bcas :
des snang srid rdzogs pa chen po'i dkyil 'khor du bzhi pa tshig gi dbang bskur pa thob /
sgo gsum cha mnyam gyi sgrib pa sbyang /
rang bzhin rdzogs pa chen po bsgom pa la dbang /
'bras bu ngo bo nyid sku thob pa'i skal pa can du byas pa yin no //
de dag rnams kyis rtsa ba'i dbang bzhi mtha' rten dang bcas pa grub /
de nas gzhan don mdzad pa'i skyes bu dam pa rnams la de'i don yongs su rdzogs pa'i rjes su gnang ba rgyas par sbyin pa la /
thog mar mtha' yas pa'i gdul bya rnams la chos kyi sbyin pa bla na med pas tshims par byed pa'i mthu dbang thob par mos shig
/'khor lo sogs gzhung tshig dang mthun par gtad la /
bla med ston pa chos kyi rgyal :
'gro ba ji ltar 'dul don du :
sangs rgyas bstan pa rgya mtsho rnams :
'khor lo rgya chen yongs su skor :
A+oM badzra d+harma tsakra a b+hi Shiny+tsa hU~M:
rgyal ba kun gyis rab 'dzin pa'i :
nyon mongs log rtog dngos po kun :
gcod pa'i shes rab ral gri yis :
'khor ba'i drwa ba gcod par byos :
A+oM badzra tik+Sh+Na a b+hi Shiny+tsa hU~M:
rgyu drug gnas nas thams cad du :
chos kyi sprin phung bsam yas kyis :
thos pas mchog don grub pa'i phyir :
chos kyi dung chen phyogs bcur sgrogs :
A+oM badzra d+harma shaM kha sha sa ta a b+hi Shiny+tsa hU~M:
'gro ba 'dzin pa thugs rje yis :
sangs rgyas gsung rabs rmad du byung :
glegs bam yon tan rin chen mdzod :
sems can kun la khyod kyis shod :
A+oM badzra d+harma ko Sha a b+hi Shiny+tsa mAM:
'gro ba'i sgron mar rab rgyal zhing :
rdo rje theg pa mi nub pa'i :
nyon mongs bdud kyi g.yul las rgyal :
chos kyi rgyal mtshan gzug par gyis :
A+oM badzra ke tu d+harma d+h+wa dza a b+hi Shiny+tsa hU~M:
chos kun rgyun chad med phyir 'khor lo dang :
rtog pa'i drwa ba gcod pa'i ral gri gnyis :
phyogs bcur chos kyi sgra sgrog dung dang gsum :
po ti bstan pa'i bcud gnas dri med bzhi :
nyon mongs g.yul 'joms mi nub rgyal mtshan lnga :
sangs rgyas kun gyi mdzad pa rgya chen gyis :
mchog tu nges pa'i yang dag bskur ba 'o :
'jigs byed 'bar ba'i phyag mtshan lnga'i dbang bskur byin pas drag po'i phrin las kyis gdul bya 'dul ba'i mthu dbang thob par mos shig
/rnga chen /
rdo rje /
thod pa /
phur pa /
mda' gzhu /
phreng ba rnams rim par gtad la /
rgya chen chos kyi rnga sgra yis :
'gro ba'i nyon mongs rnams las rgyal :
rdo rje chos kyi rnga sgra 'di :
'gro ba'i don du chos rnga sgrogs :
A+oM badzra d+harma pa ta na a b+hi Shiny+tsa A:
thabs mchog rdo rje rtse dgu 'bar :
shes rab pad+ma b+han+d+ha'i mchog :
thabs dang shes rab gnyis med pas :
rdo rje can khyod dbang bskur sbyin :
A+oM badzra ka pA la a b+hi Shiny+tsa hU~M:
gdug pa can dag bsgral ba'i phyir :
sangs rgyas bstan la sdang ba yi :
dgra bgegs thams cad bsgral byed pa'i :
drag po phur pa'i dbang bskur sbyin :
A+oM badzra kI li kI la ya :
sarba big+h+nAn baM a b+hi Shiny+tsa hU~M hU~M phaT:
gzung 'dzin 'joms pa rdo rje'i gzhu :
rdo rje mda' yi thog babs sgras :
tha ba ngan pa'i rnam rtog 'bigs :
thabs dang shes rab dbang bskur sbyin :
A+oM badzra ka na ta na a b+hi Shiny+tsa A:
tha dad rtog pa kun spangs pa'i :
ye shes rnam dag rdo rje'i rgyun :
dngos grub kun gyi rgyu yi mchog :
rdo rje phreng ba'i dbang bskur sbyin :
A+oM badzra mA l+ye a b+hi Shiny+tsa A:
dur khrod rol pa'i chas brgyad kyis rjes su gnang zhing mnga' gsol bas dpal chen khrag 'thung kI la ya dang gnyis su med pa'i nus mthu'i rtsal chen rdzogs par mos shig
/stag lpags sogs rim par gtad la /
dpal chen rdo rje gzhon nu'i rang bzhin sku :
khyed dang dbyer med tshul gcig bstan par bya :
zhe sdang ma spangs gnas su dag pa'i phyir :
stag lpags rlon pa'i sham thabs sku smad dkris :
thugs rje thabs kyi cho 'phrul bsam yas pa'i :
bdud dang dregs pa 'joms pa'i rgyan du bkod :
gti mug ma spangs gnas su dag pa'i phyir :
glang chen ko rlon na bza' rdo rjes spras :
khams gsum dbang phyug 'joms pa'i drag shul can :
dpal chen sku yi rgyan mchog bla na med :
rgyud drug bsgral pa'i zhing chen g.yang gzhi 'di :
'dod chags ma spangs gnas su dag pa'i phyir :
na bza' bskor du byas pa ma mo'i gtso :
ma mo zil gyis gnon pa'i rgyan du byas :
rigs bzhi klu yi sbrul nag chun sgril 'di :
gdug pa'i tshogs kun 'dul ba dpa' bo'i chas :
dpal chen rdo rje rgyal po lha yi lha :
phyag zhabs lhu tshigs kun la brjid pa'i rgyan :
dur khrod thod pa'i phreng bas 'jigs pa'i rtags :
gnod sbyin srin po la sogs 'dul ba'i phyir :
khrag 'thung sku la mi bzad do shal 'chang :
rdo rje gzhon nu'i sku la rnam par brgyan :
ru tra gdug pa gnas su myur bsgral phyir :
thal chen tshom bu kha T+wAM ga yi gzugs :
khro gnyer brjid pa'i zhal gyi dkyil 'khor gyi :
dpral ba'i dbyings la sgrol ba'i rtags su mtshon :
thugs rje chags pa med pa'i 'gro don phyir :
gnas lngar rak+ta'i thig le rab bkod pas :
'jig rten gsum po dbang du sdud pa'i phyir :
dpal gyi rtags 'di khyod kyis dgod par bya :
chos nyid ye shes mchog gi 'gro don phyir :
zhag gi zo ris rdo rje rtse lnga pas :
ma lus sgrol ba'i phrin las mthar phyin pa'i :
thugs ka bde ba'i gnas su rab tu mdzes :
khrag 'thung gar dgur ldan pa'i dpal chen gyi :
rgyan gyis dbang bskur yang dag nges pa 'dis :
gsang ba dbang gi gdams pa mchog thob nas :
rdo rje gzhon nu'i sku mchog thob par shog :
A+oM badzra kI li kI la ya :
kA ya wA ka tsit+ta mAM sa ma ya :
badzra a b+hi Shiny+tsa hU~M:
phrin las bzhi'i rjes su gnang bas sangs rgyas rnams kyi mdzad pa'i phrin las la mnga' dbang 'byor bar mos shig
/las bzhi'i gzugs gtad la /
chos nyid zhi ba dri ma med pa las :
bar gcod bsal ba'i dag pa'i phrin las dang :
tshe dang dbang phyug dpal gyi yon tan rgyas :
dgra bgegs dbang sdud bcom ldan dbang phyug che :
gdug pa tshar gcod mngon par spyod pa'i phyir :
rgyal ba kun gyi mdzad par bstan pa yis :
gsang sngags phrin las bzhi yi dbang bskur sbyin :
A+oM badzra shan+tiM:
puSh+TiM:
ba shaM:
ru tra mA ra ya a b+hi Shiny+tsa hU~M:
dus 'di nas bzung sangs rgyas thams cad kyis :
'gro ba kun la 'tsham pa'i phrin las bzhi :
thugs rje zhi ba chen po'i phrin las dang :
yon tan rgyas pa'i mdzad pa rmad du byung :
dbang du sdud pa khyad par bstan pa'i gnas :
mngon spyod drag pos gdug can bsgral ba'i mchog :
yang dag gsang ba mchog gi dngos grub phyir :
rgyal bas mdzad pa'i phrin las brtson par gyis :
bza' btung gi dam tshig dang tshar gcod rjes 'dzin bgegs 'dul dngos grub sgrub cing phyag rgya glu gar sogs kyi rjes su gnang ba rnams rim par byin pas de dang de la spyod par nus pa'i mthu thob par mos shig
/thod par bdud rtsi lnga sbyin la /
mtshan mchog dpal gyis bsngags pa rdo rje'i snod :
yang dag rnam par bde ba'i rin chen mchog :
byang sems dkar dmar dri chen dri chu dang :
gsang ba'i sha chen bdud rtsi chen po lnga :
dpa' bo rab sbyar dag pa'i sems rgyun gyi :
dbang gi gdams pa rdo rje ye shes che :
sgrub pa'i rgyal po rdo rje che ba'i mchog :
phung po skye 'jig bral ba'i dbang thob shog :
A+oM sarba pany+tsa a mr-ita a yur+dz+nyA na a b+hi Shiny+tsa hU~M:
tshogs rdzas rnams gtad la /
mi 'jigs bcud ldan dpa' bo'i bdud rtsi chang :
stobs kyi sha mchog nyon mongs bsgral ba'i rgyu :
tshe 'dzin bdud rtsi zas mchog bla na med :
tshim byed btsos pa'i rkyen gyis 'dod pa zhi :
zla rgyas yid 'ong sgrol ma gsal ba'i rgyu :
zla phrum mdzes pa'i sprin gyis spyan la brten :
zla tshes dri med rtogs pa'i chos rnams dben :
kun tu rgyu sar rang bzhin khyab par rtogs :
ka ra ta yis nyon mongs drwa ba gcod :
rdo rje mchod pa'i zas 'di dngos grub gtso :
longs spyod mchod pa'i sprin gyis dbang bskur bas :
dngos grub nyams pa'i skyon dang yongs bral nas :
yang dag rdo rje bgrod pa'i dbang bskur sbyin :
A+oMbadzra ga Na tsa ru yo gi a b+hi Shiny+tsa hU~M:
mar me sbyin la /
rdo rje zla rgyas sgron me rab tu gsal :
ma rig mun pa bsal ba'i ye shes can :
blo ngan gti mug mun pa kun bcom nas :
sku lnga ye shes lnga nyid lhun grub cing :
chos nyid blang dor bral ba rtogs byed cing :
rdo rje mar me gsal ba'i dbang bskur ro :
A+oM badzra A lo ke pra ti tsa a b+hi Shiny+tsa hU~M:
'di man chad la dbang rdzas med /
tshig tsam gyis sbyin te /
sangs rgyas kun gyis rab mdzad pa'i :
mngon par spyod pa'i phrin las 'di :
sems can gang dag ma rungs log 'dren can :
bstan pa 'jig cing sgrub pa'i bar chod byed :
bsgral ba'i zhing gyur nyams pa gdug pa can :
gsang sngags lam gyi mchog la 'da' byed pa :
'di dag kun la thugs rje chen po'i mthus :
myur du sgrol bar 'gyur ba'i dbang bskur ro :
A+oM badzra yo ga sa pA rI ya ma nu kA ma a b+hi Shiny+tsa hU~M:
rdo rje khro bo khrag 'thung dpal chen po :
srin po la sogs ma rungs drag shul can :
bar gcod bdud kyi dpung tshogs mthar byas nas :
rdo rje sgrub mchog rab tu brtan par shog :
A+oM badzra sid+d+hi a mr-ita a b+hi Shiny+tsa hU~M:
hU~M:
yang dag theg pa'i rdo rje'i chos :
nges 'byung rnam par dag pa'i lam :
rdo rje mkha' 'gro gsang ba'i don :
yang dag don gyi dngos grub gang :
rnal 'byor rdo rje che ge mos :
dngos grub ring por mi thogs pa'i :
dus 'dir rdzogs pa'i dbang bskur sbyin :
khyod kyis dngos grub mchog thob 'gyur :
phyag rgya'i dbang ni /
mnga' 'gyur rdo rje'i sku mchog ni :
dpal gyi de nyid mtshon byed pa'i :
phyag rgya'i rnal 'byor bde ldan pa'i :
sku yi rdo rje phyag rgya 'grub :
A+oM badzra mu dra a b+hi Shiny+tsa hU~M:
glu gar gyi dbang ni /
dpal ldan bde chen rdo rje'i sku :
gsung mchog brjod pa skyon dang bral :
dga' ba skyed pa rdo rje'i dbyangs :
rnal 'byor dbang phyug khyod kyis blang :
A+oM badzra g+hIrti ta na badzra a b+hi Shiny+tsa hU~M:
de ltar gzhan don spyod pa'i phrin las yongs su rdzogs pa de nyid phyir mi ldog pa dkyil 'khor khyab bdag mchog dang dbyer med par dbang chen bskur cing lung chen bstan nas sems kyi gzengs bstod cing dbugs dbyung ba lags pas dga' ba dang spro ba rgya chen po skyed cig
/phyir mi ldog pa'i dbang ni /
dpal chen rdo rje gzhon nu yi :
gsang ba'i dkyil 'khor chen po 'dir :
khyod la dbang bskur sbyin pa yis :
phyir mi ldog pa'i ston par 'gyur :
'gro ba rnams kyi ded dpon gtso :
rdo rje gzhon nu rgyal po nyid :
lung bstan pa ni /
slob dpon bdag gis lung bstan pa :
khyod ni rdo rje gzhon nu dpal :
srid pa'i nyes pa rnams las bsgral :
khrag 'thung rgyal por khyod lung bstan :
gzengs bstod pa ni /
dus gsum rgyal ba thams cad kyis :
khyod nyid rab tu gyur pa ni :
ngo bo nyid kyi dbyer med par :
rnam par gnas pa'i bdag nyid che :
khams gsum kun gyi mgon por 'gyur :
rgyal ba kun gyis rab mdzad pa'i :
phrin las thams cad spyod par 'gyur :
zhi ba'i tshul dang khro bo'i skur :
sna tshogs bstan pa'i bdag nyid 'gyur :
bdud dang log 'dren phyogs kun las :
'joms pa'i dpa' bo chen por 'gyur :
rdo rje slob ma'i tshul 'dzin la :
sangs rgyas rtogs pa'i brda don la :
the tshom ma byed khyod nyid ni :
sangs rgyas ye shes deng nyid 'gyur :
dbugs dbyung ba ni /
'khor ba'i skyon rnams yongs bsgral ba'i :
nyon mongs rnams ni ye shes mchog :
lus ngag yid gsum 'di dag ni :
thog ma med nas dpal chen gyi :
rdo rje gzhon nu'i sku gsung thugs :
'khor ba ye sangs rgyas pa la :
sgrub pa'i thabs gzhan yod ma yin :
snang grags phyi nang dngos po kun /
chos nyid rol pa'i cho 'phrul bstan :
sangs rgyas rang gi sems las ni :
ma rtogs gzhan las thob mi srid :
de bas 'di ni nges pa'i don :
khyod la dbugs dbyung yang dag bstan :
de nas mtshams sbyor spyi mthun byas la shis brjod rgyas par spel zhing me tog 'thor /
de ltar na de dag rnams kyi sgo nas sprul pa'i gter ston chen po o rgyan sangs rgyas gling pa'i zab gter las byon pa phur sgrub thugs kyi nying khu'i rtsa ba'i dbang bskur chen mo rgyas par grub pa lags pas /
dbang gi srog rtsa 'dzin pa dam tshig sa ma ya 'bum sde spyi dang /
khyad par ma hA yo ga'i dam tshig nyer brgyad /
sgrub pa lhag pa'i dam tshig la sogs tshul bzhin bsrung snyam pas 'di'i rjes zlos /
gtso bos ji ltar sogs gsum /
gtang rag maN+Dal /
lus longs spyod 'bul ba /
dge bsngo bcas spyi ltar byas la slob ma rang gnas su gyes so //
bzhi pa rjes kyi bya ba ni /
slob dpon gyis las byang ltar tshogs la rol cing lhag ma gtang /
bskul zhing phrin las bcol la chad brtan rta bro brdung /
bsnyen bzlas kyis dzapa? kha gso /
gtang rag mchod bstod 'bul /
bzlas pa'i mjug ltar /
hU~M:
rdo rje gzhon nu'i rig 'dzin rnams :
sogs kyis dngos grub bskul /
dzapa? khang bsdu /
nongs bshags /
ye shes pa rten bzhugs /
bdag bskyed bsdu ldang /
smon lam bkra shis kyi bar mtha' rgyas su bya'o //
smin byed gsos thebs srid bcud phur bur rdzogs //
de nyid ye shes rdo rje'i srog tu grub //
phur bzhi'i dgongs pa lam du longs pa yis //
'khor 'das thal bar 'byin pa'i mthu thob shog
/zab chos 'di'i rgyun shin tu dkon pas dbang rgyun tsam la phan par re ba'i lhag bsam gyis rin chen gter gyi mdzod chen por phyis shig bzhugs su gsol ba'i skabs su lag len bde ba gtsor bton zor yang ba'i mtshams sbyor bcas /
pad+ma gar dbang phrin las 'gro 'dul rtsal gyis dpal spungs yang khrod de bI ko Ti tsa 'dra rin chen brag gi sgrub gnas su bgyis pa dge legs 'phel //

//
