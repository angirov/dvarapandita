@#//
gsar rnying spyir 'gro ba'i dbang bshad bye brag so so la 'khyog mtshams kyi dper brjod dang bcas pa bzhugs so //
oM swasti sid+d+hi rastu /
rab 'byams dkyil 'khor 'khor lo'i dbang phyug dang //
tha dad ma dmigs rje btsun gter bdag gling //
gang gi zhabs pad spyi bor rtag mchod nas //
'chad 'dod gsar bu'i dga' ston de ring spel //
'dir dbang bshad spyi 'gro'i khog
bye brag nyer mkhor kha sgyur tshul gyi dper brjod dang bcas pa cung zad cig gleng bar bya ste /
de yang slob ma khrus dang phyag sogs sngon du 'gro bas /
gral la 'khod de /
gleng ba skabs su bab pa dang gsal dag snyan pa'i ngag gis 'di skad ces /
'o nam mkha' dang mnyam pa'i sems can thams cad bla na med pa yang dag par rdzogs pa'i sangs rgyas kyi go 'phang la 'god par bya /
de'i ched du rjes gnang ngam /
rdo rje theg pa'i lam gyi rtsa ba mngon par dbang bskur ba zab mo gsan nas tshul bzhin du nyams su blang bar bgyi'o snyam pa byang chub mchog tu sems bskyed pa dang /
chos gsan pa'i kun tu spyod pa yang /
skyes rabs las /
rab tu dma' ba'i stan la 'dug
/dul ba'i dpal ni rab tu bskyed //
dga' dang ldan pa'i mig gis blta //
tshig ni bdud rtsi 'thung ba bzhin //
zhes dang /
gzhan yang /
rtog pa thams cad legs par bsdus nas ni //
shin tu bsam pa bzang po ldan pas nyon //
brjed ngas blo la rdo rje sems dpa' sogs //
bde bar gshegs pa rnams kyis byin mi brlab //
ces gsungs pa ltar /
dge ba'i bshes gnyen la gus pa dang ldan pas sgo gsum legs par bsdams te gzhan du ma yengs pa'i sgo nas gsan par zhu 'tshal /
de yang 'o skol gyi ston pa yang dag par rdzogs pa'i sangs rgyas thabs mkhas la thugs rje chen po mnga' ba de nyid kyis /
sems can rnams kyi bsam pa dang /
dbang po dang /
skal pa'i khyad par dang rjes su mthun pa'i chos kyi bdud rtsi bsam gyis mi khyab pa zhig bstan pa thams cad kyang bsdu na /
theg pa gsum du 'dus te /
rdo rje snying 'grel las /
sangs rgyas pa la bzhi pa dang //
lnga pa thub pa'i dgongs pa min //
zhes gsungs pas /
nyan thos dang /
rang rgyal /
theg pa chen po ste /
theg pa gsum du rnam grol gyi theg pa thams cad 'dus pas theg pa bzhi pa med mod kyang /
gsum po'i nang sems kyi dbye ba la brten pa'i theg pa'i rnam grangs ni mang du 'byung bas mi 'gal te /
lang kar gshegs pa las /
theg pa rnam pa mang bshad pa //
sems can rnams ni drang ba'i phyir //
theg pa tha dad ngas bshad de //
theg pa gcig tu ngas bstan to //
ji srid sems ni 'jug pa'i bar //
theg pa dag la thug pa med //
ces gsungs pa'i phyir ro //
des na spyir mngon mtho'i theg pa gnyis /
nges par legs pa'i theg pa gsum dang lngar mdo de las gsungs te /
ji skad du /
lha yi theg dang tshangs pa'i theg
/de bzhin du ni nyan thos dang //
de bzhin gshegs dang rang rgyal gyi //
theg pa mtha' dag pa bshad do //
zhes dang /
yang /
mngon mtho'i theg pa gnyis gcig tu bsdus /
nges legs kyi de bzhin gshegs pa'i theg pa la byang sems dang sngags gnyis su phyes nas lngar bshad pa'ang yod de /
gsang snying las /
theg pa bzhi yis nges 'byung la //
theg pa gcig gi 'bras bur gnas //
zhes gsungs /
de la mngon mtho'i theg pa ni /
las 'bras la yid ches pa'i sgo nas dge mi dge blang dor ma nor bar spyad pas mi dang 'dod lha'i go 'phang thob nus pa de'i phyir /
gtso bo'i sgras smros te /
lha'i theg pa zhes gsungs pa dang /
de'i steng du 'jig rten pa'i bsam gtan dang gzugs med kyi ting nge 'dzin bsgom pa ni /
'dod nyon gyis gtsang bas tshangs pa'i theg pa ste /
de gnyis 'jig rten pa'i theg pa yin pas 'khor ba las khyad par du 'dren mi nus pa'i phyir /
sdud pa las /
theg pa 'di ni mkha' 'dra gzhal med khang chen te //
dga' skyid bde ba mngon par thob byed theg pa'i mchog
/de gang zhon nas sems can thams cad mya ngan bzla //
zhes pa las gzhan du gyur pas na /
theg pa dngos ma yin mod kyi /
de lta na'ang yang dag pa'i lta ba dang ldan pas dge bcu'i las lam la spyod pa ni /
rnam grol gyi theg pa thams cad kyi gzhi'am sngon du 'gro ba yin pas /
lam stegs su 'gyur te /
dgyes rdor las /
dge ba bcu las brtsams nas ni //
de yi chos ni rab tu dbye //
zhes dang /
slob dpon sangs rgyas gsang bas lam rim du /
gzhi yi theg pa dang por zhog
/ces gsungs shing /
rin chen phreng ba las kyang /
mi yi chos lugs legs spyad na //
lha yul bgrod pa thag mi ring //
lha dang mi yi them skas la //
'dzeg na thar pa gam na 'dug
/ces pa ltar mngon mtho'i them skas la 'dzegs nas bgrod bya'i gnas nges legs sam rnam par grol ba'i theg pa de la'ang /
snga 'gyur rang skad kyi dbang du byas na /
spyi mdo dgongs pa 'dus pa las /
lang+ka'i bdag po gzhan yang gang //
don dam nges pa'i theg pa ni //
gsum du nges par bstan pa ste //
kun 'byung 'dren dang dka' thub rig
/dbang bsgyur thabs kyi theg pa 'o //
zhes gsum du snang ba las /
re re la'ang gsum gsum du phye bas theg pa dgur 'gyur te /
kun 'byung 'dren pa'i theg pa ni /
nyan thos /
rang rgyal /
byang sems te mtshan nyid sde gsum dang /
dka' thub rig byed kyi theg pa ni kri ya /
u pa ya /
yo ga ste phyi rgyud sde gsum dang /
dbang bsgyur thabs kyi theg pa ni /
bskyed pa ma hA yo ga
/lung a nu yo ga
/man ngag a ti yo ga ste nang rgyud sde gsum rnams su dbyer yod cing /
gsum mam dgur phye ba de yang bsdu na /
kun byed rgyal po las /
theg pa rnam pa gnyis yin te //
mtshan nyid rgyu yi theg pa dang //
'bras bu sngags kyi theg pa 'o //
zhes pas rgyu pha rol tu phyin pa'i theg pa dang /
'bras bu sngags kyi theg pa gnyis su 'du zhing /
de gnyis kyi khyad par ni /
sngags dang sbyor ba'i bya ba gtso bor ston pa dang mi ston pa'i khyad par te /
rab dbye las kyang /
mdo dang sngags kyi khyad par ni //
cho ga'i bya ba yod med yin //
zhes pa'ang don 'di la dgongs par snang ngo //
'o na pha rol tu phyin pa'i tshul las sngags kyi tshul gang gis khyad par du 'phags snyam na /
don gsum gyis mdo las sngags mchog tu gyur pa ste /
gsum gang zhe na /
myur ba dang /
bde ba dang /
thabs la mkhas pa'i khyad par ro //
de la myur ba ni /
phar phyin theg pas rang lam gyi byang chub thob pa la bskal pa grangs med thogs mod /
sngags las ni /
kri yas mi tshe bdun nam bskal pa brgyad /
u pa yas mi tshe lnga'am bskal pa gcig gam gsum /
yo gas tshe lo brgya pa'i mi'i skye ba gsum mam bcu drug
/bla med kyis skye ba 'di'am bar dor byang chub thob par gsungs shing /
de ltar myur ba'i rgyu yang /
sngags su ni /
cho ga'i khyad par gyis lha rnams dngos su mchod pa len pa dang /
sangs rgyas dang byang chub sems dpa' thams cad kyang bla ma'i sku la zhugs nas sgrub pa po'i mchod pa len pa la sogs pas yongs su spyad pa las byung ba'i bsod nams yod pa dang /
sngags dang phyag rgya'i mthus /
chu thigs re yang gang+gA'i rdul snyed du 'phel bas /
de snyed kyi bsod nams 'byung ba dang /
ma dag pa'i snang ba 'gog pa'i zhing sbyong ba'i ting nge 'dzin las dang po pa'i dus nas kyang mngon du byed nus pas /
sngags dang phyag rgya ting nge 'dzin gyi khyad par re res kyang sems can mtha' yas pa smin pa'i rgyu khyad par can byed nus pa de dag sngags kyi theg pa la zhugs tsam nyid nas yod pa'i rgyus myur ba yin no //
gnyis pa bde ba ni /
lus sems la tshor ba rtsub po med pa ste /
de'i rgyu yang 'di las skal pa drug gi lus kyang tshegs med pa grub pa dang /
rdzu 'phrul dang ting nge 'dzin mang po thob pa dang /
sngags kyi mthus de bzhin gshegs pa rnams mngon du bzhugs shing 'gro ba'i bsam pa thams cad sgrub nus pa'i rgyus bde ba yin no //
gsum pa thabs la mkhas pa ni /
rig pa 'dzin pa rnams dang tshul khrims mnyam pas lha dgyes pa dang /
spyod yul khyad par can dang 'brel ba'i ting nge 'dzin dang /
shes rab rmad du byung bas snod bcud dag mnyam chen por gtan la pheb pa dang /
spyod yul thams cad du lha dang sngags kyi thabs la 'jug nus pas na thabs la mkhas pa yin no //
der ma zad pha rol tu phyin pa'i rang lam gyis grangs med gsum gyi tshogs bsags pas sa bcu pa'i byang chub sems dpa' sangs rgyas kyi rgyal tshab chen po'i go 'phang las lhag pa thob mi nus kyang /
skabs der sngags kyi theg pa la zhugs nas rdzogs pa'i sangs rgyas 'thob dgos pas na sngags kyi theg pa ni bgrod pa gcig pa'i lam du 'gyur ba'i phyir /
mthar thug gi theg pa gcig nyid du nges pas kyang 'phags te /
spyi mdo dgongs 'dus las /
theg pa dpag med bstan pa yang //
ji ltar mos pa tha dad pas /
khrid par bya ba'i thabs su zad //
rdo rje theg pa nyid las med //
ces dang /
sgyu 'phrul rtsa rgyud las /
sa rnams khyad par bkod pa yang //
gsang ba'i snying por 'gro ba'i lam //
zhes dang /
sgyu 'phrul brgyad cu pa las kyang /
mnyam nyid don rtogs rang rig rgyal po ni //
rgya mtsho chen por chu klung kun 'bab ltar //
bla med don rtogs thabs chen 'di dag tu //
rnam thar theg pa bsam yas ma lus 'dus //
zhes gsungs pa yin no //
'o na gsang sngags rdo rje theg pa de sde snod gsum gang du 'du zhe na /
'di la dgongs pa mi mthun pa yang mang ste /
gang dag mngon pa'i sde snod las phyi nang gnyis las sngags ni nang gi mngon pa'o //
zhes bzhed pa dang /
zab mo'i don mdor bsdus te ston pas na mdo sde'o zhes bzhed pa'ang yod mod /
rang lugs ni rig pa 'dzin pa'i sde snod ces /
sde snod gsum las logs par rkang thub pa gcig tu byas te /
sde snod bzhi par bzhag na legs par mngon no //
de ltar yang /
kun byed rgyal po'i rgyud las /
'dod chags 'dul ba'i gnyen por gsungs pa ni //
'dul ba'i sde snod nyi khri chig stong gsungs //
zhe sdang 'dul ba'i gnyen por gsungs pa ni //
mdo sde'i sde snod nyi khri chig stong gsungs //
gti mug 'dul ba'i gnyen por gsungs pa ni //
mngon pa'i sde snod nyi khri chig stong gsungs //
thams cad 'dul ba'i gnyen por gsungs pa ni //
sde snod bzhi pa nyi khri chig stong gsungs //
zhes dang /
dpung bzang gis zhus pa las kyang //
bye ba phrag gsum dang ni 'bum phrag lnga //
rig 'dzin sde snod du ni rgyal bas gsungs //
zhes dang /
slob dpon sangs rgyas gsang bas mdzad pa'i rnam 'joms kyi gzungs 'grel las /
sangs rgyas mchog gis chos gsungs pa //
'dul ba mdo sde mngon pa dang //
rig pa 'dzin pa'i sde bzhir gnas //
zhes gsungs pa'i phyir /
rdo rje theg pa'i sde snod dang /
rig pa 'dzin pa'i sde snod dang /
sngags kyi sde snod dang /
sde snod bzhi pa dang /
chos 'di pa rnams kyi rgyud ces pa rnams ming gi rnam grangs so //
de la sngags kyi mtshan gzhi ni /
sbyang gzhi dbyings rang bzhin gyis rnam par dag pa dang /
de la brten pa'i chos sbyang bya sbyong byed dang bcas pa thams cad yin zhing /
de yang sbyang gzhi la brten pa'i sbyang bya glo bur gyi dri ma rnams /
dbang gis rgyud smin par byas nas /
de dang rjes su 'brel ba'i smon lam bsgom pa dang /
des bral thob kyi yon tan gyi char gtogs pa rnams sbyong byed yin no //
de ltar sbyangs pas dbyings la sgrib byed kyi dri ma phra rags thams cad dag nas /
gzhi'i yon tan ji lta ba bzhin mngon du gyur pa ni 'bras bu ste /
de skad du'ang gsang ba grub pa las /
dbyings la bral ba dag thob 'bras //
gsang sngags rnam pa bzhir bshad de //
zhes so //
sngags kyi mtshan nyid ni /
chos kyi dbyings rang bzhin gyis rnam par dag pa dang /
rjod byed thugs rdo rje'i gsang ba 'khor dang bcas pa ste /
rdo rje rtse mo las /
sngags rnams kun gyi mtshan nyid ni //
sangs rgyas kun gyi thugs yin te //
chos kyi snying po sgrub byed pa //
chos kyi dbyings dang yang dag ldan //
zhes so //
sngags kyi nges tshig ni /
man+t+ra zhes pa'i sgra las drangs na /
yid shes bde myur du skyob pas na sngags te /
gsang 'dus kyi rgyud phyi ma las /
man ni yid ces bya ba ste //
tra ni skyob par bya ba'i don //
zhes so //
gsang sngags kyi dbye ba ni /
gsar rnying thun mong gi bzhed pa'i dbang du byas na bzhir 'gyur te /
rdo rje snying po bkod pa'i rgyud las /
bde bar gshegs pas dgongs pa'i rgyud //
rnam pa bzhi ru yang dag bshad //
bya spyod rnal 'byor bla med do //
zhes gsungs /
de yang bzhir 'byed pa'i rgyu mtshan ni lnga las /
dang po mi rigs bzhi'i spyod pa la dgongs nas /
de 'dul ba'i phyir bzhir gsungs te /
dur khrod rgyan gyi rgyud las /
bram ze rgyal rigs rje'u rigs dang //
dmangs rigs gdol pa 'dul don du //
rgyud ni rnam pa bzhir gsungs te //
bya spyod rnal 'byor bla med do //
zhes gsungs /
gnyis pa gang zag gi blo rigs bzhi la dgongs nas kyang bzhir gsungs te /
bsam gtan phyi ma las /
sems can dman la bya ba'i rgyud //
de ltag rnams la spyod pa'i rgyud //
sems can mchog la rnal 'byor rgyud //
de ltag rnams la bla med rgyud //
ces gsungs /
gsum pa rdzogs ldan la sogs pa'i dus bzhi la dgongs nas bzhir gsungs te /
dpal phreng dam pa'i rgyud las /
gsang sngags byung tshul rnam bzhi ste //
bskal pa rdzogs ldan sum ldan gnyis //
rtsod dus rgyud kyang de bzhin du //
gdul bya'i ngo la snang ba yin //
zhes gsungs /
bzhi pa sbyang gzhi 'dod chags kyi 'jug tshul bzhi la dgongs nas kyang bzhir gsungs te /
brtag gnyis las /
bltas dang dgod dang lag bcang dang //
'khyud dang gnyis sprod la sogs pa'i //
rgyud kyang rnam pa bzhir gsungs so //
zhes gsungs /
lnga pa lha bzhi'i rjes su 'jug pa'i phyin ci log bzhi drang ba la dgongs nas kyang bzhir gsungs te /
gti mug can tshangs pa gtsang sbra chos su smra ba rjes su 'dzin pa'i phyir bya ba'i rgyud /
zhe sdang can khyab 'jug 'tshe ba chos su smra ba rjes su 'dzin pa'i phyir spyod rgyud /
nga rgyal can brgya byin 'byor pa chos su smra ba rjes su 'dzin pa'i phyir rnal 'byor rgyud /
'dod chags can dbang phyug 'dod chags chos su smra ba rjes su 'dzin pa'i phyir rnal 'byor bla na med pa'i rgyud gsungs pa yin la /
de rnams brjod bya rjod byed sogs re re nas gtan la phab na mtha' yas par 'gyur ba'i phyir re zhig de tsam byas nas /
'dir skabs su bab pa ni /
zhes 'gres sbyar nas /
!
bya rgyud kyi dbang rjes gnang lta bu yin na 'di skad ces /
kri ya zhes pa'i sgra las drangs na bya ba'i rgyud de /
bsam gtan phyi ma'i 'grel pa las /
rgyud 'di ni lus ngag gi bya ba gtso bor ston pas bya ba'i rgyud do //
zhes gsungs shing /
ngo bo ni /
don dam pa mtha' bzhi dang bral ba'i rtogs pas /
kun rdzob tu dngos grub gzhan la re zhing rtsol ba'i thabs su gyur pa ste /
slob dpon sangs rgyas gsang bas sgyu 'phrul lam rim du /
gnyis med mnyam pa ma shes pas //
don dam dag pa chos nyid tsam //
ye shes bzhi yon kun rdzob lha //
res bsgom bya ba las kyi sa //
zhes gsungs /
de ji ltar nyams su len tshul ni /
ye shes thig le las /
chu yi dbang bskur dbu rgyan dag
/bya ba'i rgyud la rab tu grags //
zhes pas chu dang cod pan gyi dbang tsam bskur bas rgyud snod rung du bsgrubs nas /
dka' thub dang gtsang sbra'i spyod pa la gnas pas /
mdun bskyed kyi lha spyan drangs pa la mchod cing /
dam tshig gi phyag rgyas btab /
bzlas pas thugs rgyud bskul ba'i bsnyen pa rnams lha dang mi dag rje khol gyi tshul du bltas nas dngos grub len pa ste /
rig pa thams cad kyi dngos grub len pa'i rgyud las /
rje dpon rgyal po'i skur bltas la //
rang nyid bran gyi 'du shes kyis //
sngags sgrub dngos grub snying po ni //
bla na med pa'i mchog tu blang //
zhes gsungs /
'di'i rang lam gyis dbang po rno ba na mi tshe bdun nam /
ji ltar 'gyangs na'ang bskal pa chen po brgyad nas byang chub thob par bzhed pa yin no //
de yang bya ba'i rgyud la dbye na rigs drug
/de la gtso bo'i rigs gsum ni /
de bzhin gshegs pa'i rigs dang /
pad+ma'i rigs /
rdo rje'i rigs so //
phal pa'i rigs gsum ni /
nor can gyi rigs /
lngas rtsen nam rgyas pa'i rigs /
'jig rten pa'i rigs rnams te drug las /
de bzhin rigs kyi skabs yin na /
'dir de bzhin gshegs pa'i rigs la brgyad de /
rigs kyi gtso bo dang /
rigs kyi bdag po'i rigs kyi 'khor los bsgyur ba dang /
rigs kyi yum dang /
rigs kyi gtsug tor dang /
rigs kyi khro bo khro mo dang /
rigs kyi pho nya mo dang /
rigs kyi sems dpa' dang /
rigs kyi 'jig rten dang brgyad las /
'dir rigs kyi gtso bo'i rgyud thub pa dam tshig gsum bkod dang /
rigs kyi bdag po'i rgyud 'jam dpal dbyangs 'di zhes bya'i rig gtad dam /
rjes gnang ngam /
dkyil 'khor du 'jug cing dbang bskur ba sgrub par byed pa skabs su bab pa yin /
de yang rdo rje slob dpon gyi bgyi 'os rnams chad lhag med pa sngon du song grub pas /
da khyed rang rnams kyi ngo skal du gyur pa la /
bla ma dang lhag pa'i lha dbyer ma mchis pa'i drung du rig gtad dam /
rjes gnang ngam /
dkyil 'khor du 'jug pa'am /
dbang /
zhu ba'i yon du maN+Dal phul mdzod /
ces pa'i sgyur tshul rnams 'og ma rnams la'ang 'gre shes par bya'o /
!
/yang bya rgyud pad rigs la mtshon na /
'dir pad+mo'i rigs la lnga te /
rigs kyi gtso bo dang /
rigs kyi bdag po dang /
rigs kyi yum dang /
rigs kyi khro bo dang khro mo dang /
rigs kyi bka' nyan pho mo dang lnga las /
'dir rigs kyi gtso bo'i rgyud tshe dang ye shes dpag tu med pa'am /
rigs kyi bdag po'i rgyud 'phags pa spyan ras gzigs 'di /
zhes bya ba'i rig gtad dam /
rjes gnang sogs sngar bzhin no /
!
/yang rdo rje'i rigs la mtshon na /
'dir rdo rje'i rigs la lnga ste /
rigs kyi gtso bo dang /
rigs kyi bdag po dang /
rigs kyi yum dang /
rigs kyi khro bo dang khro mo dang /
rigs kyi pho nya phyag brnyan dang lnga las /
'dir rigs kyi gtso bo'i rgyud mi 'khrugs pa'am /
rigs kyi bdag po'i rgyud phyag na rdo rje'am /
rdo rje rnam par 'joms pa 'di /
zhes bya ba'i rig gtad dam sogs sngar ltar ro //
de tsam gyis mtshon par byas nas bya rgyud kyi rigs lhag ma rnams la'ang sbyar shes par bya'o /[ <!TCC Tibetan character 4,47 undefined in unicode!> ]/yang gnyis ka'i rgyud dam spyod rgyud kyi dbang rjes gnang lta bu yin na /
'dir skabs su bab pa ni zhes pa'i mjug tu /
u pa ya zhes pa'i sgra las drangs na gnyis ka'i spyod pa'i rgyud de /
rang shar las /
lta ba yo gar lta ba la //
spyod pa kri yar spyod pa 'o //
de phyir gnyis ka'i rgyud ces grags //
zhes dang /
rnam snang mngon byang gi don bsdus las /
rgyud 'di ni lus ngag gi bya ba dang /
ting nge 'dzin gnyis ka spyod pas spyod pa'i rgyud do //
zhes gsungs shing ngo bo ni /
lta sgom yo ga dang spyod pa bya ba dang cha 'drar spyod pas dngos grub sgrub pa'i thabs su gyur pa ste /
lta phreng las /
gnyis ka la brten pa las grub pa'o //
zhes gsungs /
de ji ltar nyams su len pa'i tshul ni /
ye shes thig le las /
rdo rje dril bu de bzhin ming //
spyod pa'i rgyud du rab tu gsal //
zhes chu cod pan gyi steng du /
phyag mtshan rdor dril dang /
ming dbang rnams bskur bas snod rung du byas nas spyod pa phal cher bya ba dang 'dra ba las /
lta sgom yo ga dang mthun pas nyams len gyi tshe yang /
bdag dam tshig pa dang lha ye shes pa spun nam grogs po'i tshul du bzang ngan med par bltas te /
mchod bstod bzlas pa la sogs pa'i sgo nas dngos grub len pa yin no //
de ltar yang lta rim las /
gnyis ka'i rgyud kyi 'dod pa ni //
lta spyod gong 'og rjes su mthun //
zhes gsungs shing /
de yang sgom pa yo ga dang rjes su mthun rgyu ni /
yo ga dam ye gnyis phan tshun grogs por lta ba spyod rgyud dang thun mong pa dang /
thun min dam ye gnyis med du byed pa gnyis las /
'dir dang po ste /
rang shar las /
lha dang rnal 'byor bdag nyid kyang //
spun dang grogs po'i tshul du 'dod //
ces yo ga'i 'dod gzhung 'chad pa'i tshe gsungs pa ltar ro //
de ltar 'bad pas dbang po yang rab mi tshe lnga'am /
'gyangs na'ang bskal pa gcig gam gsum gyis rang 'bras thob par bzhed pa yin /
de yang spyod pa'i rgyud la dbye na /
sku gsung thugs kyi rigs gsum las /
'dir sku'i rigs rnam par snang mdzad mngon par byang chub pa /
'phags pa mi g.yo ba 'di zhes bya ba'i rjes gnang ngam /
zhes sogs dang /
thugs kyi rigs phyag na rdo rje 'di zhes bya ba'i sogs 'gre'o /[ <!TCC Tibetan character 4,47 undefined in unicode!> ]/yang rnal 'byor gyi rgyud kyi dbang lta bu yin na /
'dir skabs su bab pa ni /
zhes pa'i rjes su ni /
yo ga zhes pa'i sgra las drangs na /
nang gi rnal 'byor gtso bor byed pa'i sgo nas ston pas na rnal 'byor rgyud ces bya ste /
de kho na nyid snang ba'i don bsdus las /
rgyud 'di ni ting nge 'dzin gtso bor ston pas rnal 'byor gyi rgyud do //
zhes gsungs shing /
ngo bo ni /
don dam mtshan ma med pa'i chos nyid kyi byin rlabs kun rdzob lhar brtags te /
rtogs pa bzang ngan blang dor gyi rtsol bas 'bras bu bsgrub pa ste /
sangs rgyas gsang ba'i lam rim las /
lhun grub mnyam pa ma mthong bas //
chos kun rnam dag ye shes kyis //
byin rlabs rdo rje dbyings sprul pa //
blang dor byed pa rnal 'byor ro //
zhes gsungs /
de ji ltar nyams su len tshul ni /
ye shes thig le las /
phyir mi ldog pa bum pa'i dbang //
rnal 'byor rgyud du gsal bar byas //
de ni drug pa'i bye brag dbang //
de ni slob dpon dbang zhes bya /
zhes chu cod pan /
rdor dril /
ming dbang /
brtul zhugs /
rdo rje slob dpon gyi dbang /
rjes gnang sogs mtha' rten dang bcas pa bskur bas snod rung du byas nas /
bdag bskyed dkyil 'khor gyi 'khor lo phyag rgya bzhis rgyas btab nas bsgom zhing /
thun mthar phyag rgya bkrol nas gshegs su gsol /
de yang mngon byang lnga dang cho 'phrul bzhi'i sgo nas lha'i rnal 'byor phyag rgya bzhi ldan du bsgom zhing /
yo ga khyad par ba la spyod rgyud dang thun mong ma yin pa'i dam ye gnyis med du byas nas dngos grub len pa ste /
rdo rje 'byung ba las /
gnyis su med pa'i chos nyid ngang //
bla med dngos grub dam pa blang //
zhes gsungs /
de ltar 'bad pas tshe lo brgya pa'i mi'i skye ba gsum mam /
tha na'ang bcu drug gi yun tshod tsam la dbang po rno shos kyis phyag rgya chen po'i dngos grub 'grub cing /
de'i yun tshad nyis 'gyur gyis sa bcu pa la sbyor ba yin gsungs /
de yang yo ga'i rgyud la dbye na /
rtsa rgyud de nyid 'dus pa /
bshad rgyud rtse mo dang dpal mchog
/cha mthun gyi rgyud ngan song sbyong ba sogs dang /
thabs shes kyi sgo nas phye na /
pha rgyud de nyid 'dus pa dang rtse mo sogs /
ma rgyud dpal mchog dang po dang rdo rje snying rgyan sogs yod pa las /
rdo rje dbyings kyi dkyil 'khor du 'jug cing dbang bskur ba sogs /
zhes sam /
cha mthun gyi rgyud ngan song thams cad yongs su sbyong ba gzi brjid kyi rgyal po kun rig rnam par snang mdzad kyi dkyil 'khor du /
zhes sam /
ngan song sbyong ba gzi brjid kyi rgyal po brtag pa phyogs gcig pa las byung ba gtsug dgu'i dkyil 'khor du /
zhes sogs 'gre'o /[ <!TCC Tibetan character 4,47 undefined in unicode!> ]/yang rnal 'byor bla med kyi skabs yin na /
'dir skabs su bab pa ni /
zhes pa'i rjes su /
ma hA yo ga zhes pa'i sgra las drangs na rnal 'byor chen po ste /
gnyis med kyi don la blo 'byongs pas /
yo ga phyi pa las ches khyad par du 'phags pa'i phyir ro //
ngo bo ni /
bskyed rdzogs zung 'jug gi sgo nas 'khor 'das mnyam nyid kyi don la rtogs goms kyi sbyor bas grol ba thob pa'i rang bzhin no //
'di ni theg pa 'og ma rnams kun rdzob rdzas yod dang btags yod du bzung nas bzang ngan blang dor du lta ba las 'phags te /
'dir chos rnams la mi gnyis kyi bsam spyod dang ldan pas /
'bras bu'i ngo bo snang stong zung 'jug gi chos skur rtogs par byas nas /
de dang rjes su mthun pa'i ting nge 'dzin gyis goms par byed pa'i phyir te /
slob dpon sangs rgyas gsang bas /
thabs kyi theg pa chen por ni //
rnam par byang dang sdug bsngal dag
/kun rdzob tu yang dbyer med de //
lta ba mtho dman de tsam mo //
zhes gsungs /
de ji ltar nyams su len pa'i khyad par yang /
ye shes thig le las /
rnal 'byor bla ma yi ni mtshan //
gsang ba yi ni dbang rgyal bshad //
shes rab ye shes bla na med //
bzhi pa de yang de bzhin no //
zhes dang /
sgyu 'phrul rtsa rgyud kyi phyi ma las /
slob dpon gsang ba shes rab dang //
de ma thag pa bzhi pa ste //
zhes bum dbang gi steng du /
thun mong ma yin pa mchog dbang gong ma gsum bsnan nas bzhi bskur bas snod rung du byas nas /
lam bskyed rim ma dag pa'i snang ba dbyings su sbyong ba'i dkyil 'khor gyi 'khor lo bsgom zhing /
dbang dang bskyed rim gnyis ka la yang 'bras bu'i bzhugs tshul dang rnam pa mthun pa'i lam du byed tshul dang /
mar 'khor ba dang rnam pa mthun pa'i dri ma sbyong tshul te /
sbyang gzhi /
sbyang bya /
sbyong byed /
sbyangs 'bras rnams zhib mor sbyor /
thun mtshams su yang snang ba thams cad lha dang lha mor bsgom /
rdzogs rim rdo rje'i lus la gnad du bsnun pa'i thabs kyis /
sems dang yid dang /
rlung rnams dbu mar thim pas mngon du gyur pa'i bde stong zung 'jug 'grub /
spyod pa rnam pa gsum gyi nye rgyus 'bras bu la sbyor bar bzhed /
de yang bsam pa'i stobs che ba gcig gis 'bad pas bsgoms na /
tshe lo brgya pa'i tshe gang gcig gi yun la lam gzhan la ma ltos par 'tshang rgya nus par gsungs /
de lta bu'i rnal 'byor bla na med pa la dbye na /
gangs can ljongs 'dir gsang sngags gsar rnying lugs srol gnyis byung /
de gnyis kyi khyad par ni /
lo tsA ba rin chen bzang po ma byon gong du 'gyur ba'i mdo rgyud rnams snga 'gyur dang /
de phyin 'gyur ba rnams gsar ma yin zhes bzhed de /
gtso che'i dbang du byas nas gsungs pa yin /
zhes 'gres bslangs nas /[ <!TCC Tibetan character 4,47 undefined in unicode!> ]gsar ma'i skabs yin na /
de ltar gsar rnying gnyis las /
'dir gsar ma /
de'ang rdo rje gur las /
skyes pa rnams ni gdul bya'i phyir //
rnal 'byor pha yi rgyud bstan cing //
btsun mo rnams ni dga' bya'i phyir //
phyis nas rnal 'byor ma rgyud gsungs //
zhes dang /
'jam dpal sgyu drwa las /
gnyis med gnyis su med par ston //
zhes pas gsum ste /
thabs pha yi rgyud /
shes rab ma'i rgyud /
gnyis su med pa snying po don gyi rgyud dang gsum /
de rnams kyi khyad par ni /
dkyil 'khor gang du lha pho'i rnam pa mang zhing dar ras rin po che'i rgyan can sogs yab kyi lha sngags cho ga nyid rtsal 'don du byung na pha rgyud /
gang du lha mo'i rnam pa mang zhing gcer bur rus pa'i rgyan can sogs dang yum gyi lha sngags cho ga sogs rtsal 'don du byung na ma rgyud /
yang thabs kyi de kho na nyid rgya che bar ston pa pha rgyud /
shes rab kyi de kho na nyid zab par ston pa ma rgyud /
de dag cha mnyam par ston na gnyis med do //
zhes gsungs kyang gtso bor ni bla med kyi thun mong ma yin pa mchog dbang gong ma gsum gyi nyams len gang rtsal du bton nas nyams su len pas bzhag pa nyid legs par snang ste /
des na gong du gsang dbang gi lam steng sgo rlung gi rnal 'byor gtso bor ston pa pha rgyud /
gang du shes rab ye shes kyi lam 'og sgo las rgya'i rnal 'byor gtso bor ston pa ma rgyud /
gang du dbang bzhi pa'i lam phyag rdzogs kyi rnal 'byor gtso bor ston pa gnyis med kyi rgyud do //
de gsum gyi mtshan gzhi yang /
pha rgyud gsang 'dus dang dmar nag 'jigs gsum sogs /
ma rgyud mnyam sbyor /
bde mchog
/ma hA mA yA sogs /
gnyis med kyi rgyud dus kyi 'khor lo la sogs pa'o //
bdag nyid chen po sa skya pa ni kyai rdor gyi rgyud kyang gnyis med kyi rgyud du 'dzin cing /
bcom ldan ral gris ni /
gur nas ma rgyud bcu bzhi'i nang du drangs pa dang /
rnal 'byor ma rgyud kye rdo rje //
zhes sogs kyis gnod pas ma rgyud du 'thad ces gsungs pa'ang snang /[ <!TCC Tibetan character 4,47 undefined in unicode!> ]pha rgyud 'dus pa lta bu la dper mtshon na /
de las 'dir sgron ma gsal bar /
thub pa chen pos chos phung po //
brgyad khri bzhi stong gang gsungs pa //
dpal ldan 'dus 'di snod yin te //
de bas 'di ni rgyud kun rtse //
zhes mdo sde dang rgyud thams cad kyi snod dang rtsa bar gsungs pa dpal gsang ba 'dus pa'i dkyil 'khor du zhes pa lta bu'i so so'i che ba re brjod nas /
'di dang 'di zhes bya ba'i dkyil 'khor du zhes /
pha rgyud /
ma rgyud /
gnyis med kyi rgyud thams cad la rigs 'gre shes par bya zhing /
de dag la lhag gnas dang /
'jug pa sogs skabs thob phyed par bya /
yang dbang bzhi'i don tshang yang dbang gi cho ga dngos ma yin zhing /
cho ga'i rim pa shin tu zor yang ba rnams byin rlabs zhes grags pa ltar /
byin rlabs dang /
sku gsung thugs kyi rjes su gnang ba sogs skabs bab kyis bsgyur ba'i 'phrul shes par bya'o /[ <!TCC Tibetan character 4,47 undefined in unicode!> ]/yang gsang sngags rnying ma'i skabs yin na /
gtso che'i dbang du byas nas gsungs pa yin /
zhes pa'i rjes su /
de ltar gsar rnying gnyis las /
'dir gsar ma las khyad par du gyur pa gsang sngags rnying ma yin /
de yang gang gis khyad par du gyur ce na /
lo tsA ba chen po rong zom chos kyi bzang po'i zhal snga nas /
gsang sngags rnying ma pa rnams la gsar ma las khyad par du 'phags pa'i che ba drug yod /
ces gsungs pa ltar /
dang po spyan 'dren yon bdag gi che ba ni /
snga 'gyur gyi yon bdag 'phags pa rigs gsum mgon po rnam pa rgyal po'i tshul bzung nas mnga' bdag mes dbon rnam gsum yin pas phyi 'gyur ba rnams kyi yon bdag dang mi 'dra /
gnyis pa gang du bsgyur zhing gtan la phab pa'i gnas ni /
sngon sprul pa'i gtsug lag khang bsam yas sogs chos 'khor stod smad du yin pas /
da lta'i dgon phag phug tu bsgyur ba dang mi 'dra /
gsum pa sgyur byed lo tsA'i khyad par ni /
sngon gyi lo tsA ba sgra bsgyur bai ro tsa na dang ska cog zhang gsum /
rma gnyags sogs sprul pa'i lo tsA ba rnams kyis bsgyur ba'i chos yin /
da lta'i lo tsA ba dbyar mang yul du bsdad /
dgun rgya bal yul du yug re phyin nas bsgyur ba dang mi 'dra /
bzhi pa paN+Di ta'i khyad par ni /
sngon gyi paN+Di ta mkhan po zhi ba 'tsho dang /
sangs rgyas gsang ba dang /
slob dpon chen po pad+ma 'byung gnas dang /
paN chen bi ma la mi tra sogs sangs rgyas dang /
sa chen po la bzhugs pa'i byang 'phags rnams kyi chos yin /
da lta'i gser 'tshol du 'khyams pa'i paN+Di ta dang mi 'dra /
lnga pa zhu rten me tog gi khyad par ni /
sngon gser sha ba'i rlid bu bkang ba dang /
bre la gzhal nas phul te zhus pa'i chos yin /
da lta mchan nas gser zho re re gnyis gnyis bton nas zhus pa dang mi 'dra /
drug pa chos kyi khyad par ni /
sngon 'phags yul du sangs rgyas kyi bstan pa grwa ma nyams pa'i dus su bsgyur ba ma zad /
'phags yul na med pa'i rgyud dbang thob pa'i byang chub sems dpa' dang /
grub pa dang /
rig pa 'dzin pa dang /
mkha' 'gro ma rnams kyis bzung ste dag pa'i zhing na bzhugs pa dang /
dzam+bu'i gling gi cha shas sing+ga la dang /
nub phyogs o rgyan gyi yul sogs nas slob dpon chen po pad+ma dang bi ma la sogs kyis rdzu 'phrul gyi bkod pas blangs nas bsgyur bas rgya gar du paN grub yongs la ma grags pa mang po zhig kyang bod kyi bsod nams kyi skal par byon /
'gyur kyang sngon gyi lo tsA rnams sprul pa'i sku yin pas don ji lta ba bzhin du gtan la phebs pas go sla dbyings 'jal ba la rlabs che /
phyis lo tsA ba rnams kyis don bsgyur ma nus pa rgya dpe'i go rim ltar sgra 'gyur byas pas tshig bsgrims pa la go dka'/
dbyings 'jal ba la rlabs chung ba ltar snang bas mi 'dra ba yin no /
khyad par de ldan gyi gsang sngags rnying ma de'ang /
ring brgyud bka' ma /
nye brgyud gter ma /
zab mo dag snang ste /
brgyud pa'i bka' srol gsum du gnas shing /
de thams cad kyi brjod bya rjod byed spyi'i lus kyis phye na /
rgyud sde dang /
sgrub sde gnyis su 'dus pa las /
de'i dang po rgyud sde la'ang gsum ste rgyud ma hA yo ga
/lung a nu yo ga
/man ngag a ti yo ga'o //
de gsum gyi khyad par la /
lha rje zur chung ba'i zhal nas /
rig pa'i cho 'phrul du snang ba ma hA/
rang rig rtsal du snang ba a nu /
rig pa rang snang a ti'o //
zhes gsungs pa'i dgongs pa ni /
chos thams cad sems nyid snang stong dbyer med kyi cho 'phrul du rtogs pas /
thabs bskyed pa'i rim pa dang spyod pa la gtso bor brten pa rgyud ma hA yo ga
/chos thams cad sems nyid dbyings ye shes gnyis su med pa'i rtsal du rtogs pas /
shes rab rdzogs pa'i rim pa dang ting nge 'dzin la gtso bor brten pa lung a nu yo ga
/chos thams cad ye nas skye 'gag med pa'i rang byung gi ye shes rang snang bar rtogs pas /
ye thog tu grol bar byed pa'i thabs spang blang re dogs dang bral ba ste /
lta ba la gtso bor brten pa rdzogs pa chen po a ti yo ga'o //[ <!TCC Tibetan character 4,47 undefined in unicode!> ]sgyu 'phrul zhi khro la mtshon na /
de las 'dir rgyud ma hA yo ga
/de la'ang bskyed rim thabs kyi cha dang /
rdzogs rim rlung gtso bor byed pa'i gsal stong rnam par mi rtog pa'i tshul gyis nyams su len pa ma hA'i ma hA ste pha rgyud gsang ba 'dus pa la sogs pa dang /
bskyed rim gyi spros pa shas chung zhing shes rab rdzogs pa'i rim pa khams byang chub kyi sems thig le gtso bor byed pas bde stong rnam par mi rtog pa'i tshul du nyams su len pa ma hA'i a nu ste ma rgyud sangs rgyas mnyam sbyor dang dpal yang dag la sogs pa dang /
bskyed rdzogs zung du 'jug cing /
de'ang rdzogs rim rtsa thig rlung gsum las skyes pa'i bde gsal rnam par mi rtog pa'i ye shes dang /
khyad par 'od gsal ye shes chen po la gtso bor byed pa'i tshul gyis nyams su len pa ma hA'i a ti ste gnyis med kyi rgyud sgyu 'phrul drwa ba la sogs pa las /
'dir snga 'gyur bka' ma'i srol rdo rje sems dpa' sgyu 'phrul drwa ba zhi ba'am /
khro bo'i /
dkyil 'khor du dbang bskur ba skabs su bab pa yin /
de la'ang thog mar nges shes 'dren pa bla ma brgyud pa'i lo rgyus kyi dbang du byas na /
bshad rgyud rgya mtsho las /
rgyal ba sems dpa' rnal 'byor pa //
dgongs pa rig pa rna bar brgyud //
ces gsungs pa ltar gsum las /
dang po phyogs bcu dus bzhi'i sangs rgyas thams cad kyi bdag nyid ston pa rigs drug pa bcom ldan 'das dpal kun tu bzang pos 'og min chen po'i gnas su /
'chad pa'i skyes bu de bzhin gshegs pa lnga yang rnam par snang bar mdzad nas /
rdo rje gsang ba la sogs pa rig pa khyad par can gyi 'khor rnams la rgyud kyi rgyal po nyid dgongs brda'i gsung gis /
dus rtag pa rgyun gyi 'khor lor ston pa ni rgyal ba dgongs brgyud do //
rgyal sras sems dpa'i 'khor gyi nang nas rigs gsum mgon pos lha klu gnod sbyin gyi gnas su bshad nas dar ba dang /
thub pa'i dbang po mya ngan las 'das nas lo nyi shu rtsa brgyad na /
lang+ka'i yul te sing ga la'i gling gi ri bo ma la ya'am deng sang su ma na ku Ta'i ri zhes grags pa'i rtse mor gsang bdag gis /
dam pa'i rigs can drwa ma lnga la bshad pa rnams ni rig 'dzin brda brgyud do //
de nas gang zag snyan brgyud ni /
gsang bdag gis rigs can lnga la chos 'khor bskor ba'i byin rlabs kyis za hor gyi rgyal po dzaHla rmi ltas ngo mtshar ba bdun rmis shing de'i rjes thogs su ji skad du /
nga ni 'di nas mi snang nas //
lo ni brgya dang bcu gnyis na //
lha gnas gsum du grags pa yi //
bstan pa'i snying po dam pa zhig
/'dzam gling shar gyi phyogs mtshams kyi //
rgyal po dzaHzhes bya ba la //
bsod nams chen po'i mthus snang ba'i //
gsang ba'i bdag pos snang bar 'gyur //
zhes lung bstan pa ltar rgyal po nyid kyi pho brang gi khang thog tu tan+t+ra chen po sde bco brgyad kyi glegs bam char du babs shing /
rgyal po dzaHnas ku ku rA dzaH
in+d+ra b+hU ti /
siM ha rA dzaH
u pa rA dzaH
sras mo go ma de bI rnams las brgyud de /
thams cad tshogs kyi spyod pa'i nye rgyu la brten nas rang rang gi tshom bu dang bcas pa rdo rje 'chang chen po'i sa la mngon du gshegs pa sha stag go
/sras mos sgeg pa rdo rje dang slob dpon sangs rgyas gsang ba /
de gnyis kas paN chen bi ma la mi tra /
des bod du lo tsA ba rma gnyags gnyis /
rma rin chen mchog nas mkhas pa gtsug gyer rnam gnyis las zhang dang /
gnyags lo ye shes gzhon nus sog po dpal ye la brgyud de /
zhang dang sog pos gnubs chen sangs rgyas ye shes la bskur /
de nas gnubs yon tan rgya mtsho yab sras dang /
chos lung gi nyang khu dbon nas lha rje zur po che shAkya 'byung gnas /
de'i slob ma rtse mo bzhi las lta sgom gyi rtse mo zur chung shes rab grags /
de'i slob ma ka bzhi dang glan shAka byang las gsang bdag chen po sgro phug pa shAkya seng ge nas rim par brgyud de /
kho bo cag gi bla ma dam pa bka' drin mnyam med 'di /
zhes bya bas bdag rgyud dbang gi chu bos smin par mdzad pa yin /
brgyud pa de las byung ba'i chos de la'ang lam gyi gzhi smin byed dbang gi rim pa dang /
de'i nyams len grol byed bskyed rdzogs kyi rim pa gnyis su yod pas 'dir dbang bskur ba'i rim pa de skabs su bab pa yin /
de nas sta gon gyi tshe /
de la'ang ji skad du /
dbang bskur dkyil 'khor sngon 'gro bar //
rdo rje 'chang gis gsungs pa ste //
zhes pas dbang bskur ba yang dkyil 'khor sngon du 'gro ba can yin pas /
dkyil 'khor la yang dbye na /
rgyas pa las /
'dis ni rang bzhin dkyil 'khor dang //
gzugs brnyan lhag pa'i gzugs brnyan gsum //
byang chub sems dang tshogs mchog bstan //
zhes bdun du gsungs kyang gang du dbang bskur ba'i dkyil 'khor ni gang zag gi rgyud tshod dang sbyar nas /
rang bzhin ye shes kyi dkyil 'khor dang /
lhag pa ting nge 'dzin gyi gzugs brnyan nas sprul pa'i dkyil 'khor dang /
rig pa nyams kyi dkyil 'khor gsum bshad pa ni 'phags pa rnams kyi spyod yul yin /
ting nge 'dzin la brtan pa rjes mthun tsam thob pa la sogs pa'i slob dpon gyis ni /
gdul bya'i dbye bas skal dman 'jug pa rdul tshon /
'bring ras bris /
rab tshom bu /
yang rab bla ma'i lus dkyil la brten pa'i tshul bzhi las /
'dir da ltar gyi bla ma dam pa rnams kyi phyag bzhes su rdul tshon dang ras bris gang rung la brten nas dbang bskur bar mdzad pa'i tshul gnyis las /
rdul tshon ltar na /
nub gnyis pa sta gon /
zhes sam /
ras bris yin na /
nub dang po sta gon gyi cho ga ste /
de yang lha dang bum pa'i sta gon grub nas /
da slob ma sta gon gyi bya ba sgrub pa skabs su bab pa yin pas /
bla ma dang dkyil 'khor gyi gtso bo tha mi dad pa la lhag gnas kyi chos rnams zhu ba'i yon du maN+Dal phul mdzod /
ces brjod /
dbang dngos gzhi'i tshe /
'dir dbang bskur ba'i rim pa de skabs su bab pa yin /
zhes pa'i rjes su /
de la dbang gi ngo bo ni /
rgyu gnyis rkyen bzhi tshogs pa la brten nas go 'phang gi chos rgyud la 'jog pa'i las kyis /
rgyud kyi dri ma byang ba'am nyams smad par byas shing thar pa'i myu gu myur du skyes pa'am /
skye nges kyi sa bon khyad par can gsos thebs pas lam bsgom rung dang 'bras bu thob rung gi nus pa mthu can du smin par byas pa ste /
sa bon gsos thebs pa'i cha ste sngags kyi sdom pa'ang yin la /
dam tshig kyang yin no //
nges tshig ni a b+hi Shiny+tsa'i sgra las drangs na /
mngon par gtor bas na dbang ste /
sbyang bya sgo gsum gyi dri ma gtor zhing 'khrud par byed pa'i phyir /
yang mngon par blugs pas na dbang ste /
lam bsgom rung dang 'bras bu thob rung gi nus pa khyad par can rgyud la 'jog pa'i phyir de ltar yang /
brtag gnyis las /
gtor dang blug pa zhes bya ba //
des na dbang zhes brjod par bya //
zhes gsungs /
dbye na dad pa can rjes su 'dzin pa la phan pa'i dbang bcu /
brtson 'grus can rjes su 'dzin pa la nus pa'i dbang lnga /
brtul zhugs can rjes su 'dzin pa la zab mo'i dbang gsum gsungs te /
rtsa rgyud thar lo'i 'gyur las /
dad dang brtson 'grus brtul zhugs la //
phan dang nus pa'i dbang bskur bya //
shes rab dbang bskur rim pa bcas //
brtse bas chud mi za bar sbyin //
zhes gsungs /
de yang dbang bskur ba ni dkyil 'khor sngon du 'gro ba can yin la /
de la'ang rdo rje rtse mo las /
sems can shin tu gdul dka' gang //
sdom par 'dzin pa mi mdzad cing //
dad dang ldan pa med pa yang //
'jug pa nyid ni dgag mi bya //
zhes pas re zhig dbang gi snod du ma gyur pa'i gang zag yin na'ang /
dkyil 'khor du bcug pa tsam la 'gal ba med par gsungs mod /
dkyil 'khor du ma bcug pa la dbang bskur ba ni nam du'ang mi rung zhing /
ji skad du /
dkyil 'khor ma mthong ba rnams kyi mdun du ma smra zhig ces gsungs pa'i phyir /
des na /
kun byas dbang phyug rig pas 'jug
/de nas slob ma gzhug par bya //
zhes gsungs pa ltar sta gon du gnas pa yan chad song nas /
dngos gzhi la /
rdo rje slob dpon gyi bya ba dang /
rdo rje slob ma'i bya ba gnyis las /
slob dpon gyis bgyi 'os dkyil 'khor bzhengs pa sgrub pa mchod pa /
bdag nyid dkyil 'khor du rig pas 'jug pa rnams chad lhag med par sngon du grub /
da khyed rang rnams kyi ngo skal du gyur pa la /
lha dang skal pa mnyam pa'i ched du dkyil 'khor du 'jug pa'i chos dang /
zhugs nas dbang nod pa'i bya ba gnyis las /
'dir 'jug pa'i yan lag khrus dang bgegs bsal ba sngon du song nas da bla ma dang dkyil 'khor gyi gtso bo tha mi dad pa la dkyil 'khor du 'jug pa'i chos rnams zhu ba'i yon du maN+Dal phul bar mdzod /
ces brjod /[ <!TCC Tibetan character 4,47 undefined in unicode!> ]des mtshon nas mdo dbang lta bu la /
lta ba la gtso bor bstan pa rdzogs pa chen po a ti yo ga'o //
zhes pa'i bar sngar ltar la /
de las 'dir lung a nu yo ga
/de la'ang lung gi ma hA'i rgyud ye shes rngam pa glog gi 'khor lo lta bu /
lung gi lung rtsa ba'i rgyud kun 'dus rig pa lta bu /
lung gi a ti sems lung chen po'i mdo lta bu ste /
a nu'i nang gses kyi bskyed rdzogs gsum dang /
de thams cad kyi spyi dems dgongs pa 'dus pa'i mdo rnams las /
'dir rtsa bshad kyi rgyud de thams cad dang /
cha mthun gyi rgyud rnam par snang mdzad thig le dbang gi tan+t+ra dang /
dbang bskur rgyal po sogs rgyud dang /
bde ba gsal mdzad kyi man ngag gis ji ltar bkral ba'i dgongs don gcig tu dril ba 'dus pa chen po mdo'i dkyil 'khor du dbang bskur ba skabs su bab pa yin /
de yang dbang don bsdus pa las /
sems can rnams kyi don ched du //
dbang gi don rnams bsdu bar bya //
chu bo chen po bzhi rnams la //
sngon byung dang ni rjes su 'jug
/ces pas sngon byung rgyal ba'i mdzad spyod kyi sgo nas gdul bya spro ba skyed pa'i dbang dang /
rjes 'jug gang zag gi nyams len gyi sgo nas gdul bya chud mi za bar skur thabs gnyis las /
'dir phyi ma rjes 'jug gi dbang yin /
de la'ang /
rjes 'jug lam pa'i dang /
rjes 'jug las dang po ba'i dbang gnyis las /
snga ma lam pa'i dbang ni /
dbang don rnam par 'byed pa las /
rjes 'jug lam pa'i dbang skabs na //
sku ni rnal 'byor rnam pa lnga //
zhes gsungs pa ltar /
tshogs sbyor gnyis gcig tu bsdus pa mos spyod kyi lam pa dang /
mthong lam dang /
sgom lam dang /
mthar lam dang /
lam bzhi la gnas pa'i slob ma la /
rim par chu bo bzhi'i dbang bskur bas /
lam 'og ma gong ma la sbyor bar gsungs pa'i phyir /
dang po gsum lam dbang dang /
phyi ma gcig po 'bras dus kyi dbang du 'gyur zhing /
de las 'di ni smin byed gtso che ba rjes 'jug las dang po'i dbang zhes grags pa de yin /
de la'ang sbyangs pas snod du gyur pa'i slob ma la mdo yongs rdzogs kyi lugs su bskur ba dang /
rang bzhin gyi snod du gyur pa'i slob ma la mdo khyad par ba'i lugs su bskur ba gnyis las /
'dir gnyis gcig tu dril nas bskur ba'i lugs yin /
de la dbang gi ngo bo ni /
zhes pa nas /
gtor dang blug pa zhes bya ba //
des na dbang zhes brjod par bya //
zhes gsungs /
zhes pa'i bar sngar ltar gyi rjes su /
dbye na dbang don bsdus pa las /
rjes 'jug las kyi dang po la //
chu bo bzhi yi dbang bskur bas //
yo ga la sogs theg drug la //
phyi nang rgyud kyi chu bos bya //
bskyed pa ma hA yo ga ni //
nang dbang 'byung ba'i chu bos bya //
lung pa a nu yo ga ni //
sgrub dbang grags pa'i chu bos bya //
rdzogs pa a ti yo ga la //
gsang dbang rdzogs pa'i chu bos bya //
zhes gsungs shing /
de'ang lha mi'i theg pa nas yo ga'i bar bya spyod so sor bgrangs pa'i theg pa bdun gyi dbang nod pas /
sa dang po 'gyur ba ma nges pa nas /
bdun pa dmigs pa 'bras bu skye ba'i bar gyi sa bdun non pas yo ga ste rnal 'byor du 'gyur la /
nang dbang 'byung ba'i chu bo nod pas sa brgyad pa gnas pa mi g.yo ba'i sa non nas rnal 'byor chen por 'gyur /
sgrub dbang grags pa'i chu bo nod pas sa dgu pa brdal ba chos nyid kyi sa non nas rjes su rnal 'byor du 'gyur /
gsang dbang rdzogs pa'i chu bo nod pas sa bcu pa rdzogs pa spyir chib kyi sa non nas shin tu rnal 'byor du 'gyur bar gsungs /
zhes 'gres sbyar nas /
de la thog mar spyi dbang chen po'i gleng gzhi dang 'brel ba sngon 'gro sgo 'byed phyag na rdo rje ngan song gnas 'dren gyi dkyil 'khor du dbang bskur ba la /
zhes sam /
de la phyi dbang rgyud kyi chu bo las /
thog mar lha mi'i dkyil 'khor du dbang bskur ba la /
zhes sogs skabs bab gang yin brjod nas /
sta gon yod med dang 'jug pa'i khyad par sogs sngar gyi rigs 'gres khog phub nas ma 'dres par 'dor len bya'o /[ <!TCC Tibetan character 4,47 undefined in unicode!> ]/yang a ti'i rtsa dbang lta bu la /
rdzogs pa chen po a ti yo ga'o //
zhes pa'i bar sngar ltar la /
de ltar bskyed rdzogs rnam pa gsum las 'dir man ngag rdzogs pa chen po /
de yang spros bral rang byung gi ye shes rgya chad phyogs lhung med pa theg pa kun gyi don thams cad yongs su rdzogs pas rtse mor gyur te /
kun byed rgyal po las /
gcig rdzogs gnyis rdzogs sems su rdzogs //
gcig rdzogs sems kyi byas pa rdzogs //
gnyis rdzogs phun sum tshogs pa rdzogs //
kun rdzogs byang chub sems su rdzogs //
zhes gsungs /
des na ma hA dang a nu man chad thams cad rtsol sgrub blang dor byas pas re dogs kyi dri mas rang byung gi ye shes la sgrib pa'i phyir /
rdzogs chen gyi gol sar bshad de /
nam mkha' dang mnyam pa'i rgyud las /
ma hA rdo rje 'chang 'dod pas //
thabs dang shes rab sgor zhugs nas //
rang rgyud dag pa'i dkyil 'khor la //
bsnyen sgrub rnam bzhis sgrub par byed //
a ti yo ga'i bde chen ni //
rtsol sgrub 'das pa'i byang chub sems //
rtsol sgrub 'dod pas ma hA sgrib //
rdzogs chen rtsol sgrub byed pa ni //
ma hA yo ga gol bar bshad //
a nu dbyer med pa 'dod pa //
dbyings dang ye shes sgor zhugs nas //
'di ltar snang ba'i chos rnams la //
rgyu ni dag pa'i dbyings lta ba //
'bras bu ye shes dkyil 'khor lta //
a ti yo ga'i bde chen ni //
rgyu 'bras 'das pa'i byang chub sems //
rgyu 'bras 'das pa a nu'i sgrib //
rdzogs chen rgyu 'bras gnyis lta na //
a nu yo ga gol bar bshad //
ces gsungs /
rgyu mtshan de'i phyir a ti yo ga ni bya rtsol dang bral ba'i ye shes la dbang bsgyur ba ste /
kun byed las /
kye sems dpa' chen po /
rdzogs pa chen po'i lta spyod ni //
rgyu 'bras bsgrub dang mi 'dra ste //
lta spyod byang chub sems 'di ni //
nam mkha' lta bu'i rang bzhin te //
nam mkha' la ni rtog dpyod 'das //
zhes sogs rgya cher gsungs shing /
nam mkha' che las kyang /
rang byung ye shes rtsol med las //
grol nas grol ba'i lam yang ston //
zhes gsungs pa yin no //
rdzogs pa chen po de la'ang dbye na /
a ti bkod pa chen po las /
yid can rnams la sems kyi sde //
nam mkha' can la klong gi sde //
rim rtsol bral la man ngag sde //
zhes pas sems sde /
klong sde /
man ngag sde dang gsum las /
'dir sems sde snga 'gyur lnga /
phyi 'gyur bcu gsum ste ma bu bco brgyad kyi rgyud kyi dgongs pa /
lo tsA ba chen po bai ro tsa na'i thugs kyi nying khu /
sems sde nyang lung a don bco brgyad kyi rtsal dbang bskur ba skabs su bab pa yin /
de la 'dir shin tu rnal 'byor gyi lugs kyis /
skal ldan 'bad med du grol bar byed pa la /
zhes sogs dbang chog gi dkyus bzhin shes par bya'o /[ <!TCC Tibetan character 4,47 undefined in unicode!> ]/yang na raka dong sprug la /
rdzogs pa chen po a ti yo ga'o //
zhes pa'i bar sngar ltar la /
de las 'dir bskyed rdzogs rnam gsum gyi sgor zhugs pa'i rnal 'byor pa rnams kyi nyams chag bskang zhing rtog sgrib sbyong la /
sems can thams cad ngan song gi sdug bsngal las drangs nas bla na med pa'i dngos grub kyi skal pa can du byed pa'i thabs mkhas kyi sgo rmad du byung ba /
rnal 'byor spyi khrus na rag dong sprug mtshams med lnga sbyong gi dkyil 'khor du dbang bskur ba skabs su bab pa yin /
de la'ang rgyud dang man ngag so so'i dgongs pas /
glang po che rab 'bogs kyi rtog pa gcig khol du phyung ba kalpa dum bu'i rgyud dri ma med pa bshags pa'i rgyud kyi le'u gsum pa /
slob dpon chen po pad+ma'i gdams ngag gis bkral pa zhi khro khrom dkrug tu grags pa dang /
pad+mas mdzad pa'i sgrub thabs rgya zhang khrom gyi gter ma'i rjes su 'brangs pas bshags rgyud kyi le'u'i go rim ltar zhi khro gnas bsgyur dang /
yi ge brgya pa phrin las kyi rgyud sogs la brten pa'i zhi khro rigs bsdus dang /
zhi khro rang gzhung la dong sprug gis kha bskangs pa zhi khro rab 'byams su grags pa rnams las /
'dir zhi khro rigs bsdus pad+ma brgya ldan gyi dkyil 'khor ram /
zhi khro khrom dkrug gi dkyil 'khor du dbang bskur bar byed pa yin /
de yang 'gyod tshangs kyi rgyal po 'di ji ltar byung ba'i khungs kyi gleng gzhi ni /
sngon 'dod khams kyi gnas 'di na bram ze dung gi phreng ba can zhes bya ba rig pa'i gnas lnga la mkhas pa zhig la /
slob ma rgyal po'i bu zhig yod pas des slob sbyong mthar phyin pa na /
da ni nga yi gong na rig par smra ba slob dpon 'di tsam du zad pas /
'di gong du mi gtong ngo snyam du bsams nas slob dpon la tho 'tshams shing /
slob dpon gyis kyang zhe sdang gis dmod bor ba'i las kyis gnyis ka ngan 'gror ltung nas sdug bsngal gyis nyam thag par gyur pa las /
yul dang 'phrad pa'i thugs rje skyes nas /
dpal rdo rje sems dpa' mngon du byon nas 'gyod tshangs kyi bshags pa dang yig brgya'i gsang sngags bstan pas sngon gyi gnas dran te 'gyod pa drags po skyes pa la /
gsang ba'i bdag pos phyi nang gsang ba'i dbang bskur bas dge ba'i gsos thebs te byang chub kyi myu gu skyes pas /
rim gyis rig 'dzin gyi sa la gnas par gyur to //
nyams chag sbyong ba'i thabs phul du byung ba de nyid phyis mi yi yul du ji ltar dar ba ni /
gsang bdag gi mthus rgyal po dzaHla tan+t+ra sde bco brgyad kyi glegs bam char du bab pa'i nang tshan /
glang po che rab 'bogs kyi le'u gsum pa khol du phyung ba dum bu'i rgyud la sogs pa rgyal po dzaHnas tshom bu'i rig 'dzin rnams la brgyud de /
sangs rgyas gsang ba'i man ngag bi ma la /
slob dpon chen po pad+ma nas gnyags lo ye shes gzhon nu la bka' babs shing /
de nas sog po lha dpal /
gnubs chen sangs rgyas ye shes /
sru legs sgron /
zhu ston gzhon nu snying po /
sras bsod nams shAkya /
zur che chung nas rim par brgyud de /
dpal ldan bla ma dam pa 'di /
zhes bya ba las /
kho bos legs par thob pa ni gang las byung ba brgyud pa'i lo rgyus yin la /
de las byung ba'i gdams pa de la /
phyi nang gsang ba'i bshags pa'i sgo nas nyams chag skong ba'i cho ga dang /
dbang bskur ba'i rim pa gnyis las /
'dir dbang bskur ba'i skabs yin /
de la'ang rdo rje slob dpon gyis bgyi 'os dang /
zhes sogs sngar ltar ro /[ <!TCC Tibetan character 4,47 undefined in unicode!> ]/yang gter ma la mtshon na /
khyad par de ldan gyi gsang sngags rnying ma de la'ang /
ring brgyud bka' ma /
nye brgyud gter ma /
zab mo dag snang ste /
zhes pa'i bar sngar ltar las /
de ltar brgyud pa'i bka' srol gsum du gnas pa las /
'dir bka' ma las /
bka' bab lung bstan /
smon lam dbang bskur /
mkha' 'gro gtad rgya ste /
khyad par gyi brgyud pa gsum dang /
gtso bor brgyud thag nye bas byin rlabs kyi tshan kha che zhing /
gter yig gi dpe dpang mnga' bas khungs btsun pa dang /
gang la gang 'dul gyi dus dang 'tsham par mngon par snang bas zab lam nub pa med pa'i phyir /
khyad par du 'phags pa gter gyi phyogs su gtogs pa yin /
deng sang bka' ma rnams dus dbang gis rim par nub cing 'chal ba'i tshe /
las 'phro sad pa'i skal ldan rnams gter chos kyis rang dang gzhan gyi don rlabs po che dka' ba med par 'grub par 'gyur ba la dgongs nas /
rgyud lung man ngag gi bcud thams cad gangs ri'i phreng bas bskor ba'i ljongs bod yul gyi ri brag mtsho gsum gtsug lag khang sogs su mi 'jig pa'i phyag rgyas btab ste sba bar mdzad pa'i dgos pa ni /
ji skad du /
shin tu zab pa'i mthar thug snying po rnams //
spyir yang bod rnams gsar ngas che ba dang //
snyigs ma'i 'gro la lhag par snying rje bas //
mtha' dbus thams cad gter gyis bkang nas bzhag
/las can bu dang 'phrad pa'i smon lam btab //
ma 'ongs dus su rtog ge tha snyad can //
sgom chen la sogs phyogs dang ris dregs can //
rang che 'byin cing gter la rtsod na yang //
snyigs ma'i chos byed phal cher gter gyis 'dren //
zab la kha tshang ma bsgribs mtha' rgyas shing //
gdams pa sna res gang zag grol bar nges //
de bas las sad skal ldan sbyangs pa can //
'chi ba dran na gter chos nyams su longs //
tshe gcig thar lam thob bo rjes 'jug rnams //
zhes gsungs pa ltar /
bod dang bod chen po'i yul 'dir rgyu ba'i skye dgu rnams kyi phan bde'i rtsa lag dus bab kyi zab gter la rag las pa yin la /
de nyid spyan 'dren pa po yang /
sngon gyi lo paN dang rgyal blon sa chen po la bzhugs pa'i 'phags chen rnams /
gang 'dul gyi sprul pa'i snang brnyan gter ston du bstan nas 'byon pa /
thang yig tu /
sangs rgyas bla ma nas bde chen gling pa'i bar so so'i dus rtags dang bcas lung bstan pa las /
nyang gter bka' brgyad lta bu la mtshon na /
'dir ji skad du /
srin mo sbar rjes sbas pa'i gter kha 'di //
mi bzhag 'don pa'i rtags de ston nas 'byung //
mnga' bdag sprul pa nyang ral zhes bya 'byung //
zhes lung bstan pa ltar /
'gran zla dang bral ba'i gter ston gyi rgyal po mnga' bdag nyang nyi ma 'od zer gyis spyan 'dren par mdzad pa'i chos gter mtha' yas pa zhig bzhugs pa las /
'dir sgrub chen bde gshegs 'dus pa /
de la snga 'gyur rnams rgyud sde dang sgrub sde zhes bka' yi babs so gnyis su 'byed pa las /
'di ni sgrub sde brgyad gcig tu dril nas sgrub pa rtsa ba lta bur gyur pa yin /
de yang spyir de bzhin gshegs pa thams cad kyi sku gsung thugs yon tan phrin las lnga'i bdag nyid du gnas pa las /
de sgrub pa'i thabs kyi sgo yang rnam pa lngar 'gyur te /
'jam dpal gyi sku 'khor lo bzhi la brten nas bde gshegs sku'i sgrub pa dang /
rta skad thengs gsum la brten nas pad+ma gsung gi sgrub pa dang /
thugs rig pa rang byung gi ye shes yang dag grub pa gcig pu la brten nas thugs rdo rje'i sgrub pa dang /
'khor 'das kyi chos thams cad yon tan du rdzogs par ston pa bdud rtsi yon tan gyi sgrub pa dang /
mngon spyod kyi phrin las kyis gdug pa tshar gcod pa'i thabs gco bor ston pa phur pa phrin las kyi sgrub pa ste ye shes lha'i sgrub sde lnga dang /
'das ma 'das kyi sgrub sde thun mong ba ma mo rbod gtong dang /
dmod pa drag sngags /
'jig rten mchod bstod kyi sgrub sde ste /
de gsum yang ye shes lha'i sgrub pa rnams kyi bstan pa srung ba la dgongs nas /
le'u ka bsam gyis mi khyab pa zhig gsungs pa yin cing /
de thams cad gcig tu dril nas sgrub pa'i thabs /
'dir sgrub chen bde gshegs 'dus pa'i dkyil 'khor du dbang bskur bar byed pa las /
thog mar nges shes 'dren pa lo rgyus kyi dbang du byas na /
ston pa bcom ldan 'das dpal kun tu bzang po nyid chos sku skye ba med pa las ma g.yos bzhin du gzugs sku'i rol pa zhi ba dang khro bo dpal he ru ka'i rnam par bzhengs nas /
'og min gsang ba mchog gi gnas su /
'khor sangs rgyas dang byang chub sems dpa' khro bo dang khro mo sogs bsam gyis mi khyab pa la /
chos nyid kyi rang sgras spyi rgyud lnga /
sgos rgyud bcu la sogs te sgrub sde'i rgyud mtha' yas pa gsungs /
de rnams rig 'dzin gyi gtso bo gsang bdag rdo rje chos kyis thog mar ngag tu bsdus /
de nas pusti glegs bam la bkod cing /
dgongs 'grel du lung lnga yang mdzad de /
mkha' 'gro las kyi dbang mo che la gtad /
des spyi dang bye brag gi rgyud so sor phyes nas rin po che'i sgrom bur bcug te bsil ba tshal gyi mchod rten bde byed brtsegs par gter du sbas /
nam zhig na slob dpon brgyad kyi gzigs snang mthun par cho 'phrul sna tshogs snang bas gnas der byon nas sde brgyad rnams la bka' bsgos pas /
gter srung rnams kyis bye brag gi rgyud kyi sgrom bu brgyad po bka' babs kyi rig 'dzin brgyad po so so la gtad /
spyi rgyud kyi sgrom rin po che sna brgyad las byas pa slar gter du sbas pa slob dpon chen po pad+ma 'byung gnas kyis spyan drangs /
de la slob dpon chen po 'di ni dus gsum sangs rgyas thams cad kyi gsung rdo rje'i bdag nyid 'od dpag tu med pa'i ngo bo las ma g.yos bzhin du thugs rje'i rang rtsal ma 'gags pa'i cho 'phrul 'phags pa spyan ras gzigs dbang phyug dang /
dbang chen rta mgrin sogs gang la gang 'dul gyi rnam par rol pa mtha' yas pa ston pa las /
khyad par 'dzam bu gling du thub pa'i dbang po'i rgyal tshab tu d+ha na ko sha'i mtsho gling du pad sdong las sku bltams pa'i tshul bstan te /
rgya bod kun tu sangs rgyas kyi bstan pa la ston pa gnyis pa lta bur gyur cing /
khyad par bsam yas mchim phu brag dmar ke'u tshang du rje 'bangs nyi shu rtsa lnga la sgrub chen bka' brgyad kyi dkyil 'khor zhal phyes nas dbang bskur te /
bka' babs kyi grub chen brgyad kyi me tog tshom bu'i gtso bo so sos bzhes pa dang mthun par sgrub gnas brgyad du bsgrub tu btang zhing /
rje 'bangs de thams cad kyis grub pa brnyes /
de'i nang nas kyang mnga' bdag khri srong lde'u btsan la bde gshegs 'dus pa'i bka' babs pas /
rgyud lung man ngag thams cad lo chen bai ro tsa na dang ldan ma rtse mang gis lo tsA byas te bsgyur bshad kyis gtan la phab nas gsungs /
rgyal po nyid rang skal bar ldan kyang srid kyis yengs nas thugs nyams su ma lon pas /
gu ru'i gsungs bzhin skye srid phyi ma la 'phrad pa'i smon lam btab ste /
bla dpe rnams brag dmar mgrin bzang du gter du sbas /
de nyid mkha' 'gro rnams kyis phyis mkho mthing rnam snang gi rgyab tu gter sgo spos /
slad kyis bsam yas dbu rtse'i khor sa bar ma nas kha byang grub thob dngos grub kyis bton te phul ba ltar /
mnga' bdag nyang nyi ma 'od zer gyis mkho mthing nas bde gshegs 'dus pa'i skor rnams spyan drangs te /
bka' bab kyi bu lnga dang /
khyad par sras chung 'gro ba'i mgon po sogs skal ldan gyi slob ma rnams smin grol la 'god par mdzad /
de las brgyud pa'i khyad par du ma zhig paN chen pad+ma dbang rgyal la babs pa nas rim par brgyud de /
bla ma dam pa 'di /
zhes bya ba'i drung du kho bos legs par thob pa yin /
brgyud pa de las byung ba'i chos de la'ang /
lam gyi gzhi smin byed dbang gi rim pa dang /
de dang rjes su 'brel ba'i grol byed bskyed rdzogs kyi rim pa gnyis su yod pa las /
'dir dbang bskur ba'i rim pa de sgrub pa skabs su bab pa yin /
de nas sta gon gyi tshe /
de la'ang ji skad du /
zhes sogs sgyu 'phrul zhi khro sor bzhag dang /
dngos gzhi'i skabs kyang /
dbang gi ngo bo /
nges tshig gi bshad pa sgyu 'phrul ltar blangs /
de rjes /
dbye na /
phyi dbang rdzas la brten nas bskur ba dang /
nang dbang lus la bsten te bskur ba dang /
gsang dbang yum la bsten te bskur ba dang /
de kho na nyid sems la bsten te bskur ba dang bzhi yod cing /
de yang dbang bskur ba ni /
dkyil 'khor sngon du 'gro ba can yin pas /
thog mar dkyil 'khor du 'jug dgos te /
rtsa bar /
dkyil 'khor der 'jug rnam pa gnyis //
slob dpon dang ni slob ma 'o //
zhes rdo rje slob dpon gyis bgyi 'os dkyil 'khor bzhengs sgrub bdag nyid 'jug pa dang bcas pa song nas /
da khyed rang rnams kyi ngo skal du gyur pa la /
zhes sogs sngar ltar ro //
des mtshon nas /
dang po chos dbang /
bar pa rdor gling /
tha ma pad gling ste gsang rdzogs lugs gsum dang /
byang gter rang byung rang shar sogs bka' brgyad spyi bka' rnams so so'i dgos chos bsgyur kha ma gtogs khog 'dra zhing /
sgos bka' yang dag
/gshin rje'i gshed /
rta mgrin /
phur pa sogs la sgrub sde'i spyi babs kyi bshad pa 'dra ba la /
de'i nang nas 'di dang 'di zhes ngos gzung zhing /
de yang bka' gter dag snang gi sde gar gtogs dmigs phyed pa dang /
der ma zad gter ma bla rdzogs thugs gsum sogs gzhan dang gzhan la rigs 'gres shes dgos te /
gter ma rgya ches pas thams cad brjod par mi nus shing /
bshad pa'i 'khyogs mtshams kyi bsgyur kha yang ha cang mang na mgo 'khor ba'i gnas su 'gro nyan snang bas re zhig de tsam mo //
zhes blo dman rnams la phan pa'i phyir tshul 'di lta bu zhig brtsam dgos zhes thangs la mkhar sprul sku rin po che ngag dbang kun bzang rang grol gyis gsung gis skul bar mdzad pa'i bka' ma chog pas gnyos btsun rmongs pa d+harma shrIs zin bris sug las su bstar ba'o ///
/
