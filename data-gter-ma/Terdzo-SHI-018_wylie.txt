\u0f88
dam chos sprul sku'i snying thig las :
zab gsang bla na med pa 'od gsal rdo rje snying po'i khrid yig kun bzang 'ja' sku zhes bya ba bzhugs so :
na mo gu ru pad+ma sid+d+hi hU~M hrI:
gsang ba bas kyang cher gsang ba :
zab gsang 'od gsal rdo rje snying po'i bcud :
yang gsang khyab brdal a ti bla med kyi :
khrid yig chos nyid rang grol zhes bya ba :
khyab brdal rgyal ba kun bzang yab dang yum :
zla bral rgyal kun rgyal tshab rigs bdag po :
rig 'dzin chen po pad 'byung yab yum la :
rnam kun phyag 'tshal skyabs mchi spyi bor mchod :
ka dag gdod nas rnam dag chos sku'i mkhar :
rang bzhin 'od gsal sku lnga'i dkyil 'khor rgyas :
mdzad pa'i zer gyis gdul bya'i khams kun khyab :
dgu ldan bla ma'i tshogs rnams spyi bor mchod :
rgyal ba dam pa rig 'dzin mchog rnams sogs :
brgyud pa'i bla ma 'ja' skur gshegs rnams kyi :
rjes su 'jug 'dod skal ldan las can gyi :
sngon sbyangs las 'phro sad rnams don ched du :
khrid yig rdo rje'i 'ja' sku gsang gsum bri :[ \u0f88 ]'o na 'dir theg mchog bla na med pa rnams kyi snying bcud 'dus pa'i gdams ngag :
zab gsang bla na med pa 'od gsal rdo rje snying po a ti khyab brdal chen po'i gnad rang thog tu pheb par byed pa la gnyis te :
bla ma brgyud pa'i sgo nas yid ches skyed par byed pa dang :
man ngag zab mo'i sgo nas nyams su len pa rnams so :[ \u0f88 ]dang po ni /
rang byung lhun gyi grub pa'i gnas mchog :
dur khrod chen po bsil ba'i tshal gnas su :
rang byung ston pa u rgyan rgyal po ni :
rig 'dzin chen po pad+ma 'byung gnas de :
mchod rten chen po bde byed brtsegs pa la :
sku rgyab gtad nas bzhugs nas kyang :
ma tshogs mkha' 'gro rnams la chos 'khor bskor ba'i dus :
nam gyi srod la bab pa'i tshe :
dpal chos sku'i ston pa kun bzang yab yum nyid :
mngon sum byon nas rin chen sna tshogs kyi :
sgrom bu 'od lngas bsdams pa zhig :
phyag tu gtad nas 'di skad gsungs :
e ma 'jigs med ston pa nam mkha' 'jigs med khyod :
mkha' spyod gzhom med 'ja' skur grol 'dod na :
'di la ltos shig gsungs nas mkha' la yal :
der bltas zab gsang bla med rdo rje snying po'i chos :
a ti chos nyid rang grol skor rnams snang :
de nas o rgyan nyid kyis gsol btab pas :
tho rangs ka dag 'jigs bral gyi pho brang du :
dpal chos sku'i ston pa rgyal ba kun bzang yab yum nyid :
mtshan dang dpe byad ldan pa zhal phyag gi rnam par bzhengs nas chos dbyings spros pa dang bral ba'i ngang las :
rig 'dzin chen po pad+ma 'byung gnas la :
rang bzhin lhun grub kyi byin gyis brlabs nas bshad :
ring brgyud ltar na :
'og min chos kyi dbyings kyi pho brang du :
dpal rdo rje 'chang chen pos :
rgyal ba thub pa chen po'i sprul pa ston pa rdo rje sems dpa' la ngo bos bshad :
des 'og min thig le'i zhing du sprul pa'i sku dga' rab rdo rje la 'gyur med rdo rje'i tshig tsam du bshad :
des seng ga la'i nags tshal du :
rig 'dzin chen po shrI siM ha la bshad :
des rig 'dzin grub pa'i ke'u tshang 'od 'bar du :
'jigs bral rdo rje'i sku brnyes pad+ma 'byung gnas la rang grol bde ba chen pos bshad :
des bod yul gangs can gyi yul dbus :
dpal stag tshang seng ge'i bsam 'grub ke'u tshang du :
rgyal ba'i yum gyur ye shes mtsho rgyal dang :
chos rgyal khri srong lde'u btsan dang :
grub pa'i dbang phyug chen po 'brog ban lo tsA ba rnams la mngon sum rang thog tu gtan la phab nas bshad :
nye brgyud gong gi pad 'byung nas :
des 'og min mkha' spyod bde chen dag pa'i zhing :
'gyur med pad+ma 'od kyi gzhal yas su :
rig 'dzin bdud 'dul rdo rje la :
yid dpyod blo bral lhun grub chen por gtan la phab nas bshad :
des 'gyur med rtag brtan rdo rje gdan gyi pho brang du :
rgyal sras ma Ni kIrti dang :
skal ldan las can gyi skyes bu rnams la dge sdig la sogs phan gnod dang phral nas ngo bo rjen par bshad /
'dir skal ldan rnams kyis rang rang gi brgyud pa bri /
'o na 'khor 'das lam kun snang ba ji snyed kyang :
rang rig rtogs pas gdod ma'i skad cig rdzogs :
kun byed ngang rtogs yon tan brjod mi lang :
rang rig ngang brtan gu ru mtshan brgyad mkhyen :   grub thob kun dga' rgya mtsho /
bya btang tra ya seng ha /
mtshan ldan gu ru sing ha /
sa gsum 'gran bral mang ga A yu rje /
sang g+ha sing ha /
mkhas grub o rgyan bstan 'dzin /
sngags 'chang o rgyan rig 'dzin /
gu ru rat+na bstan 'dzin /
'ja' tshon pa /
gzhom med rnam dag b+hud+d+ha rang rig dngos :
gser 'gyur g.ya' bzhin glo bur dri mas bsgribs :
de nyid dbye byed lam bzang dam pa'i srol :
theg kun gdams ngag bcud kun deng 'dir spro :
chos ni bka' rdzogs pa chen po mtha' dag gi snying po'i bcud phyogs gcig tu bsdus pa'i yang rtse :
a ti bla na med pa zab gsang 'od gsal rdo rje snying po'i yang bcud :
byas chos kyis ma bslad pa'i blo 'das :
ye shes kyi spyod yul :
rang shar rang bab khyab brdal lhug par yongs su 'jog pa'i gnad don :
dus gsum rgyal ba rnams kyi dgongs bcud :
rig 'dzin 'od skur gshegs pa rnams kyi thugs thig :
ye shes kyi d+hA ki ma rnams kyi snying khrag :
ye shes dang las las grub pa'i dpal mgon dam pa rnams kyi srog rtsa :
rtsol bral klong yangs kyi gnad 'gag :
rgyu dang 'bras bu'i gzhung lam ma nor ba :
dbang po'i rigs thams cad gong 'phel du khrid pa :
lam gyi 'jug sgo rnams gzhan la ma ltos pa :
thos pa tsam gyis ma rig pa'i mun pa sangs pa :
bsams pas rang bab gnas lugs kyi dgongs pa rtogs pa :
bsgoms pas chos dbyings chen po'i klong du ye yin ngang rdzogs su grol ba :
bshad pas rang gzhan thams cad kyi shes rab 'phel ba :
nyan pas blo gros gting gsal gyi pad tshal rgyas pa :
bltas pas nyon mongs pa'i sdig sgrib zad pa :
spyad pas thar lam gyi byang chub rin po che brnyes pa :
yon tan dpag tu med pa'i tshogs chen rnams kyis legs par brgyan pa'i gang chen gyi mtsho :
'od gsal rdo rje snying po'i khrid zab mo 'di nyid 'chad par byed pa la :
gnyis pa /   de nas man ngag gi sgo nas nyams su len pa ni :
man ngag ni gang zag ji lta bus nyams su len pa dang :
nyams su blang bya'i man ngag dngos so :[ \u0f88 ]dang po bya ba dgu phrugs su gtang zhing dal ba brten pa zhig gis bsgrub dgos te :
ji skad du gsang rgyud las :
lus ngag yid kyi bya ba dgu phrugs gtang :
dal ba brten cing dben par bsgrub :
ces gsungs pas :
de nas lus kyi bya ba gsum ni :
dang po lus phyi'i bya ba so nam dang 'khrug rtsod 'jig rten pa'i bya ba mtha' dag spang :
nang gi bya ba phyag skor dang chos spyod rnams kyi bya ba thams cad gtang :
lus gsang ba'i bya ba glu gar la sogs pa'i bya ba thams cad gtang :
mdor na grogs med par gcig pur gnas par bya'o :
de nas ngag gi bya ba gsum ni :
ngag phyi'i bya ba tha mal pa'i 'khrul gtam thams cad spang :
ngag nang gi bya ba rol mo dang mchod bstod la sogs pa thams cad spang :
ngag gsang ba'i bya ba bsnyen sgrub bzlas brjod kyi rim pa thams cad spang :
dper na lkug pa lta bur gnas par bya'o :
de nas yid kyi bya ba gsum ni :
yid phyi'i bya ba tha mal pa'i 'khrul rtog thams cad spang :
yid nang gi bya ba bskyed rim lha sgom pa'i rim pa thams cad spang :
yid gsang ba'i bya ba rdzogs rim sems 'dzin gyi sgom thams cad spang :
de ltar dgos ched kyang gnas skabs dang mthar thug gnyis las :
gnas skabs su :
lus ngag yid gsum gyi bya ba blos thong zhing :
'khor ba la zhen pa log pa'i dgos pa yod do :
mthar thug kyang bla ma la sangs rgyas dngos su mthong zhing :
zag med ye shes rgyud la skyes pa'i dgos pa yod do :[ \u0f88 ]gnyis pa nyams su len pa'i man ngag la gnyis las :
ma smin pa smin par byed pa'i dbang legs par thob nas :
smin pa grol bar byed pa'i gdams ngag ni :
gzhi khregs chod dang lam thod rgal gnyis la :
khregs chod ni :
gang shar la ltos med kyi steng du :
gnyen po'i blo dang bral nas ma bcos par 'jog pa de yin la :
thod rgal ni lhun grub lus kyi dbyings nas gsang sgo phyes te :
phyi'i dbyings nam mkha' stong pa la :
nang gi dbyings rig pa rdo rje lu gu rgyud mngon sum du 'char bar byed pas :
'dir gang zag gcig gis nyams su len pas sangs rgyas par byed pa la :
de gnyis gcig tu dril nas rtse gcig tu nyams su blangs pas :
brtson 'grub rab rnams ni zag bcas kyi phung po mi snang bar chos dbyings kyi 'ja' skur gshegs pa'i gdams ngag :
'bring chos nyid kyi bar dor chos nyid stobs su gyur nas :
longs spyod rdzogs skur sangs rgyas pa'i gdams ngag :
tha ma sprul sku'i zhing khams su dbugs dbyung nas mngal gyi grong khyer du mi 'jug pa'i gdams ngag go :
dang po tshe 'di nyid la sangs rgyas 'dod pa'i gang zag gcig la gdams ngag 'debs lugs gsum las :
khrid kyi lugs su gdab pa dang :
tshang sprugs su gdab pa dang :
ngo sprod kyi lugs su gdab pa dang gsum las :
'dir khrid kyi lugs su gdab par bya ste :
de yang sngon du 'gro ba dang :
dngos gzhi ngo sprod pa dang :
de rnal 'byor pa'i rgyud la brten par byed pa'o :
de nas sngon 'gro la yang sku gsum gyi sna khrid par byed pa 'byung bzhi'i rnal 'byor la bslab cing :
rig pa'i sna khrid par byed pa 'khor 'das ru shan phyi nang gsang gsum du dbye ba dang :
sems kyi sna khrid pa sgo gsum gyi sngon 'gro la bslab pa dang gsum las :
dang po lus phyi'i spyod pa 'khor ba'i char ru shan dbye ba ni :
ji skad du thal 'gyur las :
'khor 'das ru shan ma phyes na :
khams gsum lus ngag yid kyis kyang :
'brel pa chod par mi 'gyur bas :
'khor 'das ru shan dbye bar bshad :
ces gsungs pas :
'khor ba'i char ru shan dbye ba ni :
sems can gyi don du 'khor ba dang ru shan dbye :
da phan chad lus 'di 'khor bar mi 'khyam pa'i sems bskyed dang ldan pa'i ngang nas :
lus gcer bur bud la 'gro ba rigs drug so so'i spyod pa spyad :
ngag nas so so'i sgra skad sna tshogs brjod :
yid du de dag rnams kyi sdug bsngal thams cad rang gi rgyud thog tu dmigs :
'dus byas kyi dge rtsa dran tshad byed par bsam :
skabs su ngal gso zhing nan du sbyang :
drod rtags ni :
rang gi lus la chags zhen dang bkres skom med snyam 'byung :
de ltar dgos pa'i rgyu mtshan ni :
ji skad du 'das rjes las :
lus kyi sngon 'gro bya ba'i phyir :
rigs drug spyod pa sna tshogs spyad :
ces gsungs pas :
sang nyi ma ma shar gyi bar du nyams su len par zhu :[ \u0f88 ]de nas myang 'das kyi ru shan dbye ba ni :
ji skad du thal 'gyur las :
rdo rje'i skyil krung legs bcas te :
lus sbyang sems la phan pa 'o :
zhes gsungs pas :
lus kyi cha bsrang rkang mthil gnyis sprad thal mo spyi bor sbyar la :
'byung ba'i khams dang bstun pa'i rdo rje rtse gsum pa dkar dmar mthing gsum gang rung zhig la sems gzung zhing zhag gsum bar du sgoms shig :
des slong tshad ni :
lus kyi sha rus 'gyur zhing na ba sogs 'byung :
drod tshad ni :
lus khang rul zhig pa lta bu'i 'dar shig shig pa dang :
'bol ling ling mi 'byung mi srid do :
dgos ched ni gnyis las :
thun mong ni :
tha mal gyi lus la mngon zhen mi 'jug pa dang bar chad mi 'byung ngo :
de gnyis kyis thun mong du lus kyi sdig sgrib ma lus pa dag par 'gyur ro :
mchog gi dgos pa ni :
da phan chad lus mngal gyi grong khyer du mi 'jug pa dang :
lus sprul pa'i skur grol nas sangs rgyas kyi sku dang gnyis su med pa'i dgos pa yod pas :
de ltar nyams su len par zhu :[ \u0f88 ]de nas ngag ru shan dbye ba la 'khor 'das gnyis las :
dang po 'khor ba'i cha ni :
ji skad du 'das rjes las :
zhi khro'i sgra dang 'byung ba'i sgra :
rnam pa sna tshogs nyid la bslab :
ces gsungs pas :
de yang sems ma rig pa las grub pa'i lus ngag yid ces pa'i sgra 'di la brten nas 'khor bar 'khyams pa yin :
da ni sems can thams cad sangs rgyas 'thob pa'i ched du :
ngag 'khor 'das ru shan phyes nas 'khor bar mi 'khyam par bya snyam du sems bskyed la :
ngag tu zhi ba'i gsung dbyangs dang khro bo'i gad rgyangs 'byung ba'i sgra skad sna tshogs dran tshad brjod la :
ngal gso zhing shes pa ma yengs par 'jog go :
drod tshad ni :
bla ma'i gdams ngag la nges shes kyi go ba skye zhing ma bslab pa'i chos kyi tshig don rnams rang brdol du 'ong ngo :[ \u0f88 ]de nas myang 'das kyi ru shan dbye ba ni :
ji skad du rtsa rgyud las :
ngag ni hU~M zhes gnas pa la :
rgyas gdab pa dang rtsal sbyong zhing :
mnyen btsal lam du gzhug pa yis :
ngag sbyang sems la phan pa yin :
zhes gsungs pas :
rgyas gdab pa dang :
rtsal sbyang ba dang :
mnyen btsal ba dang :
rig pa lam du gzhug pa dang bzhi las :
dang po la'ang phyi snang ba la rgyas gdab pa dang :
nang phung khams la rgyas gdab pa gnyis las :
dang po ni :
lus skyil krung bca' zhing dar cig klod la kha cung zad tsam btsum zhing :
ngag tu hU~M glu ha cang mi che ba mi chung ba :
snyan la ring ba ti ri ri blang zhing :
rang gi khog pa nas rnam shes hU~M gi rnam pa thol thol gcig thon gnyis thon du byung nas :
phyi'i snang ba thams cad hU~M gis them me nem mer khengs par bsam mo :
shes pa rlung la gtad cing rlung gnad dal bar bya'o :
drod tshad ni :
snang srid thams cad hU~M gis khengs snyam byed pa dang :
snang ba ban bun du 'byung ngo :
dgos ched ni :
dngos gzhi nyams len gyi dus su phyi snang ba'i yul du rig pa zhen chags mi 'gro ba'i dgos pa yod pas :
de ltar nyams su len par zhu :[ \u0f88 ]de nas nang phung khams la rgyas gdab pa ni :
lus gong ltar byas la :
hU~M glu gong ma bas cung zad thung ba brjod :
phyi'i hU~M thams cad dal bus rngub pa dang nang du byung nas hU~M gis lto ba mer mer khengs par bsam mo :
drod tshad ni :
lus hU~M gis khengs snyam byed pa dang :
lto ba 'grangs te sgregs pa yong ngo :
mi bde ba snyam byed :
'di'i dus su so tshags dang mchu bsdam pa gnad yin no :
dgos ched ni :
sngar phan chad sgyu lus la ma rig pa 'ching sgrog gis bcings pa yin gyi :
dngos gzhi nyams su len pa'i tshe 'ching sgrog gis bcings pa las grol ba'i dgos pa yod pas de ltar nyams su len par zhu :[ \u0f88 ]de nas rtsal sbyong ba la gnyis te :
dang po phyi snang ba la rtsal sbyong ba ni :
mdun du shing bu 'am rde'u gang 'tsham zhig 'dzug cing :
hU~M zhes ngar dang ldan par brjod cing :
rang rig gi ngo bo hU~M mthing nag des :
phar thal tshur thal yar thal mar thal du 'bigs par bsam :
de nas rang gi gnas khang dang nags tshal shing sdong ri brag thams cad la thogs pa med par bsam :
drod tshad ni :
snang ba zing zing khral khrol ba dang :
'ja' tshon lta bu'i nyams byed :
dgos ched ni :
sngar phan chad snang ba 'di bden bden rtag rtag tu bzung nas rang bzhin med par ma shes :
phyin chad snang ba la rang bzhin med par 'byongs shing :
dngos gzhi'i dus su snang ba la bden zhen mi skye ba'i dgos pa yod pa yin :
de ltar nyams su len par zhu :[ \u0f88 ]gnyis pa nang phung khams la rtsal sbyong ba ni :
ngag tu hU~M glu sngar ltar blangs pas :
rig pa'i ngo bo hU~M mthing de khong nas spyi gtsug tu thol gyis thon :
spyi gtsug nas rkang mthil du thon cing lus kyi phyi nang thams cad phar thal tshur thal du drwa tshags lta bur gyur cing :
khol tshe med par bsam mo :
drod tshad ni :
lus kyi sha khol tsher 'phar ba dang :
khral khrol sang seng du song zhing rang bzhin med pa'i nyams 'byung :
dgos ched ni :
phyin chad lus la rang bzhin med par 'byongs shing :
dngos gzhi'i dus su na tsha sdug bsngal ci byung yang :
bdag 'dzin gyi zhen chags blo yis thong nas :
nad gdon gyis mi tshugs pa'i dgos pa yod pa yin gyis :
de ltar nyams su len par zhu :[ \u0f88 ]de nas mnyen btsal ba ni :
mdun du shing bu'am rde'u btsugs la :
rang rig gi ngo bo hU~M mthing des dmigs rten de la hril gyis dkris par bsam zhing :
slar yang hU~M glu drag la dal bar len zhing :
phyir bkrol bar bsam zhing blo glod de dar cig gzhag go :
yang khang khyim dang ri mtho shing sdong rnams la yang de bzhin byas la gzhag go :
drod tshad ni :
lus ngag yid gsum skyi ling ling ba :
'khor ba la zhen pa log pa dang smra brjod dang bral ba'i nyams 'byung :
dgos ched ni :
sngar phan chad rig pa la rang dbang ma thob :
phyin chad rig pa la rang dbang thob pas :
dngos gzhi'i dus su rig pa gang du yang bsgyur btub pa'i dgos pa yod pas :
de ltar nyams su len par zhu :[ \u0f88 ]de nas lam du gzhug pa ni :
mdun du ri mo srin mo'i 'gros lta bu bris la :
hU~M glu sngar bzhin blangs shing rang rig hU~M mthing de ri mo'i lam de la zhugs nas :
phar song zhing tshur log pa la sbyang ba dang :
lung pa ri sul rnams dang /
sngar phyin pa'i gnas yul rnams dang :
lung pa nub byang du kha bltas pa shin tu ring zhing khog dog pa :
'bab chu dal gyis 'bab pa'i brag rong zab cing nags tshal mthug po'i chu 'gram rnams su :
khrus kyi rdzing bu dang :
ljon shing dang ne'u sing me tog sna tshogs yod pa :
bya rigs mang pos skad kyu ru ru sgrog pa rnams su :
grogs med par rang nyid gcig pur song nas hU~M glu snyan ti ri ri len par bsam :
ngal gso la glod de gzhag :
drod tshad ni :
'khor ba'i cha la zhen pa drag po gting nas log pa dang :
shes pa 'bol shigs se ba 'byung zhing :
chos rnams mi rtog pa'i ting nge 'dzin rgyud la skye ba 'byung ngo :
dgos ched ni :
dngos gzhi'i dus su rig pa tshad la phebs pa'i dgos pa yod pa yin gyis :
de ltar nyams su len par zhu :[ \u0f88 ]de nas rnal du phab pa ni :
ji skad du thal 'gyur las :
'di dus lus ngag yid gsum gnad :
rnal 'byor ldan pas rnal dbab bya :
zhes pas :
de ltar gong gi sngon 'gro rnams kyis rtsa dang 'byung khams rnams cung zad 'khrugs pas :
de nyid kyi don mi mthong bas de nyid bsal ba'i phyir :
rnal phab kyi rim pa la 'jug pa ni :
lus bde ba'i gdan la 'gul skyod dang bral bar lham mer lhod kyis glod la gzhag go :
de ltar bzhag pas :
drod tshad ni :
lus 'gul snying mi 'dod cing gcig pur gnas snying 'dod pa 'byung :
dgos ched ni :
lus phung khams skye mched kyi byang sems rgyas par 'gyur ro :
ji skad du gsang rgyud las :
lus ni rnal du phab pa yis :
sprul pa'i sku ru reg par 'gyur :
zhes gsungs pas :
de ltar nyams su len par zhu :[ \u0f88 ]de nas ngag rnal du phab pa ni :
ngag ci yang mi smra bar gcig pur gnas shing :
tshig lkugs pa ltar du gnas par bya'o :
de ltar byas pas :
drod tshad ni :
ngag brjod pa thams cad ma bcos par brjod med kyi don la gnas shing :
tshig gi rtog dpyod thams cad zad pa dang :
ngag gi zhen pa thams cad yul ldog par 'gyur ro :
ji skad du gsang rgyud las :
ngag ni rnal du phab pa yis :
longs spyod rdzogs pa'i sku ru 'gyur :
zhes gsungs pas :
de ltar nyams su len par zhu :[ \u0f88 ]de nas yid rnal du phab pa ni :
sems kyi 'phro 'du rnam rtog gi rgyun thag thams cad bcad la g.yo med kyi ngang du gzhag go :
de ltar bzhag pas drod tshad ni :
sems mi rtog pa'i don la goms shing :
lhan ner gnas par 'gyur ro :
dgos ched ni :
ji skad du gsang rgyud las :
yid ni rnal du phab pa yis :
chos kyi sku ru reg par 'gyur :
zhes gsungs pas :
de ltar nyams su len par zhu :[ \u0f88 ]de nas dngos gzhi khregs chod kyi gdams pa gtan la phab par byed pa ni :
rang gi rig pa 'di nyid ye yin lhun gyis grub pas :
sku bzhi ye shes lnga'i ngo bor ye nas bzhugs kyang :
pha rol yul snang la a 'thas shing rang sems 'khrul pa glo bur gyi dri mas bsgribs pas :
de ma mthong ba yin gyi :
de mthong ba'i thabs ni :
ye gzhi gdod ma'i gnas lugs de nyid ma skyes pa skye bar byed pa'i thabs dang :
skyes pa de nyid brtan par byed pa'i thabs dang :
brtan pa de nyid 'bras bu chos nyid 'ub chub blo las 'das pa :
gzhom med bde ba chen po 'og min mkha' spyod rdo rje'i dbyings klong du bskyal thabs rnams so :[ \u0f88 ]de nas gdod ma'i gzhi gnas de rang rgyud la skye ba'i thabs ni :
lus rnam snang gi chos bdun dang ldan pa'i ngang nas rang gi sems 'das pa'i rjes mi gcad :
ma 'ongs pa yi mdun mi bsu :
da lta'i shes pa la bzo bcos ma zhugs par lus ngag yid gsum lhod kyis klod par zhog la :
de ltar nyams su len par zhu :
de tshe sems sang sang du sdod cing skabs su tshab tshub res skyod pa'o :[ \u0f88 ]gnyis pa lus ngag yid gsum gong bzhin la :
mdun du shing bu rde'u gang rung zhig bzhag cing :
sems 'phro bzhin spyi bor yi ge A+o~M dkar po la shes pa yengs med du gtad cing de ltar nyams su len par zhu :
de tshe g.yeng g.yeng du 'phro bar 'gyur ro :[ \u0f88 ]gsum pa mgrin par yi ge AHdmar po la sems gtad cing :
de la yengs med rtse gcig tu nyams su len par zhu :
de tshe sems skad cig tsam yang mi sdod cing ri gzar glo'i 'bab chu lta bu skad cig tsam yang mi sdod cing cham cham tshub tshub 'phyo bar 'gyur ro :
de la g.yo ba'i nyams zer ro :[ \u0f88 ]bzhi pa sems ji ltar 'phro yang yengs med du snying gar hU~M sngon la shes pa gtad cing sems rtse gcig tu ma yengs par de ltar nyams su len par zhu :
de tshe rnam rtog shin tu nas mang zhing :
sems shin tu 'phro bas sgom ye nas mi 'ong bar 'dug snyam pa 'byung :
de ni sngar phan chad bag la nyal ba thams cad ma tshor zhing :
da lta bag la nyal ba thams cad tshor zhing ngos zin pas :
de la rkun bu rtsad chod kyi nyams zer ba yin :[ \u0f88 ]lnga pa bying rmugs 'thibs pa gsum gyi dbang du ma song bar thig le dkar ser sran ma tsam la shes pa gtad cing :
stong gsal nam mkha' lta bu'i ngang la bzhag cing de ltar nyams su len par zhu :
de tshe sems kyi 'phro 'du nyung du song :
lus yang sing nger song ba'i nyams byed :
de la thob pa'i nyams zer :[ \u0f88 ]de nas drug pa mig thad kar blta zhing dpral bar thig le ljang gu sran ma tsam la dmigs pa gtad cing phyam mer bzhag cing lus ma bsgrim par de ltar nyams su len par zhu :
de tshe 'phro rgod thams cad dal bu re kar kar 'phro zhing :
chu bo dal bur 'bab pa lta bu 'byung :
lus yang zhing stong lhang nge ba :
ngag brjod med du sang nge ba :
yid bde phril ler gnas /
de la 'phro rgod thams cad zhi bar gnas pas zhi gnas zer :[ \u0f88 ]bdun pa ye yin gyi ting nge 'dzin rgyud la skyes pa de nyid brtan par byed pa ni :
lus ngag yid gsum thams cad lhod kyis klod la :
sems sna tshogs 'phro byed kyi mkhan po de la cer gyis blta zhing de ltar nyams su len par zhu :
de ltar nyams su blangs pas lus shing bal ltar du yang zhing :
lus bde lhang nge :
ngag lham me :
yid brjod med du lhan ner gnas ngos nas rnam rtog skyes tshad thams cad der mthong zhing gnas thog tu 'dug pa zhig 'ong :
gnas pa'i mdangs dbang du ma song na gnas 'gyu'i bar 'byed :
de la bde gsal mi rtog zer :
zhi gnas cung zhig dwangs ba yin :[ \u0f88 ]brgyad pa nyams phran bu skyes pa de brtan zhing bogs thon par byed pa ni :
gang shar thams cad bzo med du 'jog cing :
de ma yin pa'i sgom rtsol med par yengs med kyi ngang du skyong zhing :
de ltar nyams su len par zhu :
rnam rtog gi 'gyu 'phro chad cing gnas 'gyu'i bar lag 'byed :
dper na mtsho la nya mo 'phyo ba'am :
rba rlabs rgya mtsho la thim pa lta bur g.yo 'gul med pa rgyun du gnas pa zhig 'byung :
gnas 'gyu gnyis dbyer med du ngo 'phrod :
'di la sgom pa'i nyams zer :[ \u0f88 ]dgu pa de la gnyug bsring zhing bsgoms pas rgya mtsho rlung gis mi skyod pa lta bu g.yo 'gul med pa rgyun du gnas pa zhig 'byung :
de la brtan pa'i nyams zer de g.yo med bde 'khyil le ba de bsgom ma yin :
stong pa de mdangs gshis su ma song bar :
brjod med sing nge ba de la sgom gyi mthil bca' dgos pa yin no :
ji skad du phyogs kyi glang pos :
rnam rtog ma rig chen po ste :
'khor ba'i rgya mtshor ltung byed yin :
rnam rtog de dang bral ba na :
khyod ni rtag tu mya ngan 'das :
zhes gsungs pas :
de ltar nyams su len par zhu :
rnam rtog thams cad rang grol du dag nas brjod med du gsal lam mer gnas pa na :
rtse gcig ngo bo mthong :
de tshe bde gsal la zhen 'dzin gyi mkhan po lam me ba de la bsgom gyi mthil bca' 'o :[ \u0f88 ]bcu pa gnas cha bde gsal la mi chags :
'phro rgod la sdang sems mi skye :
dran pa ha cang ched du yang mi dgag :
sgo gsum gyi yul du rgya yan du mi gtang la :
rtog med du gzhag go :
rnam rtog sgom du bskyal ba'i skyon ni :
ji skad du dkon mchog brtsegs pa las :
rtog pa'i 'khor los srid pa'i dgon par 'khyams :
rtag tu las ngan nyon mongs 'du byed cing :
sdug bsngal brgya phrag mang po sgrub par byed :
ces gsungs pas :
brjod bral spang blang 'dzin zhen med pa'i ngang nas de ltar nyams su len par zhu :
rtse gcig dngos ni bde gsal mi rtog pa'i bde nyams :
yul de dang yul can dngos po gang gi cha la'ang tshor bar mi 'jug cing :
snang stong sgyu ma   'gog pa'i nyams sgrib /lta bu'i ngang la rtse gcig tu gnas :
gsal nyams ni tshogs drug ma 'gags par bden 'dzin dang bral zhing :
phyi nang yul med gsal stong go mi 'byed par gnas :
mi rtog pa'i nyams ni :
phyi nang gi 'char sgo thams cad rtog med kyi shes pa'i ngang du rtse gcig tu gnas so :
zhi gnas bde gsal mi rtog pa gol sa yin no :
mnyam bzhag la gnas zhen gti mug gi dri ma yod :
snang stong gi nyams rjes thob dang 'khrul zhen gyi dbang du ma song bar gal che'o :[ \u0f88 ]bcu gcig pa lhag mthong gi nyams btsal ba ni :
dbang gi rgyal po pad+ma 'byung gnas kyi zhal nas :
rjes shes ma zad bar dag tu :
lus gnad dag dang bral mi bya :
zhes gsungs pas :
lus gnad dang ldan pas ngag smra bsam brjod med kyi ngang nas :
yid ma bcos par rnam rtog snga phyi'i rjes su ma 'brang bar :
da lta'i shes pa gang shar gyi ngo bo de la bzo bcos ma byed par :
kho rang de ka'i steng du zhog :
ji skad du bang mdzod las :
chu ma rnyogs na dwangs :
sems ma bcos na gsal :
zhes gsungs pas :
de ltar nyams su len par zhu :
de tshe gsal rig stong gsum dbyer mi phyed pa gcig 'char ba'i tshe :
phaT:
drag po brjod la bzang ngan gyi rtog pa ci shar yang :
gza' gtad dang bral ba rang thog tu bzhag pas :
'gyu na 'gyu mkhan kho rang gi ngo bor rjen ne bar bsgom :
gsal na gsal mkhan kho rang gi ngo bo gsal stong du sa le ba de bsgom :
stong na stong mkhan kho rang gi ngo bo sing nge ba de bsgom :
nyams zhen gyi bde gsal mi rtog pa'i mdangs dbang du ma song bar :
mnyam nyid ngo bo blo yul du hrig hrig shar ba de chos kyi sku yin :
rang rig rang gsal du sa le sing nger gsal ba de longs sku yin :
brjod med rig pa zang thal du rjen hrig hrig tu shar ba de thugs rje sprul pa'i sku yin rung :
'di la zhen na yul zhen gyi dri ma yin :
don la sngar ma mthong ba'i rig pa rjen par lhag gis mthong bas na lhag mthong zer ba yin :
ji skad du klong gsal las :
ngo bo stong pa chos kyi sku :
rnam pa gsal ba longs spyod rdzogs :
'gag med shar ba sprul pa'i sku :
zhes gsungs so :[ \u0f88 ]bcu gnyis pa de la yar la spar nas zhi lhag zung 'jug tu sgom pa ni :
shes rig gi ngo bo lhag ge ba de nyon mongs pa'i rtog pas ma bslad par :
phyi'i snang yul la der 'dzin med pa chu zla lta bu :
nang sems la 'dzin med khyab brdal lta bu'i ngang nas :
zab zhi spros mtha' dang bral ba'i ngang nas bdud rtsi btung ba lta bu'i nyams myong khong nas 'char te :
ji skad du mngon rtogs rgyan las :
tshur rol pha rol mtha' la min :
de dag bar na mi gnas pa :
dus rnams mnyam pa nyid shes phyir :
shes rab pha rol phyin par 'dod :
ces gsungs pas srid pa'i rgya mtsho chen po las brgal te rang bzhin rdzogs pa chen po'i dgongs klong mngon du gyur pa'i lam sne phran bu mthong ba yin te :
de tshe hrig ge ba de ma yin par nyams gsum la zhen na :
don la bde nyams ni :
yul can dngos po dang bcas pa'i tshor ba la mi 'jug par :
snang stong brjod med sgyu ma lta bu'i nyams kyi mdangs dbang du gnas pa ni :
'gog pa'i bden pa ste :
'dod khams kyi gol sa yin :
gsal ba ni :
tshogs drug gi yul du ma 'gags par bden 'dzin dang bral ba phyi nang yul med go 'gags par gnas pa'i gsal mdangs la 'dzin zhen du song na gzugs khams su gol :
mi rtog pa ni :
phyi nang gi 'char sgo thams cad rtog med kyi shes pa'i ngang du dril te brjod med kyi ngang du rtse gcig tu gnas pa'i tshe :
blos byas kyi 'di yin 'di min gyi der 'dzin zhugs na gzugs med khams su gol bas :
de tshe gsal hrig rjen hrig ge ba de ma yengs par bsgom :
rtsol sgrub dang bral bar nyams su len par zhu :
skabs su phyag rgya chen po'i khregs chod yang dag la :
sa lam bgrangs pa rmongs shing gzhan zhig na med de :
mdo rgyud man ngag thams cad kyi sa lam gyi dgongs don rang rig thol skyes kyi shes pa skad cig ma 'di la rdzogs pa yin gyi :
bcos med kyi shes pa bzo gtad dang bral ba 'di las lhag pa ste :
tshogs brgyad kyi snang ba rang grol du lhug pa las bzo ma bcos pa :
gnyis 'dzin ther zug pa lam gyis ma bslad cing sgro ma btags shing spang blang dgag sgrub gang yang med pa'i ye re ba las :
chad lta yug 'byams mtha' brgyad rang grol :
gang shar bzo med zang thal tshig gi brjod bya dang bral ba blos sgom zad pa :
gang shar gang snang thams cad sgom gyi rang bzhin las mnyam rjes thams cad dbye mkhan dang bral ba 'di la :
thun mong ltar du sa lam dang sbyar na :
sems kyi rang bzhin 'dzin pas ma bcings shing kun tu mi g.yo ba ni :
tshogs lam chung ngu yin :
mnyam gzhag la 'dzin pa med par rjes thob kyi yon tan thams cad grogs su 'char ba ni :
tshogs lam 'bring po yin :
mnyam rjes thams cad dbyer med du rtogs nas 'khor 'das gang la yang spang blang med pa ni :
tshogs lam chen po'o :
byang chub kyi chos so bdun dang sbyar na :
chung ngur gang rang ngo shes shing 'gro 'ong gi dran pa thams cad rbad kyis bcad pa ni :
tshor ba dran pa nye bar bzhag pa yin :
lus gshed ma brgya yis bskor kyang :
'gul skyod dang bral bar chos bdun gyi ngang du gnas pa ni :
lus dran pa nye bar bzhag pa yin :
sems ma bcos par rang mal du rtse gcig tu gnas pa ni :
chos dran pa nye bar bzhag pa yin :
rtog med kyi ting nge 'dzin la nges shes thob ste :
g.yo med du gnas pa ni :
sems dran pa nye bar bzhag pa yin :
'bring du yang dag par spong ba bzhi ni :
rang sems blo bral chen por rtog med du gnas shing :
dge ba'i chos ma skyes pa skye bar byed pas na yang dag pa'o :
de la yengs pa med par 'khor 'das thams cad rang bzhin gyis yongs su dag pas na yang dag pa'o :
skyes pa de go ma log par gong nas gong du 'phel bar byed pas na yang dag pa'o :
rnam rtog gzung 'dzin gyi bag chags thams cad ma mchis pas :
mi dge ba'i chos thams cad mi dmigs par byed pas na yang dag par spong bar byed pa zhes so :
chen por rdzu 'phrul gyi rkang pa bzhi ni :
zhi gnas kyi ting nge 'dzin rgya mtsho chen po'i chu bo ltar dwangs shing mi g.yo ba ni :
'dun pa'i rdzu 'phrul gyi rkang pa yin :
rang mdangs yul snang thams cad sgyu ma dang chu zla lta bur rtogs pas :
lhag mthong rnam par mi rtog pa'i ye shes la gnas pa ni dpyod pa'i rdzu 'phrul gyi rkang pa yin :
de'i rang gshis ye gdod ma nas skye 'gag gnas gsum gyi mtha' dang bral te rang byung lhun gyis grub pa ni :
sems kyi rdzu 'phrul gyi rkang pa yin :
bsgom bya sgom byed yul yul can gyi mtshan ma med par rtogs pa ni :
shes rab rdzu 'phrul gyi rkang pa yang dag pa'o :[ \u0f88 ]de nas bcu gsum pa spros bral du yar na spar ba ni :
ji skad du slob dpon hU~M chen kA ra'i zhal nas :
khregs chod stong nyid rnam dag bsgom pa la :
sgom zhes bsgom rgyu ci yang med mod kyi :
tha mal shes pa 'di rang ci bder zhog :
bzhag pas mi sdod phyogs bcur 'gro gyur na :
de yang rang sor lhod kyis glod la zhog :
ces gsungs pas :
rnam rtog ji ltar 'phro yang dga' sdug spang blang bzo gtad dang bral bar bskyang :
dper na rgya mtsho la rlabs ji ltar shar yang rgya mtsho nyid kyang rlabs :
rlabs nyid kyang rgya mtsho yin par kun gyis go mod :
dpe de bzhin du sems stong nyid du gnas pa'i dus na yang sgom yin :
mi gnas shing sna tshogs su 'phro yang sgom yin :
'gro 'ong gnas cha thams cad sgom yin rung 'di la rang bab tu 'jog pa ma gtogs ci yang bya rgyu med pas :
ji skad du slob dpon chen po prahasti'i zhal nas :
stong nyid rang ngo shes pa'i rnal 'byor pa :
ji ltar byas kyang sgom pa'i klong :
rdzogs chen 'bras bu gzhi la rdzogs :
zhes gsungs pas :
de ltar nyams su len par zhu :[ \u0f88 ]'di'i dus gsal stong nam mkha'i dkyil lta bu'i nyams skye :
rnam rtog rags pa ma gtogs rkun bu mi tshor :
de tshe stong gsal du gnas pa'i sems dag bya yin pas sgom du mi 'dod :
sna tshogs su 'phro yang dran pa'i ngo bo tur tur ba de rig pa yin pas sgom gyi mthil de la bca' dgos :
stong gsal bde lhang nge ba de la sgom gyi mthil mi bca' zhing :
de'i mdangs ye re ba chu nang gi zla ba lta bur spros mtha' thams cad dang bral ba de la sgom gyi mthil bcas pas :
bde ba la chags pa'i 'dod khams kyi gol sa chod :
tshogs drug gi yul du sgyu ma lta bu spros mtha' dang bral zhing :
seng nge ba de la sgom gyi mthil byas na gzugs khams kyi gol sa chod :
gol sa ni stong gsal bde lhang nge ba de sgom pa'i mthil byas na bsam gtan dang po'i gol sa yin :
'gyu rtog gsal lam pa de la sgom gyi mthil byas na :
bsam gtan gnyis pa'i gol sa yin :
bde ba la zhen med tsam gyis gol sa mi chod pas :
bsam gtan gsum par gol :
stong pa ci yang ma grub pa'i gshis la bzhag pas :
bsam gtan bzhi par gol :
stong nyid dbyer med du bsgom pas gol sa chod snyam na :
ga nas chod pas :
nam mkha' mtha' yas ni gzugs cir yang ma grub pa :
sgom pa mngon du gyur kyang :
'khor ba'i chos las ma 'das so :
deng sang gi sgom chen thams cad 'di na thugs bzhugs spro las che 'dug :
de ni dri ma dang bcas pa'i blos sgom zhes bya ste :
dper na keng rus bsgoms pas lus keng rus su 'char ba dang :
sngon yangs pa can du rgan mos stag bsgoms pas mngon du gyur nas :
grong khyer thams cad stong pas 'bras bu de bzhin no :
'di gang gis bsgoms pa ma nor bar mngon du gyur na nyon mongs pa shas che shos ye shes dang sbyor nus pas na sbyor lam ste :
rang sems gsal stong du shes shing mi g.yo ba'i ngang nas snang srid kun de'i rang bzhin las ma g.yos par rtogs pa ni drod :
kun brtags kyi rtog pa thams cad dang bral zhing rang bzhin gyis nye bar zhi ste :
ye nas 'khor 'das rang sar dag cing :
mtshan ma med pa'i ngo bo mthong ba ni rtse mo yin la :
dbang po lnga ni :
gnas lugs kyi don la nges shes yang dag par skye ba ni dad pa'i dbang po yin :
de la sems 'dzin mtshan ma med par yang dag par gnas pa ni :
dran pa'i dbang po yin :
de la rang bzhin lhan cig skyes pas chos sku'i dgongs par mi g.yo bar rgyun mi chad par gnas pa ni :
ting nge 'dzin gyi dbang po yin :
de la bsal bzhag 'gro 'ong thams cad dang bral ba chu bo'i rgyun ltar gnas pa ni :
brtson 'grus kyi dbang po yin :
de yi rang bzhin bzo bcos thams cad dang bral ba tha mal gyi shes par thag chod pa ni :
shes rab kyi dbang po yin :[ \u0f88 ]de nas bcu bzhi pa de'i rang ngo la blta ba ni :
'di dus rig pa 'phro 'du med pa stong sang nger gnas pa'i dus na :
gnas cha'i mi rtog pa de sgom du bzhed pa ma yin :
'di'i dus su rang rig hrig ge sing nge ba'i gsal mdangs kyi rig pa rjen pa de ma yengs par skyong dgos pa yin :
rig pa yul la char char 'char dus rnam rtog gang shar la lta ba de sgom du 'dod pa ma yin :
ji skad du pad+ma badzra gyi zhal nas :
rtag tu rnam par rtog pa sgom byed pa :
de ni bde med 'khor ba'i rgyu :
zhes gsungs pas :
'di dus kyi rig pa gsal rjen rjen pa de yengs med du skyong ngo :
sgom mthil gyi gnad 'di ma go nas :
gnas pa dang 'gyu ba gnyis re mos blta zhing sgom gyi ngo bor 'dod pa ni 'khrul pa'i rgyu kho na'o :
dper na sems gnas pa tsam ni bsam gtan gyi lha dang 'dra la :
'phro ba tsam gyis tha mal gyi rtog pa dang 'dra bas :
'di la lo brgya bsgoms pas kyang sangs rgyas thob re na ra kan :
zhes o rgyan klong chen pas bzhed do :
'di dus gong gi rig pa rjen pa zang thal shel gong 'dra ba de klong du ma gyur gyi ring la bskyang ngo :
de la goms pas de dang mi 'bral bar 'gyur ro :
khregs chod kyi don yang dag pa rig pa rjen pa zang thal ler phud pa gnad yin gyi :
ji skad du yi ge med pa las :
sems 'dzin lta sgom med na chos sku yin :
lta ba'i rtsal gsum rdzogs na snang ba chos sku'i klong :
zhes gsungs pas :
de ltar nyams su len par zhu :[ \u0f88 ]'di la stong zil che bas stong pa nyid yin snyam zhing bsgoms pas :
phub ma'i chu lta bur stong nyid ngo mi shes shing :
stong nyid rgyas 'debs su shor bas yul thams cad stong nyid du gol :
lhag mthong yul snang gi dri ma ma dag pas yul snang so sor 'dzin pas gol :
stong pa nyid kyis stong nyid gol zhing :
yod min med min gyi ting nge 'dzin ni mi rtog pa'i gol sa yin pas :
nyams len mi 'ong bas spros bral ngo ma ma yin no :
ji skad du yum bar ma las :
rtog pa dang bcas shing dpyod pa dang bcas pa ni bsam gtan dang po 'o :
rtog pa med la dpyod pa tsam dang bcas pa rnams bsam gtan gnyis pa'o :
rtog pa yang med la dpyod pa yang med pa yid la byed pa ni bsam gtan gsum pa'o :
dga' ba sdud pa yid la byed pa ni bsam gtan bzhi pa'o :
zhes gsungs so :
nam mkha' lta bur dag par sems pa ni nam mkha' mtha' yas skye mched yin :
sems nyid spros pa med pa ni rnam shes mtha' yas kyi skye mched :
de las spros pa dang bral bar ci yang med par sems pa ni ci yang med pa'i skye mched :
de las yod med spros pa kun dang bral bar sems pa ni yod min med min gyi skye mched :
mdor na mi rtog pa'i gshis nam mkha' lta bur :
hur re ba las spros pa dang bral ba ni :
gzugs med du skye ba'i gol sa chod :
spros bcas kyi shes sgrib thams cad dag nas rig pa lhun grub tu hur re zang thal le ba de sgom skyon med du bzhed do :
ji skad du 'jam dpal mtshan brjod las :
rnam par rtog med lhun gyis grub :
ces gsungs so :
'di la snang srid thams cad ro gcig par rtogs shing :
cir snang thams cad chos nyid du 'char ba ni bzod pa :
de las mi g.yo zhing 'gyur ba med pa ni chos mchog yin :
de ltar ma yin par 'di'i skabs su stong nyid gcig pus go mi chod :
yod min med min gyi chos gtam bab chol du smra ba ni :
mu stegs pa rnams kyang de ltar smra ba yin mod :
ji skad du rig 'dzin chen po pad+ma 'byung gnas kyi zhal nas :
med dgag stong gsum mu stegs lta ba yin :
'gro 'ong stong nyid gshis shor de bzhin no :
zhes gsungs so :
de ltar yin na zhang zhung gi bon po rnams kyang :
phyi nang stong pa nyid dang :
snang la rang bzhin med pa dang :
gsal la 'dzin pa med pa dang :
bde ba la rtog pa med pa :
gshis cir yang ma grub pa :
mdangs 'gags med du snang ba sogs chos skad chal chol du smra 'dug pas blo'i 'jug tshul gnad gcig pa dang :
chos dang mu stegs bon rnams la khyad cung zad med par go ba'am :
de ltar yin na de dag rnams kyang lam dngos gzhi lta ba rnam dag yin cing thar pa khyad par can 'grub par 'gyur ro :
de ltar mi bzhed pas :
ji skad du mgon po klu sgrub snying po'i zhal nas :
tshul khrims kyis ni nyams sla yis :
lta las cis kyang ma yin no :
tshul khrims kyis ni bde 'gro nyid :
lta bas go 'phang mchog tu 'gyur :
zhes gsungs pas :
lta ba'i gnad 'gag ma khrol ba'i nyes skyon rnams :
tshul khrims ngan pa tshar gcod kyi mdo la gzigs dang :
gang zag gi lta ba bzang ngan rnams der gsal mod :
deng sang gi gang zag 'ga' zhig gis shes pa yid la ci yang mi byed par bzo med du 'jog pas so ma dang :
ma bcos pa dang :
lhug pa dang :
spros bral dang :
phyag rgya chen por bzhed pa rnams ting nge 'dzin dang 'du shes yod min med min gyi khyad par mi 'byed cing chos gtam 'ur ldir du sgrog cing :
thugs dam rtse gcig tu dril nas mngon du gyur kyang :
'di dag gi 'bras bu legs pa rnams ni lha tshe ring por bskal chen brgyad khrir mi 'chi ba'i lhar skye ba tsam yin no :
deng sang gi gang zag 'ga' zhig gis 'di tsam rtogs pa yang shin tu nas nyung :
'di'i don yang dag rtogs tshul ni :
de yang rnam par rtog pa dag pas spros bral du bzhed pa ni :
ngo bo chos dbyings nam mkha' lta bur stong zhing :
rang bzhin lhun gyis grub pas 'bad rtsol dang bral ba :
gnyis 'dzin spros bral gyi ye shes smra bsam brjod pa'i yul las 'das pa 'di la :
sangs rgyas stong byon kyang lta ba bsgyur du mi btub :
mu stegs pa stong gis brgal kyang glan ka mi tshugs :
ji skad du phar phyin las :
smra bsam brjod med shes rab pha rol phyin :
zhes gsungs so :
dbu ma rtsa ba las :
tha dad du min don gcig min :
zhes gsungs pas :
phyi nang gi snang yul la der 'dzin ma zhugs pa'i ngos nas :
blos byas ma yin par stong nyid snying rje chen por zung du 'jug pa'i khyab brdal chen po de yin gyi :
'di'i gnad go ba shin tu gal po che bas :
de ltar nyams su len par zhu :
sgom gyi gnad mthil gol shor gyi sa mtshams rnams ye nas til 'bru tsam yang ma go ba'i stong nyid kyi hang sgra sgrog pa ni ngan 'gro'i sa bon kho na'o :
mdor na rtse gcig la stong snang gi nyams dang rjes thob 'khrul pa kho na yin :
spros bral la gsal stong gi nyams dang :
rjes thob sgyu ma dang rmi lam lta bur gshis shor gyi dri ma kho na'o :
'dir yang dag gi don stobs lnga dang sbyar na :
gnas lugs kyi don la rang ngo rang gis shes shing 'khor 'das kyi blos ma reg cing snang srid dag pa rab 'byams su shar ba ni dad pa'i stobs yin :
de nyid las 'gyur ba med par ro gcig tu rtogs pa ni dran pa'i stobs yin :
nga bdag gi spros mtha' dang bral zhing lhun gyis grub pa ni ting nge 'dzin gyi stobs yin :
de la res 'jog dang 'pho 'gyur med pa ni brtson 'grus kyi stobs yin :
rang byung gi rtogs pa ye shes su ngo shes pa ni shes rab kyi stobs yin :
snang grags thams cad sgyu ma rmi lam lta bur rtogs shing rang rig rjen ner mthong bas bum pa'i dbang yin :
stong nyid snying rje chen por ya ma bral bar brdal ba ni dga' ba'i ye shes yin :
snang yul der 'dzin phra mo tsam yang med ngos nas :
rang rig stong gsal gyi rig pa rjen thal le ba de'i ngang las gnyis bsdus kyi chos thams cad :
rang rig lhun grub tu sgyu ma lta bur rtogs pas :
de ma yin pa'i chos 'ga' med pas :
sgyu ma lta bu'i ting nge 'dzin zhes bya ba yin gyi :
ji skad du rig 'dzin nA gardzu na'i zhal nas :
rten cing 'brel 'byung ma gtogs pa'i :
chos 'ga' yod pa ma yin no :
de bzhin stong nyid ma gtogs pa'i :
chos 'ga' yod pa ma yin no :
zhes gsungs pa dang :
mdo las :
chos rnams rten cing 'brel las 'byung :
ther zug ma yin rkyen las 'byung :
ma skyes pa yi don bsgom pa :
de ni ting nge 'dzin zhes bya :
zhes gsungs so :[ \u0f88 ]bco lnga pa ro gcig tu na spar ba ni :
spros bral gyi lam stegs su rtse gcig dang :
ro gcig gi lam stegs su spros bral bshad pa yin rung :
mthar thug pa yang dag gi lam ni ma yin no :
ci phyir sems dang /
rnam rtog dang /
bag chags dang /
kun gzhi dri ma cha shas dang bcas pa ma dag pas mnyam gzhag la gnas zhen gyi dri ma :
rtse gcig la gti mug gi dri ma :
lhag mthong la yul zhen gyi dri ma :
de rnams rim bzhin dag dgos pa'i phyir :
ji skad du sprul pa'i sku dga' rab rdo rje de nyid kyi zhal nas :
yin pa grub pa med pa'i rig pa 'di :
rang snang 'char tshul ci yang ma 'gags pas :
snang srid thams cad chos sku'i zhing du shar :
shar ba de nyid rang gi thog tu grol :
zhes gsungs pas :
ngo rang thog tu sprad :
thag gcig thog tu bcad :
gding grol thog tu bca' dgos pas :
da lta'i shes pa snang yul du 'gro 'ong gi rgyas ma bcings par rang yan du lhug par 'jog par zhu :
de tshe rang sems kyi ngo bo stong gsal bsgrub tu med par snang yul la sna tshogs su shin tu phra ba mthong bar dka' bas :
lhun gyis grub pa'i ngang du bzhag pa gal po che'o :
snang stong dbyer mi phyed pa'i nyams 'khrungs :
de la nges shes yod pas stong nyams ye shes kyi dri ma yin :
de la goms pas rtsol med kyi rang rig zang thal le ba de :
rang ngo mthong bas mthong ba'i lam yin :
mnyam bzhag rig stong gi nyams yin :
rjes thob 'od gsal dang rjes snang gis sprul skur dga' brod dang bcas nas mthong bas :
sa dang po rab tu dga' ba yin rung :
ser sna'i sgrib pa yod :[ \u0f88 ]bcu drug pa zang thal rjen pa de la 'dzin pa med par bskyangs pas :
mnyam rjes dbyer med du 'dres rung :
de 'dres pa'i nges shes kyi dga' blo yod :
de la gong gi zang thal de goms pas :
nyon sgrib che phra dag :
snang sems dbyer med gyur :
sa gnyis pa yin rung :
'dres bya 'dres byed dam khrims 'chal gyi sgrib pa yod :[ \u0f88 ]bcu bdun pa rang grol de ngang du shigs ser bzhag pas :
rang rig zang thal rjen pa de la 'khor 'das kyi chos thams cad ro gcig par rtogs pas ro gcig ces so :
'di sa gsum pa yin rung :
ma rig pa khong khro'i sgrib pa yod :
de tsam nyams su len par zhu :[ \u0f88 ]bco brgyad pa da dung yid sgrib yod pas gang goms pa de dang ma bral bar bskyangs pas :
sgom dang 'bral ba med rung :
shin tu cha phra ma rig pa'i dri ma yod pas :
zang thal rjen pa de rgyang so'i 'dzin phur dang ma bral bar bskyangs pas :
rig pa shel sgong g.ya' bral lta bur brten :
sa bzhi pa yin rung 'dir le lo'i sgrib pa yod :[ \u0f88 ]bcu dgu pa rtsol med shugs 'byung brtson 'grus drag pos bskyangs pas :
spros bral gyi skabs su ngo bo'i cha stong pa de 'dir ro gcig gi dus su chos kyi skur shar zhing /
rtogs pa'i mdangs 'gag med de longs spyod rdzogs skur shar :
de nyid kyi ngo bo kun khyab tu phyam me ba de sprul pa'i skur shar :
spros bral gyi gsal stong dbyer med gsum dang sku gsum dbyer med gcig tu shar bas na ro gcig ces so :
'khor 'das dbyer med du dag cing mi zad pa rgyan gyi 'khor lo'i ting nge 'dzin las :
sems dang bag chags rnams sangs shing rig pa rjen pa las gzhan g.yo ba med pas ro gcig du ma'am du ma ro gcig tu bzhed do :
ji skad du ye shes nam mkha' dang mnyam pa'i rgyud las :
dus gsum sangs rgyas sems dang bral :
rang byung snying po chos kyi sku :
sems las ma byung sangs rgyas yin :
zhes gsungs pas :
'di rang byung ka dag gi gzhi de dang bla mas ngo sprad pa'i rig pa gnyis dbyer med du rtogs pas ro gcig :
dri ma dang bcas pa'i dus na gzhi :
dri ma de sbyong ba'i dus na lam :
dri ma mtha' dag dang bral ba'i dus na 'bras bu ro gcig par bzhed do :
don 'di ma go na gzung 'dzin gyi rnam rtog med mod kyang sgom byed kyi zhen pa yod na gol :
gong bzhin stong brtags 'phro gsum la sgom byas na bsam gtan bzhi pa 'jig rten pa'i bsam gtan rnams su gol :
(spros mtha' dang bral zhing rig stong dbyer med kyi ngo bor lhun gyis grub pa ni gsang ba'i dbang ngo :   'dir mchog dga'i bshad pa chad dam dpyad /mchan /)
'dir yang dag pa'i sa lnga pa yin rung :
rnam par g.yeng ba'i sgrib pa yod do :
de nas yang dag tu rtogs pas byang chub kyi yan lag bdun ni :
sems spros pa med par rang rig zang thal gyi ting nge 'dzin yang dag pa de ni :
byang chub kyi yan lag dang po yin :
rtog med du rang bzhin gyis 'od gsal ba de :
dga' ba yang dag pa byang chub kyi yan lag gnyis pa yin :
mdo rgyud man ngag thams cad kyi dgongs don rang rig gi ngo bor rtog pa ni :
shin tu sbyang pa yang dag pa byang chub kyi yan lag gsum pa yin :
'khor 'das sam bzang ngan gyi spang blang dang bral ba ni :
brtson 'grus yang dag pa byang chub kyi yan lag bzhi pa yin :
de kho na'i ngang nas sa lam dang 'khor 'das kyi spu ris 'byed pa ni :
chos rab rnam par 'byed pa yang dag pa byang chub kyi yan lag lnga pa yin :
bzang ngan nam phyogs lhung gzung 'dzin gyi zhen chags dang bral ba ni :
btang snyoms yang dag pa byang chub kyi yan lag drug pa yin :
de las 'pho 'gyur med pa ka dag gi ngo bo hur re ba de ni :
dran pa yang dag pa byang chub kyi yan lag bdun pa yin no :   (bar 'dir gsang dbang dang mchog dga' sbyar ba chad dam dpyad /mchan /)
yang dag pa'i dran pa snang stong zung du 'jug cing :
rang rig ka dag de las 'pho 'gyur med pa ni :
shes rab ye shes kyi dbang rdzogs pa yin :
rang rig chos dbyings ye shes lnga yi zag med bde ba che la longs spyod pa ni :
dga' bral gyi ye shes yang dag go :
ting nge 'dzin dang sbyar na :
rang byung lhun grub kyi rig pa gza' gtad dang bral ba hur re ba de las ma g.yos shing /
nyon mongs pa thams cad rang dbyings su 'joms pa'i dpa' bo lta bu dang 'dra bas na :
dpa' bar 'gro ba'i ting nge 'dzin yin la :
ji skad du ting nge 'dzin rgyal po'i mdo las :
sems can thams cad sems gcig ste :
'od gsal skye ba med pa'i don :
nyon mongs 'joms pa'i dpa' bo ste :
de phyir ting nge 'dzin zhes bya :
zhes gsungs pas :
de ltar nyams su len par zhu :[ \u0f88 ]nyi shu pa 'ub chub blo 'das chen por bskyal ba ni :
ye rdzogs chen po'i rig pa mngon sum rjen par nyams su len dgos pas :
mdor na tshogs drug gi yul du phar 'char ram rang bab tu shes pa nang du gnas rung :
rang rig rang gsal rjen pa rang rig tu hur re ba :
ngan rtog tu shar yang rig stong du rjen sang nge ba :
bzang rtog tu shar yang mtha' grol du hrig ge hur re ba :
rang bab tu gnas kyang har re ba yul gyi rgyar 'dzin pas ma bslad pa :
spang len ma 'jug par sa le sing nge hrig ge hur re ba'i rig pa zang thal 'di chos skur ngos bzung zhing :
rang rig rang byung gi ye shes :
yin lugs chos sku rang mal gyi rang ngo shes pas dbyings rig ma bu 'dres :
don la rang gnas chos zad kyi dgongs pa ngos zin :
sa drug pa thob rung shes rab 'chal ba'i sgrib pa yod :
'khor ba chos skur song ba zhes bzhed :
ji skad du mu tig phreng ba las :
rang bzhin dag pa'i chos rnams la :
dri ma med pas phra rags log :
gzung 'dzin med pas 'khrul pa log :
'gyu ba med pas las rlung log :
zang thal yin pas ngo bor log :
ces pa la sogs lung shin tu mang bas de ltar nyams su len par zhu :[ \u0f88 ]nyer gcig pa rang rig rjen pa de 'char ram gnas kyang :
bcos bslad med par gsal ngar dang ldan pa rjen ye re ngos bzung yang rig pa rjen hur re ba de :
dus gsum rtog bral gyi steng du bzhag pas :
chos sku rang zhal rang bzhin bar med kyi bsam gtan zhes bya ba yin gyi :
ji skad du khyung chen las :
snang med stong dang bral ba'i ye shes de :
ma gzung ma bslad ma gtang rang so ste :
gcig gi gsum las su yis phog pa nyid :
rdzun min bden min gnas thabs lhang nge ba'o :
zhes gsungs pas :
'di la rnam rtog snang yang rang ngo mi shes pa'i ye shes rjen la bud cing :
gzung 'dzin dang dus gsum 'brel thag chod pa'i rig pa zang thal rjen hur re ba nyams su len dgos pa yin :
ji skad du seng ge rtsal rdzogs las :
ye shes rang snang ngo bo ni :
lus ngag yid rnam rtog med de :
'das pa'i yul dang ma 'ongs yul :
snang ba thad kar gcod pa 'o :
zhes gsungs pas :
shes pa rkyen drag pos dug lnga bslang zhing rnam rtog ji ltar skyes kyang de ka nas rig pa rtog med du ngos rjen par bzung bas ye shes khyad du gsal tshe dga' ba dang mi dga' ba'i bzang rtog ngan rtog ji ltar shar yang rang rig ma gtog pa mi 'char :
ngos nam zin tshe rig pa zang thal rjen hur re ba de chos sku yin pas sa bdun pa'o :
'dir thabs la mi mkhas pa'i sgrib pa yod :
chos sku thob pa ni :
ji skad du rgyud rin chen spungs pa las :
gzugs sku yul du snang ba'i tshe :
nga yi sku yi rol pa yin :
'di la nga med pa yi mi :
nga yi sku la 'di yis reg :
ces gsungs pas de ltar nyams su len par zhu :[ \u0f88 ]nyer gnyis pa rang gi rig pa zang thal rjen hur re ba las bcings grol med pa'i ngo bo de grol zhes tha snyad tsam yin mod :
rig pa zang thal rjen hur re ba de ye grol gyi chos sku yin la :
ye grol zhes pa ni :
glo bur gyis grol ba ma yin gyi :
thog mar grol zin nas da bskyar nas grol rgyu med pas ye grol zhes so :
rig pa ye nas 'khrul ma myong ba'i phyir :
grol rgyu med pa zhes bya'o :
rig pa zang thal rjen hur re ba de las gzhan pha rol tu sangs rgyas rgyu med pas grol zhes tha snyad tsam du yin mod :
sa brgyad pa non rung :
stobs la mi mkhas pa'i sgrib pa yod :[ \u0f88 ]nyer gsum pa snang grags kyi chos thams cad byung yang rang las byung :
grol yang rang rig bde ba chen por grol bar rtogs pas :
lta sgom spyod pa thams cad yul zhen la brten pa'i sgom skyon can lta bu ma yin gyi :
don las rang rig blo zad chos zad 'ub chub blo 'das chen po'i ngang du bskyal ba yin mod :
shes bya'i sgrib pa cha phra rnams dag :
nyin mtshan dbyer bsal mi 'byed pa'i nyams byed :
sa dgu pa yin rung :
smon lam ma dag pa'i sgrib pa yod :
rang rig zang thal rjen hur re ba'i chos sku de klong bde ba chen po'i ngang du nyams su len par zhu :[ \u0f88 ]nyer bzhi pa stong gsal gyi rtsal gzhi'i thog tu rdzogs :
chos thams cad rang rang gis sgrib pa spangs shing :
'khor 'das cham grol du dag pas sgom med ces rnam kun mchog ldan gyi rnal 'byor zer te :
gzhi gsum las thog ma'i ye gzhi la bag chags ma rig pa'i cha shas yod pas ye gzhi yin :
lam gyi skabs su sgrib pa thams cad sbyong zhing yon tan skye ba'i gzhi yin :
'di gnyis ni 'khor ba'i cha dang 'dres pa'i lam mo :
ye nas spros bral gyi mdangs rtsal las :
rnam rtog ma rig pa'i cha shas dag ste :
rang rig zang zal rjen hur re ba las g.yo ba med pa ni :
gzhi 'bras dbyer med rang rig ka dag gdod ma'i sangs rgyas chos sku ye shes kyi dgongs pa mngon du gyur par bzhed la :
ji skad du sku gsum 'jug pa'i mdo las :
kun gzhi dbyings su nub pa ni me long lta bu'i ye shes so :
yid kyi rnam par shes pa dbyings su nub pa ni :
mnyam pa nyid kyi ye shes so :
nyon mongs can gyi yid dbyings su nub pa ni :
so sor rtog pa'i ye shes so :
sgo lnga'i rnam par shes pa dbyings su nub pa ni :
bya ba grub pa'i ye shes so :
zhes pa 'di dag ni nyon mongs kyi cha glo bur gyi dri ma dag pas :
ye shes kyi ngo bo la 'pho 'gyur med pas sgom byed kyi nyams thams cad dang bral zhing rtogs pa zang thal rjen hur re shar :
rjes shes dbyings su dag pa yin no :
deng sang gi sgom chen 'ga' zhig gis sems sangs rgyas su bzhed rung :
rgyal ba gong ma rnams dang tha na kho bos kyang sems sangs rgyas su mi 'dod :
rnam rtog ni ma rig pa yin :
las dang nyon mongs pa bag chags ngan pa'i rten thams cad sems yin :
rnam rtog thol gyi skyes tshe cer gyis bltas pas rjen ner gnas pa de sgom yang dag chos skur bzhed pa ni :
sems sam rnam rtog dang rig pa ye nas ma phyed pa yin :
rig pa'i ngo bo ni rten med yul bral las :
rnam rtog gi dri mas ma gos pa :
ngo bo rang bzhin thugs rje'i rang rtsal lhun grub tu zang thal rjen hur re ba de las g.yos pa med pa de yin mod :
sems rig gi rnam dbye ni :
ji skad du rdzogs pa chen po gnad rgyud klong yangs las :
'khor ba'i chos thams cad sems la brten na :
sems kyi nyon mongs pa dag dus 'khor ba dag :
'das pa'i chos thams cad rig pa la brten :
rig pa yin thog tu bzhag pas sangs rgyas rang chas su 'char :
zhes gsungs pas :
sems kyi ngo bo ni ma rig pa yin :
rig pa'i ngo bo ni sangs rgyas yin :
sems kyi ngo bo ni las dang bag chags kyi rten yin :
rig pa'i ngo bo ni las dang bag chags kyi rten ma yin :
sems kyi ngo bo ni gzung 'dzin 'khrul pa yin :
rig pa'i ngo bo ni gzung 'dzin dang bral zhing ma 'khrul pa'i rang bzhin no :
sems kyi ngo bo ni spros mtha' dang ma bral :
rig pa'i ngo bo ni spros mtha' dang bral ba'o :
sems kyi ngo bo ni kun gzhi tshogs brgyad :
rig pa'i ngo bo ni kun gzhi tshogs brgyad las 'das pa yin :
sems kyi ngo bo ni rlung zhon gyi gdangs :
rig pa'i ngo bo ni rlung med rang gsal yin no :
sems kyi ngo bo ni 'dus byas kyi rkyen dbang /
rig pa'i ngo bo ni 'dus ma byas pa rkyen dang bral ba yin no :
sems kyi ngo bo ni rig pa la ltos pa :
rig pa'i ngo bo ni sems la ma ltos so :
sems kyi ngo bo ni skye 'gag gnas gsum :
rig pa'i ngo bo ni 'pho 'gyur med pa yin no :
sems kyi ngo bo ni spang bya'i sgrib pa :
rig pa'i ngo bo ni 'thob bya'i ye shes yin no :
sems kyi ngo bo ni glo bur 'khrul rtog :
rig pa'i ngo bo ni ye nas chos kyi sku yin no :
zhes pas sems sangs rgyas su 'dod pa na las dang nyon mongs pa zad pa'i tshe na :
'bras bu sangs rgyas pa yang zad pas :
gnyis med seng ge yin mod :
ji skad du ye shes nam mkha' dang mnyam pa'i rgyud las :
dus gsum sangs rgyas sems dang bral :
rang byung snying po chos kyi sku :
sems las ma byung sangs rgyas yin :
zhes gsungs pa dang :
yang rgyud de nyid las :
sems la sangs rgyas 'dod pa ni :
mo gsham bu dang gnyen byed 'dra :
zhes pa dang :
rig pa rang gsal gyi dus na rnam rtog thol byung gi ngo bo la sgom zer zhing sgom mthil byas kyang /
de la bltas pas ye shes su 'char ba ma yin :
rnam rtog glo bur de rtag mi thub pa kho rang gi mtshan nyid yin mod :
de mi gcig pas 'gyu ba rang zhi rang dag tu song :
gang zag gi rig pa'i ngo bo zang thal rjen hur re ba dri ma med pa chos sku de ngo shes pas rnam rtog gis phan yang ma btags gnod kyang ma bskyal lo :
dper na nam mkha' nas sprin dang na bun ji ltar byung yang nam mkha' rang las byung zhing /
thim yang nam mkha' rang gi dbyings su yal ba bzhin :
nam mkha' rang gi ngo bo la skye 'gag med kyang /
rtsal ma 'gags par sprin dang na bun byung ba dang 'dra mod :
ji skad du dbang gi rgyal po pad+ma 'byung gnas kyi zhal nas :
nam mkha'i ngo bo ma g.yos kyang :
sprin dang na bun khu rlangs gsum :
byung yang nam mkha'i rtsal las byung :
thim yang nam mkha'i dbyings su thim :
zhes gsungs pas :
rnal 'byor pas rig pa'i ngo bo la g.yo ba med kyang /
'gags med kyi rtsal las rnam rtog 'gyu dran ji ltar shar yang /
rig pa'i ngo bo la g.yo ba med par zang thal rjen hur re ba'i dus na :
rnam rtog gi ngo bo chos skur shar ba yin snyam na :
de ltar ma yin rnam rtog gi 'gyu ba dag bya bsal bya 'gag bya med pa'i tshul gyis zad :
rang byung ye shes kyi rlung de ngang gis stobs su rgyas pas :
rang rig zang thal rjen hur re ba de ni :
sku bzhi ye shes lnga'i ngo bor sangs rgyas pa yin mod :
de ltar sems rig ma phyed pa'i skyon ni :
ji skad du rdzogs chen rin chen bcud thig sangs rgyas thams cad kyi dgongs pa 'dus pa'i rgyud las :
kun gzhi chos sku ma phyed na /
chu dang 'o ma 'dres pa 'dra :
gnas lugs gtan la ma pheb na :
bya sgro rlung gis khyer ba 'dra :
sems dang rig pa ma phyed na :
bu ram sbrang rtsi 'dres pa 'dra :
ma rig ye shes ma phyed na :
gser dang ra gan 'dres pa 'dra :
sems dang bag chags ma phyed na :
dug dang sman du 'dres pa 'dra :
zhes gsungs pas :
'di'i dgongs don ma 'byed nas :
deng sang gi khrid ston pa'i gang zag rnams kyis theg pa thams cad kyi dgongs don lta sgom spyod 'bras gcig yin khyad med smra ba rnams ni :
lta sgom spyod 'bras kyi gnad don phyogs cha tsam yang ma khrol zhing ye nas tir rgan zhing /
theg pa thams cad khyu ded byed pa rnams ni :
ston pa rnam gsum gyi bka' dang mi 'gal lam :
'dir phyin ci ma log pa'i 'phags lam brgyad ni :
'khor 'das kyi chos thams cad smra bsam brjod med nam mkha' g.ya' dag gi dbyings lta bur rtogs pa ni yang dag pa'i lta ba :
lhag mthong rnam par mi rtog pa'i ye shes 'od gsal chen po'i rang gzugs khong nas 'char ba ni yang dag pa'i rtogs pa :
gshis de la grol 'khrul ye nas bral ba ni yang dag pa'i man ngag :
spangs pa dang rtogs pa'i yon tan thams cad rang bzhin gyis rdzogs pa ni yang dag pa'i rtsol ba :
lhan cig skyes pa'i ye shes dga' bde'i ros zag bcas kyi 'tsho ba yid la mi byed pa ni yang dag pa'i 'tsho ba :
de las mnyam rjes mi mngon pa'i stong gsal chu rgyun lta bur ma 'gags pa ni yang dag pa'i ting nge 'dzin :
de las 'pho 'gyur med pa chos dbyings byang chub sems kyi rang bzhin ni yang dag pa'i dran pa :
re dogs gzung 'dzin gyi mtha' thams cad zad sar skyol zhing rang byung gi 'od gsal mngon du gyur pa ni yang dag pa'i las kyi mtha' 'o :
'dir mi slob pa'i lam yin :
brjod bya'i tshig don thams cad phyin ci ma log par khong du chud pa ni tshig dbang rang rig zang thal rjen hur re ba las rig stong dbyer med du zung 'jug chen por brdal ba ni :
lhan cig skyes pa'i ye shes yin :
'ub chub blo las 'das shing rig stong dbyer med snang srid thams cad chos sku'i yo lang rang rig hur re ba la rtsal rdzogs pa ni :
sa bcu pa chos kyi sprin yin te :
mkhyen rtsal ma rdzogs pa'i sgrib pa yod :
sgrib pa 'di rnams ni 'og min chos kyi dbyings kyi pho brang du sangs rgyas longs spyod rdzogs sku yi 'khor sa bcu'i byang chub sems dpa' rnams la yang mnga' bar gsungs so :
ji skad du rgyud gsang snying las :
'og min bla med gnas mchog tu :
sku ni rnam par snang mdzad tshul :
byang chub sems dpa'i 'khor rnams la :
de bzhin gsung mchog mi smra ste :
sku yis chos rnams gsal bar ston :
me long bstan pa'i tshul bzhin du :
ngos kyi mdog ngan thams cad bsal :
'khor gyis de bzhin skur bltas na :
byang chub sgrib pa gting dpag med :
me long bzhin du sku la snang :
de phyir sa bcu rim gyis bgrod :
bla med byang chub yang dag thob :
ces gsungs pas :
sa lam phra mo'i sgrib pa yod pas de rnams sbyang dgos pa'i phyir :
sa lam gyi rim pa rnams gsungs pa yin gyi :
sems dang rnam rtog bag chags kyi zhen pa shes bya'i sgrib pa shin tu phra ba rnams dag dgos pa'i lung ni :
ji skad du rgyud klong chen rab 'byams las :
nyi ma'i dkyil na mun med bzhin :
ye shes klong na ma rig med :
chos sku'i klong na rnam rtog med :
ces gsungs so :
rang bzhin zang thal rjen hur re ba chos sku kun khyab khyab brdal chen po 'pho 'gyur med pa ni :
rdo rje lta bu'i ting nge 'dzin yin la :
dper na rdo rje pha lam la gang gis kyang gcod mi nus pa bzhin :
rang rig rig stong dbyer med rig pa zang thal rjen hur re ba de la rnam rtog gang gis kyang bskyod par mi nus pas :
rig stong dbyer med don dam gyi rdo rje de la 'pho gzhom mi mnga' bas na :
rdo rje lta bu'i ting nge 'dzin zhes bya'o :
ji skad du ting nge 'dzin rgyal po'i mdo las :
sangs rgyas rnams kyi gsang ba'i ting 'dzin ni :
mchog tu gang 'dod rnal 'byor rtag bsgrub pa :
rdo rje lta bu'i mig gnyis lam mthong ba :
de ni ting nge 'dzin zhes bstan pa yin :
zhes gsungs pas :
de ltar nyams su len par zhu :[ \u0f88 ]de nas kun gyi thun mong ma yin pa :
zab gsang a ti bla na med pa 'od gsal rdo rje'i snying por bstan pas :
brtson 'grus can lam thog nas grol ba'i gdams pa khyad par can thod rgal zab mo la brten nas :
dbang po rab tshe gcig lus gcig la kun bzang 'ja' skur gshegs pa'i gdams pa :
khregs chod las khyad par 'phags tshul ni :
khregs chod ni yid dpyod dang rtog dpyod kyi shes rab blos byas las ma 'das :
'di ni dbyings stong pa'i sgron ma las thig le stong pa'i sgron ma rig pa rdo rje lu gu rgyud mngon sum du lta rgyu yod pas khyad par du 'phags so :
ji skad du yi ge med pa las :
rig pa'i rang bzhin kun la khyab kyang chos kyi sku gdams ngag la thug go :
zhes gsungs so :
khregs chod blos byas kyi sems chos skur yin pa yid smon du byed pa ma gtogs mthong ba'i gnad med :
'di la yid dpyod du ma ltos par mngon sum du mthong bas khyad par 'phags :
ji skad du thal 'gyur las :
yul gnad dbang la dbang gnad sems :
sems gnad mig la mig gnad rtsa :
des na lus kyi 'dug stangs la :
bag chags lus kyi 'brel chod pas :
sangs rgyas dgongs pa rdzogs pa 'o :
zhes gsungs so :
rang rig mi rtog par gnas pa khregs chod pas yid kyi go rtogs kyi mdangs la ye shes tshol ba las ma 'das :
'dir rig pa rtog med 'od gsal gyi rang mdangs mig nas 'char ba lhun gyis grub pas khyad par du 'phags te :
ji skad du thal 'gyur las :
ye shes gnad ni mig nas 'byung :
mig ni gzigs stangs shes pa yis :
chos kyi dbyings dang lhan cig spyod :
ces gsungs so :
khregs chod las lha dang bla ma thams cad yid smon gyi rtog dpyod las ma 'das :
'dir yid dpyod la ma ltos par lha dang bla ma snang srid thams cad rgyal ba'i zhing khams su mngon sum mthong bas khyad par du 'phags :
ji skad du rgyud de nyid las :
tsit+ta rin chen gzhal yas na :
ngo bo ka nas dag pa'i cha :
stong gsal 'dus pa sku yi mdangs :
zhal phyag rdzogs pa bum pa'i sku :
lhun grub 'od kyi gong bur gnas :
thugs rje'i kha dog so sor gsal :
zhes gsungs so :
khregs chod las rang lus rgyal ba'i dkyil 'khor yin zer nas yid smon las ma 'das :
'dir rang lus 'khor lo bdun gyi lha tshogs thams cad mngon sum du gsal bas khyad par du 'phags :
ji skad du gsang rgyud las :
khregs chod lha sku yid dpyod sems 'dzin rdzongs :
'di ni 'khor bdun lha tshogs rnams :
sgrib med stong gsal 'od skur 'char :
yid dpyod zhen 'dzin dbyings su dag :
'di goms kun bzang 'ja' skur yal :
zhes gsungs so :
khregs chod la bar do yod zer nas yid dpyod las ma 'das :
'dir bar do la sogs snang srid kun dbang po'i sgor mngon sum du gsal bas khyad par du 'phags te :
ji skad du rgyud de nyid las :
dam chos gzhan la bar do yid dpyod lus :
'di ni bar do med pas mngon rdzogs 'grub :
ces gsungs so :
khregs chod las tshogs drug gi snang ba sems 'dzin dbang pos mthong bas rtog pa sna tshogs su 'char pa las ma 'das :
'di ni 'od rtsa dang dwangs ma'i dbang pos rig pa lu gu rgyud mthong dus rtog pa thams cad dus gcig la 'gag cing :
ye shes kyi snang ba'i cha dpag tu med pa mthong bas khyad par du 'phags te :
ji skad du thal 'gyur las :
lu gu rgyud du gcer mthong bas :
rnam rtog 'gyu ba'i dran pa 'gag :
bya long nam mkhar 'gro ba bzhin :
chos kyi dbyings las 'gro sa med :
zhen med rig snang nyams dag pas :
'khrul par snang ba'i rgyu rkyen zad :
ces gsungs pas :
de lta bu'i gnad khyad par can kun dang thun mong ma yin pa :
thod rgal gyi gdams ngag zab rgya can nyams su len pa la :
thog mar gnad gsum gyis gtan la phab cing mngon sum rang thog tu nyams su len pa ni :
ji skad du gsang rgyud las :
sku gsum seng ge'i 'dug stangs kyis :
rang bzhin rjen pa'i gsal stong shar :
zhes gsungs pas :
ras dkar dri med kyis mgo btum la :
lus gnad seng ge'i 'dug stangs dang ldan pas :
yul gnad nam mkha' g.ya' dag sUr+ya'i 'og tu gtad cing mig zim bur blta ba gnad do :
ji skad du gsang ba spyod pa sa bon gyi rgyud las :
dbyings dang rig pa'i lta stangs ni :
sgrib byed bral ba'i mkha' la blta :
zhes gsungs pas de ltar nyams su len par zhu :[ \u0f88 ]de tshe 'od dkar gya gyu lang ling 'ja' 'od gyen 'greng dang rtsibs shar dang lang ling rnams kyi nang nas thig le nyung 'bru tsam nya mig 'dra ba rnams dang /
skar ma lta bu'i tshab tshub dang :
skra la sro ma 'brel pa lta bu dang :
gser skud lta bu'i khra zing zing rnams 'char :
de ni rdo rje lu gu rgyud mthong ba yin gyi :
thal 'gyur las /
rdo rje mig gis mthong bar 'gyur :
zhes gsungs pas :
rang gi rig pa rdo rje lu gu rgyud dbyings rig ye shes 'du 'bral med pa'i rang bzhin :
khyab brdal gdod ma'i mgon po kun tu bzang po'i bdag nyid :
skye 'chi dang 'pho 'gyur med pa'i yon tan du ma dang ldan pa :
sgra tsam thos pas dga' bde dang ldan zhing dbang por gsal bas tshogs kyi lam :
'khor 'das kyi chos thams cad spros mtha' dang bral zhing chos nyid mngon sum gyi snang ba las ma 'das pa :
don dam pa'i gnas lugs rang gsal gyi shes pa rjen pa :
rang rig gi ngo bo rdo rje lu gu rgyud mngon sum du zang thal ler mngon pa de bla mas ngo sprad pas :
gang zag des de la bden pa mthong zhing dga' ba skyes pas :
sa dang po rab tu dga' ba zhes bya ba yin no :
lam lnga sa bcu drug bgrang yang gzhan du yod pa ma yin no :
bla mas ngo sprad pa'i gang zag gcig la rang rig bden pa mthong zhing mngon du gyur tshe :
sa lam pha rol tu phyin pa thams cad rdzogs pa yin mod :
'char tshul gyi dri ma dang bcas shing sems can la dmigs pa med pa'i snying rje skyes pas sbyin pa'i pha rol tu phyin pa yin no :[ \u0f88 ]gnyis pa ni 'di dus bzhugs stangs gsum las :
sprul sku'i bzhugs stangs byas la /
rlung gnad ni dal bar byas la 'gro 'ong cha snyoms par bya :
dgos ched ni las rlung sems kyi rta yin pas :
phyir 'pho dus su rta phar chad :
mi tshur chad pas rig pa'i mdangs snying khar thim :
rig pa ka dag rang ngo la gsal zhing brtan pa chos sku'i dgongs pa rang gsal rang bab tu 'jog pa'i dgos pa yod do :
ji skad du mu tig phreng ba las :
rlung ni ci nas dal byas te :
rab tu 'phang ba las 'byung bas :
lus dang sems kyi 'brel thag chad :
khams gsum du yang ldog pa min :
zhes gsungs pas :
de ltar nyams su len par zhu :
de tshe dkar po za zi dang :
'od dkar lang long dang :
dkar phra phro ba gnam la spu gtor ba lta bu dang :
chu ko mog la rdo brgyab pa lta bu dang :
sba phub kyi 'khor 'khyil ba lta bu dang :
thig le nyungs 'bru tsam dang sran ma tsam gyis brgyan pa rnams thar thar du 'char :
de rnams kyi nang du rdo rje lu gu rgyud ces bya ba phra zhing phra ba rta rnga la mdud pa byas pa lta bu dang :
thig le gnyis 'brel gsum 'brel dang lcags thag gi dbyibs lta bu rnams 'char ro :
de ni rang rig gi ngo bo thig le nyag gcig ces bya ba de yin :
bag chags kyi dri mas ma gos shing chu zla lta bu'i 'od gsal gyi mdangs dwangs pa :
rang rig rjen thal le ba de las gzhan rtsol med kyi nges shes skyes pas sa gnyis pa dri ma med pa non :
'di dus rang byung gi shes rab rtsol med du rgyud la skyes pas shes rab kyi pha rol tu phyin pa yin no :[ \u0f88 ]gsum pa gzigs stangs gsum las thur du phab la :
'od dkar lang ling las thig le ma mthong na mig gnyis zim bur mnyam par blta :
mthing shas che na dbus su sgril :
dkar shas che na gyen du bzlog :
ser shas che na g.yas su blta :
dmar shas che na thur du phab :
ljang shas che na g.yon du blta :
dbyings khyim ma mthong na nyi ma'i drung nas zur la bltas te khad kyis drangs la blta :
lnga ldan mnyam por gsal na gzigs stangs gang yin de dang mi 'bral ba gnad yin :
'dir rig pa'i gnad ni mig mi 'gul sems ma yengs par dbyings snang gi lu gu rgyud shar dus dbyings kyi ra bar rig pa rdo rje lu gu rgyud 'gul 'phrig med par 'dzin pa gnad do :
ji skad du sangs rgyas sras gcig las :
dbyings kyi nang du lu gu rgyud :
rnam par bzhag cing 'bral mi bya :
zhes pas de ltar nyams su len par zhu :
de tshe dbyings dang rig pa 'du 'bral med pa nyi ma dang 'od zer gyi tshul du 'char ba yin gyi :
de yang dbyings kyi rtags su 'od khyim :
ye shes kyi rtags su thig le :
sku'i rtags su lu gu rgyud :
de rnams mthong ba'i yon tan ni :
ye shes kyi snang ba la rang dbang thob pa dang :
rang mdangs kyi 'od zer du ma dang ldan zhing rnam par dag pa'i thig le la lu gu rgyud lhun grub tu brgyan pa :
de la goms pas ni gsum pa 'od zer 'phro ba'i sa non :
de la goms pas pha rol pas rgol kyang gnod sems mi skye bas bzod pa'i pha rol tu phyin pa yin no :[ \u0f88 ]bzhi pa rlung cha snyoms la dal bar bslab cing :
rdo rje lu gu rgyud 'dzin med kyi btson du bzung bas :
'od snang stong gzugs kyi cha thams cad khams bde gshegs snying po'i rang mdangs yin gyi :
dper na me shel gyi mdangs phyir shar ba dang mtshungs la :
'gul 'phrig 'gro 'ong 'phel 'grib sogs yul snang gi nus pa'i cha thams cad rlung lngas byed pas :
shel la nyi zer phog pa'i 'od kyis rkyen byas pa bzhin yin no :
des na lta stangs dang gzigs stangs kyis gcun pas :
g.yo byed kyi las rlung nang du 'jug dus sems dang sems byung gi rtog pa'i 'phro chad pas :
'od snang 'gul 'phrig med par sdod :
sems kyi rta dang 'od snang 'char ba'i rkyen gnyis rlung gcig pu'i byed las so :
mthar 'od snang zad pa'i dus su :
lnga ldan dbyings su dag pas de'i rgyu rkyen gyis 'khrul snang dang gzigs snang 'od kyi zhing khams thams cad dbyings ka dag la thim :
lhun grub kyi 'char sgo thams cad dbyings su yal nas :
lhun grub gting gsal phra ba'i cha tsam du gnas pas dngos snang grub pa med pas chos snang med pas ro gcig ces bya ba yin gyi :
rlung lnga'i g.yo byed zad pas :
dbyings ni nam yang mi 'khrul zhing :
gzhi nyid 'bras bur smin pas rang sa zin pa yin no :
de'i phyir thod rgal gyi snang ba thams cad dang po 'char thabs la 'bad :
'char dus chags zhen med pa gces :
slar zad dgos pa ni rig pa rlung dang sbrags nas rang sa zin dgos pa yin mod :
las rlung gi cha thams cad dag cing :
rig mdangs kyi cha thams cad 'phel nas slar yang nang dbyings su thim dgos pa yin :
'di lta bu'i gnad shin tu rtogs par dka' bas /
kho bos yun ring po zhig nas rje grub pa'i dbang phyug chen po mang g+ha A yu de nyid bsten pas rtogs pa yin gyi de ltar nyams su len par zhu :
'di dag 'char ba'i gnad ni sgron ma drug gi sgo nas gtan la phab pa ni :
thog mar shes rab rang byung sgron ma yis :
theg pa rnams kyi the tshom gcod :
rgyang zhags chu yi sgron ma yis :
gzugs sogs ngo bo nyid du brgyud :
dag pa dbyings kyi sgron ma yis :
rnal 'byor nyams kyi sa bon 'debs :
thig le stong pa'i sgron ma yis :
'khor 'das bsre ba'i mtshams sbyor byed :
tsit+ta sha yi sgron ma yis :
gzhon nu bum sku'i tshul du gsal :
dkar 'jam rtsa yi sgron ma yis :
dbang po'i sgo ru mngon sum gsal zhing :
ma rig pa sangs nas dag pa sku dang ye shes 'du 'bral med par gnas tshul ni :
rang gi tsit+ta rin po che zur brgyad pa mchong gur smug po'i dbus na :
rtsa thams cad 'dus pa'i dwangs ma rgya mtsho gser gyi nyi ma zhes bya ba dwangs ma lnga'i dbus na :
rang gi rig pa rdo rje lu gu rgyud gser gyi skud pa lta bu la thig les brgyan pa 'gro 'ong nyid du snang ba 'di nyid :
dbyings dang ye shes 'du 'bral med par rang rig zang thal du mthong ba 'di nyid :
thog ma'i sangs rgyas rgyal ba chos kyi sku kun tu bzang po dang zhal mjal zhes ye shes dag pa'i rang snang mthong ba yin gyi :
de ring nas dpal rdo rje sems dpa' dang skal ba mnyam pa yin mod :
ji skad du thal 'gyur las :
lu gu rgyud kyi rang bzhin ni :
rnam par rtog pa kun dag pas :
ma 'khrul pa yi sangs rgyas yin :
zhes gsungs pas :
thog ma'i sangs rgyas kun tu bzang po dang skal pa mnyam par bzhed do :
de yang dbyings rnam dag gi sgron ma 'ja' 'am rma bya'i mdongs lta bu'i klong nas :
thig le stong pa'i sgron ma lnga ldan sba 'khor lta bu'i nang du mu tig rtsar la brgyus pa lta bu dang :
lcags thag brgyang pa lta bu dang :
me tog gi drwa ba drwa phyed rlung gis g.yengs pa lta bur gcig 'brel gnyis 'brel gsum 'brel rnams 'char :
de tshe lus ru sbal 'khar gzhong du chud pa lta bur 'gro snying mi 'dod pa dang :
ngag lkugs pa lta bu'i smra ba nyung ba dang :
sems mkha' 'gro snyi la zin pa lta bu 'phro bar 'dra yang rang mal du sdod pa dang :
lus ngag yid gsum bden med du rtogs nas dge sbyor las 'bral snying mi phod pa'i rtags rnams 'byung ngo :
'di dus sangs rgyas rang rig las med par go :[ \u0f88 ]lnga pa nyams gong 'phel ni :
lus gnad longs sku glang chen gyi 'dug stangs dang ldan pa'i ngang nas :
mig 'bras cung zad glod la gzhog g.yon du bltas pas :
shes nyams dang snang nyams gnyis las :
shes pa dga' bde 'phel 'grib bde gsal mi rtog pa'i 'phel 'grib dang :
shes pa mtha' 'gyur gyi nyams srin bu me khyer lta bu dang :
sprin lta bu dang :
smug zil lta bu dang :
smig rgyu lta bu dang :
skar mda' lta bu dang :
zla 'od lta bu dang :
mar me lta bu ste shes nyams ni mi brtan cing tshan chung bas 'dir mi bstan no :
snang nyams ni :
ji skad du sgra thal 'gyur rtsa ba'i rgyud las :
'phel stobs zla ba yar ngo bzhin :
zhes gsungs pas :
rtsol med kyi ngang nas dbyings rnam dag gi sgron ma 'od mu khyud lnga ldan gyi dbus su :
dkar po dang :
mthing ga dang :
ser po dang :
dmar po dang :
ljang gu dang :
de rnams kyi dbus su thig le stong pa'i sgron ma bya rtsol med par 'char :
thig le'i dbus na pad+ma 'dab bzhi'i rnam pa kha dog mi 'dra ba du mas brgyan pa :
drwa ba dang drwa phyed mig mang ris rnams 'char :
de tshe rig pa ni 'dab chags 'phur skyen tsam du 'gro :
don dam par dbyings rig 'du 'bral med par ye nas lhun grub tu gnas pa ni sbyor ba'i lam :
dbyings rig sku dang ye shes 'du 'bral med pa'i ngang du rdzogs nas :
nyams gong du 'phel ba de la goms pas 'od kyi snang ba mthong ba ni sa bzhi pa 'od 'phro ba non :
de nyid 'bad rtsol med par sdod pa ni brtson 'grus kyi pha rol tu phyin pa yin gyi :
de ltar nyams su len par zhu :[ \u0f88 ]drug pa nyi shar chos sku'i gzigs stangs chos nyid kyi spyan yod pas gyen la bltas pas :
dbyings rig smin mtshams su 'brel pa dang :
'od kha dog lnga ldan bkrag mdangs dang ldan par snang zhing :
'od zer gyen 'greng dang rtsibs shar dang mdung rtse gshib pa lta bu dang :
re lde dang pad+ma stong ldan dang mda' lta bu dang :
ye shes mkhar thabs lta bu dang :
gru chad kyi rnam pa lta bu rnams sgrib g.yogs dang bral bar dbang po'i sgor mngon sum du mthong bas mthong ba'i lam mo :
zab mo rgya che ba'i chos nyid kyi gting dpag gzhal gyis mi lang zhing :
nyon mongs pa rang bzhin gyis sbyangs shing :
rang byung gi ye shes thob pa ni sa lnga pa sbyang dka' ba non :
lu gu rgyud de nyid la g.yo ba med pa ni bsam gtan gyi pha rol tu phyin pa yin pasade ltar nyams su len par zhu :[ \u0f88 ]bdun pa rig pa 'dzin pa la shes rab kyi spyan mnga' bas thad kar gcer gyis bltas pas :
dbyings re lde tsam du mched :
gyen 'greng rtsibs shar mdun du 'brel :
thig le me long tsam du 'char :
rig pa ni ri dwags spang rtsibs la rgyug pa tsam du 'char :
de tshe gyen 'greng la thur du phab :
zlum po g.yon dang :
gru bzhi g.yas dang :
zla gam steng dang :
gru gsum mdun du blta :
ye shes lnga'i snang ba mkhar thabs la sogs pa la mnyam par blta ba gnad yin :
rang rig rdo rje lu gu rgyud 'dus ma byas pa ma yengs par bsgom rgyu yod pa ni sgom pa'i lam yin :
rang rig rjen par gcer mthong du shar zhing :
mngon sum du blta rgyu yod pas sa drug pa mngon du gyur pa non :
chos nyid yang dag gi rten 'brel gyi thabs dang ldan pas thabs kyi pha rol tu phyin pa yin gyi :
de ltar nyams su len par zhu :[ \u0f88 ]brgyad pa longs sku la ye shes kyi spyan yod pas zur du bltas pas :
dbyings rnam par dag pa'i 'od kyis yul dang lung pa khengs :
thig le stong pa'i sgron ma sba phub tsam du 'char :
rig pa ni bung ba rtsi la rgyu ba tsam du 'gro :
de la rtsal sbyangs pas 'od kyis gar bltas la khyab pa dang :
dbyings rig la nyin mtshan med :
thig le'i nang du rigs lnga'i phyag mtshan dang :
rgya yig bod yig la sogs yi ge'i rigs byed rnams dang :
mig tshags lta bu dang :
mda' dang mdung rtse lta bu dang :
mchod rten brtsigs pa dang :
za 'og gi gur khyim lta bu dang :
nyi zla dang mkhar thabs lta bu dang :
thig le rnams kyi nang du sku rkyang re snang zhing :
rig pa ni 'gul 'phrig med par gnas so :
ting nge 'dzin gsal zhing longs sku la pad+ma'i spyan gyis mthong :
las rlung 'khrul snang thams cad je nub tu song nas :
ye shes kyi rtsal 'phrul thams cad je rgyas su 'phel bas nyams gong 'phel zhes bya'o :
don la 'dir sprul sku'i zhing khams thams cad mthong :
bar do'i snang ba tshe 'dir gtan la pheb pas bar do med par sangs rgya 'o :
ji skad du thal 'gyur las :
nyams kyi snang ba gong 'phel gyis :
ye shes snang ba phyir 'byung bas :
gyen 'greng dang ni rtsibs shar dang :
thig le sna tshogs sku nyid dang :
rig pa snang ba yul du gsal :
zhes gsungs so :
'das rjes las :
nyams snang gong du 'phel ba yis :
bar do'i snang ba mngon du byed :
ces gsungs pas :
de ltar nyams su len par zhu :[ \u0f88 ]dgu pa rig pa tshad phebs ni :
chos sku'i 'dug stangs kyis blta'o :
chos sku la chos nyid kyi mig gis mthong ba yin gyi :
de yang rig pa'i dbye ba ni :
gzhi 'dzin pa'i rig pa snying gar gnas :
gzhi gnas kyi rig pa ngo bo rang bzhin thugs rje gsum yin :
yul snang gi rig pa ni stong nyid gang yang ma phyed pa lhag mthong gi rig pa rdo rje lu gu rgyud de yin :
da lan 'dir rdo rje lu gu rgyud gtso che ba yin pas :
ka dag lhun grub kyi mdangs rig pa zhes ming btags pa'i rgyu ni rang rig gi ming rang rig lhun grub la 'bras bur btags pa ni 'od la nyi ma zhes btags pa dang mtshungs mod :
de nyid lus kyi gnad la goms pas dbyings sgron gyi snang ba nam mkhas gar khyab tu snang zhing :
thig le re re'i nang pad ma rnams kyi lte bar zhi ba'i sku rkyang bzhengs bzhugs kyi rnam pa can dpag tu med pa lam lam du 'char :
de ni rang rig chos sku 'gyur med chen po mngon du gyur pa ni :
'od gsal rdo rje snying po'i lam mo :
gong gi yon tan rnams brtan pa thob cing zag bcas kyi phung po yal nas chos kyi dbyings las phyir mi ldog pa ni :
bdun pa ring du song ba'i sa non :
rang rig bcings grol dang bral zhing longs spyod rdzogs sku las g.yo ba med pa ni :
thabs kyi pha rol tu phyin pa yin :
don la longs sku'i zhing khams gtan la phebs pa yin gyi :
ji skad du thal 'gyur las :
rig pa tshad phebs snang ba yis :
longs spyod rdzogs pa'i sku ngos zin :
zhes gsungs pas de ltar nyams su len par zhu :[ \u0f88 ]bcu pa sprul sku la shes rab kyi spyan yod pas :
thur du phab cing dbyings la gzir bas :
shes rab kyi sgra tshig dang thos bsam sgom gsum gyi byed las la rags ma lus pa'i byin rlabs mngon sum du 'byung ba ni :
gong gi thig le de rnams kyi nang du thig le lnga tshom du 'brel zhing :
rig pa sku ru smin pas zhi khro yab yum gyi sku lnga tshom dpag tu med pa 'char ro :
thig le thams cad bse phub tsam gyi klong na rgyal ba'i dkyil 'khor gyi lha tshogs gtso 'khor grangs med pa'i thugs kar zer thag 'od lnga'i tshom bur 'brel zhing rang gi snying khar 'char :
rang lus kyi 'od snang thig le dgu brtsegs kyi rnam par 'khyil zhing :
rang lus gdos bcas kyi snang ba je nub tu 'gro :
'di dus lus glang po che 'dam nas phyin pa ltar ri brag la thogs med du 'gro :
ngag grul bum gyi phru gu'i dbyangs ltar ji ltar smra ba thams cad chos tshig rang rdol du yong :
sems skyes bu rims nad kyis byang pa ltar bag chags bzang ngan gang yang yid la mi 'gyu 'o :
phyi snang gi rlung rags pa thams cad zad dus :
nang gi ye shes kyi rlung sems tshad la phebs pas ye shes ngang gis rdzogs pa'i yon tan ni :
rig pa gang la 'jug pa de las skad 'byin pa dang 'gul ba dang :
phyi'i yul snang thams cad ye shes su 'char :
nang rang gi sgyu lus 'od gsal du grol :
gsang ba rig pa sku lngar smin :
sgom pa'i rtsol ba dang bral :
'di dus rdzu 'phrul du ma dang ldan kyang mi 'gyed pa dper na bum nang gi mar me dang mtshungs :
chos nyid rnam par dag pa'i don bden pa de la rnam kun 'pho 'gyur med pa ni :
brgyad pa mi g.yo ba'i sa non :
nyon mongs pa'i las thams cad zad cing rang rig gi ye shes mngon du gyur pa ni stobs kyi pha rol tu phyin pa yin :
snang ba'i cha thams cad dngos por ma grub cing longs spyod rdzogs skur grol bas :
sku'i 'dzin cha thams cad rang sar grol ba yin gyi :
ji skad du thal 'gyur las :
rig pa tshad phebs snang ba yis :
longs sku mtshan dper gsal ba ni :
ma nges kha dog 'ja' tshon la :
rigs lnga yab dang yum du snang :
de rnams lnga lnga zung dang bcas :
rab tu gsal ba'i thig ler 'brel :
yab yum lnga yi snang ba can :
'khrul snang dag nas zhing khams gsal :
zhes gsungs pas de ltar nyams su len par zhu :[ \u0f88 ]bcu gcig pa chos nyid zad pa'i snang ba ni :
rang snang gi lta ba de gzhi dang lam dang 'bras bu'i yon tan thams cad ka dag gzhi thog tu rdzogs par 'dod na lu gu rgyud kyi gnad la goms pa kho na yin gyi :
ji skad du nor bu phra bkod las :
skye shi med pa'i srog 'dzin par 'dod na lu gu rgyud kyi lta stangs la thug go :
'gag pa med par rang sar grol bar 'dod na lu gu rgyud kyi snang ba la thug go :
dmigs pa med par mtshan ma'i chos thams cad zil gyis gnon par 'dod na lu gu rgyud kyi ye shes la ltos shig :
du ma med par gcig tu blta bar 'dod na lu gu rgyud kyi snang ba la ltos shig :
ces gsungs pas :
'di'i gnad la goms pas chos zad 'bras bu'i gzhi klong du mya ngan las 'das pas :
gzung 'dzin gyi bag chags thams cad rang sar zad cing ci'i ngo bor ma grub pas rang dwangs su 'jug pa yin no :
dper na zla ba mar 'grib nas gnam stong la ci'ang med dus zla ba'i snang ba dang po la cher song ba dang :
chung du song ba yang med pa bzhin :
rang rig gi snang ba che ru yang ma song :
mar zad dus chung du yang ma song :
don rang mdangs rang dbyings su rang thim la song ba yin :
ji skad du lung las :
gang ba med cing bri med pa :
zhes gsungs so :
don la phyi'i snang ba dbyings su thim pas snang ba de chos can chos nyid la thim :
chos nyid gang du bsam brjod bral bas chos nyid zad ces brjod la :
rang rig ka dag gi dbyings gzhir gtan la pheb cing :
'od gsal gyi snang ba rgya che bas mngon par shes pa du ma dang ldan cing :
yon tan de las g.yo ba med pa ni dgu pa mi g.yo ba'am :
legs pa'i blo gros kyi sa non :
yang dag gi don la g.yo ba med pas chos nyid g.yo med kyi bden pa mthong ba ni :
smon lam gyi pha rol tu phyin pa yin no :
de ltar nyams su len par zhu :[ \u0f88 ]bcu gnyis pa zag pa dang bcas pa'i phung po mi snang bar rtog tshogs thams cad zad cing /
sangs rgyas kyi dgongs pa la longs spyod cing gong gi nyams snang thams cad zad pas na chos nyid zad ces ming du bzhed pa yin la :
ci'ang med pa'i med dgag stong gsum ni ma yin :
mkhyen brtse dang thugs rje ye shes kyi yon tan ni gzhal du mi nus so :
'dir chos nyid zad pa'i yon tan dang mdo lugs kyi lam lnga sa bcu'i yon tan rnams mnyam snyam na :
de gtan nas mi mnyam :
mdo lugs kho rang gi lam lnga sa bcu'i yon tan drug cu rtsa bzhi rnams rdzogs rung :
da dung gsang sngags kyi yon tan gtan nas ma mthong bas gsang sngags kyi thos bsam sgom gsum la blo sbyang dgos pas khyad shin tu che'o :
chos nyid zad sar skyol bas 'khor 'das kyi chos thams cad sku gsum mnyam nyid chen po'i klong du ro gcig par mya ngan las 'da' zhing :
gdos bcas kyi yul snang dag nas sangs rgyas tshul ni :
ji skad du dpal gsang ba 'dus pa'i bshad rgyud gnyis med rnam rgyal las :
rang 'od ye shes ldan pa'i sku :
'ja' 'od bzhin du gsal ba'i bdag :
stong pa gsum las 'das pa po :
rtog med ye shes 'phro bar 'gyur :
zhes gsungs pas :
dngos por ma grub kyang med pa'i stong pa ma yin pa :
ye shes rang 'od du gsal ba :
dper na sems can du 'dzin pa'i rtog pa mi mnga' yang :
gzhan don 'ba' zhig tu 'byung ba de la sangs rgyas zhes bzhed do :
don la 'thob bya dang thob byed med :
rang rig ka dag gi ngo bo 'di ka rang yin mod :
gang zag dbang po 'bring man chad rtsol ba chung zhing nyams len la rab tu brtson pa rnams kyang :
bla ma'i thugs rje dang gdams ngag zab mo'i byin rlabs kyis :
rig pa 'dzin pa chen po bzhi la mnga' brnyes shing :
nang ltar rgyal ba kun tu bzang po dang dgongs pa mnyam la :
ji skad du slob dpon sangs rgyas ye shes zhabs kyis 'jam dpal zhal lung las :
gal te sku gsum grub na :
rig pa 'dzin pa'i gtso bor 'gyur :
rim gyis phyag rgya chen po 'o :
zhes gsungs pas rnam par smin pa'i rig 'dzin ni da lta rang rig la byan tshud pa'i skyes bu dam pa zhig gi :
lus gdos bcas sha khrag tu 'dug rung :
sems sangs rgyas dang mnyam mo :
phyi ltar tshe la dbang ba'i rig 'dzin ni :
rig pa'i rtsal 'byongs pa'i rtags lus la shar bas :
'khor ba ma stongs kyi bar du gzhom gzhig mi mnga' ba 'ja' lus rdo rje'i sku grub pa :
rig 'dzin chen po pad+ma 'byung gnas lta bur 'gyur ro :
phyag rgya chen po'i rig 'dzin ni :
sa bcu'i byang chub sems dpa' dang skal pa mnyam par gsungs so :
ji skad du de nyid 'dus pa las :
phyag rgya chen po'i rig 'dzin ni :
'dod pa thams cad la longs spyod pa dang :
sangs rgyas kyi zhing khams thams cad la skad cig tu 'gro ba dang :
lo bco brgyad lon pa'i na tshod dang ldan pa :
longs spyod rdzogs pa'i sangs rgyas kyi zhing khams nyul zhing :
tshe bskal pa'i bar du gnas pa'o :
zhes gsungs so :
lhun gyis grub pa'i rig 'dzin ni :
mnyam gzhag la bogs dbyung rgyu yod tsam ma gtogs sangs rgyas dang yon tan mnyam :
ji skad du rgyud gsang ba snying po las :
sa rab rig pa 'dzin pa'i sa 'o :
zhes gsungs pa'i don 'di yin la :
snang ba bzhi mthar phyin nas bya bral rdzogs pa chen po'i 'bras bu mthar phyin pa ni :
bla na med cing mthar phyin pa'i lam mo :
rang rig chos kyi dbyings la zag pa med kyang :
rdzogs pa'i sangs rgyas kyi sku dang sprul pa'i sku gnyis las lhag par shar nas ngo bo nyid skur lhun gyis grub pa ni :
bcu pa chos kyi sprin gyi sa non :
ye shes kyi rang snang la rang rig gi shes pa zin cing :
snang ba bzhi mthar phyin nas 'og min mkha' spyod 'gyur med rdo rje'i dbyings klong du rang rig ka dag gdod ma'i kun tu bzang por 'tshang rgya bas na :
ye shes kyi pha rol tu phyin pa yin no :
ji skad du thal 'gyur las :
chos nyid zad pa'i snang ba yis :
nyams kyi snang ba stong pa yin :
lus zad dbang po'i yul yang zad :
rtog tshogs 'khrul pa rang grol nas :
brjod bya'i tshig dang bral ba yin :
zhes gsungs pa dang :
'das rjes las :
chos nyid zad pa'i snang ba yis :
rdzogs chen bya bral 'bras bu thob :
'di ltar gzhi lam mthar phyin nas :
myang 'das gzhan la btsal du med :
ces pa dang :
'jam dpal mtshan brjod las :
sgrib pa kun las nges par grol :
mkha' ltar mnyam pa nyid la gnas :
nyon mongs dri ma kun las 'das :
dus gsum dus med rtog pa po :
zhes gsungs pa dang :
klong gsal las :
mngon sum gnad la gang goms pa :
'di ni skyes bus mda' 'phen bzhin :
slar la ldog pa ma yin no :
zhes pa dang :
mtshan brjod las :
sangs rgyas thog ma tha ma med :
dang po'i sangs rgyas rgyu med pa :
ye shes mig gcig dri ma med :
phung po lnga dag dus gsum du :
skad cig gcig gis bye brag phyed :
skad cig gcig gis rdzogs sangs rgyas :
zhes dang :
sku gdung 'bar ba las :
skyes bu blo rtsal can gyis ni :
'khrul pa'i snang ba 'di nyid las :
'byung ba rang sar dengs nas ni :
ngo bo nyid kyi 'bras bu la :
zag bcas phung po mi snang bar :
'bras bu rang sa nyid du 'gyur :
zhes gsungs pas :
'khor 'das gnyis bsdus kyi chos thams cad rang rig las sangs rgyas gzhan nas btsal du med pas de ltar nyams su len par zhu :[ \u0f88 ]de nas bcu gsum pa mngon sum gong 'phel rnams kyi dus su :
nyin mo dang mtshan mo longs sku'i rten zla ba'i dkyil du yengs med du sems bzung bas nyams snang gong du mched pa dang :
nyin mo me'i mig tsha shas sel zhing tsha grang cha snyoms shing dbyings snang rab tu 'phel ba'i gnad shin tu zab bo :
longs sku'i rten sgron me mar me la gtad nas zur du khrid pa dang :
me shel dri med la bslabs pas nyin mo'i 'khrul snang mya ngan las 'das shing rang sa zin pa'i gnad zab bo :
mtshan mo zla zer chu shel dri med la gtad pas 'od gsal sgron ma lnga ldan rab tu mched nas mtshan mo'i 'khrul snang thams cad gzugs sku gnyis su dag nas gdod ma'i gzhi la 'ja' sku'i klong du grol ba'i gnad khyad par can du zab bo :
dbyings rig gi gnad ni :
ji skad du klong gsal las :
sangs rgyas mkha' 'gro'i zhing khams su :   bud+d+ha'i ye gzhi'i don yin /
rdo rje mkha' 'gro'i me long la :   snying po'i lu gu rgyud /
rin chen mkha' 'gros me long phyes :   mig gis nam mkha' la bltas pas dbyings /
sgo la las kyi mkha' 'gro byon :   rang rig rdo rje lu gu rgyud gcer gyis mthong /
pad+ma mkha' 'gros mngon sum ston :   snang bzhi'i don rang thog tu mngon sum /
zhes gsungs pas :
snga dro shar phyogs su gtad la 'od dkar byung tshe lhor khrid la ci gnas su gzhag :
de bzhin du nub tu 'od la gtad pa dang :
phyi dro nub tu gtad pas za 'og gi ris lta bur 'char tshe byang du khrid :
cung zhig khrid ma nus na yun je ring je ring du bslab cing 'od snang las lu gu rgyud btson du 'dzin pa gnad do :
de ltar brtson pas chos zad 'bras bu gzhi klong du myur du phyin pa'i gnad 'di lta bu ni :
kho bo rgyun ring po nas srid gsum 'gran zla bral ba'i grub thob mang g+ha A yu la bsten pa'i drin las byung zhing rang gis kyang gnad du bsnun pa yin gyi gal po che'o :[ \u0f88 ]de nas rjes kyi bya ba ni :
chos zad 'bras bu'i rig pa gzhi thog tu phebs nas skye ba la rang dbang thob pas rdo rje lta bu'i skur grub pas bar do'i sems can khri phrag mang po la rang rig gi ye shes bcug pas sangs rgyas nus pa dang :
'jug pa la rang dbang thob pas bem po la rig pa bcug pas 'gul ba dang skad 'byin pa dang :
pad+ma dang dpag bsam gyi ljon shing la rig pa bcug pas chos sgra sgrog pa dang :
'od 'gyed pas 'gro ba mang po 'dul ba'i rdzu 'phrul yon tan du ma dang ldan kyang mi ston pa ni :
dper na bum nang gi mar me dang 'dra'o :
'di ni rang rig ye shes kyi rang mdangs las grub pas 'pho ba chen po rdo rje'i sku brnyes so :
'dis slar lus des 'gro don mi 'byung na de la blta ba spangs te :
'od gsal de'i ngang la g.yo ba med pas lag sor yang 'od du yal nas :
phyi snang ba'i 'od nang phung po gsang ba rig pa'i 'od gsal gsum ka dag nang gsal gdod ma'i ngang :
gzhon nu bum pa'i sku chos sku 'gyur med longs sku :
sprul sku 'char gzhi ma 'gags pa lam du zhugs nas sku dang ye shes 'du 'bral mi g.yo ba'i ngang nas :
'jig rten du nang gsal phyir gsal lhun grub stug po bkod par rang rig kun tu bzang po'i rang rtsal las :
ye snang shar bzhin du rang snang gi rgyal ba rigs lnga sems dpa' lcam dral la sogs snang zhing :
de'i rtsal shar ba ni sprul sku thub pa drug sogs rig 'dzin chen po pad+ma 'byung gnas lta bu dang :
gzhan yang mchog dang bzo dang skye ba sprul pa la sogs kyis 'gro ba sems can gyi don ji srid bskal pa ma stongs kyi bar du 'bad med lhun grub tu rgyun mi chad do :
don la rgyu bde gshegs snying po'i rang mdangs yin pas ma 'khrul :
rig pa'i mdangs phyir shar dus gzugs brnyan tsam las don dam du mi bzhed :
'dir snying po tsam yin yang las rlung dang sbrags pa'i g.yo byed de zad pas rig pa ka dag gi ngo bo nang dbyings gzhi thog der btsan sa zin pa ni :
phyi rkun sgor don nas rgyal pos gdan sa zin pa dang mtshungs mod :
don rang rig gzhi thog phebs pa 'di min pa sangs rgyas gzhan gang nas tshol :
don la mngon sum gong 'phel gyi dus rig mdangs gnyis kyis sprul sku'i lam byed :
sprul sku spang blang dang bcas pas sde snod gsum :
tshad phebs kyi tshom bu'i snang ba la longs spyod pas longs sku'i lam byed :
longs sku'i ro mnyam du spyod pas gsang sngags nang pa gsum :
chos nyid zad pa'i tshe stong nyid bsam brjod dang bral bas chos sku'i lam byed :
lam de rnams byang chub tu song bas gsang sngags 'bras bu'i lam kho na'o :
des na chos sku'i rten sku gsum da lta nyid nas rang chas su yod pas 'od gsal gyi ye shes kyi lam bsgoms pas :
yin lugs dri bral du phyin pas 'bras bu dbyings dang ye shes dbyer med pa ni :
'od gsal rdo rje snying po'i theg pa kun las khyad par 'phags pa'o :
de nas mi 'gul ba gsum ni :
lus mi 'gul ba sdod stangs gsum las mi 'da' ba'i ngang nas :
mig mi 'gul ba gzigs stangs gsum las mi 'da' bar blta :
rlung mi 'gul ba bcos bslad med pa'i ngang du bslab :
gnyis pa sdod pa gsum gyis tshad gzung ba ni :
phyi snang ba sdod pas rkyen ngan grogs su 'char :
nang sgyu lus sdod pas 'khrul pa'i bya ba dang bral :
gsang ba rlung sems sdod pas rnam rtog ye nas mi skye :
'di dus rmi lam gyis tshad gzung zhing nang rtags phyi la 'char :
brtson 'grus rab rmi lam gtan nas 'gag :
'bring gis rmi lam ngos zin :
tha mas ngan rtog nub pas rmi lam bzang por 'gyur :
de nas gsum pa thob pa gsum gyis gzer gdab pa ni :
phyi snang ba la rang dbang thob pas rkyen snang thams cad zhing khams su 'char :
nang sgyu lus la rang dbang thob pas gdos bcas 'od du yal :
gsang ba rig pa la rang dbang thob pas 'khrul rtog dbyings su dag :
bzhi pa gding bzhi'i grol tshad bstan pa ni :
rig pa yar gyi sangs rgyas kyi yon tan mthong yang thob tu re ba dang ma thob kyi dogs pa dang bral ba :
rang rig las sangs rgyas gzhan med par thag chod :
sems kyi 'khrul rtog dbyings su dag pas mar 'khor bar 'khyams nas sdug bsngal bas mnar ba'i dogs pa dang bral ba'o :
brtson 'grub rab rnams bla mas ngo sprad cing nyams len dngos gzhi la zhugs na lo gsum dang zla ba gcig :
'bring lo bzhi zla ba lnga dang zhag drug :
tha ma rnams kyang lo bdun dang zla ba bcu gcig nas gdos bcas sha khrag gi 'byung ba rang sar dag cing :
'od gsal 'ja' tshon du grol nas nang dbyings ka dag kun bzang 'ja' skur grol bar the tshom med par gsungs so :[ \u0f88 ]de nas nyams len la bar du chod pa dang :
dbang po tha ma'i tha ma rnams la bar do'i gdams pa ni :
bar do bar do zer yang rang snang gis bcos pa yin :
gzhan pha rol ga nas yod :
da lta rang rig sku gang la brtan pa thob pa de la longs spyod pa yin :
don la 'chi ba zer yang bskyed pa'i rim pa bsdu ba tsam yin mod :
'og min mkha' spyod gzhom med kyi pho brang du 'gro ba las dga' ba ci yod :
rten byin rlabs can gyi mdun du tshogs gsag mchod tshogs legs par bsham :
grogs khyad par can gyis gsal 'debs byed :
dang po rang bzhin gyi bar do la bla ma'i gdams ngag dang mdo rgyud kyi thos bsam sgom gsum la blo sbyong :
bar du de'i don la bsam zhing tshig don gyi sgro 'dogs gcad :
tha ma gsang sngags kyi lta sgom rang thog tu phab :
yin min brjod gzhi chos nyid kyi ngang du la bzla :
the tshom med par rang bzhin gyi bar do la shin tu nas 'byongs par gces so :
gnyis pa 'chi kha'i bar do la :
mi gsal ba gsal gdab pa sgeg mos me long la bltas pa lta bu'i gnad la goms par bya'o :
de nas phyi nang gi 'chi rtags ni kho bos bzos pa'i gdams pa tsha ba dmar thag las gsal :
gsang ba'i 'chi rtags ni :
sa sa la thim pas lus kyi bag gzhi lhung :
nang gi shes pa ban bun du 'gro :
chu chu la thim pas kha sna dang mig nas glo bur du chu 'byung :
kha skam zhing yan lag 'chags :
nang gi shes pa lang ling du 'gro :
me me la thim pas rkang lag gi drod 'chor :
mig mdangs kyi bkrag yal :
nang gi shes pa nag thib thib tu 'gro :
rlung rlung la thim pas dbug rgod cing ngar ngar byed :
nang gi shes pa mi gsal :
rlung rnam par shes pa la thim pa'i rtags su phyi dbugs khrog gis chad :
nang dbugs lus pa de dus ngo sprad la 'bad :
e ma 'jig rten 'di na zhen chags ma byed cig :
kye ma rigs kyi bu khyod rang gi rig pa dag pa'i snang ba chos nyid kyi bar dor 'od dang thig le'i sku'i rnam pa can 'ba' zhig tu 'char ro :
de khyod rang gi rig mdangs yin pas ngo shes par gyis shig :
nan du gsal gdab :
chos nyid bar do'i rang snang la yid ches pa ma pang du bu 'jug pa lta bu'i gdams ngag gces pas :
rnam shes nam mkha' la thim tshe sgrog gsum dang bral pa gal che bas :
sgyu lus gdos bcas kyi bem por ling gis song :
rlung bar snang la bun gyis yal bas dbugs chad :
rig pa me stag 'phar ba bzhin chos nyid kyi bar dor rang gi snang bar shar :
nam mkha' 'od gsal la thim pas snang ba 'od lnga'i rnam par shar :
'od gsal zung 'jug la thim pas rang gi lus kyang 'od du gsal :
snang ba thams cad 'od kyi sku rigs lnga'i tshom bur 'brel pa dpag tu med pa 'char :
'di dus 'jug pa'i gnad gal che bas :
rig pa 'od la phar 'jug pa dang :
'od kyis tshur 'jug pa las :
dang po rang gi snying ga nas 'od kyi zer thag tshom bu'i thugs kar 'brel bas :
tshom bu'i snang ba la rig pa gtad pas zin cing :
'di ngang la zhag gnas gsungs pa ni gang zag gzhan gyis zhag dngos bzhed rung /
kho bo'i bla ma mang g+ha A yu ni zhag dngos la mi bzhed do :
don rang bzhin bar do'i bsam gtan ji tsam brtan cha yod pa de zhag tu bzhed pa yin mod :
'od rig pa la tshur 'jug dus :
rig pas rang lus rnyed pa'i dus na tshom bu'i thugs ka nas rang gi snying gar zer thag zug pa rnams rang la 'dus pa'i tshe :
rang ngo shes pas gdams ngag dran pa tsam gyis lus 'od gsal du gnas pas mtshan ma'i bag chags rang sar grol ba dang :
rang gis rig pa ngo shes pas mngon par shes pa dang ldan zhing phyir mi ldog pa ni :
'khrul snang 'gags nas ye shes kyi snang ba 'od du 'bar zhing tshom bu lnga shar ba de ngos zin nas rang rig tu lhun gyis grub pa ni bcu gcig pa kun tu 'od kyi sa non :
ji skad du rgyud nyi zla kha sbyor las :
dbyings dang rig pa ma 'gyur na :
mi de bar do med par ni :
sangs rgyas sa la the tshom med :
ces gsungs so :
der ma zin na rig pa rgya dang bral bas rang snang rang mdangs gzhi snang du shar ba ni :
shel 'od phyir gsal ba'am :
bum pa chag pa'i mar me snang ba bzhin gsal te rang snang du ngo shes pas :
nam mkha' 'od gsal la thim pas :
rang gi mig gnyis nas 'od zer dkar dmar mthing gsum ka ba btsug pa lta bu'am /
zer thag brgyangs pa lta bu de rang gi rig mdangs su ngo shes pa tsam gyis mngon par rdzogs par sangs rgyas pa ni :
bcu gnyis pa ma chags pad+ma'i spyan gyi sa non :
de la rang ngo shes na chos nyid bar do na snang ba thams cad 'od lnga'i rnam pas sos ka'i smig rgyu ltar bkra lam me ba 'od kyi nang nas zer mtshon cha'i char 'bab pa lta bu dang /
khro bo'i sku nam mkha' gang zhing chos kyi rang sgra sgrog pa 'brug stong ldir ba lta bu de ngo shes pa tsam gyis gnyis su med par longs spyod rdzogs skur sangs rgyas pa yin gyi :
ye shes chen po'i snang ba mthar phyin pa ni :
bcu gsum pa 'khor lo rdzogs pa chen po'i sa non :
'od zer 'di rnams rang gi snying ga nas phar zer thag 'brel zhing rig pa 'od la 'jug dus rang snang du ngo shes pa dang shes thog tu 'jog pa gnad yin la :
rig pa rang sa zin pas rang rig ye shes kyi snang ba las g.yo ba med pa ni :
bcu bzhi pa bde ba chen po'i sa non :
don la rang lus 'od kyi sbu gur snang bas rang mdangs la bzhag pas :
dper na shel 'od nang du thim pa ltar 'od kyi sbu gu nang gi rig pa la thim mo :
de rang mdangs su ngo shes :
shes thog tu 'jog :
'jog thog tu thim pas /
gang du yang gsal 'grib med pa'i rig pa stong gsal spros mtha' thams cad dang bral ba'i ngang la gnas pa ni :
gdod ma'i zad sar mthar phyin cing ka dag chen po'i klong du grol nas sangs rgyas shing /
lhun grub kyi sa la nges pa rnyed pa ni :
bco lnga pa ting nge 'dzin gyi sa non :
de la brtan pa ma thob na ye shes bzhi sbyor ni :
zung 'jug gi snang ba rang la 'dus pa'i skad cig ma la :
rang gi snying ga nas 'od zer gyi snam bu shin tu mched pa dkar gsal gyi dkyil du :
ye shes lnga'i thig le 'od kha dog lnga'i tshom bu dbus ma shel gyi me long gis brgyan pa lta bu dang :
de'i steng du 'od ser gyi snam bu gru bzhi pa'i steng du 'od kha dog lnga'i tshom bu'i dbus ma gser gyi me long lta bus brgyan pa dang /
'od dmar gyi snam bu'i dkyil du ye shes lnga'i tshom bu'i dbus ma pad+ma rA ga'i me long lta bus brgyan pa dang :
'od mthing gi snam bu'i steng du ye shes lnga'i tshom bu'i dbus ma bai DUr+ya'i me long gis brgyan pa lta bu dang :
ljang gu mi snang ba ni :
rgyud nyi zla kha sbyor las :
ljang gu mi snang ba ni bya ba grub pa'i ye shes rtsal ma rdzogs so :
zhes gsungs so :
'dir 'jug pa gong gi gdams ngag dran par bya'o :
lhun grub rin po che'i snang ba ka dag la thim pas grol gzhi mthar son pa yin gyi :
gzhi snang gi dbyings ka dag gi ngang nas ngo bo rang bzhin thugs rje gsum dbyer med par gzhi snang thugs rje 'od gsal la thim :
phyir gsal du med pa ni :
dper na shel 'od nang du gsal ba lta bu'o :
phyir gsal ma dag pa 'khrul pa'i snang ba la gdul bya ltar snang ba la thugs rje zhugs pa nyid dag pa ye shes kyi sgo dang :
nang gi thugs rje la thim dus 'khrul snang dang de la 'jug pa'i thugs rjer snang ba gang yang med pas gdul bya 'dul byed rnam par dag pas rgyal ba kun tu bzang po dang dbyer med par mngon par rdzogs par sangs rgyas pas ka dag gdod ma'i sa la nges pa rnyed pa ni :
bcu drug pa ye shes bla ma'i sa non pa yin no :[ \u0f88 ]de nas bzhi pa srid pa bar do la bag chags kyi mtshams sbyor yur ba rkang chag la wa 'dzug pa lta bu'i gdams ngag ni :
'di dus bag chags sngon gyi lus de med rung yod snyam nas phyed lus snang ba'i rkyen las byed spyod shes pa bdun 'gyur gyis gsal la :
rdo rje gdan dang bya rgod spungs ri dang ma'i mngal dang gsum la ma gtogs pa kun tu 'gro zhing las kyi rdzu 'phrul shugs dang ldan pas :
de tshe 'od dkar gyi lam byas nas lha khang mchod khang me tog gi tshal du phyin snyam byas na lhar skye :
phrag dog gi 'od ljang gu bkrag med de la lam byas nas brag ri rtse rnon zang zing gcong rong tsher dong du phyin snyam byas na lha ma yin du skye :
'dod chags kyi 'od ser po la lam byas nas mkhar dang lha khang nang du phyin snyam byas na mi ru skye :
gti mug gi 'od smug pos sna khrid nas sa phug gad pa phug ring du phyin snyam byas na dud 'gror skye :
ser sna'i 'od dmar 'od kyis sna khrid nas thang rtsa med chu med lung skam rnams su phyin snyam byas na yi dwags su skye :
zhe sdang gi 'od smug nag gis sna khrid nas rdza rong chu rong brag chu 'thab rnams su phyin snyam byas na dmyal bar skye :
'di'i skabs su yi dam lha yi bskyed rim dang :
bla ma la mos gus :
dkon mchog la skyabs 'gro :
khyad par du 'pho ba gu ru sid+d+hi rnams kyis nges par kheg :
'di dus bla mas rnam shes bkug nas ngo sprad pas grol bar the tshom med do :
gal srid mir skyes kyang pha ma chos ldan gyi pang du skyes nas lo nyi shu rtsa lnga'am sum bcu rtsa lnga nas dam pa'i chos dang 'phrad nas sangs rgya bar the tshom med do :
brtson 'grus tha ma rnams kyang bla mas ngo sprad pa'i chos nyid mngon sum la goms shing de don la cung zad sbyangs pa'i bden pa'i byin rlabs kyis :
sprul pa'i zhing de dran pa tsam gyis gong gi bag chags zad pa'i stobs kyis srid pa'i bar do las rmi lam sad pa bzhin shar phyogs mngon par dga' ba'i zhing du pad+ma'i snying po la brdzus te skye ba'o :
rdo rje mi bskyod pa'i zhing khams rnam par dag pa de ni :
sa gzhi thams cad rin po che las grub pa btegs na 'phar snyam byed cing mnan na nem pa yan lag brgyad ldan gyi rgya mtsho dang lteng kas brgyan pa :
rin po che sna tshogs kyi ljon shing la sprul pa'i bya rnams kyis rtse ling ling dang chos sgra sgrog pa :
tha gru shin tu che zhing reg na 'jam pa :
ljon shing khang brtsegs rnams la rin po che'i dril g.yer rnams rlung gis bskyod pas dam pa chos kyi sgra ldir ba :
rin po che shel las grub pa'i gzhal med khang brgya stong du mas bskor ba thams cad sgo gru bzhi pa gdugs dang rgyal mtshan ba dan sna tshogs sgreng zhing :
zur bzhir mchod rten rin po che'i phreng bas 'brel pa snyan pa'i rang sgra sgrog pa :
rin po che chos 'chad pa'i lcags ri gdan dang bcas pa la :
bcom ldan 'das rdo rje sems dpa' la 'khor byang chub sems dpa' bye ba khrag khrig mang pos bskor zhing chos ston pas 'khor gyi rgyud smin pa thams cad kyang kha dog dkar po sha stag go :
de bzhin du lhor dpal ldan mdzes pa'i zhing khams na sangs rgyas rin chen 'byung gnas dang :
nub phyogs pad+ma brtsegs su sangs rgyas snang ba mtha' yas dang :
byang phyogs las rab rdzogs su sangs rgyas don grub rgyal po rnams la gong bzhin chos nyan sprul pa sku'i zhing khams :
zhi ba'i dkyil 'khor de dag tu dam pa'i chos nyan cing nyon mongs pa spangs pa'i tha mar :
bar do med par mdun gyi nam mkhar mi mjed brtsegs pa zhes :
'jigs pa'i dur khrod me ri 'bar ba der khro bo'i dkyil 'khor gyi tshom bu de mthong ba tsam gyis mngon par rdzogs par 'tshang rgya bar 'gyur ro :
'di dag rnams kyi grol tshul rgyas pa ni :
rgyud nyi zla kha sbyor dang :
rig pa rang shar gyi rgyud dang :
sku gdung 'bar ba'i rgyud rnams las gsal lo :[ <!TCC Tibetan character 4,37 undefined in unicode!> ]e ma gang zhig srid pa'i rgya mtsho brgal 'dod cing :
gzhom med bde chen thar gling bgrod 'dod pas :
mdo rgyud man ngag snying po'i bcud bsdus pa :
snying po'i yang zhun theg pa kun gyi rtse :
a ti bla med blo bral rdzogs pa che :
zab mo'i legs bshad bde chen pad tshal rgyas :
skal ldan bstan 'dzin bung ba 'dus pa'i rten :
rang rig chos sku byar med rjen pa'i gshis :
rgyu 'bras ma reg mtha' grol rdzogs pa che :
'od klong chos nyid zad do ka dag klong :
zab don 'di la yid ches gang zag rnams :
tshe 'di nyid grol don du mi gnyer ram :
bar dor rang rig sangs rgyas 'dod pa dang :
sprul pa sku yi zhing du 'gro 'dod kun :
lam mchog 'dir zhugs ci bsam don kun 'grub :
mi zad gter 'di gtad do mi spyod dam :
rang byung rnam dag 'ja' tshon 'od lnga'i klong :
rang rig ngo bo rdo rje lu gu rgyud :
gsal stong 'dzin med sku thig lam mer 'char :
gang shar thams cad lhun rdzogs ngang la rol :
zhen 'dzin rtsol sgrub thams cad sgrib byed yin :
re dogs rtag chad 'ching ba'i rgya khrol cig :
bzang ngan blang dor thams cad sems 'dzin yin :
byas chos blo zad bsgom rgyu rdul tsam med :
khregs chod rig don mthong bas gnyen po bral :
thod rgal don rtogs sems 'dzin mkhan po med :
rnam rtog gang byung rang shar klong grol yin :
rtsol sgrub spro bsdu bral ba lhun grub yin :
ma bcos ma spang cir snang zang thal klong :
ye yin ngang rdzogs snang srid chos skur 'char :
sku dang ye shes ye nas 'du 'bral med :
don gnyis lhun grub chos kyi rgyal por 'gyur :
kun bzang pad 'byung mang g+ha A yu yi :
dgongs bcud mkha' 'gro'i snying khrag dwangs ma 'di :
shar phyogs mi dbang nor 'dzin bstan pa'i bdag :
kun gyi gtsug rgyan rig 'dzin rgyal ba'i dbang :
mkhas grub kun dga' rgya mtshos bkas bskul ngor :
dgu ldan bla ma 'od skur gshegs rnams kyi :
thugs bcud dam pa kho bo'i pad 'khyil 'di :
mdo khams shar phyogs yul gyi dbus :
rang byung lhun grub bsam yas pad brtsegs kyi :
pho brang bde chen mngon dga' ru :
rig 'dzin bdud 'dul rdo rje bdag gis bkod :
dam chos 'di la gzhan gyis ming btags nas :
nga yi dgongs nyams yin smra dang :
bka' lung ma thob gzhan la 'chad byed dang :
gzu lum ras chod mkhan gyi dam nyams la :
dpal ldan bdud kyi mgon po yab yum dang :
sngags kyi srung ma e ka tsa tI dang :
dregs pa ming sring drang srong gza' bdud dang :
skyes bu chen po rdo rje legs pa yis :
srog rtsa chod la snying khrag myur du phos :
'chi nas mnar med gnas su skyol cig sa ma ya :
chos 'di ji srid bskal pa ma stongs kyi bar du ma rdzogs so :
bkra shis dpal 'bar 'dzam gling kun khyab shog :
mang+ga laM///
/
