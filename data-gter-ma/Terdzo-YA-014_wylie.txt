@#//
thugs rje chen po bde gshegs kun 'dus kyi sgrub thabs chog khrigs zab lam gsal ba'i nyin byed ces bya ba bzhugs so //
oM swasti /
thugs rje chen po bde gshegs kun 'dus kyi sgrub thabs chog khrigs zab lam gsal ba'i nyin byed ces bya ba /
bla ma dang gnyis su med pa'i dpal pad+ma gar gyi dbang phyug la phyag 'tshal lo //
mkha' khyab lus can gang 'dul phrin las kyis //
rnam grol khang bzang 'khrid pa rgyal kun gyi //
brtse chen thugs rje'i rang gzugs gar dbang lha //
dbyer med khyab bdag bla mar gus btud nas //
skal ldan gang zhig rim gnyis rnal 'byor gyis //
zung 'jug bde chen go 'phang mngon byed pa'i //
brgyud ldan dam pa'i zhal lung cho ga'i khrigs //
zab lam gsal ba'i nyin byed 'di na bskrun //
de la 'dir zab rgyas kyi theg pa thams cad kyi mthar thug
/rnal 'byor bla na med pa gnyis su med pa'i rgyud kyi snying po'i nges gsang /
tshe 'di nyid la mchog gi dngos grub mngon du byed pa'i myur lam /
rgyud lung man ngag thams cad kyi snying po las kyang snying por gyur pa /
thugs rje chen po bde gshegs kun 'dus kyi cho ga'i khrigs rim /
o rgyan smin grol gling pa'i phyag bzhes ji lta ba bzhin dkyus gcig tu bkod pa la sbyor ba yo byad kyi bsham bkod dang /
dngos gzhi sgrub pa'i thabs gnyis las /
dang po ni /
gang du bya ba'i gnas su dam tshig gi bris sku bkram pa'i mdun du rdul tshon gyi dkyil 'khor cho ga bzhin du bsgrubs pa'am /
stegs bu khebs ldan gyi steng du ras bris bkram pas kyang rung zhing /
gang ltar dkyil 'khor gyi dbus su many+dzi'i khar rnam rgyal bum pa bcud ldan kha rgyan mgul chings dang bcas pa'i khar thod chu'am /
dung chu'i steng gzungs rdor bkod /
byang shar du many+dzi dma' ba la las bum /
mdun du dkyil 'khor lha'i mchod gtor dmar po phyogs bzhir pad 'dab bzhi dang mtshams bzhir ril bus brgyan pa'i g.yas su lha chen /
chad tho /
bdud rtsi /
g.yon du legs ldan gtso bor byas pa'i chos skyong spungs gtor brtan ma /
rak+ta /
mtha' skor gyi byang shar du mtshams 'dzin me tog nas brtsam ste chu gnyis nyer spyod lngas g.yas su bskor ba dang /
slob dpon gyi mdun du g.yon nas brtsam ste nang mchod /
rdor dril cang te'u /
me tog gi snod rnams bzhag
/gzhan yang dbang gi chas /
rol mo'i khyad par /
tshogs kyi yo byad sogs nye bar mkho ba'i cha rkyen thams cad phun sum tshogs par bsham mo //
gnyis pa sgrub thabs dngos la /
sngon 'gro
/dngos gzhi /
rjes kyi rim pa dang gsum las /
dang po la gnyis te /
spyi dang khyad par gyi sngon 'gro'o //
dang po spyi'i sngon 'gro la lnga'i dang po skyabs su 'gro ba ni /
thog mar tshig bdun gsol 'debs dang rje gter chen chos kyi rgyal po'i rnam thar gsol 'debs bcas sngon du 'gro bas /
mdun gyi nam mkhar dpag bsam shing :
rab tu rgyas pa'i snying po la :
seng khri pad+ma nyi zla'i steng :
rtsa ba'i bla ma rdo rje 'chang :
brgyud pa'i bla ma rnams kyis bskor :
mdun du yi dam dkyil 'khor lha :
g.yas su sangs rgyas dkon mchog ste :
rgyab tu dam chos dge 'dun g.yon :
mtha' skor mkha' 'gro chos skyong sogs :
sprin phung gtibs pa lta bur gyur :
zhes pas skyabs yul gsal btab nas /
na mo :
bdag sogs 'gro kun byang chub bar :
bla ma sangs rgyas dam pa'i chos :
tshogs mchog bde gshegs dkyil 'khor lha :
mkha' 'gror bcas la skyabs su mchi :
zhes lan gsum gyis skyabs su 'gro
/gnyis pa sems bskyed ni /
brgal dka' srid pa'i rgya mtsho las :
mkha' mnyam 'gro rnams bsgral ba'i phyir :
bla med rdzogs pa'i byang chub sems :
dam pa bdag gis bskyed par bgyi :
zhes lan gsum gyis sems bskyed cing /
sems can bde dang ldan gyur cig
/sdug bsngal kun dang bral bar shog
/bde dang rtag tu mi 'bral zhing //
chos kun mnyam nyid rtogs par shog
/ces tshad med bzhi bsgom /
gsum pa rdor sems sgom bzlas ni /
rang gi spyi bor pad zla'i steng :
hU~M las rdo rje sems dpa' che :
dung mdog zhal gcig phyag gnyis pa :
rdor dril 'dzin pas yum la 'khyud :
dar dang rin chen rgyan gyis brgyan :
thugs kar zla steng rdo rje la :
hU~M mtshan yig brgya'i phreng bas bskor :
de las byang sems bdud rtsi'i rgyun :
babs pas sdig sgrib nyes ltung kun :
dag cing dri ma med par gyur :
oM badzra satwa sa ma ya ma nu pA la ya :
badzra satwa twe no pa tiSh+Tha dri D+ho me b+ha wa :
su to Sh+yo me b+ha wa :
a nu rak+to me b+ha wa :
su po Sh+yo me b+ha wa :
sarba sid+d+hi m+me pra yats+tsha :
sarba karma su tsa me tsit+taM shre yaHku ru hU~M:
ha ha ha ha ho :
b+ha ga wAn sarba ta thA ga ta badzra mA me muny+tsa :
badzrI b+ha wa ma hA sa ma ya satwa A:
mgon po bdag ni mi shes rmongs pa yis //
dam tshig las ni 'gal zhing nyams //
bla ma mgon pos skyabs mdzod cig
/gtso bo rdo rje 'dzin pa ste //
thugs rje brtse ba'i bdag nyid can //
'gro ba'i gtso la bdag skyabs mchi //
sku gsung thugs rtsa ba dang yan lag gi dam tshig nyams chag thams cad mthol zhing bshags so //
sdig sgrib nyes ltung dri ma'i tshogs thams cad byang zhing dag par mdzad du gsol /
zhes gsol ba btab pas rdo rje sems dpa' 'od du zhu nas rang la thim par gyur par bsam mo //
bzhi pa maN+Dal ni /
sngar gyi tshogs zhing de dag gi spyan sngar /
chos dbyings rang byung rol pa'i rtsal :
phyi nang snod bcud snang srid chos :
khyab gdal zhing khams mchod sprin bcas :
'khor gsum yongs dag nyid du 'bul :
sarba pU dza rat+na ma d+ha la hU~M:
zhes maN+Dal phul /
lnga pa bla ma'i rnal 'byor ni /
dag gsal ye shes 'od lnga'i klong :
seng khri pad+ma nyi zla'i steng :
rtsa ba'i bla ma rdo rje 'chang :
zhal gcig phyag gnyis rdor dril 'dzin :
mtshan dpe'i gzi byin rab tu 'bar :
dar dang rin chen rgyan gyis brgyan :
dgyes 'dzum 'od zer spro ba'i sku :
rdo rje'i skyil krung lham mer bzhugs :
mtha' skor brgyud pa'i bla ma dang :
yi dam sangs rgyas byang chub sems :
'phags pa nyan rang chos srung tshogs :
mngon sum lta bur bzhugs par gyur :
zhes pas rten gsal btab la /
sras bcas rgyal ba 'khor bcas la :
gus pas btud de phyag 'tshal lo :
phyi nang gsang ba bla med pa'i :
mchod pa kun gyis yang dag mchod :
tshe rabs thog med nas byas pa'i :
sdig pa'i las rnams mthol zhing bshags :
sems can kun la phan mdzad pa'i :
dge ba kun la yi rang ngo :
sangs rgyas mya ngan 'da' bzhed gang :
bskal pa rgya mtshor bzhugs su gsol :
gdul bya'i bsam pa ji bzhin du :
chos kyi 'khor lo bskor bar bskul :
bsod nams gang zhig bgyis pa rnams :
thams cad byang chub chen por bsngo :
zhes lan gsum gyis yan lag bdun pa dang /
skye med spros bral chos dbyings pho brang du :
rang bzhin rnam dag gdod ma'i mgon po mchog :
kun bzang chos sku snang ba mtha' yas la :
gsol ba 'debs so bdag rgyud byin gyis rlobs :
gsal mdangs 'gag med rdo rje dbyings kyi zhing :
lhun grub 'od gsal bde chen sgyu ma'i sku :
longs spyod rdzogs sku thugs rje chen po la :
gsol ba 'debs so bdag rgyud byin gyis rlobs :
gang 'dul der snang thugs rje'i pho brang du :
ma 'gags rang shar 'gro 'dul sprul pa'i sku :
o rgyan slob dpon pad+ma 'byung gnas la :
gsol ba 'debs so bdag rgyud byin gyis rlobs :
thugs rjes 'gro ba 'dul ba'i pho brang du :
ji lta ji snyed chos kun mkhyen cing gzigs :
sgra bsgyur lo chen bai ro tsa na la :
gsol ba 'debs so bdag rgyud byin\u0f8e
zag med bde chen rdo rje'i pho brang du :
mchog gi sa brnyes mkhar chen mtsho rgyal dang :
mnga' bdag tshangs pa lha yi me tog la :
gsol ba 'debs so bdag rgyud byin\u0f8e
gsang chen smin grol chos kyi pho brang du :
zab mo'i lam la skal ldan 'dren mdzad pa :
rig 'dzin bla ma 'gyur med rdo rje la :
gsol ba 'debs so bdag rgyud byin\u0f8e
deng nas bdag sogs mkha' mnyam 'gro ba kun :
sems dang sems nyid bde chen chos sku'i klong :
gdod ma'i dbyings su mngon par byang chub nas :
mtha' yas 'gro kun 'dren par byin gyis rlobs :
zhes pas gsol btab bla ma yi :
gnas gsum 'bru gsum gnas pa las :
dkar dmar sngo ba'i 'od zer 'phros :
bdag gi gnas gsum thim pa yis :
dbang bzhi thob nas sgrib bzhi sbyangs :
sku bzhi mngon du 'gyur bar shog :
ces brgyud pa'i bla ma la gsol 'debs dang dbang bzhi blang mthar /
dzaHhU~M baM hoHsa rang la bstim /
dge ba 'di yis myur du bdag
/dpal ldan bla ma 'grub gyur nas //
'gro ba gcig kyang ma lus pa //
de yi sa la 'god par shog
/ces dge ba bsngo /
gnyis pa khyad par gyi sngon 'gro la'ang lnga'i dang po bgegs bskrad pa ni /
rang skad cig gis rta mchog he ru ka khro gtum bzod par dka' ba'i gzi brjid bskal pa'i me ltar 'bar bar gyur /
ces gnyug ma'i lhar ldangs nas gral gsham du bgegs gtor bshams pa /
oM hrIHbadzra kro ta ha ya grI wa hu lu hu lu hU~M phaTaH
ces rta sngags kyis bsang /
swA b+hA was sbyang /
stong pa'i ngang las b+h+rU~M las rin po che'i snod zab cing rgya che ba'i nang du gtor ma kha dog dri ro nus pa phun sum tshogs par gyur /
oM AHhU~M hoH
zhes mkha' lding gi rgyas brlabs nas he ru ka'i dam rgya mig gyen du phyogs pa'i smin mtshams g.yon par bcings la /
pheM/
zhes mgron bkug
/oM sarba big+h+nAM na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM gr-ih+Ne daM ba liM ta swA hAH
zhes nam mkha' mdzod kyi sngags rgyas gtor ma bsngos la /
hU~M:
gsang ba mchog gi dkyil 'khor 'dir :
dngos grub sgrub la bar gcod pa'i :
log 'dren bgegs dang 'byung po'i tshogs :
mchod sbyin bzang pos tshim byos la :
myur ba nyid du phyir dengs shig :
gal te bka' las 'da' byed na :
bdag nyid thugs las khro bo dang :
rdo rje mtshon cha'i tshogs spros te :
khyod kyi lus ngag rdul phran bzhin :
'jig par 'gyur bar gdon mi za :
zhes bka' bsgos la /
sum b+ha ni'i drag sngags bzla zhing gu gul gyis bdug cing thun gyis brab /
rol mo'i sgra drag po dang bcas pas bgegs bskrad /
gnyis pa mtshams gcad pa ni /
hU~M:
nga ni bde gshegs thams cad kyi :
gsung gi bdag nyid khro bo'i rgyal :
mi bzad rngam brjid 'bar ba yi :
thugs kyi rol pa chen po las :
rdo rje mtshon cha 'bar ba'i me :
steng 'og phyogs mtshams rnams su 'phros :
steng yang rdo rje'i gur du bres :
'og kyang rdo rje'i sa gzhir gdal :
phyogs mtshams rdo rje'i ra bas gtams :
sprul pa'i khro tshogs mtshon cha dang :
'bar ba'i me 'od tshwa tshwa 'phro :
gzhom med srung ba'i gur khang ni :
mtshams kyi dkyil 'khor chen por grub :
oM badzra kro ta dz+wa la rak+Sha tiSh+Tha hU~M:
zhes mtshams bcad /
gsum pa bshags pa bya ba ni /
bshags yul rnams /
badzra sa mA dzaH
zhes rdo rje bsdu ba'i phyag rgya dang bcas spyan drangs nas thal mo sbyar te /
hU~M:
bde gshegs kun 'dus dkyil 'khor lha tshogs rnams :
thugs rje'i brtse bas bdag la dgongs su gsol :
sku gsung thugs kyi dam tshig gnyan po dang :
rtsa ba yan lag nyes byas phra mo rnams :
bka' ltar ma bgyis gzhung bzhin ma bsrangs pas :
sdom pa gsum dang 'gal ba ci bgyis pa :
mi 'chab 'gyod pa'i sems kyis mthol bshags na :
dmigs med tshangs pa mchog gi dngos grub stsol :
ces dang /
hU~M/
ye shes sku mchog rang bzhin dkyil 'khor ni //
sogs kyis spyi bshags kyang bya zhing /
dzaHhU~M baM ho :sa bshags yul rnams rang la bstim /
bzhi pa byin dbab pa ni /
khyad par gyi sbyar spos yi dwags kyi me la bsregs shing /
cang te'u la sogs pa'i rol mo'i tshogs dang bcas pa'i gdung dbyangs dang sbyar nas /
hU~M:
'gyur med bde chen chos dbyings nas :
rgyal ba rgya mtsho'i lha tshogs rnams :
ma g.yel thugs rjes brtser dgongs la :
dbang skur byin phob dngos grub stsol :
mthu rtsal nus pa'i dpung skyed la :
rtags dang mtshan ma myur du ston :
oM AHhU~M kA ya wA ka tsit+ta dz+nyA na A we sha ya a A:
zhes bdag gnas yo byad thams cad la byin phab /
lnga pa mchod rdzas byin rlabs ni /
rang nyid lhar gsal thugs ka nas :
raM yaM khaM 'phros me rlung chus :
ma dag dngos 'dzin bsreg gtor bkrus :
raM yaM khaM:
oM swa b+hA wa shud+d+haHsarba d+harmAHswa b+hA wa shud+d+ho\u0f85 haM:
thams cad stong nyid nam mkha'i ngang :
b+h+rU~M las rin chen snod nang du :
oM las phyi nang mchod pa'i tshogs :
so so'i lha mo'i rol par bcas :
rab 'byams nam mkha' gang bar gyur :
oM badzra puSh+pe d+hU pe A lo ke gan+d+he nai wid+ya shab+da pU dza sa ma yaHhU~M:
zhes dang bdud rtsi la /
rang byung zhal bu ka pA lar :
bcud ni rigs lnga yab yum gyi :
dam rdzas bdud rtsi'i rgya mtsho che :
ye shes lnga yi ngo bor gyur :
oM AHhU~M sarba pany+tsa a mr-ita hU~M hrIHTha :
lan gsum /
gtor ma la /
gtor gzhong rat+na'i gzhal yas su :
gtor ma 'dod yon phung por gyur :
oM AHhU~M ma hA ba liM ta AHhU~M:
lan gsum /
rak+ta la /
mkha' dbyings spros bral b+han+d+ha ru :
chags med rak+ta rgya mtshor bskyil :
oM AHhU~M ma hA rak+ta dz+wa la AHhU~M:
lan gsum /
de dag ni sngon 'gro'i las rim mo //
gnyis pa dngos gzhi la brgyad kyi /
dang po rten dang brten pa'i dkyil 'khor bsgom pa ni /
oM:
'khor 'das chos kun gdod ma nas :
ma bcos spros bral de bzhin nyid :
rang byung ye shes khyab gdal dbyings :
ngo bo 'gyur med chos sku 'o :
A:
nam mkha' las ni gzha' tshon bzhin :
stong nyid ngang las sgyu ma'i rtsal :
'gro drug kun khyab snying rjer shar :
rang bzhin 'gag med longs sku'i sprin :
hU~M:
stong pa nyid dang snying rje che :
zung 'jug bde chen rdo rje'i sems :
dwangs gsal 'gyur med yi ge hrI:
sprul sku rgyu yi thig le che :
de las dkyil 'khor 'khor lo kun :
rim par spros te gsal bar bya :
nam mkhar gnas pa'i hrIHyig las :
e yaM raM baM laM suM chad :
nam mkha' rlung me chu sa'i dkyil :
ri rab khor yug bcas pa'i rtser :
b+h+rU~M las rang byung gzhal yas khang :
sna tshogs rin chen khams las grub :
gru bzhi pa la sgo bzhi pa :
rta babs bzhis brgyan 'dod snam dang :
pha gu drwa phyed shar bur bcas :
mda' yab phyur bur tog gis mdzes :
mtshan nyid kun dang yang dag ldan :
lte bar pad+ma'i phreng ba yis :
zlum por bskor dbus rA ga'i gzhir :
e las thabs shes chos 'byung dbyings :
chags bral pad+ma 'dab bzhi'i dbus :
pad nyi zla ba'i dkyil 'khor bsgom :
nam mkha'i hrIHyig gdan steng babs :
ut+pal dmar po hrIHsa mtshan gyur :
'od 'phros phyogs bcu'i rgyal ba kun :
spyan drangs hrIHra thim yongs gyur pa :
bdag nyid bde gshegs bcom ldan 'das :
rgyal ba rgya mtsho'i sku ru gyur :
sku dmar pad+ma rA ga'i mdog :
zhal gcig phyag bzhi 'od zer 'bar :
yid 'ong khro 'dzum chags nyams rgyas :
phyag bzhi'i dang po thal sbyar bar :
rdo rje 'dzin pas yum la 'khyud :
gnyis pas pad+ma'i phreng ba dang :
ut+pal dmar po'i sdong bu 'dzin :
zhabs gnyis g.yo med skyil krung bzhugs :
stod g.yogs smad dkris dar sham dang :
rin chen rus pa'i rgyan gyis mdzes :
pang du hrIHlas bde chen yum :
gsang ba ye shes dmar gsal mdangs :
gcer bu gzhon tshul lang tsho rgyas :
dang po'i phyag gnyis gri gug dang :
thod pa 'dzin pas yab mgul 'khyud :
gnyis pas ral gri kha T+wAM 'dzin :
zhabs gnyis yab 'khyud mnyam par sbyor :
yab kyi thugs kar ye shes sems :
rta mgrin dmar po pad phreng dang :
pad+ma 'dzin pa khro gtum gzugs :
de yi thugs kar ting 'dzin sems :
dmar gsal hrIHyig 'od 'bar bsgom :
spyi bor rigs bdag 'od dpag med :
sprul sku'i cha byad tshe bum 'dzin :
bdag nyid yab yum rjes chags kyis :
mnyam par sbyor ba'i sbyor mtshams nas :
byang sems yi ge 'khor lo'i sprin :
'khor gyi lha gnas rnams su 'phros :
ra ha tsa ri hri ni ya sa dzaHhU~M baM ho :
de ltar sa bon so so las :
'khor gyi lha rnams bsgom pa ni :
shar du rdo rje mkha' 'gro yab :
dkar po rdo rje thod khrag 'dzin :
rdo rje mkha' 'gro ma dang sbyor :
lho ru rin chen mkha' 'gro yab :
ser po rin chen thod khrag 'dzin :
rin chen mkha' 'gro ma dang sbyor :
nub tu pad+ma mkha' 'gro yab :
dmar po pad+ma thod khrag 'dzin :
pad+ma mkha' 'gro ma dang sbyor :
byang du karma mkha' 'gro yab :
ljang gu ral gri thod khrag 'dzin :
karma mkha' 'gro ma dang sbyor :
yab rnams spyan gsum mche ba gtsigs :
khro tshul nyams rgyas gar dgur ldan :
glang lpags stag sham dar dpyang dang :
thod phreng phyag rgya drug gis brgyan :
yum rnams rang rang yab kyi mdog :
khro 'dzum gzhon tshul lang tsho rgyas :
gcer bu skra grol phyag rgya lngas :
rab mdzes yab la 'khril ba'i tshul :
gri gug thod khrag 'dzin pa 'o :
shar sgor rdo rje phra men ma :
dkar mo kha gdong lcags kyu 'dzin :
lho sgor rin chen phra men ma :
ser mo phag gdong zhags pa 'dzin :
nub sgor pad+ma phra men ma :
dmar mo khyi gdong lcags sgrog 'dzin :
byang sgor las kyi phra men ma :
ljang nag 'ug gdong dril bu 'dzin :
kun kyang g.yon pas kha T+wAM 'dzin :
gcer bu bde ba'i gar stabs bsgyur :
'od lnga'i phreng ba 'khrigs pa'i dbus :
yang sprul 'khor tshogs du mar bcas :
dam tshig 'khor lo'i tshul du bzhugs :
gnyis pa byin brlab cing dbang bskur ba ni /
de ltar lha tshogs thams cad kyi :
spyi bor oM dkar sku rdo rje :
mgrin par AHdmar gsung rdo rje :
snying khar hU~M mthing thugs rdo rje :
sku gsung thugs su byin brlabs gyur :
ces gnas gsum rdo rje gsum du byin gyis brlabs nas /
hU~M:
bdag nyid ye nas sangs rgyas lnga'i :
sku gsung thugs su lhun grub phyir :
dug lnga rnam dag ye shes lngas :
gnyis su med par dbang bskur ro :
hrIHhU~M trAM oM A:
a b+hi Shiny+tsa hU~M:
zhes spyi bo'i gnas lngar rigs lnga'i phyag rgya dang bcas pas dbang bskur /
gsum pa ye shes kyi 'khor lo spyan drang ba ni /
snying ga'i hU~M 'od lcags kyu yis :
bde gshegs kun 'dus lha tshogs rnams :
mdun gyi nam mkhar bkug par gyur :
bdud rtsi lnga bsregs pa'i spos btul zhing rol mo sna tshogs kyi sgra dang bcas /
hU~M:
bzhengs shig bzhengs shig stobs bcu mnga' ba'i lha :
dus las mi 'da' thugs rje'i dbang gis ni :
sems can don dgongs 'phags pa spyan ras gzigs :
ma lus 'khor dang bcas te gshegs su gsol :
chos dbyings rang bzhin bde chen zhing khams nas :
rigs bdag 'od dpag med mgon gshegs su gsol :
sgyu 'phrul rang snang ri bo ta la nas :
bde gshegs thugs rje chen po gshegs su gsol :
zla gam dbang drag rol pa'i dkyil 'khor nas :
dpal chen khro rgyal rta mgrin gshegs su gsol :
nub phyogs o rgyan sprul pa'i pho brang nas :
gsang ba ye shes mkha' 'gro gshegs su gsol :
nyi shu rtsa bzhi gnas yul dur khrod nas :
rigs bzhi'i dpa' bo mkha' 'gro gshegs su gsol :
bka' dang dam tshig gnyan po'i pho brang nas :
phra men bka' nyan 'khor bcas gshegs su gsol :
oM AHhU~M sarba sa ma ya e A ral+li hrIng hrIng sa ma ya dzaHdza :
zhes spyan drang /
bzhi pa bzhugs su gsol ba ni /
hU~M:
rang byung dkyil 'khor chen po 'dir :
ting 'dzin bsam yas sprul pa'i lhar :
chu la chu bzhag ji bzhin du :
gnyis su med par bzhugs su gsol :
dzaHhU~M baM ho :
sa ma ya tiSh+Tha lhan :
lnga pa phyag 'tshal ba ni /
hrI:
chos sku skye ba med pa las :
'gag med gzugs sku'i rol par shar :
bde gshegs kun 'dus dkyil 'khor lhar :
gus pa'i yid kyis phyag 'tshal lo :
a ti pU ho :
pra tIts+tsha ho :
drug pa mchod pa la /
phyi /
nang /
gsang ba /
de kho na nyid dang bzhi las /
dang po ni /
rgyas par spro na chu gnyis nyer spyod rol mo bcas so sor 'bul ba ni /
thal sbyar dang bcas te /
rab 'byams rgya mtsho dpag med na //
mchod yon ji snyed yod pa dang //
bdag gis gus pas bshams pa 'di //
rgyal ba sras dang bcas la 'bul //
oM sarba ta thA ga ta sa pa ri wA ra ar+g+haM pra tIts+tsha swA hA/
zhes pad kor gnyis re sngon 'gros rang rang gi phyag rgya se gol bcas pas mchod /
de bzhin du /
zhabs bsil /
me tog
/bdug spos /
snang gsal /
dri chab /
zhal zas /
sil snyan /
zhes sbyar ba dang /
pA d+yaM 
puSh+pe 
d+hU pe 
A lo ke 
g+han+d+he 
nai wid+ya 
shab+da rnams bcug pas mchod /
de nas rin chen sna bdun 'bul ba ni /
zhing 'di 'khor lo rin po che'i //
mkhas pa dag gis yongs bkang ste //
dngos grub 'dod pa sbyin pa'i phyir //
nyin re shes rab can gyis dbul //
oM tsakra rat+na badzra pU dzi te AHhU~M/
zhes rang rang gi phyag rgya se gol dang bcas pas mchod /
de bzhin du /
nor bu 
btsun mo 
blon po 
glang po 
rta mchog 
dmag dpon rnams dang /
ma Ni 
satri 
pu ru Sha 
hasti 
a shwa 
khaD+ga zhes rim pa ji lta bar bsgyur bas mchod /
'dod yon lnga 'bul ba ni /
kha dog dbyibs legs yid 'ong rgyan phreng ldan //
phyogs dus kun na gzugs mchog ci mchis pa //
mos blos rgyal ba sras bcas la 'bul na //
bzhes shing bla med grub mchog bstsal du gsol //
oM rU pa kA ma gu Na badzra pU dzi te AHhU~M/
zhes pad kor re re sngon 'gros rang rang gi phyag rgya dang /
slar pad kor se gol bcas pas mchod /
phyogs dus kun na zin dang ma zin pa'i //
yon tan tshig brjod sgra snyan yid 'ong ldan //
mos blos rgyal ba sras bcas la 'bul na //
bzhes shing bla med grub mchog bstsal du gsol //
oM shab+da kA ma gu Na badzra pU dzi te AHhU~M/
phyogs dus kun na tsan+dan sbrul snying dang //
a gar la sogs dbang po tshim byed dri //
mos blos rgyal ba sras bcas la 'bul na //
bzhes shing bla med grub mchog bstsal du gsol //
oM gan+d+he kA ma gu Na badzra pU dzi te AHhU~M/
phyogs dus kun na ro dang bcud ldan pa'i //
lus sems brtas byed ro mchog ci mchis pa //
mos blos rgyal ba sras bcas la 'bul na //
bzhes shing bla med grub mchog bstsal du gsol //
oM ra sa kA ma gu Na badzra pU dzi te AHhU~M/
phyogs dus kun na 'jam mnyen 'khril chags pa'i //
reg bya'i khyad par dbang po tshim byed pa //
mos blos rgyal ba sras bcas la 'bul na //
bzhes shing bla med grub mchog bstsal du gsol //
oM spar+she kA ma gu Na badzra pU dzi te AHhU~M/
zhes dang /
rdzas brgyad 'bul ba ni /
lha yi dbang po lha min g.yul rgyal nas //
bkra shis lha mo brgyad kyis mchod pa ltar //
rgyal dbang kun dngos spyan ras gzigs dbang la //
bkra shis rdzas brgyad dag gis mchod par bgyi //
oM aSh+Ta mang+ga la badzra pU dzi te AHhU~M/
zhes nam mkha' mdzod rgya dang pad kor se gol bcas pas 'bul /
rig ma bcu drug 'bul ba ni /
kun tu dga' ba nyams bzhi'i rnam 'gyur can //
rdo rje pi waM gling bu rnga thabs bzung //
yid 'phrog 'jo sgeg ldan pa'i lang tsho ma //
nam mkha' rab 'byams gang bas 'khor lor mchod //
oM AHbadzra wI ni hU~M/
oM AHbadzra waM se trAM/
oM AHbadzra mri daM ge hrIH
oM AHbadzra mu ra dze AH
zhes pad kor re sngon du 'gro bas rang rang gi phyag rgya dang se gol rang thad du gtogs pas mchod /
de bzhin du /
mchog tu dga' ba nyams bzhi'i rnam 'gyur can //
rdo rje sgeg bzhad glu dang gar mkhan ma //
yid 'phrog 'jo sgeg ldan pa'i lang tsho ma //
nam mkha' rab 'byams gang bas 'khor lor mchod //
oM AHbadzra lA s+ya hU~M/
oM AHbadzra hA s+ya trAM/
oM AHbadzra gI tI hrIH
oM AHbadzra nIrti AH
khyad par dga' ba nyams bzhi'i rnam 'gyur can //
me tog bdug spos snang gsal dri chab ma //
yid 'phrog 'jo sgeg ldan pa'i lang tsho ma //
nam mkha' rab 'byams gang bas 'khor lor mchod //
oM AHbadzra puSh+pe hU~M/
oM AHbadzra d+hU pe trAM/
oM AHbadzra A lo ke hrIH
oM AHbadzra gan+d+he AH
lhan skyes dga' ba nyams bzhi'i rnam 'gyur can //
gzugs reg ro dang chos dbyings rdo rje ma //
yid 'phrog 'jo sgeg ldan pa'i lang tsho ma //
nam mkha' rab 'byams gang bas 'khor lor mchod //
oM AHbadzra rU pa hU~M/
oM AHbadzra ra sa trAM/
oM AHbadzra spar+she hrIH
oM AHbadzra d+harma d+hA tu AH
de nas gos zung 'bul ba ni /
de nas de la kha dog legs bsgyur ba'i //
na bza' shin tu dri zhim dam pa 'bul //
gos bzang srab la 'jam pa sna tshogs dang //
rgyan mchog brgya phrag dag kyang 'bul bar bgyi //
sna tshogs dbang po'i gzhu ltar rab bkra zhing //
gang la reg na bde ba'i rgyur 'gyur ba'i //
gos bzang rin chen bdag blo sbyong phyir 'bul //
bzod pa dam pa'i gos kyis brgyan par shog
/dri med mtshan la sgrib gsal mi mnga' yang //
dad pas ngur smrig rgyal mtshan phul ba yis //
nam mkha'i mtha' klas gyur pa'i sems can rnams //
sangs rgyas brtul zhugs mchog la spyod par shog
/oM badzra wAsatra ye pra tIts+tsha swA hA/
zhes slob dpon gyis stegs khebs 'bul /
de nas phyi nang gi mchod sprin thun mong du 'bul ba ni /
oM:
kun bzang rnam rol mchod pa'i tshogs :
mchod yon zhal bsil me tog dang :
bdug spos mar me dri chab dang :
zhal zas sil snyan sna tshogs dang :
gzugs sgra dri ro reg bya sogs :
'dod yon lnga dang rang byung rdzas :
dbang po'i me tog tshil gsur spos :
zhun chen mar me mkhris pa'i dri :
sha chen zhal zas la sogs te :
'dod yon mchod pa bsam mi khyab :
bdag cag dad pas 'bul lags na :
bde ba chen por bzhes su gsol :
oM badzra ar+g+haM pA d+yaM puSh+pe d+hU pe A lo ke g+han+d+he nai wid+ya shab+da sarba pU dza ho :
zhes dang /
gnyis pa nang mchod la gsum las /
sman mchod ni /
rang byung gdod nas dag pa'i rdzas :
rtsa brgyad stong sbyar bdud rtsi sman :
ye shes sgrub rdzas chen po 'di :
dngos grub kun gyi dbyig tu 'bul :
oM AHhU~M sarba pany+tsa a mr-ita kha raM khA hi :
zhes mtheb srin nyi zla'i ga'us bcus te gtor bas spyir 'bul ba dang /
khyab bdag ston pa kun bzang snang mtha' yas //
thugs rje chen po pad+ma gar gyi dbang //
mtsho skyes rdo rje pad+ma thod phreng rtsal //
sman mchod 'bul lo mthu dbang dngos grub stsol //
sarba pany+tsa a mr-ita kha raM khA hi /
lo chen bai ro mkhar chen mtsho rgyal dang //
chos rgyal khri srong 'gyur med rdo rje rtsal //
rtsa brgyud kun 'dus drin can bla ma la //
sman mchod 'bul lo mthu dbang dngos grub stsol //
sarba pany+tsa a mr-ita kha raM khA hi /
pad+ma gar dbang gsang ba ye shes yum //
rigs bzhi'i mkha' 'gro sgo skyong rnam pa bzhi //
dkyil 'khor 'khor lo'i lha tshogs thams cad la //
sman mchod 'bul lo mthu dbang dngos grub stsol //
sarba pany+tsa a mr-ita kha raM khA hi /
legs ldan lha chen yab yum mkha' 'gro bzhi //
mkha' 'gro chos skyong dam can gter srung dang //
zhing skyong gzhi bdag srid gsum ka dag la //
sman mchod 'bul lo mthu dbang dngos grub stsol //
sarba pany+tsa a mr-ita kha raM khA hi /
zhes bye brag tu 'bul ba yang bya'o //
gtor ma'i mchod pa ni /
chos dbyings rnam dag gtor gzhong du :
gtor ma 'dod yon phung por spungs :
zag med bde chen mchod pa'i mchog :
rnam dag bdud rtsir bzhes su gsol :
oM ma hA ba liM ta pU dza khA hi :
rak+ta'i mchod pa ni /
nyon mongs chags pa 'khor ba'i khrag :
chags med bde chen rgya mtshor bskyil :
gsang ba'i sgrub rdzas chen po 'di :
mnyam nyid dbyings su bzhes su gsol :
oM ma hA rak+ta pU dza khA hi :
gsum pa gsang mchod la gnyis las /
sbyor mchod ni /
snang ba yab la stong pa yum :
gnyis med sbyor ba'i byang chub sems :
bde chen dga' bzhi'i rol par spel :
dgyes pa chen por bzhes su gsol :
oM b+ho d+hi tsit+ta ma hA su kha pU dza ho :
sgrol mchod ni /
nyon mongs gzung 'dzin 'khor ba'i dgra :
rtog bral ye shes mtshon cha yis :
bdag med chos kyi dbyings su bsgral :
'khor 'das ro mnyam nyid du bzhes :
sarba sha trUM mA ra ya rbad :
bzhi pa de kho na nyid kyi mchod pa ni /
snang srid chos kun gdod ma nas :
rgyal ba'i dkyil 'khor chen por grub :
mchod bya mchod byed gnyis su med :
'khor gsum dmigs med chen por bzhes :
d+harmA d+hA tu ma hA pU dza At+ma ko\u0f85 haM:
zhes mchod nas /
bdun pa bstod pa ni /
che ba'i yon tan rjes su dran pas rab tu dad pa'i yid kyis kun nas bslangs te so so'i phyag chen gyis thal mo sbyar bas btud de /
hrI:
khyab gdal bde chen chos dbyings las :
'gag med gzugs sku'i rol par shar :
bde gshegs kun 'dus spyan ras gzigs :
thugs rje'i dbang phyug khyod la bstod :
chags med pad+ma rA ga'i mdog :
zhal gcig phyag bzhi zhabs gnyis ldan :
mdzes 'dzum chags nyams rab rgyas pa :
mtshan dpes brgyan la phyag 'tshal bstod :
thal sbyar dang po'i phyag gnyis kyis :
thabs shes bde chen rdo rjer bsdams :
'gro drug 'dren mdzad pad phreng dang :
chags bral ut+pal 'dzin la bstod :
nyon mongs gdung sel lha rdzas gos :
'dod yon ma spangs rin chen sogs :
sna tshogs rgyan gyis yang dag mdzes :
'gro 'dul sku la phyag 'tshal bstod :
gzhom med gsung dbyangs drug cu'i sgra :
'gro drug skad bzhin khyab par 'jug :
yi ge drug pa chos sgra che :
'gag med gsung la phyag 'tshal bstod :
zab gsal mkha' ltar khyab pa'i thugs :
spros med bde chen chos sku'i klong :
'gro kun 'dren pa'i thugs rje can :
'gyur med thugs la phyag 'tshal bstod :
gsung gi dbang phyug rigs kyi bdag :
bcom ldan mgon po 'od dpag med :
chags bral 'gro 'dul sprul skur ston :
'chi med mchog sbyin khyod la bstod :
chos nyid zhi las ma g.yos kyang :
'jigs gzugs gtum rngam me ltar 'bar :
khro rgyal khrag 'thung rta mchog dpal :
rta skad rngam bzhad khyod la bstod :
chags med bde chen shes rab yum :
gsang ba ye shes rnal 'byor ma :
thugs rje'i chags pas khams gsum 'gugs :
bde chen dbyings su 'dren la bstod :
ye shes lnga dngos dug lnga sbyong :
phung po lnga dag rigs lngar snang :
bde stong dbyer med zung 'jug sku :
rigs lnga'i mkha' 'gro'i tshogs la bstod :
tshad med bzhi dngos phra men ma :
'gugs 'ching sdom myos las sgrub cing :
phrin las bzhi bdag rdzu 'phrul can :
dpal chen bka' sdod rnams la bstod :
thog mtha' med pa'i rdo rje sems :
gtso dang 'khor du rnam shar ba :
rang rig ye shes rol pa'i rtsal :
'du 'bral med pa'i ngang du bstod :
ces bstod /
brgyad pa bzlas pa bya ba ni /
lha tshogs thugs kar pad nyi dang :
zla ba'i gdan la hrIHdmar mthar :
shin tu phra ba'i sngags kyis bskor :
'od 'phros phyogs bcu'i sangs rgyas mchod :
byin rlabs dngos grub bdag la thim :
sgrib dag tshogs rdzogs dbang bzhi thob :
khams gsum 'gro drug sems can la :
phog pas las nyon sdig sgrib sbyangs :
phyi snod gzhal yas khang du gyur :
nang bcud lha yi 'khor lor rdzogs :
sgra grags sngags kyi rang sgra ste :
sems kyi dran rtog chos sku'i ngang :
zhes bzlas dmigs gsal gdab /
'dzab bskul ni /
chos dbyings rnam dag rang byung dkyil 'khor du :
bcom ldan thugs rje chen po'i lha tshogs rnams :
sku ni snang stong bde chen 'od sku'i zhing :
gsung ni grags stong dzapa? dbyangs sngags kyi sgra :
thugs ni ka dag 'gyur med chos dbyings ngang :
yun ring dus nas bsnyen cing bsgrubs pa'i lha :
rtse gcig mos pas khyod sku gsal btab ste :
gsung dbyangs dzapa? kyis thugs dam rgyud bskul na :
rang byung dbang dang dngos grub bstsal du gsol :
zhes bskul /
bzla bya'i sngags ni /
oM AHhU~M hrI:
oM ma Ni pad+me hU~M:
zhes yig 'bru bcu po ni gtso bo yab kyi snying po 'o //
oM hrIHbadzra kro d+ha ha ya gr-I wa hu lu hu lu hU~M phaT:
ces 'bru bcu drug pa ni rta mgrin gyi snying po 'o //
oM d+hu ma g+ha ye na ma swA hA:
zhes 'bru dgu pa ni yum gyi snying po 'o //
d+hA ki nI ha ri ni sa ra tsa hri ya dzaHhU~M baM ho :
zhes 'bru bco lnga pa ni 'khor rnams kyi snying po 'o //
ba su sid+d+hi nA nA kha d+he sid+d+hi sarba sid+d+hi pha la hU~M:
sid+d+hi sid+d+hi sa ma ya sdus sdus hU~M hU~M puSh+TiM pA shaM ku ru hU~M:
rat+na sid+d+hi sa ma ya hrIM hrIM dzaHdza :
zhes 'bru bzhi bcu rtsa drug ni dngos grub kyi byin rlabs dbang du sdud pa'i snying po ste bzlas pa'i skyon thams cad spangs la /
gtso bo la stong phrag gcig bzlas na /
rta mgrin dang yum gnyis la brgya /
'khor sngags sum cu /
byin bsdu bcu re ste /
de lta bu'i gtso 'khor gyi 'gros brtsis nas ci tsam nus pa bzla zhing slar yang bde chen gyi bzlas pa ni /
khyad par snying ga'i 'khor lo las :
sngags kyi phreng ba zhal nas thon :
yum gyi zhal zhugs pad+ma nas :
rdo rje'i lam du byang chub sems :
bde ba'i ngo bor byung ba gang :
snying ga'i sa bon nyid la bstim :
kun tu bde ba'i ngo bo nyid :
mi 'gyur mchog tu 'od gsal ba'o :
zhes pa'i dmigs gnad dang bcas gtso sngags yi ge bcu pa nyer gcig tsam bzla'o //
bum dzapa? ni las rdor gyis me tog 'thor la pad kor gyis gzungs thag blangs te slob dpon la phul /
des kyang de bzhin du blangs te g.yon pa'i khu tshur gyis bzung la /
rang srog sngags kyi 'od zer gzungs thag la //
'khril te bum pa'i lha tshogs thugs kar zhugs //
de dag sku las byang sems bdud rtsi'i rgyun //
babs pas bum chur gnyis med ro gcig gyur //
zhes gsal gdab ste rnam rgyal bum par rtsa ba'i lha rnams kyi snying po stong rtsa sogs ji ltar rigs pa dang /
las bum du skad cig gis rta mgrin bskyed nas de'i snying po brgya rtsa sogs bzlas nas /
las rdor gyis pad kor sngon 'gros me tog gi phreng ba bsdus /
slar yang pad kor gyis dung chos blangs te /
oM AHhU~M gis mchod yon phul bas /
lha rnams bde ba chen po'i ngo bor zhu nas bum pa'i chu dang ro gcig tu gyur par bsam mo //
de nas mchod cing bstod pa ni /
oM:
yon chab dang ni me tog dang :
spos dang mar me dri chab dang :
zhal zas sil snyan la sogs pa :
bde ba'i mchod pa 'di rnams ni :
bdag cag dad pas 'bul lags so :
bzhes shig bde ba chen por bzhes :
oM badzra ar+g+haM puSh+pe d+hU pe A lo ke g+han+d+he nai wid+ya shab+da pU dza ho :
mdzes pa'i gzugs dang snyan pa'i sgra :
byug pa'i dri spos ro mchog ldan :
reg bya 'jam dang dam tshig sdom :
kun gyi don du kun la 'bul :
mnyes nas bde ba chen por bzhes :
oM rU pa shab+da g+han+d+he ra sa spar+she sa ma ya pU dza ho :
zhes mchod /
oM:
legs so legs so ston pa khyod :
las dang nyon mongs 'gag par byed :
sdug bsngal bde ba chen por 'dren :
chos kyi khams rnams sad par mdzad :
lus ngag yid gsum bde ba yi :
sgra yi dbyangs kyis dag par byed :
bde ba'i gnas nas bde ba'i lam :
bde ba'i 'bras bu bla na med :
e ma ho bde ba'i sku chen po :
e ma ho bde ba'i gsang sngags che :
e ma ho bde ba'i khams rnams sad :
e ma ho bde ba'i gnas na gnas :
e ma ho bde ba zag pa med :
thams cad bde ba'i rang bzhin can :
de la rtag tu phyag 'tshal lo :
zhes bstod /
de dag ni dngos gzhi'i las rim mo //
gsum pa rjes kyi rim pa la bzhi las /
dang po sgrub pa'i gtor ma bsngo ba ni /
srung ma spyi dang /
khyad par lha chen lcam dral /
sman btsun ma /
rdor legs /
gter bdag
/gzhi bdag dang bcas pa'i gtor ma'i cho ga zur gsal bzhin bya'o //
gnyis pa tshogs kyi mchod pa la lnga las /
dang po bsham zhing byin gyis rlabs pa ni /
dam rdzas su 'os pa'i tshogs kyi yo byad rnams zhing ngam gcan gzan gyi pags pa la sogs pa'i steng du bza' ba g.yas dang btung ba g.yon phyogs su bshams la /
las rdor gyis ling+ga zur pa med na tshogs tha ma'i zan bcad de /
rdzas gzhan rnams la nang mchod gtor /
phyag byas la gsol ba gdab nas /
hU~M:
bdag nyid thugs las raM yaM khaM:
'phros pas nyes skyon bsregs gtor bkrus :
rang byung bde skyong ka pA lar :
dam rdzas sha lnga bdud rtsi lnga :
'dod yon zag med bdud rtsir zhu :
dngos grub kun gyi snying por bskyil :
oM AHhU~M ha ho hrI:
zhes pa'i sngags lan gsum brjod pas byin gyis brlab /
gnyis pa tshogs zhing spyan drang ba ni /
bdud rtsi lnga'i spos bsreg cing /
cang te'u la sogs pa'i rol mo'i sgra dang sbyar te /
hU~M:
rang bzhin rnam dag pho brang nas :
bcom ldan mgon po thugs rje'i gter :
gtso dang 'khor du bcas pa rnams :
'dir gshegs tshogs kyi mchod pa bzhes :
dbu rgyan thor tshugs ldems se ldem :
dar dpyang cod pan pu ru ru :
rin chen rus rgyan khra la la :
rol mo'i sgra snyan di ri ri :
glu len gar byed khyugs se khyug :
'bum phrag 'khor tshogs sha ra ra :
'dir gshegs tshogs kyi mchod pa bzhes :
gnas khang 'di la byin gyis rlobs :
tshogs gtor 'di la bcud cig phob :
'dir tshogs sgrub mchog rnal 'byor la :
mchog dang thun mong dngos grub stsol :
gu ru d+he wa d+hA ki nI sa ma ya dzaHdza :
e A ral+li hrIM hrIM:
zhes spyan drang /
gsum pa mchod pa la /
tshogs phud cha gsum du spros pa'i dang po mchod pa ni /
las rdor gyis gsol gdab dang bcas /
dam tshig gi rdzas rnams las 'dod yon gyi sprin nam mkha' gang bar spel te phul bas dgyes par bsam la /
ho :
sangs rgyas dam tshig sha chen lnga :
nyes bral bdud rtsi lnga yi bcud :
bza' dang bca' bar yang dag ldan :
kha dog dri dang ror ldan pa :
thams cad sbyar ba'i tshogs mchod 'di :
rnal 'byor mchod pa bla na med :
dkyil 'khor lha tshogs dgyes par rol :
bde chen dbyings su bzhes su gsol :
ga Na tsakra pU dza khA hi :
zhes mchod /
bar pa bshags pa ni /
gsol gdab dang bcas /
cha gnyis pa bdud rtsi lngar dmigs te phul bas thugs dam bskangs nas 'khon gcugs nyes byas thams cad dag par bsam la /
thog med dus nas da lta'i bar :
nyon mongs dbang gyur sgo gsum gyis :
mi dge spyad pas dkyil 'khor lha'i :
thugs dang 'gal ba ci mchis bshags :
zhes dang yi ge brgya pa bzla /
tha ma bsgral ba ni /
ling+ga'am tshogs zan slob dpon gyi mdun du bzhag cing /
dmigs bya rnams dbang med du bkug nas mtshan ma'i rten la bstim par bsam la /
hU~M:
rta mchog thugs las pho nya'i tshogs :
'phros pas ma rig gdug can rnams :
thar med las kyi brub khung du :
skyabs bral nyam thag tshul du bkug :
ces gsal gdab /
hU~M:
khrag 'thung khros pa drag po'i mtshon :
rno ngar ye shes phyag rgya yis :
ma rig dug lnga'i dgra bgegs rnams :
rtog bral ye shes dbyings su bsgral :
oM pad+ma kro ta sarba duSh+TAM badzra kI la ya sarba sha trUM mA ra ya rbad :
ces phur bus gdab cing bsgral ba'i snyigs mar bdud rtsi bran nas gsol gdab bcas /
hU~M:
nyon mongs bdag lta'i lnga phung gzugs :
bdag med dbyings su bsgral pa'i rdzas :
'dod yon rdo rje'i dam tshig che :
'khor ba bsgral phyir bzhes su gsol :
ma hA mAM sa rak+ta kiM ni ri ti gu h+ya sa ma ya kha raM khA hi :
zhes bstod /
bzhi pa tshogs la rol pa dang /
lnga pa lhag ma gtong ba ni dbang gi mthar mdzad do //
gsum pa dbang bskur ba la gsum las /
bdag nyid 'jug pa dang /
slob ma la dbang bskur ba gnyis las /
dang po ni slob dpon gyi mdun du rnam rgyal bum pa dang /
dbu rgyan /
mig dar /
me tog sogs dbang rdzas rnams bsham /
bla ma dkyil 'khor gyi gtso bo tha mi dad pa dbang len pa'i yul dang /
dbang gi bya ba rnams gtso bo las phye ba'i rgyal thebs kyis mdzad cing /
bdag nyid kyi rnam 'gyur glo bur ba'i rang bzhin dbang zhu ba por byas te dbang blang ba la /
'jug pa dang dbang dngos gnyis las /
dang po 'jug pa la'ang gnyis las /
phyi mtshan ma'i dkyil 'khor du 'jug pa dang /
nang ye shes kyi dkyil 'khor du 'jug pa'o //
dang po la'ang chas su 'jug pa dang /
'jug pa dngos gnyis las /
dang po ni /
las bum gyi chus /
ji ltar bltams pa tsam gyis ni //
sogs khrus byas /
rta'i sngags dang las bum gyi chus bgegs bskrad /
sa gzhi spos sogs phyag rgya dang bcas pas maN+Dal phul nas /
oM AHhU~M/
zhes lag gnyis khu tshur gung mdzub brkyang bas mig dar bcing /
A khaM wI ra hU~M gis me tog bzung /
gnyis pa 'jug pa dngos la lnga las /
dang po gsol ba gdab pa ni /
thal mo sbyar bas btud de /
mgon po sangs rgyas kun bdag nyid :
brtse bas bdag la dgongs su gsol :
mi bzad sdug bsngal 'jigs rung ba'i :
srid pa'i rgya mtsho las bsgral te :
bde gshegs kun 'dus dkyil 'khor du :
bdag nyid gzhug par mdzad du gsol :
zhes gsol ba gdab /
bu khyod dkyil 'khor 'dir 'jug pa'i :
'dod pa'i 'bras bu ci la dga':
zhes spro ba dris pa'i lan du 'di skad zhu /
bdag ni skal bzang bde ba che :
rab dgyes dpal la bdag dga' 'o :
gnyis pa skyabs sems yan lag bdun pa bya ba ni /
na mo :
bdag sogs 'gro kun byang chub bar :
bla ma sangs rgyas dam pa'i chos :
tshogs mchog bde gshegs dkyil 'khor lha :
mkha' 'gror bcas la skyabs su mchi :
sogs kyis skyabs su 'gro
/brgal dka' srid pa'i rgya mtsho las :
mkha' mnyam 'gro rnams bsgral ba'i phyir :
bla med rdzogs pa'i byang chub sems :
dam pa bdag gis bskyed par bgyi :
sogs kyis sems bskyed /
thal mo sbyar nas /
sras bcas rgyal ba 'khor bcas la :
gus pas btud de phyag 'tshal lo :
phyi nang gsang ba bla med pa'i :
mchod pa kun gyis yang dag mchod :
tshe rabs thog med nas byas pa'i :
sdig pa'i las rnams mthol zhing bshags :
sems can kun la phan mdzad pa'i :
dge ba kun la yi rang ngo :
sangs rgyas mya ngan 'da' bzhed gang :
bskal pa rgya mtshor bzhugs su gsol :
gdul bya'i bsam pa ji bzhin du :
chos kyi 'khor lo bskor bar bskul :
bsod nams gang zhig bgyis pa rnams :
thams cad byang chub chen por bsngo :
zhes yan lag bdun pa bya /
gsum pa khyad par gyi sdom pa bzung ba ni /
bde gshegs rgyal ba 'khor dang bcas :
brtse bas bdag la dgongs su gsol :
bdag gis 'di bzung byang chub bar :
bde gshegs rigs lnga'i sdom pa dang :
shes dang mi spang spyad bya dang :
dang du blang dang bsgrub bya dang :
nyi shu brgyad dang khyad par du :
sku gsung thugs dang mnyam sbyor ba'i :
sdom pa ma lus yongs bzung ste :
srog gi phyir yang mi gtong ngo :
zhes pas khas blang /
bzhi pa gsang sngags nang gi sems bskyed ni /
snying gar kun rdzob byang chub sems kyi ngo bo zla ba'i dkyil 'khor gyi steng du don dam byang chub sems kyi ngo bo rdo rje dkar po rtse lnga pa'i gzugs su gnas par bsam la /
oM sarba yo ga tsit+ta ut+pa tA ya mi :
zhes lan gsum brjod cing thal mo sbyar /
bo d+hi tsit+ta sa ma ya satwaM:
zhes snying gar rdo rjes reg
/lnga pa sgo bzhi nas 'jug cing phyag bya ba ni /
dzaHhU~M baM ho :
pra we sha ya phaT:
ces thal mo rgyab sprad de bsnol ba las dbye rgya dang bcas tshad med bzhi'i 'jug pas /
dkyil 'khor gyi sgo bzhi bye bar gyur /
hU~M dza :
las rdor gyis lag g.yas rdo rje dang bcas pas dkyil 'khor gyi nang du khrid nas shar gyi khyams la gnas par bsam ste /
lag g.yas rdo rje bzung /
thal mo spyi bo dang /
mgrin pa dang /
snying ga'i gnas su rim pa bzhin sbyar bas /
oM na ma te hU~M:
oM na maHmi hU~M:
oM na mo na maHhU~M:
zhes phyag bya /
de bzhin du phyogs gsum ka nas kyang bya'o //
gnyis pa nang ye shes kyi dkyil 'khor du 'jug pa la lnga las /
dang po dam la bzhag pa ni /
rdo rje mgor bzhag ste /
deng khyod dkyil 'khor chen po 'dir :
gzhug cing ye shes bskyed bya ste :
de yi dngos grub mchog thob kyis :
ma mthong rnams la smra mi bya :
rdo rje snying gar bzhag ste /
thugs rje chen po deng khyod kyi :
snying la yang dag zhugs gyur te :
gal te tshul 'di smras na ni :
de ma thag tu dral te gshegs :
dam chu sger bzhag med na bdud rtsi'i bum chu myong la /
'di ni khyod kyi dmyal ba'i chu :
dam tshig 'das na sreg par byed :
dam tshig bsrungs na dngos grub thob :
rdo rje bdud rtsi'i chu thungs shig :
slar yang rdo rje spyi bor bzhag ste /
deng nas khyod kyi spyan ras gzigs :
nga yin bsgo ba'i las kun byos :
gang zhig brnyas na mi bzad pa'i :
sdug bsngal dang bcas dmyal bar ltung :
gnyis pa ye shes dbab pa ni /
lus drang por bsrang rlung kha sbyor du 'chings la /
rang nyid gar dbang thugs rje chen po'i skur gyur pa'i snying gar hrIHyig dmar po mar me ltar 'bar zhing gsal ba'i 'od kyis bskul bas dkyil 'khor gyi lha tshogs rnams kyi thugs ka nas sku dang yig 'bru phyag mtshan gyi rnam pa grangs med pa 'od zer gyi phung por 'bar zhing 'phro ba /
kha char dang bu yug 'tshubs pa bzhin du byung nas ba spu'i khung bu nas zhugs lus thams cad mer khrig gang bas bde ba bzod med du 'bar bar bsam zhing /
bud med kyi 'dom dkris rdul gyis sbags pa la slar yang bdud rtsi lngas ched du sbags pa dang /
byi la'i brun dang /
gu gul rnams sbyar ba ro sol gyi me la bsregs pa'i dud pas bdug
/rkang gling dang DA dril gyis drangs pa'i rol mo'i sgra drag po myur dal spel ma'i sbyor ba dang lhan cig pas /
oM AHhU~M hrI:
oM ma Ni pad+me hU~M:
d+hu ma g+ha ye na ma swA hA:
hrI ma ha ri ni sa ra tsa hri ya dz+nyA na A we sha ya a a pheM pheM:
zhes ye shes pa byin dbab /
de nas spyi bor rdo rje rgya gram du bzhag ste tiSh+Tha badzra zhes brtan par bya'o //
gsum pa me tog dor zhing bcing ba ni /
sngar bzung ba'i me tog phul ba'i stangs ka bcas /
pra ti badzra ho :
zhes brjod /
rigs gang gis bzhes pa'i lha des slar yang rang la bstsal bar dmigs la /
oM pra ti g+h+r-ih+Na i maM satwa ma hA ba la tiSh+Tha :
zhes brjod cing me tog mgo bor bkod /
bzhi pa mig dbye ba ni /
g.yas pa'i rdo rjes mig dbye rgya dang bcas /
oM:
spyan ras gzigs dbang deng khyod kyis :
mig 'byed par ni brtson par mdzad :
phye bas thams cad mthong gyur te :
rdo rje'i mig ni bla na med :
oM badzra dz+nyA na pra we sha ya phaT:
ces mig dar bsal /
lnga pa mthong ba bstan pa ni /
legs par ltos shig sems dpa' che :
da ni dad pa rab tu skyed :
bde gshegs kun 'dus rig 'dzin pa'i :
dngos grub kun bdag khyod 'gyur ro :
zhes mthong ba bstan pas /
bde gshegs kun 'dus gar dbang thugs rje chen po'i rten dang brten par bcas pa'i dkyil 'khor thams cad mngon sum bzhin du mthong bar gyur /
gnyis pa dbang dngos gzhi la /
spros bcas bum pa'i dbang dang spros med mchog dbang rnam gsum dang gnyis las /
dang po la bzhi ste /
dang po gsol ba gdab pa ni /
sa gzhi spos sogs maN+Dal phul zhing /
thal mo sbyar te /
rdo rje slob dpon dgongs su gsol :
sangs rgyas kun gyi gsang ba'i lam :
bde gshegs kun 'dus dkyil 'khor du :
bdag rgyud smin par mdzad du gsol :
zhes gsol ba gdab /
gnyis pa thun mong rig pa'i dbang lnga bskur ba ni /
rang nyid dkyil 'khor gyi shar phyogs su bde gshegs kun 'dus thugs rje chen po'i skur gyur par bsam la /
snying ga'i sa bon gyis bskul bas mdun gyi nam mkha'i gnas su dbang gi lha phyogs bcu dus bzhi'i rgyal ba sras dang bcas pa thams cad sprin phung gtibs pa bzhin du sad nas bzhugs par gyur pa la /
oM sarba ta thA ga ta sa pa ri wA ra puSh+pe pra tIts+tsha swA hA nas /
shab+da pra tIts+tsha swA hA'i bar gyis mchod cing /
de bzhin gshegs pa thams cad kyis bdag la mngon par dbang bskur ba bstsal du gsol /
zhes gsol ba btab pas nam mkhar bzhugs pa'i de bzhin gshegs pa rnams kyis mi bskyod pa'i ngo bo bum chus dbang bskur bar bsam la /
hU~M:
snod bcud yongs rdzogs bum pa'i dbang :
me long ye shes bdag nyid can :
zhe sdang rnam par dag bya'i phyir :
rdo rje'i rigs su dbang bskur ro :
oM sarba ta thA ga ta badzra a b+hi Shiny+tsa hU~M:
zhes brjod cing dbang bskur te /
lag g.yas rdo rje dang bcas pas bum pa btegs nas mgo bor 'jog cing dril gsil dang /
dung zhal gyis tshogs pa thams cad la bum chu 'gyed la /
phyogs bcu'i sangs rgyas sras dang bcas pa thams cad mi bskyod pa'i ngo bor gyur nas rang la gnyis su med par gyur par bsam /
de ltar bum pa'i chus dbang bskur pas zhe sdang dag
/rnam par shes pa'i phung po gnas gyur /
me long lta bu'i ye shes mngon du byas pa yin no //
zhes rtogs pa bskyed /
nam mkhar bzhugs pa'i de bzhin gshegs pa rnams kyis rin 'byung gi ngo bo dbu rgyan gyis dbang bskur bar bsam la /
hU~M:
sangs rgyas mnga' bdag dbu rgyan dbang :
mnyam nyid ye shes bdag nyid can :
nga rgyal rnam par dag bya'i phyir :
rin chen rigs su dbang bskur ro :
oM sarba ta thA ga ta rat+na a b+hi Shiny+tsa trAM:
zhes brjod cing dbu rgyan lag gnyis mtheb mdzub sprad pas bzung zhing mgo bor bcing /
phyogs bcu'i sangs rgyas sras dang bcas pa thams cad rin 'byung gi ngo bor gyur nas rang la gnyis su med par gyur par bsam /
de ltar dbu rgyan gyi dbang bskur pas nga rgyal dag
/tshor ba'i phung po gnas gyur /
mnyam pa nyid kyi ye shes mngon du byas pa yin no //
zhes rtogs pa bskyed /
nam mkhar bzhugs pa'i de bzhin gshegs pa rnams kyis snang mtha'i ngo bo rdo rjes dbang bskur bar bsam la /
hU~M:
chos nyid 'gyur med rdo rje'i dbang :
sor rtog ye shes bdag nyid can :
'dod chags rnam par dag bya'i phyir :
pad+ma'i rigs su dbang bskur ro :
oM sarba ta thA ga ta pad+ma a b+hi Shiny+tsa hrI:
zhes brjod cing rdo rje lag g.yas pas snying gar bzung zhing gsor /
phyogs bcu'i sangs rgyas sras dang bcas pa thams cad snang mtha'i ngo bor gyur nas rang la gnyis su med par gyur /
de ltar rdo rjes dbang bskur pas 'dod chags dag
/'du shes kyi phung po gnas gyur /
so sor rtog pa'i ye shes mngon du byas pa yin no //
zhes rtogs pa bskyed /
nam mkhar bzhugs pa'i de bzhin gshegs pa rnams kyis don yod grub pa'i ngo bo dril bus dbang bskur bar bsam la /
hU~M:
shes rab chos dbyings dril bu'i dbang :
bya grub ye shes bdag nyid can :
phrag dog rnam par dag bya'i phyir :
las kyi rigs su dbang bskur ro :
oM sarba ta thA ga ta karma a b+hi Shiny+tsa A:
zhes brjod cing dril bu lag g.yon pas dkrol zhing dkur brten /
phyogs bcu'i sangs rgyas sras dang bcas pa thams cad don yod grub pa'i ngo bor gyur nas rang la gnyis su med par gyur /
de ltar dril bus dbang bskur pas phrag dog dag
/'du byed kyi phung po gnas gyur /
bya ba grub pa'i ye shes mngon du byas pa yin no //
zhes rtogs pa bskyed /
nam mkhar bzhugs pa'i de bzhin gshegs pa rnams kyis rnam snang gi ngo bo ming gis dbang bskur bar bsam la /
hU~M:
sangs rgyas dbang bskur ming gi dbang :
chos dbyings ye shes bdag nyid can :
gti mug rnam par dag bya'i phyir :
de bzhin rigs su dbang bskur ro :
oM sarba ta thA ga ta b+hud+d+ha a b+hi Shiny+tsa oM:
zhes brjod cing rdor dril lhan cig bzung nas spyi bor dkrol te /
kye dpal pad+ma dgyes pa zhes bya ba'i de bzhin gshegs pa'o //
phyogs bcu'i sangs rgyas sras dang bcas pa thams cad rnam snang gi ngo bor gyur nas rang la gnyis su med par gyur /
de ltar ming gi dbang bskur pas gti mug dag
/gzugs kyi phung po gnas gyur /
chos kyi dbyings kyi ye shes mngon du byas pa yin no //
zhes rtogs pa bskyed /
de ltar dbang lnga po thob pas spang bya ma rig pa lnga spangs /
thob bya rig pa'i ye shes lnga thob par byas pa ste phan pa'i dbang zhes grags pa'o //
gsum pa rdo rje slob dpon gyi dbang ni /
bdag nyid rdo rje slob dpon mchog tu mnga' gsol ba'i phyir dkyil 'khor gyi dbus su seng ge'i khri la gnas pa'i steng du gdugs phub cing mchod pa'i tshogs kyis yongs su bskor bar gyur pa las rigs 'dus gar gyi dbang phyug spyan ras gzigs yum dang bcas pa'i skur gyur par bsam la /
gtso bo yab yum gyi ngo bo can gyi rdo rje dang dril bu bzung ste /
hU~M:
rdo rje che dang dril bu che :
bzung zhing shes rab mar sbyor ba'i :
bde chen dam tshig dam pa 'dis :
gang zhig gang gis 'dul gyur pa'i :
thabs kyis de yi sems bzhin 'jug :
rdo rje slob dpon bdag nyid che'i :
go 'phang nyid du dbang bskur ro :
oM sarba ta thA ga ta badzra a tsar ya tiSh+Tha na a b+hi Shiny+tsa hU~M:
zhes brjod de /
rdo rje che dang zhes par rdo rje gsor zhing snying gar bzung /
dril bu che la dkrol nas dkur bsten /
mar sbyor ba'i nas pad kor zhig blangs te thugs kar bsnol ba'i 'khyud rgya bya /
rkang 'og tu 'khor lo /
lag tu dung dang po ti phyag shing rnams bzung ste /
hU~M:
skal ldan khyod kyi gdul bya la :
sna tshogs mos pa dang mthun pa'i :
chos ston bkra shis dung bus la :
byang chub gnas su dbugs phyungs shig :
tsaka li yod na slob dpon gyis 'dzin te slob ma rjes su 'dzin pa'i phrin las la dbang 'byor bar bsam mo //
de nas /
A+oM badzri+A b+ha wa a b+hi Shiny+tsa mi /
zhes kha rgyan gyis rnam bum gyi chu blang ba spyi bor 'jog
/bum pa'i chus dbang bskur pas sku gang dri ma thams cad dag
/chu'i lhag ma spyi bor 'khyil pa las rigs kyi bdag pos dbu brgyan nas nam mkhar bzhugs pa'i dbang lha thams cad kyang thim par bsam nas /
me tog spyi bor bcings te /
oM su pra tiSh+Tha badzrA ya swA hAH
zhes brjod pas khams gsum chos kyi rgyal po chen por mnga' phul bar bsam nas /
oM sarba ta thA ga ta sa pa ri wA ra puSh+pe nas /
shab+da pra tIts+tsha swA hA'i bar gyis mchod /
bzhi pa de'i rjes 'brel du sku gsung thugs kyi dbang bskur ba ni /
bdag nyid thugs rje chen po'i skur gyur pa'i thugs kar gzhal yas lha'i gdan dang bcas pa gsal bar gyur pa la /
dkyil 'khor gyi lha tshogs rnams mar me gcig las gnyis mched kyi rnam par spros nas spyi bo nas so so'i gnas su bzhugs par bsam la /
g.yas rdo rje gtod de bzung ba so so'i mthar mgor 'jog cing /
slob dpon gyi tsaka lis dbang bskur bar bya ste /
hrI:
khyab bdag ye shes lnga yi bdag :
bcom ldan mgon po 'od dpag med :
mkha' dang mnyam pa'i sku mnga' bas :
rigs kyi bu la dbang bskur ro :
oM a mi ta b+hA badzra A yu She a b+hi Shiny+tsa hU~M:
hrI:
bde gshegs kun 'dus spyan ras gzigs :
dri med skyon bral pad+ma'i zhal :
thugs rje'i dbang phyug dkyil 'khor gtsos :
rigs kyi bu la dbang bskur ro :
oM AHhU~M hrI:
oM ma Ni pad+me hU~M:
kA ya a b+hi Shiny+tsa hU~M:
chos nyid zhi las ma g.yos kyang :
thugs rjes gdug pa 'dul mdzad pa :
khro rgyal rta mchog dbang gi lhas :
rigs kyi bu la dbang bskur ro :
oM badzra kro ta ha ya g+h+rI wa hU~M:
kA ya a b+hi Shiny+tsa hU~M:
bde chen 'gag med sgyu ma'i 'phrul :
shes rab rang byung gsang ba'i yum :
gsang ba ye shes mkha' 'gro mas :
rigs kyi bu la dbang bskur ro :
oM d+hu ma g+ha ye na ma swA hA:
kA ya a b+hi Shiny+tsa hU~M:
bcom ldan rdo rje dpa' bo yab :
rdo rje mkha' 'gro ma dang sbyor :
gnyis med rol pa sku yi dbang :
rigs kyi bu la dbang bskur ro :
badzra d+hA ka d+hA ki ha ra kA ya a b+hi\u0f8e
bcom ldan rat+na dpa' bo yab :
rat+na mkha' 'gro ma dang sbyor :
gnyis med rol pa sku yi dbang :
rigs kyi bu la dbang bskur ro :
rat+na d+hA ka d+hA kI ri tsa ka ya a b+hi\u0f8e
bcom ldan pad+ma dpa' bo yab :
pad+ma mkha' 'gro ma dang sbyor :
gnyis med rol pa sku yi dbang :
rigs kyi bu la dbang bskur ro :
pad+ma d+hA ka d+hA ki ni hri kA ya a b+hi\u0f8e
bcom ldan karma dpa' bo yab :
karma mkha' 'gro ma dang sbyor :
gnyis med rol pa sku yi dbang :
rigs kyi bu la dbang bskur ro :
karma d+hA ka d+hA ki sa ya kA ya a b+hi\u0f8e
shar phyogs zhi ba'i dkyil 'khor nas :
snying rje tshad med lcags kyu yis :
'gugs mdzad rdo rje phra men mas :
rigs kyi bu la dbang bskur ro :
aM ku sha dzaHkA ya a b+hi\u0f8e
lho phyogs rgyas pa'i dkyil 'khor nas :
byams pa tshad med zhags pa yis :
'ching mdzad rat+na phra men mas :
rigs kyi bu la dbang bskur ro :
pA sha hU~M kA ya a b+hi\u0f8e
nub phyogs dbang gi dkyil 'khor nas :
dga' ba tshad med lcags sgrog gis :
sdom mdzad pad+ma phra men mas :
rigs kyi bu la dbang bskur ro :
s+pho Ta baM kA ya a b+hi\u0f8e
byang phyogs drag po'i dkyil 'khor nas :
btang snyoms tshad med dril bu yis :
'beb mdzad las kyi phra men mas :
rigs kyi bu la dbang bskur ro :
g+haN+De hoHkA ya a b+hi Shiny+tsa hU~M:
zhes lha dbang yongs rdzogs sam /
bdag 'jug gi skabs 'dir /
bde gshegs kun 'dus spyan ras gzigs :
sogs gtso bo'i bsgrag tshig gi mthar 'khor sngags rnams sbrel bas kyang chog cing /
'khor 'das kyi chos thams cad snang stong sgyu 'phrul drwa ba lha'i 'khor lor dag pa'o //
zhes dang /
gsung gi dbang ni /
snying ga'i lha tshogs rnams gsung yi ge'i dkyil 'khor du gyur /
dkyil 'khor pa'i thugs ka nas sngags kyi phreng ba rnams mgrin pa'i lam nas zhugs /
snying ga'i yi ge'i 'khor lo la thim par bsam la /
oM:
thugs rje chen po gsung gi mdzod :
yi ge drug pa rdo rje'i sgra :
gsung dbyangs yan lag drug cu'i dbang :
brgyad khri bzhi stong chos kyi sgo :
bsam yas gdul bya'i bsam pa bzhin :
yongs su sgrog pa'i dbang bskur ro :
oM AHhU~M hrI:
oM ma Ni pad+me hU~M:
sarba ta thA ga ta wA ka a b+hi Shiny+tsa hU~M:
zhes brjod cing /
slob dpon gyis sngags byang tsaka li dang phreng ba mgrin par bzhag
/gtso 'khor gyi sngags mang nyung ci rigs par bzla /
'khor 'das kyi sgra skad thams cad grags stong gzhom med gsung gi 'khor lor dag pa'o //
zhes dang /
thugs kyi dbang ni /
lha sngags kyi snang cha thams cad 'dzin med khyab gdal spros pa dang bral ba'i ngang du gyur par bsam la /
hU~M:
chos kun me long gzugs brnyan bzhin :
spros med stong gsal mtha' bral dbyings :
rang byung ye shes rol pa'i rtsal :
'gag med sgyu ma'i ltad mo la :
sgyu ma mkhan gyis rol pa bzhin :
spros bral ka dag ngang du zhog :
ces brjod cing /
lag g.yas phyir bstan cing slob dpon gyis me long ston /
'khor 'das kyi rtog tshogs thams cad rig stong spros bral bde ba chen po thugs kyi 'khor lor dag pa'o //
de dag ni nus pa'i dbang rjes 'brang dang bcas pa ste bum pa'i dbang gi rim pa'o //
de ltar phyi mtshan ma'i dkyil 'khor du bum pa'i dbang thob /
lus kyi dri ma sbyangs /
lam bskyed rim bsgom pa la dbang /
'bras bu sprul sku thob pa'i skal pa can du byas pa'o //
zhes rtogs pa'ang bskyed do //
gnyis pa spros med mchog dbang rnam gsum las /
dang po gsang ba'i dbang ni /
bla ma yab yum snyoms par zhugs pa'i byang chub kyi sems kyi thig le lce thog tu bzhag par gyur par bsam la /
hU~M:
thabs dang shes rab mnyam sbyar ba'i :
bdud rtsi'i bcud mchog bde ba che :
byang chub sems ni dag pa 'dis :
rtog pa'i dri ma bsal bar bya :
oM bo d+hi tsit+ta sa ma ya a b+hi Shiny+tsa hU~M:
zhes brjod la /
a ho ma hA su khaM:
zhes nang mchod myang /
de ltar kun rdzob byang chub sems kyi dkyil 'khor du gsang ba'i dbang thob /
ngag gi dri ma sbyangs /
lam rtsa rlung bsgom pa la dbang /
'bras bu longs sku thob pa'i skal pa can du byas pa'o //
zhes rtogs pa bskyed /
gnyis pa shes rab ye shes kyi dbang ni /
dkyil 'khor pa'i thugs ka nas rig ma gzugs dang lang tshos brgyan pa byon nas rang la 'khyud par bsam /
dga' ba'i gnas chen gzungs ma 'di :
sna tshogs sgyu rtsal yid du 'ong :
'di zungs khyod kyis mchod par gyis :
bde chen mchog gi dngos grub thob :
oM AHhU~M b+hany+dza mok+Sha ho :
de dang snyoms par zhugs pas dga' bzhi'i ye shes nyams su myong bar bsam la /
dril bu g.yon gyis bzung /
de ltar b+ha ga'i dkyil 'khor du shes rab ye shes kyi dbang thob /
yid kyi dri ma sbyangs /
lam thig le bsgom pa la dbang /
'bras bu chos sku thob pa'i skal pa can du byas pa'o //
zhes rtogs pa bskyed /
gsum pa dbang bzhi pa ni /
rang byung gi ye shes de kho na nyid kyi ngang la blo bzhag ste /
ho :
rtsa ba bral ba'i sems nyid ni :
gdod nas ma skyes dngos po med :
sgom med bsgom par bya ba'ang med :
thams cad gdod nas dag pa ste :
ye shes chen po'i rol par shar :
de phyir dngos po dngos med gang :
sangs rgyas kun gyi de nyid do :
de ltar don dam byang chub sems kyi dkyil 'khor du dbang bzhi pa thob /
ye shes kyi dri ma sbyangs /
lam rdzogs pa chen po bsgom pa la dbang /
'bras bu ngo bo nyid sku thob pa'i skal pa can du byas pa'o //
zhes rtogs pa bskyed do //
rjes dam tshig bsgrag bzung ni /
gtso bos ji ltar bka' bstsal pa //
de dag thams cad bdag gis bgyid //
ces dang /
deng nas brtsam ste bdag bran du /
khyed la bdag ni 'bul lags na /
khyed kyis slob mar bzung ba dang //
bdag gi lus kyang bzhes su gsol //
zhes brjod /
maN+Dal sa gzhi spos sogs byas pas 'grub cing /
yang bdag 'jug la 'jug pa rgyas pa ma nus na /
sgo phye nas me tog dor te dbang gi dngos gzhi la zhugs pas kyang chog cing /
der ma zad bdag nyid dkyil 'khor gyi lha dang rang bzhin dbyer med du rtogs pas rig pa'i me tog dor ba nyid kyis kyang dgos pa 'grub cing gzhung gi dngos bstan la yang 'byor ro //
gnyis pa slob ma 'jug cing dbang bskur ba ni /
kun mkhyen d+harma shrI'i dbang chog mtshams sbyor skal ldan kun dga' ltar bskur bar bya'o //
de nas tshogs la rol pa ni /
las rdor gyis tshogs chang gi thod pa'i dpral ba slob dpon la bstan te /
lag g.yon pas bzung zhing /
pad+ma'i phyag rgya sngon du 'gro bas /
g.yas pas rtse gsum gyi rgya ston /
de'i rjes su gzhan dag gis kyang sha sogs bza' ba rnams de bzhin du khyer la /
ho :
dris shing brtags na chos rnams la :
rang bzhin rnyed pa ma lags pas :
bram ze gdol pa khyi dang phag :
rang bzhin gcig pa nyid du rol :
a ho ma hA su khaM:
zhes rtog pa bsal ba sngon du 'gro bas dbul /
len pa pos kyang pad kor dang rtse gsum gyi rgyas /
rin thang med chos legs par 'ong :
'dod chags la sogs dri ma spangs :
gzung dang 'dzin pa las grol ba :
de nyid 'bul ba ngo mtshar che :
a ho ma hA su khaM:
zhes brjod cing blangs nas nang gi sreg blugs kyis longs spyod rjes /
he ru ka dpal dkyil 'khor du :
tshogs kyi 'khor lo bskor ba yis :
bdag gzhan 'gro ba ma lus kun :
dkyil 'khor gcig tu 'grub par shog :
ces smon lam bya /
lhag ma gtong ba ni /
lhag ma rnams bsdus pa'i steng dkyil 'khor gyi lhag ma dang /
phud cha gsum pa'ang bsnan la /
lhag gtor rlob par gsol ba btab ste /
slob dpon gyis mkha' dbyings kyi rgyas bkab la /
oM AHhU~M pany+tsa a mr-ita hU~M ha ho hrIHsa kha phru btab la mar me btsugs te /
zhing lpags la dri dang rak+tas chos 'byung zla gam gsum dang bcas pa bris pa'i khar bkod /
'bar ba'i rgya dang /
pheM zhes lhag sdud kyi mgron rnams bkug cing /
hU~M:
thugs rje chen po'i bka' 'khor na :
bstan pa skyong ba'i thugs dam can :
dbang phyug mkha' 'gro ging lang ka :
phra men shugs 'gro gnod sbyin tshogs :
'jigs gzugs rnam pa'i rgyan cha can :
legs nyes stangs 'dzin drod tshad nyul :
dam tshig rjes gcod dur khrod bskor :
rang rang sprul pa pho nyar bcas :
dpal gyi pham phab 'di gsol la :
dam bcas bzhin du phrin las mdzod :
oM uts+tshiSh+Ta ba liM ta khA hi :
zhes bsngos mthar las rdor gyis he ru ka'i dam rgyas btegs te phyir nur gyis sgrub khang nas gom pa bdun cu'i sar skyel /
bzhi pa rjes kyi bya ba la /
chos skyong gi gtor 'bul rjes chog dang bcas pa bya zhing /
rkang gling dang bshugs glus sna drangs te thugs dam bskul ba ni /
hU~M:
bde chen dbyings kyi dkyil 'khor nas :
thugs rje chen po zhi dang khro :
shes rab yum dang mkha' 'gro lnga :
'khor bcas dbyings nas sku bzhengs shig :
oM:
bde gshegs ma lus thams cad kyi :
sku yi phrin las dus la bab :
'dod khams bde ba chen por sgrol :
sems can 'dod chags 'joms par mdzod :
A:
bde gshegs ma lus thams cad kyi :
gsung gi phrin las dus la bab :
gzugs khams ye shes lnga ru sgrol :
sems can zhe sdang 'joms par mdzod :
hU~M:
bde gshegs ma lus thams cad kyi :
thugs kyi phrin las dus la bab :
gzugs med ka dag ngang du sgrol :
sems can gti mug 'joms par mdzod :
ho :
bdag sogs sems can thams cad kyi :
gzhi ni lhun gyis grub pa la :
lam ni mngon sum snang ba shar :
'bras bu gzhi la rdzogs par mdzod :
ces bskul zhing /
chad tho bsgrag pa ni /
hU~M:
sgrub pa'i rig 'dzin thams cad kyis :
dam la btags pa'i srung ma rnams :
dam rdzas gtor ma 'di longs la :
khas blangs bzhin du phrin las mdzod :
slob dpon pad+ma 'byung gnas kyis :
bod kyi lha chen dregs pa kun :
bka' sdod pho nyar rtsis su phab :
dam la btags nas gnyer gtad pa'i :
tha tshig gnyan po bdag bskul lo :
bcol pa'i phrin las sgrub par mdzod :
o rgyan rjes 'jug rig 'dzin dang :
bstan pa mchod pa'i yon bdag rnams :
mtho mtho dgung la reg pa dang :
dma' dma' bu bzhin skyong bar mdzod :
ru bzhi bod kyi rgyal khams 'dir :
mtha' dmag gdug pa srung ba dang :
nad mug 'khrugs rtsod kun zhi zhing :
lo phyugs legs shing bde bar mdzod :
a ya ma du ru tsa sha na tri ma hA ba liM ta khA hi :
zhes tha tshig bsgrags te /
chad tho'i gtor ma de nyid zor du bskul ba ni /
hU~M:
snang zhing srid pas bsdus pa yi :
ma rig bdag 'dzin dgra dang bgegs :
ye shes rol pa'i gtor zor gyis :
snod kyi 'jig rten gzhal yas khang :
skye 'gro sems can sangs rgyas nyid :
sdug bsngal bde ba chen po'i ngang :
'khor ba myang 'das dbyings su zlog :
nyon mongs dug lnga ye shes lnga :
phung lnga yab la 'byung lnga yum :
'khor ba mya ngan 'das pa'i chos :
thams cad ka dag klong du zlog :
ces zor du 'phang ngo //
brtan ma skyong ba ni /
gtor gzhong bshal ba'i sman phud kyis brtan ma'i gtor mar bran te byin gyis brlabs nas /
b+h+yo :
pad+ma dbang gi bka' nyan pa'i :
ma mo brtan ma bcu gnyis po :
rang rang 'khor g.yog dpung dang bcas :
'dir byon dam rdzas gtor ma longs :
sngon tshe khas blangs dam bcas bzhin :
bcol pa'i phrin las sgrub par mdzod :
ces phrin las bcol la gom pa bdun cu'i phyi rol du 'bul /
de nas gral gsham du gtor gzhong kha sbubs pa'i steng du slob dpon gyi phyag gi rdo rjes rgya gram du byas nas /
hU~M:
rta yi brtul zhugs chen po yis :
rdo rje'i bro brdung dam tshig che :
dpal chen sku gsung thugs yon tan :
phrin las rol pa rdo rje'i bro :
nyon mongs dug lnga'i phung po rnams :
ye shes lnga ru chems se chem :
sku lnga lhun grub ta la la :
bde ba chen por shigs se shig :
'di ni dpal gyi dam tshig ste :
'khor gsum dmigs med dbyings su thim :
oM AHhU~M satwaM b+ha ya lam nan :
ces bro brdung /
de nas dngos grub blang ba ni /
oM:
chos kyi dbyings kyi pho brang mchog :
'gro 'dul sprul pa'i dkyil 'khor nas :
bcom ldan 'phags pa spyan ras gzigs :
'khor bcas bdag la dgongs su gsol :
bdag cag dkyil 'khor 'dir zhugs nas :
khyod la skyabs gsol mgon bcas shing :
gus pas gsol ba 'debs lags na :
mgon po'i thugs rjes bdag la dgongs :
sku gsung thugs kyi byin rlabs dang :
mchog dang thun mong dngos grub kun :
bcom ldan thugs kyi bum bzang nas :
da lta nyid du bdag la stsol :
zhi rgyas dbang dang drag po sogs :
phrin las rnam bzhi'i dngos grub rnams :
'gro ba mang po bsgral ba'i phyir :
bdag la bstsal bar mdzad du gsol :
oM AHhU~M sarba sid+d+hi pha la hU~M:
zhes 'dod pa'i don la gsol ba btab ste dngos grub blang ngo //
de nas gtang rag gi don du /
oM:
kun bzang rnam rol mchod pa'i tshogs :
mchod yon zhal bsil me tog dang :
bdug spos mar me dri chab dang :
zhal zas sil snyan sna tshogs dang :
gzugs sgra dri ro reg bya sogs :
'dod yon lnga dang rang byung rdzas :
dbang po'i me tog tshil gsur spos :
zhun chen mar me mkhris pa'i dri :
sha chen zhal zas la sogs te :
'dod yon mchod pa bsam mi khyab :
bdag cag dad pas 'bul lags na :
bde ba chen por bzhes su gsol :
oM badzra ar+g+haM pA d+yaM puSh+pe d+hU pe A lo ke g+han+d+he nai wid+ya shab+da sarba pU dza ho :
zhes mchod nas /
thog mtha' med pa'i rdo rje sems :
gtso dang 'khor du rnam shar ba :
rang rig ye shes rol pa'i rtsal :
'du 'bral med pa'i ngang du bstod :
sogs kyis bstod /
yi ge brgya pa dang /
ho :
bde gshegs kun 'dus dkyil 'khor 'dir :
bdag cag mi shes bag med pas :
lta sgom spyod pa 'khrul zhing gol :
bskyed rim ma gsal bzlas brjod nyung :
cho ga ma dag lhag chad 'khrugs :
mchod rdzas ma 'byor le los g.yel :
de sogs nongs gyur ci mchis pa :
mthol bshags bzod par mdzad du gsol :
zhes nongs pa bshags /
tsaka li sogs rten yod na /
'dir ni gzugs dang lhan cig tu //
sogs kyis dam ye gnyis ka bstim /
sgrub mchod zhag sbrel ma'i nyin tha mar gshegs gsol byed na /
oM/
khyed kyis sems can don kun mdzad //
sogs kyis /
rang bzhin ye shes kyi 'khor lo chos kyi dbyings su gshegs /
ting 'dzin dam tshig dkyil 'khor gsal ba las 'od 'phros /
snod bcud thams cad sbyangs nas gzhal yas khang la thim /
de 'khor rnams la thim /
'khor rnams gtso bo yab yum la thim /
yum yab la thim /
de ye shes sems dpa' la thim /
de ting nge 'dzin sems dpa' la thim /
de gyen rdzogs su nA da'i dbyings su thim par bsam nas mnyam par bzhag
/slar yang /
oM AHhU~M hrI:
oM ma Ni pad+me hU~M:
zhes yi ge bcu pa'i sgras thun mtshams kyi lhar ldang /
bsngo smon ni /
he ru ka dpal dkyil 'khor du :
sogs nas /
bla ma yi dam lha tshogs dgongs su gsol //
deng 'dir brtson pas bsgrubs pa'i dge ba dang //
dus gsum bsags dang yod pa'i dge ba rnams //
bsdoms te bla med byang chub chen por bsngo //
deng nas byang chub snying por mchis kyi bar //
rigs bzang blo gsal nga rgyal med pa dang //
snying rje che zhing bla ma la gus ldan //
dpal ldan rdo rje theg la nges gnas shog
/dbang gis smin cing dam tshig sdom par ldan //
rim gnyis lam la bsnyen sgrub mthar phyin te //
dka' ba med par rig 'dzin go 'phang bgrod //
dngos grub rnam gnyis bde blag 'grub gyur cig
/rgyal ba'i dkyil 'khor bzang zhing dga' ba der //
pad+mo dam pa shin tu mdzes las skyes //
snang ba mtha' yas rgyal bas mngon sum du //
lung bstan pa yang bdag gis der thob shog
/der ni bdag gis lung bstan rab thob nas //
sprul pa mang po bye ba phrag brgya yis //
blo yi stobs kyis phyogs bcu rnams su yang //
sems can rnams la phan pa mang byed shog
/rgyal ba'i bstan pa dar zhing rgyas pa dang //
bstan 'dzin rnams kyi bzhed pa'i don kun 'grub //
ma lus skye dgu'i 'gal rkyen kun zhi zhing //
phun tshogs mtha' dag yid bzhin 'byor gyur cig
/bkra shis brjod pa ni /
oM/
byin rlabs mchog stsol rigs brgya'i bdag
/bla ma rnams kyi bkra shis shog
/dngos grub char 'beb zhi dang khro //
yi dam lha tshogs bkra shis shog
/thogs med phrin las sgrub mdzad pa'i //
dpa' bo mkha' 'gro'i bkra shis shog
/gang la bsam pa'i don kun 'grub //
dge legs mchog gi bkra shis shog
/ces pa sogs kyi bkra shis pa'i tshigs su bcad pa rgya cher brjod pas dge legs su bya'o //
de ltar thugs rje chen po bde gshegs kun 'dus kyi sgrub thabs chog khrigs zab lam gsal ba'i nyin byed ces bya ba 'di ni o rgyan smin grol gling pa'i phyag bzhes ji lta ba bzhin dkyus gcig tu bkod pa 'dis kyang snga 'gyur bstan pa'i nyi ma ches cher gsal ba'i rgyur gyur cig
/mang+ga laM//

//
