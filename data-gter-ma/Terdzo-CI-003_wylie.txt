@#//
sgrol ma 'jigs pa kun skyob dang 'brel ba'i mchod sbyin mdos kyi cho ga nyes pa kun skyob ces bya ba bzhugs so //
na mo gu ru Ar+Ya tA ra ye /
dran pa tsam gyis 'phral yun 'jigs las skyob //
gsol btab thun mong mchog gi dngos grub 'jo //
sras bcas rgyal kun skyed mdzad lhag pa'i lha //
dbyer med bla mar 'dud do byin rlabs stsol //
sna tshogs nor bu'i rgyal po bzhin //
phrin las gang 'dod bde blag tu //
sgrub byed thabs mchog ngo mtshar dbyig
/rang gzhan phan bde'i btsas su sbyin //
rgyal khams spyi dang so so'i sgos kyi rim gro la shin tu zab cing ji ltar 'dod pa'i phrin las myur du 'grub par byed pa mchod sbyin kun tshang mdos chog khyad par 'phags pa 'di nyid lag tu blang ba'i rim pa la gsum /
sbyor ba bca' gzhi gshom bkod /
dngos gzhi las rim bcu drug
/rjes mdos gtang zhing cho ga'i mjug bsdu ba'o //
dang po ni /
sgrol ma'i sku rten sogs bkram pa'i mdun du shing stegs gru bzhi rgya che ba'i steng du /
sa spyin bzang por rin po che'i phye ma bsres pa las bang rim bzhi ldan gyi ri rab kha g.yel rgya yangs pa /
phyogs bzhi na shar gling zlum po /
lho gling sog kha /
nub gling zla gam /
byang gling gru bzhi /
ri rab gling bcas shar dkar sogs sngo dmar ser ba'i phyogs mdog
/mthar lcags ri mu khyud nag pos bskor /
ri rab kyi steng du 'grub na dkyil 'khor sgo rdzogs bzhengs /
de'ang rdul tshon lcogs dka' bas bris dkyil la tshon spung bkod /
de dag kyang mi 'grub na gdan dang lha mtshan tsam gyis chog par gsungs pas zlum skor ram maN+Dal bzhag pa'i dbus su sna tshogs pad+ma 'dab brgyad /
de rgyab nyer gcig
/de rgyab brgya rtsas bskor ba'i dbus dang pad 'dab rnams la tshon spung ljang gur bkod /
steng du gdugs phub /
g.yas g.yon du rgyal mtshan dang ba dan re re'am 'dzom na phyogs mtshams rnams su bzhi re tsam 'phyar /
mthar chu gnyis nyer spyod g.yas skor du bsham /
bang rim dang por sgrol ma sogs sri zhu'i mgron la phyogs bzhir cog zlum bzhi /
mtshams rnams su zlum gtor chung ngu ci mang /
gnyis par yon tan mgron la dkar gtor dang dmar gtor spel ma /
gsum par bgegs la changs bu /
bzhi par rigs drug la ril bu rnams grangs ci mang bar mtshams med par gtams /
gling bzhi'i nam mkhar khri'u dbus dkyil las cung dma' ba bzhi'i steng stegs re re'i khar maN+Dal tshom bu bdun ma re re bkod pa'i mthar chu gnyis nyer spyod de mtshungs bskor /
de rnams kyi mdun phyogs 'og gi gling bzhir gser gyi mi chung g.yu'i rta la zhon pa dar gos dang rin po che'i rgyan ldan mda' gzhu 'gengs pa bzhi thams cad kha shar bstan du bkod /
bzhi ka la mi chung rta chung rang 'dra nyi shu rtsa drug re'i kha so so'i gtso bo la bstan /
gtso bo bzhi la nam mkha' dang rgyang bu phyogs mdog
/mda' 'phang shing ris sogs gzug
/rgyas par 'dzom na 'khor rnams la'ang nam ljang sogs dgos par gsungs /
bang rim dang bar mtshams rnams su 'dab chags gcan gzan ri dwags g.yung dwags chu gnas sogs srog chags sna tshogs pa'i gzugs go mtshon sogs spar la btab pa rnams dang /
dar zab rin chen 'bru sna sman sna dkar mngar zas sna sogs dkor cha sna tshogs kyis phyur bur gtams /
lcags ri la'ang nam rgyang mda' 'phang shing ris rtsang thur grangs gang mang spel mar gzug
/de'i mdun du stegs yangs pa la nyer spyod brgya rtsa nas bdun gyi bar mchod pa ci 'byor dang /
dkar skyems /
mngar skyems /
chang skyems /
khrag skyems rnams bsham /
sku glud rgyan ldan dkor cha gang 'dzom spyi mthun yang 'jog
/logs gang bder bdag bskyed mchod pa /
'brang rgyas zhal dkar /
phye mar /
tshe ril /
tshe chang /
sngon gtor dang 'thor nas sogs mkho ba'i yo byad rnams kyang tshogs par bya'o //
gnyis pa dngos gzhi la'ang sngon 'gro dang dngos gzhi gnyis las /
dang po ni /
brgyud 'debs /
dkar bgegs gtor ma bsngo ba nas bdag bskyed bzlas pa'i bar las byang ltar la /
mthar mchod bstod 'dod gsol bya /
yig brgya brjod /
de nas mdun gyi mchod gtor la dmigs te las byang ltar byin brlab /
mdos rdzas rnams sngags drug phyag rgya drug gis gling bzhi ri rab 'dod yon dang bcas pa kun tu bzang po'i mchod sbyin gyi gter chen por byin gyis brlab par gsungs pa ltar bya ste /
bdag nyid bcom ldan shAkya thub //
phyag rgya'i yi ge a dkar las //
'od 'phros gtor rdzas dngos 'dzin gyi //
dri ma sbyangs nas stong par gyur //
thal mo khong stong sbyar la /
oM swA b+hA ba shud+d+haHsarba d+harmA swA b+hA ba shud+d+ho\u0f85 haM:
lan gsum re re bzhin phyag rgya bkrol nas se gol gtog pa phyi ma rnams la'ang 'gre
/chos nyid rnam dag phyag rgya sngags //
ting 'dzin bden pas gtor rdzas kyi //
'bags btsog nyams grib nyes skyon dang //
mtshan 'dzin dri ma dag gyur cig
/bdag nyid bcom ldan rnam snang mdzad //
phyag rgya'i yi ge khaM sngon las //
'od 'phros gtor rdzas zad med mdzod //
nam mkha'i khams kun khyab par gyur //
thal mo sbub stong du sbyar ba'i tshigs bar pa rnams bcag pa rin chen sgrom bu'i phyag rgya smin mtshams su bskor zhing /
na maHsarba ta thA ga te b+h+yo bi shwa mu khe b+h+yaHsarba thA khaM ung+ga te s+pha ra Na i maM ga ga na khaM swA hA/
nam mkha' mdzod kyi phyag rgya sngags //
ting 'dzin bden pas gtor rdzas rnams //
bskal pa'i bar du zad mi shes //
rgya che nam mkha' gang gyur cig
/bdag nyid bcom ldan bdud rtsi 'khyil //
phyag rgya'i yi ge hrIHdmar las //
'od 'phros gtor rdzas ye shes kyi //
bdud rtsi chen po'i rang bzhin gyur //
mthe bong bsnol /
sor mo gzhan rnams gshog pa ltar gdengs pa kha'i thad du bzhag la /
oM badzra a mr-ita kuN+Da lI ha na ha na hU~M phaT/
bdud rtsi thabs sbyor phyag rgya sngags //
ting 'dzin bden pas gtor rdzas rnams //
bdud rtsi ye shes lnga yi dngos //
'chi gsos dug lnga'i sman gyur cig
/bdag nyid bcom ldan rin chen 'byung //
phyag rgya'i yi ge trAM ser las //
'od 'phros gtor rdzas 'dod yon lnga //
so so'i mos pa ji bzhin gyur //
lag pa gnyis mdzub mo bsgrengs pa'i khu tshur g.yon snying gar bzhag
/g.yas brkyangs te rdzas la gtod pa'i tshul byas la /
na maHsarba ta thA ga ta a ba lo ki te oM sam+b+ha ra sam+b+ha ra hU~M/
rgya chen shugs ldan phyag rgya sngags //
ting 'dzin bden pas gtor rdzas rnams //
dbang po'i spyod yul tshim byed pa'i //
'dod yon sna tshogs char 'beb shog
/bdag nyid bcom ldan don yod grub //
phyag rgya'i yi ge hA ljang las //
'od 'phros mchog dman skal pa bzhin //
'thab rtsod med par thob par gyur //
lag g.yas rdo rje khu tshur snying gar bcang /
g.yon pa mchod sbyin gyi phyag rgyas snod 'degs pa'i tshul byas la /   'di go ldog pa'ang snang /
oM dz+nyA na a ba lo ki te sa man+ta s+pha ra Na rasmi b+ha ba sa ma ya ma hA ma Ni du ru du ru hri da ya dz+wa la ni hU~M/
ye shes skar mda'i phyag rgya sngags //
ting 'dzin ldan pas mgron rnams kun //
pham rgyal 'khrug rtsod med par thob //
dgyes shing re ba gang gyur cig
/bdag nyid bcom ldan rdo rje 'dzin //
phyag rgya'i yi ge dzaHdmar las //
'od 'phros mgron rnams dbang du 'dus //
phrin las gang 'dod sgrub par gyur //
lag gnyis sor mo nang du bsnol pa'i khu tshur ngos mthe bong gnyis gshibs te brkyang ba spyi bor bskor te /
na maHsa man+ta bud+d+ha naM gra he shwa ri pra b+ha dz+yo ti ni ma hA sa ma ya swA hA/
dbang bsgyur 'khor lo'i phyag rgya sngags //
ting 'dzin bden pas mgron rigs kun //
bdag gi dbang 'dus gang bcol las //
sgrub pa'i sdongs grogs mdzad gyur cig
/mthar /
na mo /
bdag gi bsam pa'i stobs dag dang //
de bzhin gshegs pa'i sbyin stobs dang //
chos kyi dbyings kyi stobs rnams kyis //
lan chags mgron rnams brngan pa dang //
sems can kun la phan gdags slad //
don rnams gang dag bsam pa kun //
de dag thams cad ci rigs pa //
'jig rten khams ni ma lus par //
thogs pa med pa 'byung gyur cig
/ces bden pa'i stobs kyis kyang byin gyis brlab bo //
de nas mdun dkyil a mr-itas bsang /
swA b+hA bas sbyang /
mdun gyi dkyil 'khor mi dmigs stong pa'i ngang //
stong nyid rang gdangs rdo rje'i srung 'khor dbus :
rin chen gzhal med sogs kyis bskyed chog nas bstod pa'i bar las byang ltar btang /
mdun bskyed kyi thugs kar sogs bzlas dmigs gsal btab la bzlas pa ci nus mthar mchod bstod 'bul /
phyag 'tshal nyer gcig sgrub pa po'i grangs bsdoms pa'i brgya rtsa 'gro nges mthar /
kyi hud 'phags ma byams ldan thugs rje can :
rgyal ba'i yum khyod gnas mchog gang na bzhugs :
skyabs med bdag la dgos pa'i dus byung ngo :
thog med dus nas da ltar thug gi bar :
rigs drug 'khor ba'i g.yang sa dong ring 'dir :
skye ba grangs med sha khrag lus blangs kyang :
byas pa'i las la don med chud re zos :
skye ba lan gcig tsam zhig thar pa'i lam :
sgrub pa'i 'brel yang bdag gis ma zhogs sam :
'phags ma'i thugs rjes bdag nyid gtang srid dam :
thugs rjes zungs dang 'phags ma rgyal ba'i yum :
bdag nyid ma rig las ngan sdig sgrib can :
mgon med bdag ni ma yis ma gzigs sam :
dungs pa'i nga ros 'o dod bos lags na :
ma khyed brtse ba'i thugs rjes mi 'dzin nam :
rigs drug 'khor ba'i dong du lhung lags na :
'phags mas thugs rje'i zhags pas mi 'dren nam :
ma rig mun pa'i yul du gtan 'khyams na :
'phags mas thugs rje'i sgron me mi spor ram :
las kyi yul du dbang med 'khyams lags na :
ma gcig thugs rje'i lcags kyus mi 'dzin nam :
dge ba'i myu gu lo thog skam lags na :
'phags mas thugs rje'i char rgyun mi 'bebs sam :
zhe sdang dug lnga'i me chen 'bar lags na :
ma khyed thugs rje'i chu yis mi brlan nam :
dug gsum 'khrul pa'i nad kyis gdungs lags na :
ma khyed thugs rje'i sman gyis mi gso 'am :
dus 'dir ma khyed thugs rjes ma bzung na :
deng nas phyin chad nges pa'i gnas med do :
kye ma kyi hud 'phags ma thugs rje can :
bdag la re ltos skyabs gnas gzhan na med :
skyid sdug re ltos gcig gyur khyed shes na :
thugs rje'i dpa' tshan skyed cig rje btsun ma :
'khor ba'i gnas su yun ring gtan 'khyams nas :
nam zhig las zad 'bras bu thob pa'i tshe :
'phags ma'i thugs rje'i ci 'tshal don ma mchis :
las dbang btsan zhes bdag nyid bor gyur na :
thugs rje che zhes skyabs gnas su la byed :
'phags ma khyed la thugs rje'i stobs mnga' zhing :
sngon 'brel gsol btab bden pa mi bslu na :
thugs la le lo btang snyoms ma mdzad par :
skad cig nyid la thar par 'dren du gsol :
tshe 'dir mi mthun rkyen ngan bar gcod dang :
rgyal po me chu lcags sgrog dug dang mtshon :
rims nad sna tshogs chom rkun dus min 'chi :
dgra dang bgegs sogs rmi lam mtshan ltas ngan :
chag che nyam nga 'jigs pa brgyad la sogs :
ma lus zhi zhing zlog par mdzad du gsol :
tshe dbang longs spyod dpal 'byor phrin las rnams :
gong nas gong du 'phel zhing rgyas par mdzod :
khams gsum srid gsum snang srid thams cad kyi :
snang ba dbang du 'du bar mdzad du gsol :
bdud dang dgra bgegs 'byung po'i tshogs rnams kun :
tshar gcod drag po'i phrin las mdzad du gsol :
bdag ni rtse gcig zol zog med pa yis :
kha tsam ma yin snying nas gsol btab pas :
'gro 'dug las byed gang gi phyogs dag tu'ang :
bu gcig ma bzhin brtse bas bskyang du gsol :
'di dang phyi ma bar do'i gnas skabs su :
'bral med rtag tu thugs rjes gzung du gsol :
bdag gi rgyud la mi rtag byams snying rje :
dad dang brtson 'grus nges 'byung skyo shas dang :
zab mo'i don dang stong nyid lta ba'i mchog :
rtag tu nyams len skyo ngal med pa dang :
tshe dang sgrub pa mtha' ru phyin par shog :
ces 'dod gsol rat+na'i gter gzhung ltar brjod do //
gnyis pa dngos gzhi'i las rim la bzhi /
maN+Dal /
gtor 'bul /
mdos chog
/sbyin sreg rnams so //
de re re la'ang nang gses bzhi bzhir dbyer yod pa las /
dang po maN+Dal cha bzhi'i thog ma dkon mchog spyir 'bul ba la gsum /
tshogs zhing spyan drang ba /
phyag mchod 'bul ba /
mjug 'dod don la gsol ba gdab pa'o //
dang po ni /
rang gi snying ga nas 'od zer 'phros pas bla ma yi dam sangs rgyas byang sems nyan rang 'phags pa'i tshogs thams cad mchod pa'i yul du mdun gyi nam mkhar badzra sa mA dzaH
ma lus sems can kun gyi mgon gyur cing //
bdud sde dpung bcas mi bzad 'joms mdzad lha //
dngos rnams ma lus ji bzhin mkhyen gyur pa'i //
bcom ldan 'khor bcas gnas 'dir gshegs su gsol //
bcom ldan bskal pa grangs med du ma ru //
'gro la brtse phyir thugs rje rnam sbyangs shing //
smon lam rgya chen dgongs pa yongs rdzogs pa'i /
khyed bzhed 'gro don mdzad dus 'di lags na //
de phyir chos dbyings pho brang lhun grub nas //
rdzu 'phrul byin rlabs sna tshogs ston mdzad cing //
mtha' yas sems can tshogs rnams bsgral ba'i phyir //
yongs dag 'khor dang bcas te gshegs su gsol //
oM gu ru sarba ta thA ga ta sa pa ri wA ra e h+ye hi /
zhes pas spyan drang /
pad+ma ka ma lA ya satwaM/
gyis gdan phul bas /
spyan drangs pa'i tshogs zhing rnams mdun gyi nam mkhar mchod pa'i sprin phung rgya mtsho'i dbus su pad+ma dang zla ba'i gdan la mngon sum bzhin du bzhugs par bsam mo //
gnyis pa phyag mchod 'bul ba ni /
dkon mchog yon tan rjes su dran nas thal mo sbyar te /
'di ltar sangs rgyas bcom ldan 'das sogs brjod cing dang 'dod yid ches kyi dad pas skyabs su gsol ba sngon du 'gro bas /
oM na mo many+dzu shrI ye swA hA/
na maHsu shrI ye swA hA/
na maHut+ta ma shrI ye swA hA/
zhes phyag 'tshal ba'i sngags dang bcas te phyag 'tshal rgyas pa gzhan nas 'byung ba ltar ram /
sangs rgyas thams cad 'dus pa'i sku
/rdo rje 'dzin pa'i ngo bo nyid //
dkon mchog gsum gyi rtsa ba ste //
bla ma rnams la phyag 'tshal lo //
mgon po thugs rje che ldan pa //
thams cad mkhyen pa ston pa po //
bsod nams yon tan rgya mtsho'i zhing //
de bzhin gshegs la phyag 'tshal lo //
dag pa 'dod chags bral ba'i rgyu //
dge bas ngan song las grol zhing //
gcig tu don dam mchog gyur pa //
zhi gyur chos la phyag 'tshal lo //
grol nas grol ba'i lam yang ston //
bslab pa dag la rab tu gus //
zhing gi dam pa yon tan ldan //
dge 'dun la yang phyag 'tshal lo //
phyag byar 'os pa thams cad la //
zhing rdul kun gyi grangs snyed kyi //
lus btud pa yis rnam kun tu //
mchog tu dad pas phyag 'tshal lo //
zhes lan gsum gyis phyag 'tshal /
oM na mo b+ha ga wa te /
rat+na ke tu rA dza ya /
ta thA ga ta ya /
ar+ha te samyak+saM bud+d+ha ya /
tad+ya thA/
oM rat+ne rat+ne /
ma hA rat+ne /
rat+na bi dza ye swA hA/
zhes bzlas pas phyag bskor gang byas kyang 'bum du 'gyur bar gsungs so //
de nas /
ji snyed su dag sogs bzang spyod nas 'byung ba'i yan lag bdun pa dang /
spro zhing nus na spyod 'jug gi mchod phreng sogs kyang bya'o //
maN+Dal 'bul ba ni tshom bu so bdun ma spyi ltar ram /
oM AHhU~M:
bdag dang mtha' yas sems can gyi :
lus dang longs spyod dge tshogs kun :
gling bzhi ri rab nyi zlar bcas :
lha mi'i longs spyod bsam mi khyab :
kun bzang mchod pa'i sprin phung che :
rgyun mi 'chad par sprul byas te :
dkon mchog rin chen rtsa ba gsum :
chos srung nor lha rgya mtsho la :
gus pas rtag tu 'bul bar bgyi :
bsod nams tshogs chen rab rdzogs nas :
ye shes snang ba rgyas par shog :
oM gu ru d+he ba d+hA ki nI sarba rat+na maN+Da la pU dza me g+ha AHhU~M:
zhes dang /
bsdu na /
oM AHhU~M:
khams gsum snod bcud dpal 'byor dang :
bdag lus longs spyod dge tshogs kun :
thugs rje'i bdag nyid rnams la 'bul :
bzhes nas byin gyis brlab tu gsol :
oM sarba ta thA ga ta rat+na maN+Da la pU dza ho :
zhes 'bul zhing me tog 'thor la /
oM na mo b+ha ga wa te puSh+pe ke tu rA dza ya /
ta thA ga ta ya /
ar+ha te samyak+saM bud+d+ha ya /
tad+ya thA/
oM puSh+pe puSh+pe ma hA puSh+pe /
su paSh+pe puSh+pe a+Nub+ha be /
puSh+pe saM b+ha we /
puSh+pe a ba ka ri Ni swA hA/
zhes lan bdun brjod /
gsum pa ni /
thal sbyar me tog 'thor ba dang bcas te /
zhal gdams snying byang las so /   na mo :
sangs rgyas chos dang dge 'dun dang :
bla ma yi dam mkha' 'gro dang :
chos srung nor lha gter gyi bdag :
ye shes gcig gi ngo bo las :
rang bzhin ma 'gags cir yang ston :
thugs rje phrin las rmad po ches :
'gro kun skyabs dang mgon gyur pa :
mkhyen brtse'i bdag nyid khyed rnams la :
phyag 'tshal snying nas skyabs su mchi :
lus dang longs spyod mchod par 'bul :
bdag dang mtha' yas sems can rnams :
rtag tu thugs rjes bskyab mdzad gsol :
nad dang gnod pa zhi ba dang :
tshe dang bsod nams 'phel ba dang :
bsam pa'i don rnams ma lus kun :
chos bzhin 'grub par byin gyis rlobs :
zhes pa tsam mam /
spro zhing nus na mchog gling gter byon /
phyogs bcu dus bzhi sogs 'dod gsol smon lam gzhan yang ci rigs sbyar chog go
/maN+Dal gzhan gsum rje btsun ma la bsnyen sgrub las sbyor gyi tshul dang mthun par 'bul ba'i dang po ni /
las byang ltar mchod pa byin brlab /
ho :
rje btsun 'phags ma'i lha tshogs la :
sogs kyis mchod /
na maHsarba bud+d+ha bo d+hi satwa b+h+yaH
oM sarba b+NipUr pU ra su ra su ra A brte b+h+ya swA hAH
zhes mchod pa 'byung ba'i sngags kyang brjod /
oM:
thugs rje'i mnga' bdag sogs kyis bstod /
bdag cag 'khor dang bcas rnams kyi :
'jigs pa brgyad dang bcu drug sogs :
mi mthun phyogs kun zhi ba dang :
rtag tu thugs rjes bskyang mdzad gsol :
zhes gsol ba gdab /
de nas phyag mchod bzlas pas thugs rgyud bskul ba las /
phyag 'tshal ba ni /
rang gi lus zhing gi rdul snyed du sprul nas sems can thams cad dang lhan cig tu rdo rje'i sngags rgyud kyi bstod tshig nam mkha' khyab pa'i sgra dbyangs zab mo dang bcas phyag 'tshal ba'i las la 'jug par bsam la /
phyag 'tshal nyer gcig gi bstod pa tshar gnyis phyag 'tshal ba'i sngags dang bcas te bya /
phan yon rjes su dran bzhin pas /
lha mo la gus sogs tshar gcig brjod do //
maN+Dal 'bul ba ni /
oM AHhU~M:
bdag dang mtha' yas sems can gyi :
lus dang longs spyod dge tshogs kun :
gling bzhi ri rab nyi zlar bcas :
lha mi'i longs spyod bsam mi khyab :
kun bzang mchod pa'i sprin phung che :
rgyun mi 'chad par sprul byas te :
dkon mchog rin chen rtsa ba gsum :
chos srung nor lha rgya mtsho dang :
dbyer med bla ma rje btsun ma //
'khor dang bcas pa thams cad la //
gus pas rtag tu 'bul bar bgyi :
bsod nams tshogs chen rab rdzogs nas :
ye shes snang ba rgyas par shog :
oM gu ru Ar+ya tA ra sa pa ri wA ra sarba rat+na maN+Da la pU dza me g+ha AHhU~M:
zhes dang gong du smros pa'i maN+Dal bsdus pa me tog 'bul ba'i sngags dang bcas te phul /
bzlas pa bya ba ni /
mdun bskyed thugs kar pad zla'i steng du sogs dang spro bsdu'i dmigs pa bcas yig bcu brgya phrag gnyis bzla /
las sbyor ni /
rang gi thugs ka nas 'od zer 'phros mdun bskyed kyi thugs rgyud bskul /
gtso 'khor thams cad las rang 'dra ba'i sku dang 'od zer nam mkha' khyab par 'phros pas ci 'dod pa'i las rab 'byams thogs med du sgrub par bsam la las bzhi cha snyom pa'am /
dmigs bsal las gang sgrub pa de brgya rtsa gcig bzla /
rim gro spyi tsam du zhi ba gtsor bton /
de'ang zhi ba la /
yig bcu'i mthar /
ru ru s+phu ru dz+wa la tiSh+Tha sarba ar+tha sA d+ha na hU~M shAn+tiM ku ru prA sha ma na ya hU~M hU~M hU~M:
de bzhin du rgyas pa la /
rat+na saM b+ha ba trAM ma hA A yu puN+ye dz+nyA na su khaM b+h+rU~M puSh+TiM ku ru oM oM oM:
dbang la /
pad+ma a pa ri mi ta hrIHdzaHsarba lo ka wa shaM ma na ya dza dza dza :
drag po la /
karma kro d+ha phaT sarba sha trUn mA ra ya phaT phaT phaT:
ces btags pa bzlas mthar /
'dod don gsol ba'i thog mar /
rje btsun 'phags ma sgrol ma dang /
sogs dpal mos mdzad pa'i yan lag bdun pa 'bul /
'dod gsol gter gsar lugs gong du smros pa kho na bskyar ba'am /
yongs grags /
rje btsun bcom ldan 'das ma thugs rje can //
sogs brjod cing me tog 'thor /
gnyis pa ni /
mchod pa byin brlab nas bzung 'dod gsol bar tshar gcig bskyar ba la /
phyag 'tshal nyer gcig gi bstod pa tshar gsum /
rtsa sngags sum brgya /
las sngags brgya dang lnga bcu bzla /
gsum pa'ang de ltar la /
phyag 'tshal nyer gcig tshar bdun /
rtsa sngags bdun brgya /
las sngags sum brgya dang lnga bcu bzla ba'i khyad par las gzhan 'dra /
de rnams bsdoms pas maN+Dal cha bzhi grub bo /
!
/gnyis pa gtor ma cha bzhi'i dang po sri zhu'i mgron la 'bul ba ni /
a mr-itas bsang /
swA b+hA was sbyang /
stong pa'i ngang las lha rdzas dang ting nge 'dzin las grub pa'i gtor ma 'dod rgu'i rang bzhin bdud rtsi'i rgya mtsho chen por gyur /
oM AHhU~M/
lan gsum dang nam mkha' mdzod kyi rgyas brlab /
mdun bskyed 'khor dang bcas pa'i ljags 'od zer gyi sbu gus gtor ma'i bcud drangs te gsol bas shin tu dgyes par gyur /
oM tA re tut+tA re tu re swA hA:
i daM ba liM ta gr-ih+Na kha kha khA hi khA hi :
lan bdun gyis phul la /
oM:
dus gsum sangs rgyas kun gyi yum :
phrin las mnga' bdag thugs rje'i gter :
'phags ma sgrol ma sgrol mdzad yum :
'jigs pa brgyad skyob lha mo dang :
rnam 'phrul nyi shu rtsa gcig dang :
mtshan mchog brgya rtsa brgyad la sogs :
sangs rgyas byang sems yi dam lha :
dpa' bo mkha' 'gro chos srung bcas :
'khor dang bcas pa thams cad kun :
ting 'dzin sngags rgyas byin brlabs pa'i :
zhal zas gtor ma 'di bzhes la :
bdag cag rnal 'byor 'khor dang bcas :
nad gdon 'jigs pa kun las skyobs :
tshe bsod dpal 'byor ye shes spel :
zhi sogs phrin las rab 'byams dang :
mchog gi dngos grub 'grub par mdzod :
ces 'dod don gsol /
gnyis pa dpal mgon yon tan mgron la gtong ba ni /
byin rlabs gong ltar bya /
oM shrI badzra d+harma pA la lo ka pA la ma hA b+hU ta sa pa ri bA ra badzra sa mA dzaHsa mgron 'gugs /
sngags de la /
sa pa ri bA ra na maHsarba ta thA ga te b+h+yo sogs nam mkha' mdzod sngags rgya bcas lan bdun gyis 'bul /
phrin las bcol ba ni /
oM:
mchod sbyin gtor ma dam pa 'di :
ngo bo zhal zas bzang rgus brgyan :
rnam pa 'dod pa cir yang 'byung :
mkha' khyab ting nge 'dzin gyis sprul :
sngags dang phyag rgya'i dpung bskyed nas :
dpal mgon bdun cu rtsa lnga sogs :
rdo rje'i chos skyong srung ma dang :
dbang po gshin rje chu yi lha :
gnod sbyin dbang ldan me lha srin :
rlung lha tshangs pa gza' skar tshogs :
sa bdag la sogs phyogs skyong ba :
gzhan yang 'byung po mthu bo che :
rdzu 'phrul stobs dang dpal ldan pa :
g.yog dang 'khor du bcas rnams kun :
'dod rgu'i mchod gtor 'di bzhes la :
srung dang zhi dang rgyas pa dang :
dbang dang mngon spyod la sogs pa'i :
las rnams myur du 'grub pa dang :
dge ba'i stongs grogs mdzad du gsol :
sngags mthar gats+tshas gshegs /
gsum pa bgegs rigs lan chags la bsngo ba ni /
byin rlabs gong ltar /
oM sarba big+h+nAn a kar+Sha dzas mgron 'gugs /
oM sarba big+h+nAn na maHsarba sogs nam mdzod sngags rgyas bsngo /
oM:
mchod sbyin gtor ma dam pa 'di :
ngo bo zhal zas bzang rgus brgyan :
rnam pa 'dod pa cir yang 'byung :
mkha' khyab ting nge 'dzin gyis sprul :
sngags dang phyag rgya'i dpung bskyed nas :
sa gsum khyab par rgyu ba yi :
bgegs rigs stong phrag brgyad cu dang :
gdon rigs sum brgya drug cu dang :
byis pa'i gdon chen bco lnga dang :
gtso bo'i gdon chen bco brgyad dang :
phal pa'i gdon phran grangs med dang :
khyad par sha mkhon lan chags pas :
gnod cing 'tshe ba'i bsam sbyor can :
gdug pa can rnams thams cad la :
nye ring pham rgyal med par bsngo :
bsngos pa bzhin du thob gyur nas :
dga' mgu yi rang re ba skong :
bu lon byang zhing lan chags dag :
kun kyang byang chub sems ldan nas :
thar pa'i sa bon theb par shog :
chos rnams thams cad sogs sh+lo ka gnyis kyis chos sbyin bya /
sarba big+h+nAn gats+tshas gshegs /
gang dag gdug sems 'chang ba rnams :
'di ru ma 'tshe gzhan du dengs :
gang dag mi 'gro 'dug gyur na :
thal ba'i rdul bzhin brlag par 'gyur :
sum+b+ha ni sogs kyis bskrad /
bzhi pa rigs drug snying rje'i mgron la sbyin pa ni /
byin rlabs gong ltar /
khams gsum rigs drug thams cad la gtor ma khyab par bsngos pas rang rang gi gnas su char chen po babs pas tshims par bsam la /
a kA ro nyer gcig gis bsngo /
oM:
mchod sbyin gtor ma dam pa 'di :
ngo bo zhal zas bzang rgus brgyan :
rnam pa 'dod pa cir yang 'byung :
mkha' khyab ting nge 'dzin gyis sprul :
sngags dang phyag rgya'i dpung bskyed nas :
dmyal ba yi dwags byol song dang :
mi dang lha min lha yi rigs :
dri za bar do'i yid lus sogs :
khams gsum kun la khyab par bsngo :
bsngos pa bzhin du thob gyur nas :
dga' mgu tshims shing bsam pa 'grub :
mthar thug byang chub skal ldan shog :
ces dang /
chos rnams thams cad sogs chos sbyin shwa lo ka gnyis /
na mo /
bdag gi bsam pa'i stobs sogs bden stobs /
sbyin pa rgya chen sogs dang /
'byung po gang dag sogs kyis shis brjod kyang bya'o /
!
/gsum pa mdos 'bul ba'i thog mar gleng gzhi dang bcas pa'i snyan brnan pa ni /
rnga rol gyer dbyangs dang bcas te /
kye :
sngon gyi bskal pa'i dang po la :
lha dang lha min g.yul bshams tshe :
lha yi dbang po brgya byin gyis :
rje btsun sgrol mar skyabs gsol nas :
rnam bzhi'i mdos kyi mchod sbyin btang :
lha min gdug pa'i g.yul bzlog cing :
lha dmag dkar po dbugs rab phyung :
bar du rgya gar za hor yul :
rgyal po siM ha b+ha dra la :
sde brgyad gdug pas skabs btsal nas :
snod bcud thams cad nyam thag tshe :
slob dpon dga' rab rdo rje yis :
rje btsun sgrol mar skyabs gsol nas :
rnam bzhi'i mdos kyi mchod sbyin btang :
'byung po khros pa'i g.yul ngo bzlog :
za hor bde skyid ldan par byas :
de rjes bod yul bsam yas su :
rgyal po khri srong lde'u btsan la :
mtha' bzhi'i dmag gi so kha langs :
nad mtshon mu ges mnar ba'i tshe :
slob dpon pad+mas byin brlabs te :
sngags mkhan a tsar sa le yis :
rje btsun sgrol mar skyabs gsol nas :
rnam bzhi'i mdos kyi mchod sbyin btang :
phas rgol g.yul ngo cig car bzlog :
bod khams mnga' ris bde la bkod :
sngon byung srid pa de bzhin du :
de ring bdag cag yon mchod kyis :
nad mug mtshon 'khrug zhi ba dang :
tshe bsod dpal 'byor rgyas pa dang :
mtha' dmag dus 'khrug zlog pa dang :
gdon bgegs gdug pa tshar gcad phyir :
rje btsun sgrol mar skyabs gsol nas :
rnam bzhi'i mdos kyi mchod sbyin bshams :
mos shing gdung bas spyan 'dren na :
dkon mchog sri zhu'i mgron rnams kun :
thugs rje'i dbang gis gshegs su gsol :
mgon po yon tan mgron rnams kun :
dam tshig dbang gis gnas 'dir byon :
bgegs rigs lan chags mgron rnams kun :
zhi zhing gus pa'i tshul gyis 'dus :
rigs drug snying rje'i mgron rnams kun :
dga' zhing spro bas 'dir 'dus shig :
rang rang dgyes pa'i gdan la bzhugs :
mchod sbyin mdos kyi longs spyod bzhes :
las kyi 'bras bu mchis par mdzod :
sa ma ya sarba A kar+ShA ya dza dza :
dzaHhU~M baM ho :
sa ma ya tiSh+Tha satwaM:
zhes gsol bas mgron rigs mchog dman thams cad sprin gtibs pa bzhin byon nas mdun bskyed rje btsun ma'i mtha' skor du mngon sum bzhin du bzhugs par gyur /
de nas mdos 'bul ba dngos la cha bzhir yod pa'i dang po dkon mchog sri zhu'i mgron la /
nam mkha' mdzod rgya bcas te /
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM swA hA:
lan gsum gyis phul la 'dod gsol ni /
oM:
bdag gi lhag pa'i bsam pa dang :
sangs rgyas byang sems sbyin stobs dang :
chos kyi dbyings kyi stobs rnams kyis :
dngos bshams yid las byung ba yi :
ri rab gling bzhi bye ba brgya :
nyi zla nor bu rin chen tshogs :
dar zab dkor cha bsam mi khyab :
nam mkha' gang ba'i mdos mchod 'di :
rje btsun 'phags ma sgrol ma dang :
'jigs pa brgyad skyob thugs rje'i yum :
rnam 'phrul lha mo nyi shu gcig :
mtshan brgya brgyad kyi sgrol ma'i tshogs :
mgron gyi gtso bor bzhugs pa yi :
bla ma sangs rgyas yi dam lha :
dam chos 'phags pa'i dge 'dun sde :
gnas gsum dpa' bo mkha' 'gror bcas :
dkon mchog sri zhu'i mgron rnams la :
gus pa'i blo yis 'bul lags na :
thugs rje'i dbang gis bzhes nas kyang :
bdag cag dpon slob yon mchod kyi :
nad gdon sdig sgrib zhi ba dang :
tshe bsod ye shes rgyas par mdzod :
thugs rje chen pos byin brlabs nas :
nyid dang dbyer med mdzad du gsol :
cha gnyis pa mgon po yon tan gyi mgron chos skyong la /
oM shrI d+harma pA la sa pa ri wA ra na maHsarba sogs dang /
phyogs skyong dang 'byung po la /
oM lo ka pA la ma hA b+hU ta sa pa ri bA ra na maHsarba sogs nam mkha' mdzod kyi sngags rgya lan gsum res phul la 'dod gsol ni /
oM:
bdag gi lhag pa'i bsam pa dang :
sangs rgyas byang sems sbyin stobs dang :
chos kyi dbyings kyi stobs rnams kyis :
dngos bshams yid las byung ba yi :
ri rab gling bzhi bye ba brgya :
nyi zla nor bu rin chen tshogs :
dar zab dkor cha bsam mi khyab :
nam mkha' gang ba'i mdos mchod 'di :
dpal ldan ma hA kA la dang :
lha mo nag mo re ma tI:
gtsang ris dpal mgon bdun cu'i tshogs :
dkar phyogs skyong ba'i 'byung po'i sde :
mthu dang rdzu 'phrul stobs kyi bdag :
mgon po yon tan mgron rnams la :
mos pa'i dbang gis 'bul lags na :
dam tshig dbang gis bzhes nas kyang :
bdag cag dpon slob yon mchod kyi :
'gal rkyen bar chad thams cad sol :
nad gdon gnod pa zhi bar mdzod :
tshe bsod dpal 'byor snyan grags spel :
mi nor zas gsum dbang du sdus :
dgra bgegs 'byung po cham la phob :
snod bcud kun la 'tshe ba yi :
btsa' sad ser ba'i gnod pa zlog :
sa chu me rlung g.yo 'khrugs zlog :
mi phyugs nad dal god ka zlog :
byad phur rbod gtong 'thab rtsod zlog :
than dang ltas ngan skeg sri zlog :
dus min 'chi rkyen bar chad zlog :
tshe ring nad med yun ring bde :
bsam pa sgrubs la re ba skongs :
sangs rgyas bstan pa dar ba dang :
sems can bde ba'i phrin las mdzod :
cha gsum pa bgegs rigs lan chags kyi mgron la /
na maHsarba ta thA ga ta a ba lo ki te oM sam+b+ha ra sam+b+ha ra hU~M:
zhes kha 'bar ma'i sngags dang phyag rgya lan gsum gyis bsngos la /
hU~M:
bdag gi lhag pa'i bsam pa dang :
sangs rgyas byang sems sbyin stobs dang :
chos kyi dbyings kyi stobs rnams kyis :
dngos bshams yid las byung ba yi :
srid pa mdos kyi yo byad ni :
gling bzhi ri rab bkod re legs :
nyi zla nor bu mdangs re gsal :
g.yu yi rta mchog 'gros re legs :
gser gyi skyes bu dpa' rtsal ldan :
nam rgyang mda' 'phang shing ris dang :
'dab chags ri dwags g.yung dwags khyu :
gser dngul dar zab rin po che :
bza' btung skyems phud ro bcud sogs :
'jig rten dkor cha bsam mi khyab :
gtan pa med pa'i longs spyod 'di :
bgegs rigs stong phrag brgyad cu dang :
gdon rigs sum brgya drug cu dang :
byis pa'i gdon chen bco lnga dang :
gtso bo'i gdon chen bco brgyad dang :
phal pa'i gdon phran bye ba dang :
lo zla zhag dus la gnas pa'i :
sa bdag gdug pa'i bsam sbyor can :
mdor na snang zhing srid pa yi :
sde brgyad bgegs dang lan chags tshogs :
khams gsum rgyu ba kun la bsngo :
bsngos pa bzhin du thob nas kyang :
tshe rabs sngon nas 'brel pa yi :
bu lon lan chags byang bar mdzod :
bdag cag yon mchod 'khor bcas la :
gnod cing 'tshe ba'i bsam sbyor spongs :
'gal rkyen bar du gcod pa yi :
za lam dgra dang bgegs la ston :
zlog sgyur bcol pa'i phrin las mdzod :
cha bzhi pa rigs drug snying rje'i mgron la /
oM a kA ro mu khaM sarba d+harmA NaM a d+yA nut+pan+na twAta oM AHhU~M phaT swA hA:
zhes pa'i sngags rgya lan gsum gyis bsngos la /
kye :
bdag gi lhag pa'i bsam pa dang :
sangs rgyas byang sems sbyin stobs dang :
chos kyi dbyings kyi stobs rnams kyis :
dngos bshams yid las byung ba yi :
gtan pa med pa'i mdos sbyin ni :
gling chen bzhi dang gling phran brgyad :
ri rab lcags ri mu khyud tshun :
bza' btung gos rgyan nor sna'i dbyig :
yul mkhar pha ma bu tsha dang :
rta phyugs rkang phran bzhon pa'i khyu :
mdor na gang la ci 'dod pa'i :
mkho rgu'i longs spyod thams cad kun :
ri ltar spungs shing mtsho ltar bskyil :
zad med phyur bur gtams pa 'di :
srid pa'i rtse nas mnar med yan :
las kyi sgyu mas 'khor ba yi :
snying rje'i yul gyur rigs drug 'gro :
bar do yid kyi lus can sogs :
mkha' khyab pha ma kun la bsngo :
bsngos pa bzhin du thob nas kyang :
ci 'dod longs spyod 'byung bar shog :
yid la bsam rgu 'grub par shog :
sdig sgrib sdug bsngal bral bar shog :
bde skyid phun sum tshogs par shog :
bdag cag dpon slob yon mchod la :
mnyen gshin byams brtse'i sems ldan pas :
rang rang ji ltar nus pa yi :
phan pa'i sdongs grogs rgya cher mdzod :
kun kyang chos bzhin spyod pa'i mthus :
thar pa'i go 'phang myur thob shog :
ces smrang gyer /
slar 'bru sna zan chad sogs rdzas sna tshogs kyis mdos kha gsos la /
sngags drug phyag drug sngags rgya rkyang pa tsam gyis byin brlab /
sri zhu nas brtsam mdos cha bzhi snga ma ltar gtang /
tshul de lta bus rab stong rtsa /
'bring brgya rtsa /
tha ma'ang nyer gcig gam /
nad pa sogs kyi don du byed na lo grangs las mi nyung ba bskyar /
longs skabs dang bstun la thog mtha' bar gsum gyi mjug gam thams cad kyi mjug tu 'phyang bcu gyer dgos te /
de la srog chags kyi 'phyang ni /
hU~M/
snang srid lha 'dre srog gi bdag
/'jig rten dregs pa'i thugs dang ni //
mthun pa'i srog chags rnams kyis bskang //
rta dang glang po ma he dang //
bya khyi ra lug mdzo dang rtol //
'bri g.yag bong bu phag pa dang //
sha ba rna ba dgo ba dang //
rkyang rtsod gla ba ri bong gnyan //
stag gzig dom dred 'phar ba gung //
g.yi sram spyang ki la sogs gcan //
bya khyung mkha' lding gnam rta 'brug
/rma bya ne tso shang shang rgod //
bya rog gong mo skyung ka bzhad //
ngang pa khrung khrung byi 'u sbrang //
mthun pa'i srog chags 'di rnams kyi /
kha dog rnam lnga gsal ba la //
yan lag 'gros mkhas khrigs se khrig
/dbang po lnga la 'dod yon 'phro //
pho mo mi yi glud du 'bul //
nor dang phyugs kyi glud du 'bul //
snang srid lha 'dre'i thugs dam bskang //
bdag dang rgyu sbyor 'khor bcas kyi //
chag che nyam nga bzlog tu gsol //
rgyal mtshan gyi 'phyang ni /
hU~M/
dar zab rgyal mtshan dpa' brjid ldan //
lha srin sku dang gnyis su med //
rgyu sbyor lus kyi glud du 'bul //
nad dang gnod pa bzlog tu gsol //
rgyang bu'i 'phyang ni /
hU~M/
rgyang zhes bya ba 'dod dgu 'byung //
bu ni yid du 'ong ba ste //
snyan pa'i sgra skad si li li //
lha srin gsung dang gnyis su med //
rgyu sbyor ngag gi glud du 'bul //
'khor bcas thugs dam gnyan po bskang //
rgyu sbyor nad gdon bzlog tu gsol //
nam mkha'i 'phyang ni /
hU~M/
nam zhes bya ba yangs pa la //
mkha' zhes bya ba cir yang snang //
nam mkha' 'ja' ris 'od zer 'phro //
lha srin thugs dang gnyis su med //
bdag dang rgyu sbyor 'khor bcas kyi //
rnam shes yid kyi glud du 'bul //
snang srid lha 'dre'i thugs dam bskang //
rgyu sbyor chag che nyam nga zlog
/rtsang gi 'phyang ni /
hU~M/
drag po'i shing gi rtsang rnon ni //
snang srid lha srin srog snying bkod //
thams cad gsod cing 'joms byed pa //
rnal 'byor srog gi glud du 'bul /
khyed rnams thugs dam gnyan po bskang //
rgyu sbyor chag che bzlog tu gsol //
shing ris kyi 'phyang ni /
b+h+yo /
dgos 'dod 'byung ba dpag bsam shing //
srid pa spyi dang mthun par bris //
dregs pa'i sku gsung thugs su shar //
bdag cag rgyu sbyor 'khor bcas kyi //
yul mkhar zhing gi glud du 'bul //
dregs pa lha srin thugs dam bskang //
rgyu sbyor chag che nyam nga zlog
/pho gdong gi 'phyang ni /
b+h+yo /
gser gyi pho shing stag pa la //
spyan khro sma ra dbu skra ser //
skyes pa pho yi bla thang zer //
skyes pa pho yi glud du 'bul //
lha srin pho rgyud thugs dam bskang //
rgyu sbyor pho yi chag che zlog
/mo gdong gi 'phyang ni /
b+h+yo /
g.yu yi mo shing glang ma la //
bzhin legs 'dzum zhal mo yi rigs //
za ma mo yi bla thang zer //
za ma mo yi glud du 'bul //
lha srin mo rgyud thugs dam bskang //
rgyu sbyor mo yi chag che zlog
/mda' yi 'phyang ni /
b+h+yo /
mon yul lho smyug ldem pa la //
bya rgyal rgod kyi sgro yis brgyan /
kha dog mdzes pa'i dkris kyis bcings //
skyes pa pho yi glud du 'bul //
dregs pa'i sku gsung thugs dam bskang //
pho gdon chag che nyam nga zlog
/'phang gi 'phyang ni /
b+h+yo /
gsom shing dag las 'phang byas nas //
rin chen 'phang lo mdzes pas brgyan //
dkris snal 'byung lnga'i 'od zer 'phro //
za ma mo yi glud du 'bul //
dregs pa mo rgyud sku gsung thugs //
mo rgyud thugs dam gnyan po bskang //
mo gdon chag che nyam nga zlog
/ces so /
!
/de nas bzhi pa rno la ngar btags pa dang mtshungs pa me mchod 'bul ba la'ang bzhi /
dang po dkyil 'khor gyi shar du zhi ba'i sreg blug 'bul ba ni /
sgrub pa po mdun dkyil gyi shar du kha phyogs nas 'khod pa'i mdun du zhi ba'i thab khung dkar zlum lte bar pad+ma 'dab bzhi'i dbus dang phyogs bzhir tshom bu dkar po re re dgod /
mchu dang kha khyer sor bzhi pa re /
phyi ma la rdo rje'i phreng ba dang /
phyi'i gra bzhir zla phyed rdo rjes mtshan pa la tsher ma dang srog chags med pa'i shing zlum por brtsig
/slob dpon gyi g.yon phyogs su chu gnyis nyer spyod tshar gnyis /
zlum gtor dkar po che chung gnyis /
ril bu dang lan chags /
g.yas phyogs su ba lu sogs kyi yam shing /
mar khu /
til dang yungs dkar /
rin po che dang me tog dkar po /
'bru rigs dkar po dang dkar gsum sogs chabs cig tu bsres pa'i rdzas spung rnams bzhag
/mdun du bsang chu /
dgang blug
/rdor dril sogs 'du byas la /
'khyil pa'i sngags nyer gcig tsam gyis bsang chu byin brlabs /
de nas thab dang yo byad rnams la bsang chu 'thor /
bsang sbyang /
stong pa'i ngang las mchod sreg rdzas :
bdud rtsi'i rang bzhin 'dod yon gter :
lha tshogs dgyes pa skong ba dang :
las rnams 'grub pa'i nus ldan gyur :
oM AHhU~M:
lan mang du brjod :
badzra s+pha ra Na khaM gis rgya cher spel :
las mthun gyi me sbar la :
oM badzra dz+nyA na dz+wa la raM s+pha ra Na phaT:
rlung g.yab cing :
hU~M hU~M hU~M zhes brjod :
bsang chu bran :
mtshan nyid yongs rdzogs zhi ba'i thab :
ye shes me phung cher 'bar dbus :
me lha drang srong 'khor dang bcas :
skad cig nyid du gsal bar gyur :
ces me lha dam tshig pa zhi ba'i ngang tshul can du gsal gdab :
dbyu gu rtse gsum pa'i phyag rgya rna ba'i drung du g.yob cing :
oM ag+ni de ba dz+nyA na satwa sa pa ri wA ra sa ma ya e h+ye hi :
zhes pas ye shes pa spyan drangs :
oM ag+ni de ba dz+nyA na sa pa ri wA ra sa ma ya dzaHhU~M baM ho :
dam tshig ye shes dbyer med du gyur :
pad+ma ka ma lA ya satwaM gyis gdan dbul :
dgang blug bzung la :
oM:
gzar bu gnyis kyi kha la raM:
lha tshogs ljags steng hU~M gis mtshan :
bdud rtsi'i rgyun 'babs mnyes shing tshim :
zhi ba'i las kun bsgrub par gyur :
oM ag+na ye swA hA:
lan bdun gyis mar khus dgang gzar bkang ste 'bul ba dang lhan cig
/bdag cag dpon slob yon mchod 'khor dang bcas pa'i nad gdon bar chad 'jigs brgyad mi mthun pa'i phyogs thams cad shAn+tiM ku ru swA hA:
zhes spel tshig sbyar /
slar de 'dra tshar gnyis te bdun phrag gsum phul /
de nas mchod rdzas rim bzhin 'bul la /
oM ag+ni de ba sa pa ri wA ra ar+g+haM pra tIts+tsha swA hA:
sogs shab+da'i bar du 'gres sbyar bas mchod /
oM:
gzi brjid 'bar ba me yi lha :
mthu stobs rdzu 'phrul thogs pa med :
las rnams thams cad rab sgrub mdzad :
'khor dang bcas la phyag 'tshal bstod :
ces bstod :
oM ma hA te dzA ya swA hA:sa yam shing nyer gcig phul ba'i mthar 'dod gsol gong smros sbyar /
des 'gres te /
oM ma hA ag+na ye swA hAs mar khu :
oM ag+ni de ba shAn+tiM ku ru ku ru swA hA:sa zhi ba'i rdzas spung grangs gong mtshungs phul la spel tshig sbyar /
slar mchod cing bstod la :
drang srong chen pos 'bar ba'i me :
ye shes me ru byin brlabs shing :
bsreg rdzas lha la stob pa dang :
dngos grub phrin las bstsal du gsol :
zhes dang :
hU~M hU~M hU~M zhes brjod pas me lha 'bar ba'i rnam par 'khyil ba'i klong du zhi ba'i gzhal med khang mtshan nyid thams cad yongs su rdzogs pa lha gnas rnams su gdan dang bcas pa skad cig gis bkra lam gyis gsal bar bsam la :
mdun bskyed kyi thugs ka nas rje btsun ma'i lha tshogs ye shes pa mar me gcig las gnyis mched kyi tshul du byon nas so so'i gdan la bzhugs pa'i mtha' skor du dkon mchog sri zhu dang mgon po yon tan gyi mgron thams cad kyang dgyes bzhin du bzhugs shing :
de thams cad kyang 'od zer dkar po spro ba dang bsdu ba'i sgo nas zhi ba'i las rab 'byams mdzad par gyur :
ces gsal btab la /
las byang ltar spyan 'dren dang bzhugs gsol bya /
dgang blug bzung la /
oM:
gzar bu gnyis kyi sogs me lha'i skabs ltar la /
yi ge bcu pa spel tshig dang bcas pas byon skyems dgang blug nyer gcig phul /
las byang ltar mchod cing mchod sngags so sor phral /
bstod pa bya /
yam shing dang mar khu brgya rtsa re phul la spel tshig sbyar /
rdzas spung rnams /
oM tA re tut+tA re tu re sarba gu ru tri rat+na de ba DA ki nI d+harma pA la sa pa ri wA ra shAn+tiM ku ru ku ru swA hA:
zhes brgya rtsa sogs ci mang phul la bar mtshams su spel tshig sbyar /
rdzas thems pa na sngags tsam gyis mchod cing /
bstod /
gshegs skyems mar khu dgang blug nyer gcig 'bul /
las byang ltar gtor ma byin brlabs la sngags kyis 'bul cing 'dod don gsol /
ma rnyed yongs su sogs dang yig brgya brjod la nongs pa bshags /
badzra muHsa thab kyi lha rnams mdun bskyed kyi thugs kar gshegs par gyur :
de nas zhi ba'i skabs su mtshams 'dir mgron 'og ma gnyis la'ang bsreg rdzas kyi lhag ma sbyin par bya ste :
thab kyi mtha' skor du bi nA ya ka chen pos gtso byas pa'i bgegs rigs lan chags kyi mgron rnams gus shing dul ba'i tshul gyis skad cig gis 'khod par bsam la :
yam shing dang :
mar khu lhag ma gong ltar sbyin :
zhi ba'i rdzas kyi lhag ma rnams :
oM sarba big+h+nAn shAn+tiM ku ru ku ru swA hA:
zhes nyer gcig sogs kyis sbyin :
mtshams rnams su :
bgegs kyi rgyal po bi nA ya kas gtsor byas pa'i bgegs rigs lan chags kyi mgron rnams kyis bdag cag dpon slob yon mchod 'khor dang bcas pa'i nad gdon bar chad mi mthun pa'i phyogs thams cad zhi ba'i phrin las mdzod cig :
ces spel :
bgegs rigs lan chags rnams kyi rgyud la phan pa dang bde ba byang chub kyi sems dang ldan par gyur cig :
ces smon lam gdab :
ril bu 'bru gsum gyis brlab /
oM sarba big+h+nAn na maHsarba sogs nam mkha' mdzod kyi sngags rgyas bsngo /
chos rnams thams cad sogs shwa lo ka gnyis kyis chos sbyin bya /
sarba big+h+nAn gats+tshas gshegs :
slar yang thab kyi mtha' skor du rigs drug bar do dang bcas pa'i snying rje'i mgron du gyur pa thams cad zhi zhing dang ba'i tshul gyis 'khod par gyur :
yam shing dang mar khu gong mtshungs /
oM sarba ga ti shAn+tiM ku ru ku ru swA hA:
zhes pas zhi rdzas sbyin :
rigs drug bar do bcas pa'i snying rje'i mgron du gyur pa thams cad kyi las dang nyon mongs pa'i sdug bsngal thams cad zhi zhing :
phan pa dang :
bde ba dang :
bla na med pa'i byang chub thob pa'i skal pa dang ldan par gyur cig :
ces smon lam gdab :
changs bu 'bru gsum gyis byin brlab /
a kA ros bsngo /
chos kyi sbyin pa'ang byas la /
sarba ga ti gats+tshaHsa rang rang gi gnas su dga' bzhin dengs par bsam mo :
mgron 'og ma la sbyin pa 'di rgyas pa sogs sbyin sreg gzhan gsum la mi dgos so :
mar khu dgang blug gang blug la hU~M hU~M hU~M zhes brjod pas me lha 'bar ba las zhal phyag gi rnam par bzhengs par bsam la :
bsreg rdzas yam shing /
mar khu /
rdzas spung rnams bdun re tsam gtong rag tu 'bul /
mchod bstod gong gsal me lha'i skabs su 'byung ba ltar dang /
gshegs skyems dgang blug nyer gcig de ltar phul /
gtor ma oM AHhU~M gis brlab :
oM ag+ni de ba sa pa ri wA ra a kA ro sogs kyis phul la :
ye shes me lha 'khor bcas kyis :
kha dog dri ro nus bcud ldan :
'dod yon gtor ma 'di bzhes la :
zhi ba'i phrin las mthar phyin mdzod :
ces 'dod don gsol /
ma rnyed sogs dang yig brgyas nongs pa bshags /
badzra muHsa ye shes pa gshegs :
dam tshig pa 'bar ba'i rnam par bsam la bkra shis ci rigs brjod do :
'di sbyin sreg gi rdzas dang sngags grangs gzhung gi dgongs pa ltar bkod pa yin pas 'byor pas lcogs shing dpon slob mang na spyi 'gro nas brtsis kyang rung bas de ltar gal che /
'byor pa dman pa dang mi grangs nyung dus nyin chog tsam la tshar dka' na me lha la bdun re /
sreg lha la nyer gcig re tsam byed pa las thabs ma mchis so //
man chad sbyin sreg gsum po la zhi ba'i sbyin sreg nyid sor bzhag
/kha lta phyogs /
thab kyi dbyibs /
kha dog
/'don tshig phran bu kha bsgyur bas 'grub ste /
gnyis pa rgyas pa la /
sgrub pa po dkyil 'khor lho ru kha phyogs nas 'khod pa'i mdun du thab khung gru bzhi ser po /
pad+ma sogs gong ltar la tshom bu ser po /
nor bu'i phreng ba dang grwa bzhir rin chen 'bar bas mtshan pa la shing gru bzhir brtsig
/gtor ma gru bzhi ser po gnyis /
ril bu dang lan chags 'di phyin chad la mi dgos /
yam shing 'bras bu can gyi shing /
bsreg rdzas rin chen 'bru sman me tog rnams ser po'i rigs dang phye phur bsres pa /
gzhan sngar bzhin bsham /
mchod bsreg rdzas byin rlabs nas bzung spyi khog zhi ba ltar la /
thab bskyed skabs /
mtshan nyid yongs rdzogs rgyas pa'i thab :
ces dang /
dgang blug la /
rgyas pa'i las kun bsgrub par gyur :
ces dang /
spel tshig la /
bdag cag dpon slob yon mchod 'khor dang bcas pa'i tshe bsod dpal 'byor ye shes yon tan stobs 'byor snyan grags 'khor slob rigs rgyud la sogs pa'i 'khor 'das kyi legs tshogs thams cad puSh+TiM ku ru oM:
zhes dang /
oM ag+ni de ba puSh+TiM ku ru ku ru oM:
zhes pas rdzas spung phul /
sreg lha'i skabs /
rgyas pa'i gzhal med khang dang :
'od zer ser po spro ba dang bsdu ba'i sgo nas rgyas pa'i las rab 'byams mdzad par bsam pa dang :
oM tA re tut+tA re tu re sarba gu ru tri rat+na de ba DA ki nI d+harma pA la sa pa ri wA ra puSh+TiM ku ru ku ru oM:
zhes pas bsreg rdzas 'bul ba dang /
rgyas pa'i phrin las mthar phyin mdzod :
ces sogs kha bsgyur la sbyor dngos rjes gsum tshang bar bsgrub bo :
gsum pa dbang la /
sgrub pa po dkyil 'khor nub tu kha phyogs nas 'khod pa'i mdun du thab khung zla gam dmar po /
pad+ma la tshom bu dmar po /
pad+ma'i phreng ba dang zur bzhir lcags kyus mtshan pa la shing dmar zla gam du brtsig
/gtor ma zla gam dmar po gnyis /
yam shing mdog dang 'bras bu dmar zhing skyur ba /
bsreg rdzas lcags kyu can gyi me tog dang rin chen 'bru dar dmar po'i rigs /
lan tshwa dang tsan+dan dmar po /
khab len rdo sogs chang gis sbags pa bsham /
gzhan sngar ltar la /
dbang gi thab dang :
dbang gi las zhes dang :
dbang gi gzhal med khang dang :
rjes su chags pa'i 'od zer dmar po spro ba dang bsdu ba'i sgo nas dbang gi las rab 'byams mdzad par bsam :
bdag cag dpon slob yon mchod 'khor dang bcas pa la khams gsum snod bcud kyi phun sum tshogs pa thams cad wa shaM ku ru ho :
zhes dang :
wa shaM ku ru ku ru ho :
zhes sogs kha bsgyur bas grub /
bzhi pa drag po la /
sgrub pa po dkyil 'khor byang du kha bltas nas 'khod pa'i mdun du thab khung gru gsum nag po /
pad+ma la tshom bu nag po /
gri gug phreng ba dang grwa bzhir ral gris mtshan pa la drag shing gru gsum du brtsig
/gtor ma gru gsum nag po gnyis /
yam shing skyer pa sogs tsher ma can gyi shing /
bsreg rdzas 'bru nag dug sna yungs dkar nag tsha ba gsum zangs lcags phye ma sha khrag sogs khrag gis sbags pa bsham /
cho ga sogs sngar ltar la /
drag po'i thab dang :
drag po'i las sogs kha bsgyur :
drag po'i gzhal med khang dang :
'od zer nag po tsha zhing rtsub pa spro ba dang bsdu ba'i sgo nas drag po'i las rab 'byams mdzad par bsam :
bdag cag dpon slob yon mchod 'khor dang bcas pa la gnod cing 'tshe ba'i dgra bgegs 'byung po gdug pa can thams cad mA ra ya phaT:
ces dang :
mA ra ya ku ru ku ru phaT:
ces spel tshig dang rdzas sngags bsgyur ba tsam las gzhan thams cad gong ltar bya /
rjes su zhi rgyas dbang gsum gyi me rang zhir 'jog :
long med na las mthun gyi chab kyis btul :
drag po'i me dug khrag gi chus cig car du gzhil :
zhi ba'i thal ba gnas khang dang zhing sa phyugs lhas sogs su 'thor ba'am :
chu klung du sbyang :
rgyas pa mdzod phug sogs su sba :
dbang ri rtse mthon por rlung la bskur :
drag po gnam sa zur gsum pa'am lam gyi bzhi mdor mnan no :
des las mthar phyin par 'gyur ces gsungs so //
de dag gis dngos gzhi'i las rim bcu drug grub bo //
gsum pa rjes kyi las rim mdos gtang zhing cho ga'i mjug bsdus ba la gnyis /
mdun bskyed dang bdag bskyed kyi rjes rim mo //
dang po ni /
mdun dkyil gyi lha tshogs la las byang ltar mchod cing bstod /
dngos grub blang ba ni /
thal mo sbyar la /
oM:
rje btsun 'phags ma'i lha tshogs rnams :
mtshan dpe sku yi sgo phyes la :
rnal 'byor bdag cag yon mchod la :
'gyur med sku yi dngos grub stsol :
kA ya sid+d+hi oM:
A:
rje btsun 'phags ma'i lha tshogs rnams :
tshangs dbyangs gsung gi sgo phyes la :
rnal 'byor bdag cag yon mchod la :
nus pa sngags kyi dngos grub stsol :
wA ka sid+d+hi A:
hU~M:
rje btsun 'phags ma'i lha tshogs rnams :
mkhyen brtse thugs kyi sgo phyes la :
rnal 'byor bdag cag yon mchod la :
'od gsal snying po'i dngos grub stsol :
tsit+ta sid+d+hi hU~M:
zhes brjod pas mdun bskyed lha tshogs rnams kyi gnas gsum nas 'od zer dkar dmar mthing gsum 'phros :
rang dang yon bdag gi gnas gsum du thim pas sgo gsum gyi nad gdon sdig sgrib gdon bgegs bar chad thams cad zhi :
sku gsung thugs kyi dngos grub ma lus pa thob par gyur :
ces mos la 'brang rgyas phye mar skyems phud sogs dngos grub kyi rdzas rol /
ma rnyed yongs su ma tshang lta bu tshigs bcad ci rigs dang yig brgya brjod la nongs pa bshags /
oM badzra ut+tiSh+Thas ye shes pa rten dang brten par bcas pa nam mkhar bteg :
dam tshig pa rang la bstim :
a kA ro'i sngags brjod cing rdul tshon dbyi zhing mdos kyi gzhir gdab bo //
de nas mdos kyi sgo dbye ba ni /
b+h+yo :
snang srid yongs rdzogs mdos btang gis :
rgyal ba zhi khro'i dpung skyed cig :
steng phyogs zla gam gnam sgo phyes :
ye shes mdos lam steng du bstan :
snang srid yongs rdzogs lha rnams gshegs :
'khrul 'khor mdos bsal phyir ma ldog :
shar sgo skyong bas shar sgo phyes :
pho nya'i tshogs kyis mdos skyol cig :
mi ldog phrin las 'grub par mdzod :
lho sgo skyong bas lho sgo phyes :
pho nya'i tshogs kyis mdos skyol cig :
mi ldog phrin las 'grub par mdzod :
nub sgo skyong bas nub sgo phyes :
pho nya'i tshogs kyis mdos skyol cig :
mi ldog phrin las 'grub par mdzod :
byang sgo skyong bas byang sgo phyes :
pho nya'i tshogs kyis mdos skyol cig :
mi ldog phrin las 'grub par mdzod :
'di skabs phyogs bzhi nas rtsang thur re len srol yang 'dug
/de nas sku glud la chab bran /
sngags drug phyag drug gis byin brlabs nas glud 'phyang ni /
hU~M:
ngar glud smra shes 'gro mkhas 'di :
'byung ba rin chen lnga las grub :
mi bas glud bzang mdangs ya le :
bza' bas kha bro ngar thibs se :
rgyu ni rin chen sna lnga las :
rkyen ni sngags dang phyag rgyas bsgyur :
sku gsung thugs la mar me gsum :
dbang po lnga la rin chen lnga :
rnam shes brgyad la 'bru sna brgyad :
snang srid lha 'dre'i spyan lam du :
res 'ga' skyes pa brgya ru brdzu :
bro brdung gar byed khyugs se khyug :
skyes pa pho yi glud du 'bul :
skyes pa pho rgyud chag che zlog :
res 'ga' mo btsun brgya ru sprul :
glu len gar byed khyugs se khyug :
za ma mo yi glud du 'bul :
mo rgyud rnams kyi chag che zlog :
res 'ga' khye'u zur phud can :
rtse bro rgod mdangs ya la la :
byis pa chung gi glud du 'bul :
byis pa chung gi chag che zlog :
glud 'di snang srid lha 'dres bzhes :
mi 'di sngags 'chang bdag la zhu :
chag che nyam nga bzlog tu gsol :
zhes bsngos la kha phyir bsgyur /
de nas mdos kyi lam bstan pa ni /
b+h+yo :
da ni mdos kyi lam bstan 'tshal :
mdos kyi lam bstan dgung la bstan :
dgu tshigs skya mo dgung gi lam :
lam der zhugs la slar ma ldog :
da ni mdos kyi lam bstan 'tshal :
mdos lam chu bo'i gzhung la bstan :
gzhung chen de la rgyun chad med :
lam der zhugs la slar ma ldog :
da ni mdos kyi lam bstan 'tshal :
mdos lam sa gzhi'i lam la bstan :
lam der zhugs la slar ma ldog :
mdos lam chos kyi dbyings su bstan :
dbyings chen de la skye 'gag med :
lam der zhugs la slar ma ldog :
hU~M:
srid pa'i mdos bdag pho mo rnams :
lam bstan steng 'og phyogs mtshams bstan :
steng 'og phyogs mtshams lam bstan na :
dri za me lha grul bum dang :
srin po chu lha rlung gi lha :
gnod sbyin dbang ldan tshangs pa dang :
sa bdag pho mos 'bod lhangs lhang :
srid pa'i mdos chen khyod song la :
bdag cag yon mchod 'khor bcas la :
gnod pa'i rkyen dbang ma gtang zhig :
chag che nyam nga bsgyur du gsol :
zor du bskul ba ni :
hU~M:
mi mngon dbyings na bzhugs pa yi :
rje btsun 'phags ma sgrol ma sogs :
rtsa gsum rgyal ba rab 'byams rnams :
thugs rje thugs dam ma g.yel bar :
rnal 'byor bdag cag 'khor bcas kyi :
'gal rkyen bar chad bzlog pa'i phyir :
mdos zor rdzas kyi nus pa skyed :
khro rgyal 'bar ba'i lha tshogs dang :
chos skyong srung ma mthu rtsal can :
pho nya las mkhan sde brgyad dpung :
'byung po gdug pa'i tshogs rnams kun :
mdos kyi zor sna dgra la sgyur :
drag po'i mthu rtsal bgegs la ston :
zlog sgyur bcol ba'i phrin las mdzod :
b+h+yo b+h+yo :
mdos zor srid pa ru log mtshon :
gdug can rdo rje'i char chen pos :
de ring bdag cag yon mchod la :
rgyal po'i chad pa byung ba zlog :
sde brgyad gdug pa'i cho 'phrul zlog :
mi nad phyugs nad dal yams zlog :
byad phur rbod gtong 'tshe ba zlog :
rmi ltas pra rtags ngan pa zlog :
'jigs pa chen po bcu drug zlog :
bar chad bdud bzhi'i sgyu thabs zlog :
dmag 'khrug gyod dang byur kha zlog :
mi kha smra mchu gleng ba zlog :
btsa' sad thog dang ser ba zlog :
'byung bzhi 'khrugs pa'i yo lang zlog :
mtha' bzhi'i dmag gis 'tshe ba zlog :
sri keg dus min 'chi ba zlog :
mdor na mi mthun bar chad kun :
bzlog go srid pa'i mdos kyis zlog :
bsgyur ro rkyen ngan dgra la sgyur :
dgra dpung thal ba'i rdul bzhin rlogs :
bgegs dpung sder bcas rtsad nas chod :
zlog sgyur bcol pa'i phrin las mdzod :
ces dang /
drag sngags so lnga dang /
shA sa na'i mthar /
b+h+yo b+h+yo zlog zlog b+h+yo zlog cig mA ra ya rbad :
ces tshar nyer gcig tsam las mi nyung ba bzlas la thal mo brdab /
de ltar zor zlog tshar grangs gang 'grub bskyar ba'i mthar /
ru mtshon dang rol mo sogs kyi sna drangs la 'dre lnga bdud gcod dang thebs kyi phyogs sam yas lam lta bu 'phang ba'i sar khyer /
der slebs pa dang gser skyems a kA ro'i sngags kyis byin brlab /
sde brgyad cha snyoms kyis phul /
de nas mdos gzhi btegs la /
gong gsal zor bskul nyid zlog gdangs bcas tshar gcig gyer nas rol chen 'og drag sngags sham bcas bzla bzhin me'am chu chen la gshegs /
de'i tshe /
dkon mchog sri zhu dang mgon po yon tan gyi mgron rnams las sprul pa bsam gyis mi khyab pa spros pas rting mnan te bgegs rigs 'byung po'i tshogs rnams mdos zor mtshon cha'i char du babs pa dang bcas dgra bgegs kyi steng du brgyugs nas lhag med du bcom par dmigs /
slar sgo drung du slebs pa dang las byang ltar mtshams bcad la srung 'khor brtan po bsgom /
nang du log la tshe 'gugs pa ni /
mda' dar g.yab la /
hrI:
'od gsal chos sku'i pho brang nas :
longs spyod yongs rdzogs sprul pa'i sku :
rje btsun 'phags ma tshe yi bdag :
rtsa gsum rgya mtsho'i 'khor dang bcas :
sgrub la tshe dbang mchog stsol phyir :
thugs dam bskul lo dbyings nas bzhengs :
rnal 'byor bdag cag 'khor bcas kyi :
bla tshe chad nyams yar pa dang :
phyi snod 'byung ba bzhi yi bcud :
nang bcud 'gro ba'i tshe bsod dpal :
gsang ba rgyal ba sras bcas kyi :
mkhyen brtse nus pa'i yon tan kun :
'od zer bdud rtsi'i rnam par sdus :
bdag dang sgrub pa'i rdzas la stims :
rgas med lang tsho'i dngos grub stsol :
nad med bde ba'i dngos grub stsol :
'chi med tshe yi dngos grub stsol :
ye shes mchog gi dngos grub stsol :
yig bcu'i mthar /
oM tshe b+h+rU~M:
g.yu b+h+rU~M:
g.yu tshe b+h+rU~M:
A+oM yur+dz+nyA na g.yu tshe b+h+rU~M:
zhes btags pa ci 'grub bzlas la tshe ril tshe chang rol cing yon bdag la'ang sbyin /
sngar nam mkhar btegs pa'i lha la gtang rag mchod bstod dang nongs bshags bya /
oM/
khyed kyis sems can sogs kyis dbyings su gshegs /
mchod sbyin gnas 'dir gang lhags pa'i //
'byung po sa 'og rgyu ba dang //
gang yang sa steng 'khod pa dang //
sa blar rgyu ba gang yin pa //
mgu bar gyis la rang gnas su //
thams cad tha dad 'gro bar gyis //
sarba b+hUta gats+tsha /
zhes pas 'jig rten pa rnams kyang rang gnas su btang ngo //
gnyis pa bdag bskyed la dmigs te /
mchod bstod dang 'dod don gsol /
nongs bshags /
bsdu ldang /
bsngo smon /
shis brjod kyi bar las byang ltar bya zhing /
gzhan yang zhal nas gsungs pa sogs kyi bkra shis rgyas par brjod do //
de'i phan yon spyir ni gzhung las /
de ltar rnam bzhi'i mgron la mchod sbyin phul bas tshogs rdzogs :
sgrib pa byang :
dam tshig nyams chag 'dag :
'gal rkyen thams cad zhi zhing :
snod bcud kyi phun sum tshogs pa thams cad 'phel ba sogs phan yon dpag tu med :
khyad par mdos kyi yon tan ni :
'dis ni nad gdon bar chad dang :
rkyen ngan chag che nyam nga dang :
'jigs pa chen po thams cad zhi :
'byor pa drug gi legs tshogs rgyas :
char chu bu nor rigs rgyud 'phel :
rta phyugs rkang bran bzhon chu mod :
sad ser btsa' than dal yams gcod :
yid mthun thams cad dbang du 'du :
byad phur sde brgyad cho 'phrul zlog :
phyi nang g.yul 'khrug ngang gis zhi :
ma rungs logs 'dren tshar gcod 'gyur :
mdor na phrin las gang brtsams pa :
srid pa mdos kyi cho gas 'grub :
yid bzhin nor bu mchog dang mtshungs :
zhes sogs rgya cher gsungs pa la the tshom med pa'i nges pa brtan pos shes ldan rnams kyis lag tu blang bar bya'o //
'gyur rnying gzhung bzang kun la grags mod kyi //
blo rtog du mas bcos pa'i lugs srol mang //
'dir ni bslad med rdo rje'i gsung gi don //
bla ma'i zhal lung rang bzo'i rnyogs pas dben //
sgrol ma las lhag phrin las sgrub pa'i lha //
ma mchis myur ma dpa' mo'i mtshan don mthun //
de bas rgyu mtshan shes nas bka' srol 'dis //
don gnyis mdzad bzang mkha' khyab sgrub byed shog
/ces rang gzhan phan bde sgrub pa'i lhag bsam bzang pos gter gzhung gzhir bzhag
gter chen bla ma nyid la bka' slob zhib mor zhus pa'i zhal lung gis brgyan te yid ches khungs btsun gyi lag len bltas chog tu /
pad+ma gar dbang blo gros mtha' yas kyis rdzong sar bkra shis lha rtse'i chos grwar bkod pa dge legs 'phel ///
/
