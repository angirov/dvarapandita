\u0f01\u0f83:
thugs rje chen po rgyal ba rgya mtsho'i them yig 'dzom byang bzhugs so :
oM ma Ni pad+me hU~M hrI:
bdag 'dra o rgyan pad+ma 'byung gnas kyis :
ma 'ongs don du gdams bcud yi ger bkod :
skal bar ldan pa'i shel dkar mtsho la gtad :
bstan pa'i mar zhabs snyigs ma'i don byed du :
rin chen sa yi gter gyi snying por sdoms :
o rgyan nga yi zab chos sgrub skor la :
them byang bka' srung ma 'dzom gcig kyang med :
ci phyir o rgyan gdams pa 'chol gyis dogs :
gter rigs lnga las 'di nyid snying po'i gter :
khong pa'i nang gi snying khrag lta bu yin :
thugs rje chen po'i sgrub thabs brgya phrag las :
'di nyid zab la dngos grub myur ba ste :
skar ma'i dbus na nyi zla lta bu yin :
thugs rje kun 'dus rtsa ba'i skor 'di la :
yid ches phyir na lo rgyus rin chen dang :
rtsa ba'i sgrub thabs yid bzhin nor bu dang :
bla ma yid bzhin nor bu'i sgrub thabs dang :
dpa' bo rgyal ba rgya mtsho'i sgrub thabs dang :
mkha' 'gro rgyal ba rgya mtsho'i sgrub thabs dang :
gdams pa 'di bsgrub gang zag thams cad la :
snyigs dus chos la dam nyams dgra byung na :
chos skyong dam can rdor legs sgrub thabs dang :
gter bdag gnam sman dkar mo'i sgrub thabs dang :
chos tshan bdun yod snying ltar gces par chongs :
sa ma ya :
rgya rgya rgya :
smin par byed pa'i dbang la drug yin te :
lus smin spros bcas bum dbang chen mo dang :
ngag smin gsang dbang spros med chen mo dang :
sems smin shes ye rab tu spros med dang :
sgo gsum smin pa tshig dbang rin chen dang :
gzhan don dbang sbyin gtor dbang rgya mtsho dang :
lam gyi rkyen sel tshe dbang rin chen dang :
chos tshan drug yod snying ltar gces par chongs :
sa ma ya :
rgya rgya rgya :
skye 'gro rigs drug dong nas sprugs pa'i phyir :
thugs rje'i phyi sgrub khrom chos chen po dang :
thugs rje'i nang sgrub rang nyams len pa dang :
thugs rje'i gsang sgrub phyag stong spyan stong dang :
kun kyang 'chi ba 'di las thar med pas :
ma bsgom sangs rgyas 'pho ba btab chog ste :
dum bu bzhi yin snying ltar gces par zungs :
sa ma ya :
rgya rgya rgya :
thugs rje'i thugs khrid 'khor ba dong sprugs la :
sngon du 'gro ba khrid rkang bcu yod cing :
dngos gzhi nyid la khrid rkang brgyad yod do :
rjes la khrid rkang lnga yis sangs rgyas 'grub :
bstan pa'i snying yin 'di nyid gces par zungs :
don khrid 'di la gtsigs su byed pa gces :
sa ma ya :
rgya rgya rgya :
las tshogs skor ni gang la gang 'dul te :
khrus kyi rnal 'byor nad gdon sel ba dang :
zas kyi rnal 'byor tshogs gsog lam khyer dang :
bskor ba'i rnal 'byor 'gro ba lam khyer dang :
gtor ma'i rnal 'byor tshogs gnyis lam khyer dang :
gnyid kyi rnal 'byor 'od gsal lam khyer dang :
gtum mo'i rnal 'byor 'khyag pa lam khyer dang :
ltog pa lam khyer bcud 'byung chen mo dang :
'jigs pa lam khyer gcod yul lam khyer dang :
gzhan phan lam khyer bsrung ba bcas chog dang :
me mchod lam khyer tshogs gsog chen mo dang :
char gcod yid bzhin nor bu chen po dang :
btags grol lam khyer mthong ba don ldan dang :
'byung ba rlung gi lus kyi sdig sbyong dang :
mdze nad gso ba nad byang chen po dang :
sri 'u gso ba 'tsho 'phel chen po dang :
nad gdon bsrung ba reg pa go cha dang :
gsol ba gdab pa byin rlabs rgya mtsho dang :
bum sgrub chen po bum sgrub srung zlog dang :
gshin chog sgrib pa kun sel bdun tshigs dang :
ro sreg phung po nad sbyong chen po dang :
sAts+tsha gdab pa 'byung ba'i tshogs gsog dang :
dum bu nyi shu las tshogs skor rnams rdzogs :
skal ldan bu yis 'di rnams legs par spyod :
spyi ru dril bas dum bu so bdun te :
'dzom yig dang bcas so brgyad dag gis bsgrub :
dgos 'dod 'byung ba'i yid bzhin nor bu 'dir :
thugs rje chen po'i rigs rnams thams cad 'dus :
bde gshegs rgyal ba lha tshogs kun 'dus shing :
'di dang ngan song kun skyob gnyis sbrel na :
gser gyi rdo rje g.yu yi dril bu la :
nyi zla gza' skar phra yis btab pa 'dra :
de yi phyir na 'di nyid gces par zungs :
'di dang ngan song kun skyob gnyis sbrel na :
pho brang longs spyod khyim bdag 'dzom pa 'dra :
'di dang ngan song kun skyob gnyis 'dzoms na :
dpa' bos go btags lag tu mtshon thogs 'dra :
'di dang ngan song kun skyob gnyis 'dzoms na :
'khor lo sgyur rgyal blon 'bangs rgyas pa 'dra :
de yi phyir na 'di nyid gces par zungs :
'di 'dra'i zab chos kha tshang don 'dril ba :
ma 'ongs dus su 'gro ba'i gnyen gcig pu :
bai ro'i sprul pa rdo rje gling par grags :
par pa ta ru chos kyi 'khor lo bskor :
rgya gar yul du snyan pas khyab pa 'byung :
skal ldan thugs sras de dang 'di 'phrad na :
lung zin chos bdag bu mchog mang po dang :
nye ba'i bu mo rtsa lnga   dpe gcig tu /brgyad lnga la /   la sogs 'byung :
them byang sdoms la lag khrid zur du ston :
dbang dang khrom chos 'pho bas 'brel pa thob :
sgrub thabs kun gyis rang gzhan dngos grub sgrubs :
las tshogs kun gyis gang dgos mig tshag khobs :
las byang nyid kyis kun gyi kha bskang bya :
zab khrid nyid kyis las can grol bar shog :
bka' srung skul la bstan pa'i dgra bo sgrol :
rang gzhung tshugs la sgrub thabs bstan pa tshugs :
thugs rje'i bstan pa dar zhing rgyas par 'gyur :
de yi phyir du them byang yi ger bkod :
skal ldan las can gcig dang 'phrad par shog :
thugs rjes skye 'gro chos la tshud pa dang :
sdug bsngal kun zhi bde chen thob par shog :
sa ma ya :
rgya rgya rgya :
gter rgya :
sbas rgya :
zab rgya :
dam rgya :
bka' rgya :
bya mA ta :
![ \u0f01\u0f83]:
thugs rje chen po bde gshegs kun 'dus yid bzhin nor bu'i las tshogs nyi shu pa bzhugs :[ \u0f01\u0f83]:[ \u0f88\u0f88 ]thugs rje chen po'i rnal 'byor pas :
khrus kyis 'gro ba gzhan gyi nad gso na :
dkyil 'khor nas kyi tshom bu bkod :
dbus su bum par gzungs thag btags la las byang gzhung bsrang tshogs la rol :
bum pa'i nang du thugs rje chen po'i lha tshogs rnams zhu bas bdud rtsir gyur :
nad gdon bar chad zhi bar bsam zhing :
oM AHhU~M:
oM ma Ni pad+me hU~M hrI:
e ho shud+d+he shud+d+he :
yaM ho shud+d+he shud+d+he :
raM ho shud+d+he shud+d+he :
laM ho shud+d+he shud+d+he :
baM ho shud+d+he shud+d+he :
e yaM raM laM baM shud+d+he shud+d+he che ge mo'i nad gdon zhi bar gyur cig :
a a a swA hA:
stong phrag re la khrus re bya :
de yis nad gdon bar chad zhi nus so :
rjes su bsngo ba smon lam gyis rgyas btab bo :
le'u dang po'o :
sa ma ya :
rgya rgya rgya :[ \u0f88\u0f88 \u0f01\u0f83]:
thugs rje chen po'i rnal 'byor pa'i :
zas kyi rnal 'byor ni :
rang yi dam du bskyed la :
zas skom oM AHhU~M:
gsum gyi byin gyis brlabs shing :
oM AHhU~M:
rang lus thugs rje'i dkyil 'khor du :
nang nub dus gsum thams cad du :
phyi nang tshogs mchod 'di 'bul bas :
tshogs gnyis rdzogs te sangs rgyas shog :
sarba ta thA ga ta g+ha Na tsakra la khA hi :
zhes phul la rol :
lhag ma bya khyi la sbyin :
bsngo bas rgyas btab la ma Ni brgya rtsa bzlas :
dmigs med du klod do :
le'u gnyis pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas bskor ba bskor na :
rang gang du 'gro yang :
dbus phyogs su thugs rje chen po'i lha tshogs bzhugs shing :
rang gi rkang pa bor ba'am bteg ltar :
rigs drug thams cad kun bskyed :
ma Ni'i sgra di ri ri bskor bar bsam mo :
le'u gsum pa'o :
sa ma ya :
rgya rgya rgya :[ \u0f01\u0f83]:
thugs rje chen po'i sgo nas gtor ma gtong na :
gang 'byor bshams la :
raM yaM khaM gis sbyangs la :
oM AHhU~M gsum gyis bdud rtsir gyur :
bar snang phyogs gling lnga pa'i dbus su :
thugs rje chen po'i lha tshogs bsam :
shar du dkon mchog gsum :
lhor chos skyong :
nub tu nor bdag :
byang du rigs drug gzhi bdag bsam :
oM sarba pU tsa b+ha liM ta kha raM khA hi :
zhes 'bul lo :
rjes la bsngo ba smon lam btab :
le'u bzhi pa'o :
sa ma ya :
rgya rgya rgya :[ \u0f01\u0f83]:
tha mA:
thugs rje chen po'i lha tshogs kyi rnal 'byor pas :
gnyid lam du khyer na rang nyal ba'i snying kha la pad+ma 'dab brgyad kyi nang na :
thugs rje chen po sen gang ba zhig rnam shes mar me ltar gsal le 'dug pa la :
ma yengs par :
sems gtad pas 'od gsal du grol te sangs rgyas so :
le'u lnga pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas :
'khyag pa lam du khyer na :
rlung gzung :
lus kyi mgo mjug 'phur la :
rkang pa'i steng du brang ba bzhag :
pus mo brang la sbyar :
lag pa gnyis bar lhu bsdam :
rang lus me'i gong bu la me sbar ba bsgoms te sbyangs pas :
zhag gsum nas ras rkyang thub bo :
le'u drug pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas :
ltog pa lam du khyer na :
ril bu mtheb chung tsam la :
oM AHhU~M:
oM ma Ni pad+me hU~M hrI:
oM krug ye hrIHha ri ni sa :
sid+d+hi pha la hrI:
ces pa stong phrag gcig bzlas :
nyi shu rtsa gcig mid :
stod smad bskor la :
mar khu snyung gang btang :
zhag bdun song nas mu ge'i sdug bsngal zhi :
zla ba gcig la mkha' spyod 'grub par 'gyur ro :
le'u bdun pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas 'jigs pa lam du khyer 'dod na :
rang gang gnyan sar phyin la :
sems thugs rje chen por bsgom :
lus 'di la ma chags par :
gang khyer ba khyer sha zo zhig :
khrag thungs shig :
rus pa mur cig :
rings na ma btsos la zo zhig :
ma rings na tshos la zo zhig :
ces blos bskyur bsdad pas :
lha 'dres mi bzod par dngos grub ster du 'ong ngo :
le'u brgyad pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas :
ser ba bsrung bar 'dod na rang rta mgrin du bskyed la :
yi ge bcu pa'i mjug tu :
oM badzra kro ta h+ya g+h+ri wa hU~M:
a ya ma :
pre du na sha la ha ma phi phi :
sprin gtor ser ba choms :
nA ga mA ra ya zlog :
ces bzlas shing :
gang bsrung gi yul lam sa rdo rje me ris bskor te :
gser gyi 'khor los bkab :
ser rkang sdigs mdzub kyis bcad par bya'o :
thal chen dang yungs thun brab bo :
le'u dgu pa'o :
sa ma ya :
rgya rgya rgya :[ \u0f01\u0f83]:[ \u0f88\u0f88 ]thugs rje chen po'i rnal 'byor pas me mchod byed na :
zhi rgyas dbang drag bzhi ka'i thab brtsigs te :
shing sna rnyed tshad bsags te :
me rdzas sna tshogs la sbang phye dang bcas pas bskor :
gang dmigs kyi skra dang :
gos dum :
sen mo :
kha rlangs :
dri ma rnams bsags te :
me bcug ste :
las byang ltar lha dang bcas pa spyan drangs :
phyi nang mchod pa bsham :
ma Ni'i sgra dbyangs kyis bskor :
rtsa sngags lha re'i mtshan la :
zhal du 'bul :
rjes la du na ram gyis dgra bgegs bsreg :
dngos grub blang :
ye shes pa gshegs :
bsngo ba smon lam gyis rgyas gdab bo :
des las bzhi gang bsam thogs pa med par 'grub bo :
le'u ste bcu pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas char gcod na :
rang yi dam du bsgoms la :
g.yer ma :
tshwa :
bag phye rnams bsres te :
gsang sngags 'di zlas so :
rtsa sngags sham bur :
oM char chod sprin gtor :
sa min b+ha ra ya sngo ther :
ces brjod la khas phyogs bcur gtor :
the tshom med par chod do :
le'u bcu gcig pa'o :
sa ma ya :
rgya rgya rgya :[ \u0f01\u0f83]:
thugs rje chen po'i sgo nas btags grol byed na :
me long mkhyid bskor ma la :
byang sems dkar dmar bzang drug :
skye bdun sha :
mtshal dkar la phye bsres la :
oM AHhU~M:
oM ma Ni pad+me hU~M hrI:
a tri Ni su be du dza :
ma nu'i sdig pa hang hang :
zhes bris te sha drod dang ma bral bar btags pas :
gang reg kyang sdig sgrib dag nas sangs rgyas so :
le'u bcu gnyis pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas :
rlung gi las ni :
shog gu'am ni shing byang la :
oM AHhU~M:
oM ma Ni pad+me hU~M hrI:
sarba ta thA ga ta sdig sgrib thams cad ya yaM:
yaM yaM sid+d+hi hrIng hrIng hU~M:
zhes bris te :
rlung 'ong phyogs su 'khor du gzhug go :
des reg tshad sems can rnams sdig sgrib dag go :
le'u bcu gsum pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas :
mdze gso na :
dpal rta mgrin khros par bskyed la :
oM badzra kro ta h+ya g+h+ri wa hU~M phaT:
nA ga rA tsa'i srog la myos :
ya ma ba b+hi lar na phaT:
ces bzlas te :
chu dag gla rtsi :
ra khrag rnams kyis byug go :
skabs su bum sgrub bya'o :
des sos par the tshom med :
le'u bcu bzhi pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas :
sri'u gso na :
gtor ma bsham :
las gzhung bsrang :
tshogs la rol :
phyag 'tshal yon 'bul :
gtor ma mgo la bzhag :
hrI:
dus gsum bder gshegs kun 'dus pa'i :
thugs rje chen po gtso 'khor gyis :
byis pa skyobs la nad gdon srungs :
tshe srings nor spel bde legs sgrubs :
zhes mjug tu :
chos skyong la gnyer gtad :
skabs su khrus bya'o :
gu gul la sngags 'di brgya dang brgyad btab la snar bdug pas :
zla ba re thub bo :
srung ba'i mchog ni dri chu la :
oM badzra ha ri ni sho la ka bar phaT:
ces pa'o :
des btab la :
phyir bkrus pas nad thams cad zhi :
bar chad mi 'byung ngo :
gter rgya :
sbas rgya :[ \u0f88\u0f88\u0f88 \u0f01\u0f83]:
thugs rje chen po'i sgo nas bsrung ba byed pa rnams :
yar tshes bzang po la shog gu mtho skor cha la :
mu khyud rim pa gsum bgos te :
phyi ma la ye d+harmA:
nang ma la A li kA li bri :
rtsibs bzhi la :
shar du :
oM AHhU~M badzra gu ru pad+ma sid+d+hi thod phreng rtsal hU~M hU~M:
nad gdon thams cad rak+Sha rak+Sha :
lho ru :
A+oM badzra kro d+ha h+ya g+h+ri wa hU~M phaT:
nad gdon thams cad rak+Sha rak+Sha :
nub tu :
oM d+hu ma g+ha ye ha ri ni sa hU~M:
nad gdon thams cad rak+Sha rak+Sha :
byang du :
oM ma hA kA la :
badzra sa du ma ma yo gi nI:
sarba duSh+TAn hU~M phaT:
nad gdon thams cad rak+Sha rak+Sha :
dbus su oM AHhU~M:
oM ma Ni pad+me hU~M hrI:
'di 'chang ba po che ge mo la nad gdon thams cad rak+Sha rak+Sha :
phaT swA hA:
zhes pa'i gang gnod kyi ming bcug ste :
rten 'brel snying po dang :
ma Nis rab tu gnas la :
su'i mgul du btags pas nad gdon bar chad thams cad thub bo :
le'u bco lnga pa'o :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas gsol ba btab pa'i rim pa ni :
rang gi spyi gtsug na bla ma la sogs te :
rgyal ba rgya mtsho rnams bzhugs te byin gyis brlabs par bsgoms la :
hrI:
thugs rje chen po 'gro ba'i skyabs :
rgyal ba rgya mtsho la gsol ba 'debs :
gsang sngags rdo rje theg pa yi :
bcud mchog 'thung bar byin gyis rlobs :
o rgyan pad+ma 'gro ba'i skyabs :
bla ma rgyal ba rgya mtsho la gsol ba 'debs :
gsang sngags rdo rje theg pa yi :
bcud mchog 'thung bar byin gyis rlobs :
dpal chen rta mgrin 'gro ba'i\u0f8e
dpa' bo rgyal ba rgya mtsho la\u0f8e
gsang sngags rdo rje theg pa\u0f8e
bcud mchog 'thung bar\u0f8e
gsang ba ye shes 'gro ba'i skyabs :
mkha' 'gro rgyal ba rgya mtsho la\u0f8e
gsang sngags rdo rje theg pa\u0f8e
bcud mchog 'thung bar\u0f8e
ma mgon rdor legs bar chad srung ba'i skyabs :
chos skyong gter bdag rgyal ba rgya mtsho la\u0f8e
gsang sngags rdo rje theg pa\u0f8e
bcud mchog 'thung bar\u0f8e
grub thob gong ma 'gro ba'i skyabs :
mched grogs chos mdzad gong ma la\u0f8e
gsang sngags rdo rje theg pa\u0f8e
bcud mchog 'thung bar\u0f8e
'gro drug ma rig sel ba'i sgron :
bla ma nyid la gsol ba 'debs :
byang sems 'byong bar byin gyis rlobs :
snying rje 'byong bar byin\u0f8e
gzhan don 'grub par byin\u0f8e
re 'dod bskang bar\u0f8e
nyams rtogs 'char bar\u0f8e
rang rgyud smin par\u0f8e
gzhan don grol bar\u0f8e
rigs drug dong nas sprugs par\u0f8e
oM AHhU~M:
oM ma Ni pad+me hU~M hrI:
des gang mang byin phab cing nyams skyong bar bya'o :
le'u bcu drug pa'o :
sa ma ya :
rgya rgya rgya :[ \u0f01\u0f83]:
thugs rje chen po'i sgo nas bum sgrub byed par 'dod na :
dus tshod yar gyi ngo la :
dkar gsum mngar gsum la sogs mchod tshogs rgya chen po byas la :
rab ni dkyil 'khor rgyas pa bri :
'bring sgo med :
tha ma nas kyi tshom bu bkod pa'i dbus su :
tsa ka li rnams bskor :
bum pa mtshan nyid dang ldan pa la :
kha rgyan mgul chings dang :
bum rdzas rdzogs par byas la bum pa b+h+rU~M las gzhal yas khang gi dbus su thugs rje chen po'i dkyil 'khor rdzogs par bsgom :
sgrub byed kyi gang zag :
rab dge slong :
'bring sngags pa :
tha ma yang dge tshul tshul khrims dang ldan pa lngas rgyun bya :
gcig gis kha skong bya :
thun drug tu las byang ltar mchod bstod tshogs bya'o :
ma tshar bar gyi tho rangs nyi shar la gtor dbang bya :
bum dbang bdun :
bum dbang sbyin bdag la bskur ro :
'di'i bsod nams ni :
tshe ring ba dang :
srung 'khor dang nad gdon bral ba dang :
byad kha zlog pa dang :
ltas ngan zlog pa dang :
yams zlog pa dang :
dmag zlog pa dang :
las sogs gang yang 'grub bo :
sdig sgrib sbyang zhing :
bskal pa stong du bsags pa'i sdig sgrib byang bar 'gyur ro :
bar skabs su tshogs gtor 'bul zhing :
tshar dus su yul gyi mi dang :
dge 'dun la sogs tshogs 'khor la sogs rgya chen bya :
dpon slob rnams 'bul bas mnyes par bya'o :
le'u bcu bdun pa'o :
sa ma ya :
rgya rgya :[ \u0f01\u0f83]:
thugs rje chen po bsgoms nas gshin chog dang bdun tshigs byed na :
dang por dkyil 'khor legs par bris :
bum pa bca'o :
phyi nang gi mchod pa cha lnga bsham :
sman rag gtor ma bca':
sa rgyan gnam rgyan sku gsung thugs kyi rten bkram zhing bkod pa legs par bya'o :
de nas las byang ltar :
skyabs 'gro nas gzhung bsrang :
bgegs gtor sbyin la :
rus bu'am dri gos la bgegs bskrad :
dkyil 'khor 'gram du bzhag :
phyi nang mchod pa rgyas pa dang :
phyag brgya dang :
ma Ni brgya rtsa re dang spel :
tshogs la rol :
rjes la rta mgrin gyi nga rgyal gyis gshed bsgral :
dkyil 'khor gyi 'gram du rigs drug gi dkyil 'khor bris la :
mtshan re bzhin 'don no :
gshin po tshe 'das rigs drug gi sa bon btang ste :
rnam shes thugs rje chen por gyur par bsam :
thub pa drug la phyag brgya rtsa re 'tshal :
ma Ni brgya rtsa re bzlas :
tshe 'das ming 'di zhes bya ba :
dmyal ba'i gnas nas bton te :
bde ba chen por sangs rgyas so :
zhes 'gres de kun la sbyar :
de nas rigs drug gi dkyil 'khor bshig :
sa bon bsreg :
thub pa drug dang mtshan byang rnams dkyil 'khor 'gram du bzhag :
rjes zas gtad bya'o :
de nas bum dbang ltar dbang bskur bya :
de nas bstod pa dang dzapa? dbyangs byas te :
bde ba chen por rnam shes spar te lam bstan par bya'o :
mtshan byang bsreg :
sAts+tsha gdab :
rang gnas su bskyal :
de nas las byang ltar gtor ma gtang :
gsol ba btab :
dkyil 'khor bsdu :
bsngo ba bya :
smon lam btab :
gson po'i don du tshe 'gugs dbang bskur :
bkra shis brjod ma Ni tshar re bya'o :
de ltar zas 'tshol ma yin gzhan don du byams snying rje 'byongs nas :
sems can rnams chus khyer ba la :
grus sleb pa lta bu'i dge ba dang :
bsod nams 'byung bas kun gyi don du bya'o :
gshin chog ngan song dong sprugs zhes bya ba'i le'u ste bco brgyad pa'o :
sa ma ya rgya rgya :[ \u0f01\u0f83]:
thugs rje chen po bsgoms nas ro bsreg par 'dod na :
sa gtsang mar shing brtsegs la :
dkyil 'khor zhal phye :
mchod gtor rnams bsham :
ro la dang po bgegs bskrad :
mchod rdzas byin gyis brlab :
me khung dkyil 'khor du bsgom :
de nas ro la bum chus khrus bya zhing :
gshin po tshe las 'das pa'i lus ngag yid gsum gyi sdig sgrib thams cad zhi zhing byang nas :
rnam shes thugs rje chen po'i thugs su sangs rgyas par gyur cig :
ces brjod dbang bskur rgyan btags :
gos bskon la thab tu bcug :
bar der bsreg rdzas rnams gsog la :
bskyed rim bsgom rol mos spyan drangs pa dang :
me spar bas snyom par bya'o :
de nas mchod pa dang gtor ma dang :
mar khu dang :
zas sna 'bru sna rnams oM AHhU~M gsum gyis las byang ltar byin gyis brlab :
thugs rje chen po'i lha tshogs rnams kyi zhal du 'bul bar bsam :
mar khu dgang blug gis 'bul zhing :
oM AHhU~M:
oM ma Ni pad+me hU~M hrI:
gshin po tshe las 'das shing lus brjes pa ming 'di zhes bya bas tshe 'khor ba thog ma med pa nas bsags pa'i lus ngag yid gsum gyi sdig sgrib thams cad zhi ba shAn+tiM ku ru ye swA hA:
zhes tshan re nas 'bul zhing gsol ba btab bo :
gzhan mi lhag rnams kyis bskor ba bya zhing gsol ba btab bo :
ma Ni 'ur rgyag tu 'cham mo :
cho ga pas las byang ltar gzhung bsrang :
tshogs 'bul mchod bstod gshags pa 'bul :
de ltar tshar ba dang gtor ma gtang :
dkyil 'khor bsdu :
bla ma chen po yin na zhag bdun gyi bar la :
ma Ni rgyun ma chad par bskor ba'i rgyun bzung bar bya'o :
dus drug tu tshogs skong dang :
las byang gzhung bsrang :
rus pa'i rtags thon pa dang :
dkyil 'khor bsdu :
gtor ma gtang :
bsngo ba smon lam rgya chen po btab bo :
rjes mi mngon par bya'o :
de ltar me 'bar ba'i tshe yang :
ho :
chos sku dri med thugs rje che :
spyan ras gzigs kyi lha tshogs la :
tshe 'das sems nyid mchod par 'bul :
gti mug dbyings su thim par mdzod :
oM AHhU~M:
oM ma Ni pad+me hU~M hrI:
byang sems rnam par dag pa yi :
rig stong b+hud+d+ha thugs rje cher :
tshe 'das phung po mchod par 'bul :
ma dag gzugs kyi phung po sregs :
mi 'gyur rdo rje lta bu'i sku :
badzra thugs rje chen po la :
tshe 'das rnam shes mchod par 'bul :
zhe sdang dug gsum dag par mdzod :
yid bzhin nor bu lta bu yi :
rat+na thugs rje chen po la :
tshe 'das tshor ba mchod par 'bul :
ma dag nga rgyal phung po sregs :
dri med pad+ma ltar dag pa'i :
pad+ma thugs rje chen po la :
tshe 'das 'du shes mchod par 'bul :
'dod chags dug gsum sreg par mdzod :
phrin las yongs su dag pa yi :
karma thugs rje chen po la :
tshe 'das 'du byed mchod par 'bul :
ma dag phrag dog phung po sreg :
dus gsum sangs rgyas gcig bsdus pa :
bla ma rgya mtsho'i lha tshogs la :
tshe 'das tshogs brgyad mchod par 'bul :
dri ma brgyad sreg byin gyis rlobs :
bde gshegs gcig dril dregs pa 'joms :
rta mgrin dpa' bo rgya mtsho la :
tshe 'das lus 'di mchod par 'bul :
dug gsum sregs la ye shes spor :
bde gshegs yum chen dngos grub stsol :
mkha' 'gro rgya mtsho'i lha tshogs la :
tshe 'das gzung 'dzin mchod par 'bul :
dug lnga sregs la bag chags sbyongs :
bde gshegs bka' bzhin sgrub pa yi :
chos skyong gter bdag rgya mtsho la :
tshe 'das las sgrib mchod par 'bul :
sku gsum mngon du gyur par mdzod :
rgyal ba rgya mtsho'i lha tshogs la :
tshe 'das skye mched mchod par 'bul :
sgrib pa gnyis po sreg pa dang :
khams gsum skye med dbyings su sgrol :
rang bzhin lhun gyis grub pa yi :
tshogs gnyis zung 'jug phrin las 'dis :
bar dor gnas pa'i sems can rnams :
thugs rje'i lcags kyus myur du drongs :
oM AHhU~M:
oM ma Ni pad+me hU~M hrI:
tshe 'das kyi sdig sgrib dz+wa la raM:
pU tsa khA hi :
zhes mtshan byang bsreg pa'am :
ro'am rus pa bsreg pa'am :
yang na bsreg par mdzod la dag par mdzod ces sbyar ste :
bdun tshigs kyi mchod 'bul byas kyang rung ngo :
ro sreg sgrib pa kun dag par byed pa'o :
le'u bcu dgu pa'o :
sa ma ya :
sa ma ya :
rgya rgya rgya :[ \u0f01\u0f83]:
thugs rje chen po'i rnal 'byor pas sAts+tsha btab par 'dod na :
skyabs 'gro sems bskyed sngon du song nas :
'jim pa'i 'bi 'bi la oM AHhU~M gsum gyis sbyong :
yang lan gsum gyis sku gsung thugs su byin gyis brlabs te :
oM AHhU~M:
oM ma Ni pad+me hU~M hrI:
sarba ta thA ga ta rU pa hU~M:
zhes brjod de brkos phor nas bton pa dang :
rgya mtsho drug gi dkyil 'khor du khrong byon par bsam la :
gdan mtho ba la bzhugs :
phyag 'tshal :
na bza' bskon :
mchod pa 'bul :
bkra shis brjod :
rab tu gnas :
tshogs 'khor bskor la :
ji srid 'khor ba'i sems can gnas pa'i bar du mi 'jig cing :
de la reg gam :
mthong ngam :
dran pa yang :
sdig pa thams cad dag par gsol ba btab bo :
gzhan yang brkos phor nam mkha' dang :
chu dang :
rlung dang :
me dang gang snang la mthar sngags brjod de reg pas :
thugs rje chen po'i pho brang gyur par bsam mo :
de ni bsod nams gsog pa rnams kyi mchog yin no :
le'u ste nyi shu pa'o :
sa ma ya :
rgya rgya rgya :[ \u0f88\u0f88 ]e ma ho :
bdag 'dra shel dkar mtsho sgron gyis :
slob dpon sprul sku'i sgrub sde byas :
khyad par zab chos gdams pa bzung :
mos gus las 'phro byin rlabs zhugs :
khyad par las tshogs zab skor 'di :
mnyes pa'i maN+Dal tshogs kyi 'khor lo bskor :
lan gsum lung zhus yi ger btab :
ma 'ongs skal ldan rigs kyi bu :
badzra ming can dang 'phrad nas :
'gro drug sdug bsngal skyob par shog :
zab chos la sogs las tshogs nyi shu pa'i skor rdzogs so :
sa ma ya :
rgya rgya rgya :[ \u0f88\u0f88\u0f88\u0f88 \u0f88\u0f88\u0f88\u0f88 ]gter rgya :
sbas rgya :
zab rgya :
bka' rgya :
dam rgya :
gtad rgya :
g+hu h+ya :
kha thaM:
sa ma ya :
mdo sngags gnyis kyi bdag po rdo rje gling pas /
tshes bco lnga'i srod la zhun mar 'od la dag par phab bo //
dge'o //
![ \u0f01\u0f83]:
thugs rje chen po rgyal ba rgya mtsho'i lo rgyus thams cad bzhugs pa'i dbu phyogs lags so //
\u0f88\u0f88\u0f88\u0f88\u0f88\u0f88
'phags pa thugs rje chen po la phyag 'tshal lo :
e ma ho :
bdag 'dra pad+ma 'byung gnas kyis :
yi dam nang nas mchog gi snying :
thugs rje chen po rtsa ba'i lha :
rtsa gsum yid bzhin nor bu bstan :
skal ldan kun gyis nyams su longs :
sa ma ya :
rgya rgya rgya :[ \u0f88\u0f88 ]thugs rje chen po rtsa gsum 'dus pa yid bzhin nor bu 'di la :
don rnam pa gsum ste :
dang po lo rgyus :
gnyis pa sgrub thabs :
tha ma las tshogs so :
dang po lo rgyus ni :
gnas chos dbyings spros bral bde ba chen po'i zhing khams na :
snang ba mtha' yas kun gzhi ye thog gi sangs rgyas su bzhugs pa'i rtsal :
nyi zla'i mdangs lta bu'i thugs rje chen po longs spyod rdzogs pa'i skur shar te :
sems can rnams 'khor ba dong nas sprugs pa las :
sangs rgyas thams cad dgongs pa gcig tu 'dus pa :
pad+ma 'byung gnas 'khrungs te :
rgya gar shar nub la sogs yul gru bcu drug chos la btsud nas :
brag phug mA ra ti ka na sgrub pa la bzhugs pa'i tshe na :
sku thugs rje chen po longs spyod rdzogs pa'i skur bstan cing sems can dong nas sprugs pa la :
sangs rgyas thams cad dgongs pa gcig tu 'dus pa'i pad+ma 'byung gnas des :
sku thugs rje chen po phyag stong spyan stong gi sgrub thabs brgya rtsa gcig mdzad :
dur khrod bsil ba tshal na bzhugs pa'i tshe :
thugs rje chen po ngan song kun skyob kyi zab khrid brgya rtsa gcig mdzad :
g.ya' ri gong na bzhugs pa'i dus gsung thugs rje chen po bcu gcig zhal dang rigs 'dus :
yang snying 'dus pa la sogs kyi sgrub thabs stong phrag gcig mdzad :
khyad par gtum drag 'bar ba'i dur khrod la bzhugs pa'i tshe :
thugs rje chen po bde gshegs 'dus pa 'di nyid zhal bstan :
slob dpon nyid la lung bstan dbang bskur :
bla na med pa'i sgrub thabs yid bzhin nor bu 'di mdzad do :
slob dpon gyis lha lcam man d+hA ra ba la gtad nas :
nyams su blangs pas phung po lhag med du sangs rgyas :
o rgyan nyid bod du byon pa'i tshe :
dbu skra lcang lo'i khrod du dril nas byon :
lha lcam shel dkar bza' la gdams nas nyams su blangs te :
bum thang byams pa lha khang gi dbu rtse'i steng du :
yi ger btab nas mtsho me long can la gter du sbas :
ma 'ongs pa'i dus su skal ldan las can gcig dang 'phrad par shog :
ces smon lam btab bo :
lha lcam nyid dgung lo sum brgya bzhugs te :
seng ge rdzong gsum pad+ma'i phug tu bsgrubs pas lus 'ja' ltar yal lo :
sa ma ya :
rgya rgya rgya :
lha lcam shel dkar bza' zhes bya ba de nyid mi'i lus la sangs rgyas ngo bo yin te :
phyi ltar yum chen mo :
nang ltar phag mo :
gsang ba ltar sgrol ma :
yang gsang ltar rnal 'byor ma :
bdag med ma'am :
gos dkar mo :
bla med ltar kun tu bzang mo :
thig le ltar dbyings kyi yum :
yi dam ltar gsang ba ye shes :
tshe ltar grub pa'i rgyal mo :
dur khrod ltar nam mkha' ro zan ma :
khros dus e ka tsA ti :
don la gtsug gi rgyan gcig ma yin te :
thams cad gcig tu 'dus pa'i sprul pa de nyid kyis slob dpon nyid la tshogs kyi 'khor lo bshams te :
gser g.yu'i maN+Dal phul te :
phyag 'tshal nas zhus pa :
slob dpon rin po che bdag bud med kyis yi dam thams cad gcig tu 'dus pa :
bla ma dang dbye ba med pa :
mkha' 'gro dam can thams cad gcig 'dus dril te sgrub pa'i thabs :
tshig nyung la kha gsal ba :
lag len bde ba gcig zhu 'tshal zhes zhus pas :
slob dpon gyis bka' bstsal pa :
nyon cig lha lcam :
de lta bu'i gdams pa yod de :
zab pa'i phyir lus longs spyod kyis zhabs tog byed nus sam byas pas :
nus zhes khas blangs nas :
slob dpon gyi dbu skra'i khrod nas shog dril dbyung nas bka' bstsal pa'o :
de ltar lha lcam nyid zhag nyi shu rtsa gcig la yi dam zhal mngon sum du bstan nas byin gyis brlabs :
mchog thun mong brnyes nas grub pa thob :
skal ldan gyi bu mo nyi shu rtsa gcig smin par byas so :
de nas spel ba'i gnas ma rnyed de :
ma 'ongs pa'i sems can rnams drang ba dang :
khyad par snyigs lnga bdo ba'i dus gsang sngags dar la ma smin pa gcig 'byung :
tshe lo yang lnga bcu kha ral :
nad gdon mu ge :
mtshon gyi bskal pa dar ba'i tshe :
skyes bu snying stobs can bya khyi'i lo pa :
nges med du spyod pa :
o rgyan gyi byin gyis brlabs pa gcig 'byung gi :
skal ldan de dang 'phrad par gyur cig :
'phrad nas kyang sems can rnams smin grol la 'khod par shog cig :
de'i bar thub par srungs shig :
klu bdud sman lcam dkar mo gnyis kyis :
dus la babs tshe chos bdag po'i lag tu gtod cig :
ces smon lam btab bo :
brag phug tu rgya bdun btab ste :
bse'i gwa'ur bcug nas gter du sbas so :
sa ma ya :
rgya rgya rgya :
gter rgya :
sbas rgya :
zab rgya :
gtad rgya :
e ma ho :
snyigs ma'i dus su o rgyan ngas :
thugs rjes sems can bskyab bya'i phyir :
sa 'og sa blar gter gyis bkang :
zab chos 'di dang 'phrad pa'i bu :
gu ru rdo rje gling pa zhes :
skal ldan gcig nyid 'byung ngam srid :
de la zab chos len pa'i bu :
bskal can grangs las 'das pa 'byung :
khyad par 'di nyid dbang ba'i snod :
'bring mtshams khas stod ces pa ru :
byi khyi rus pa 'brug gi lo :
chos kyi dbang phyug ces pa 'byung :
skal ldan de la chos 'di gtod :
thugs rjes ma Ni'i bstan pa dar :
sangs rgyas bstan pa dar bar 'gyur :
de nyid tshe 'phos dus nyid du :
gdung dang ring bsrel sa g.yos 'byung :
de dang su 'phrad don dang ldan :
bde ba can du nges par 'gro :
de la mchod pa'i bu mchog ni :
bsod nams rat+na nA tha dang :
pha rol phyin drug rigs bzhi'i ming :
grangs med bsam 'das brjod med 'byung :
de phyir sa yi gter du sbas :
las can gcig dang 'phrad par shog :
ces lung bstan te smon lam btab pa'o :[ \u0f88\u0f88\u0f88 ]gter rgya :
sbas rgya :
zab rgya :
rdo rje gling pa'i gter ma'o //
![ \u0f01\u0f83]:
thugs rje chen po yid bzhin nor bu'i sgrub thabs rtsa ba bzhugs so :[ \u0f88 \u0f88\u0f88\u0f88\u0f88\u0f88\u0f88 \u0f88 \u0f88\u0f88\u0f88 \u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88 ]oM AHhU~M:
oM ma Ni pad+me hU~M hrI:
'phags pa thugs rje chen po'i sgrub thabs gtsug gi nor bu zhes bya ba :
dus gsum 'gro la gzigs pa'i byams mgon de la phyag 'tshal lo :
dad pa dang ldan pa'i sgrub pa po des :
gnas mtshan nyid dang ldan par phyin la :
mkho ba'i yo byad bsags :
stan bde ba la 'dug ste :
dkyil 'khor mchod tshogs bsham :
skyabs 'gro sems bskyed tshogs gsag sngon du btang la :
oM AHhU~M:
oM ma Ni pad+me hU~M hrI:
ces pas :
snang srid kyis bsdus pa'i chos thams cad rang bzhin gyis gdod nas rnam par dag pa :
chos sku spros pa dang bral ba zhig yin pa la :
sems can rnams kyis de ltar ngo ma shes te :
khams gsum du 'khor :
rgyud drug tu 'khyams pa de las thar bar bya ba'i phyir du :
tshogs gnyis gsag sgrib gnyis sbyong :
lus ngag yid gsum lha'am sngags la sogs pa'i rim pa la bslab snyam du sems bskyed la :
dang po skad cig dran rdzogs su bdag nyid kyi lus tha mal du 'dug pa'i snying kha nas :
hrIHgnas pa las me 'bar te lus thul gyis tshig par bsam la :
hrIHlas 'od zer phyogs bcur 'phros pas sems can thams cad la phog :
sdig sgrib dag :
sems can thams cad dang :
phyi snod kyi 'jig rten du 'dzin pa zhu zhing dag :
oM AHhU~M:
oM ma Ni pad+me hU~M hrI:
zhes brjod pa tsam gyis thugs rje chen po spyan ras gzigs kyi skur gyur nas khrig gis gang bar bsgom zhing 'od zer tshur 'dus ste rang la thim pa tsam gyis :
bdag nyid nyi ma zla ba'i gdan la bcom ldan 'das thugs rje chen po sku mdog dmar po zhal gcig phyag bzhi pa :
phyag dang po gnyis thugs kar thal mo sbyar ba :
g.yas kyi 'og ma na pad+ma rA ga'i phreng ba 'dren pa :
g.yon gyi 'og ma na me tog pad+ma'i yu ba nas 'dzin pa :
snyan gyi thad du kha phye ba :
zhabs skyil mo krung du bzhugs pa :
sku la rin po che sna tshogs kyis brgyan pa :
dbu skra ral pa'i thor tshugs gyen la bcings pa :
dar gyi cod pan can :
rin po che'i rtse bran lngas brgyan pa :
de'i g.yas phyogs na :
dpal rta mgrin zhal gcig phyag gnyis pa :
sku mdog dmar po phyag g.yas pa na gser gyi DA ma ru bsnams pa :
phyag g.yon pa na dngul gyi dril bu bsnams pa :
dbu gtsug na rta skad 'tsher zhing gar byed pa :
dpa' bo rgya mtsho'i tshogs kyis bskor bar sgom :
g.yon gyi phyogs na gsang ba ye shes kyi DA ki ma :
sku mdog shin tu dmar ba :
zhal gcig phyag gnyis pa spyan gsum pa :
phyag g.yas gri gug g.yon thod khrag bsnams pa :
rus pa'i rgyan drug gis brgyan pa :
a ral+li'i sgra sgrog cing gar thabs mdzad pa tsam gyis :
mkha' 'gro rgya mtsho'i dbus na bzhugs shing :
snang srid dbang du sdud pa dang byin gyis brlabs par sgom mo :
de'i spyi gtsug na slob dpon pad+ma 'byung gnas sku mdog mthing nag gzi brjid dang ldan pa :
a tsa ra lo brgyad cha byad can :
rus pa'i rgyan drug gis brgyan pa :
DA ma ru dang dril bu gsil pa :
nyi zla pad+ma'i gdan la gar thabs su bzhugs pa :
bka' brgyud bla ma dang :
sangs rgyas byang chub sems dpa' dang :
bla ma rgyal ba rgya mtsho'i tshogs kyis bskor zhing bzhugs nas byin gyis brlab par bsgoms la :
rlung thub thang du bzung :
de'i rgyab tu chos skyong rnams kyis bar chad sel ba :
zhabs 'og nas gter bdag gis las byed pa :
mdor na rigs drug sems can thams cad ma Ni'i sgra ti ri ri bzlas par bsgoms la :
dang po bsnyen pa bsnyen sgrub dril te nyin khri mtshan khri bzlas so :
oM AHhU~M:
oM ma Ni pad+me hU~M hrI:
ces pa'o :
dmigs pa ni :
rang gi snying pad+ma 'dab ma brgyad du gyes pa'i lte ba'i steng nyi zla'i gwa'u'i dbus su :
hrIHdmar po gcig bsam :
de la oM AHhU~M:
oM ma Ni pad+me hU~M hrIHsa bskor bar bsam la :
de g.yas skor du 'khor zhing 'od zer 'phros pas :
bde bar gshegs pa mchod dngos grub brnyes :
tshur 'dus rang la thim yang phar 'phros :
sems can gyi sdig sgrib sbyangs :
thams cad thugs rje chen por gyur par bsgom mo :
skabs su 'di yang brgya rtsa re sham bur btag :
oM AHhU~M:
oM ma Ni pad+me hU~M hrI:
d+hu ma g+ha ye na maHh+ya g+h+rI wa hU~M:
ha ri ni sa :
ra tsa hri ya :
sarba sid+d+hi hU~M:
zhes pa'i 'od zer sems can la phog pas :
thams cad rang dbang med par dbang du 'dus par bsam mo :
gar 'gro gar gnas kyang chos skyong gis srung :
gter bdag gis bteg :
DA ki bzhis las byed par bsam mo :
de la zhag grangs ni rab la zhag bdun :
'bring la nyi shu rtsa gcig :
tha ma la yang zla ba gsum la tshad du phyin cing :
grangs kyi tshad ni 'bum phrag gsum yin no :
'grub pa'i rtags ni nyams dngos rmi lam mo :
nyams su lung ston pa chos 'chad pa :
snang ba ban bun pa :
shes pa 'ur ba la sogs gsang sngags spyi ltar 'byung :
rmi lam du thugs rje chen po dang mjal ba :
bud med kyis zas gos longs spyod byin pa :
o rgyan nga nyid dang 'phrad pa la sogs dang :
nyi zla shar ba gru zam btsug pa :
gcer bur phyin pa :
shel rnyed pa la sogs 'byung :
dngos su lus bde ba :
ngag snyan pa :
sems gsal ba :
nyin mo mi 'dus :
nub mo mkha' 'gro 'du :
bar du zas gos 'du :
bla mas byin gyis brlab :
yi dam gyis lung ston :
mkha' 'gros dngos grub ster :
chos skyong gter bdag gis bar chad sel ba la sogs pa mchog thun mong thams cad 'grub cing :
khyad par o rgyan thugs rje chen po dang gnyis su med par sangs rgyas so :
rjes ni :
de ltar lha tshogs gsal la der zhen med pa :
rtag 'dzin du ma 'thas pa :
yin lugs stong gsal la lhag ger bzhag go :
skabs skabs su las byang ltar mchod bstod dang tshogs la 'bad do :
dkyil 'khor bsdu :
dngos grub blang :
dbang zhu :
las gang yin la 'jug go :
sbyor ba brtsams gtang rag btang :
bsngo ba smon lam gyi rgya btab bo :
sa ma ya :
rgya rgya rgya :
bdag 'dra pad+ma 'byung gnas kyis :
sgrub thabs gtsug gi nor bu 'di :
thugs rje nyid la lung zhus nas :
phyi rabs don du yi ger bkod :
shel dkar khyod kyis nyams su longs :
skal ldan don du gter du sbos :
las can gcig dang 'phrad par shog :
sa ma ya :
rgya rgya rgya :
gter rgya :
sbas rgya :
zab rgya :
gtad rgya :[ \u0f88\u0f88\u0f88 ]thugs rje chen po'i rigs thams cad la /
'di las sgrub thag nye ba dang byin rlabs che ba med pa'i phyir /
bdag nyid kyis yi ge'i ris su btab pa'o //
dus ngan skyes pa'i sprang po rdor gling pas /
o rgyan gter rnyed yang zab gdams pa mjal //
da res mi yul nyag gcig 'ong ba 'di //
'khor los sgyur rgyal 'dra ba'i stobs mchog med lags kyang //
su reg chos kyis phyug pas don dang ldan pa a la la /
deng nas 'khor ba'i sems can ma stongs bar //
bdag dang sprul skyes sems can dran pa dang //
thugs rjes re 'dod skong bar shog
/gter ston rdo rje gling pa'i gter ma'o //
sarba mang+ga laM//
![ \u0f01\u0f83]:
bla ma rgyal ba rgya mtsho'i sgrub thabs bzhugs so :[ \u0f88\u0f88\u0f88\u0f88 ]bla ma rgya mtsho'i tshogs la phyag 'tshal lo :
bla ma rgya mtsho bsgrub par su 'dod pas :
dben par phyin la phyi nang mtshams bcad nas :
bde ba'i stan la rang nyid skyil krung bya :
phyi nang gtor mchod sman raka rgya chen bsham :
skyabs 'gro sems bskyed tshogs bsags te :
bgegs gtor byin la sdig pa ma lus bshags :
dngos gzhi rang nyid hrIHlas me 'bar bas :
rnam smin lus bsregs nyi zla'i steng :
bdag nyid o rgyan thod phreng rtsal :
a tsar cha lugs lo brgyad tshul :
mthing nag rus pa'i rgyan drug can :
me long g.yer kha dar 'phyang 'phul :
phyag g.yas seng ldeng cang te'u 'khrol :
g.yon pas dngul dkar dril bu gsil :
yum chen shel dkar mtsho sgron 'khril :
dkar mo bcu drug gzhon tshul lo :
g.yas pas mgul 'khyud g.yon pas bdud rtsi bsnams :
zhabs gnyis yab gyi sked la 'khril :
rus rgyan dar 'phyang mdzes 'dzum bskyed :
de yi g.yas g.yon rgyab mdun du :
rtsa brgyud dus gsum bla ma rnams :
cha lugs ma nges gsal bar bskyed :
rlung bzung thub thang ma yengs bsgom :
de nas bzlas pa'i rnal 'byor ni :
thugs kar nyi steng hU~M nyid la :
gsang sngags 'di yis bskor bar bskyed :
ngag tu 'bum phrag gsum du bzlas :
oM AHhU~M badzra gu ru pad+ma thod phreng rtsal badzra sa ma ya dza :
sarba sid+d+hi pha la ho :
sarba DA ki nI tsit+ta hrIng hrIng dzaHdza :
bde gshegs bla ma'i thugs bcud do :
snying khrag lta bu 'di nyid la :
sus bzlas o rgyan nga rang dngos :
skabs su dngos grub blang bya zhing :
las byang bzhin du tshogs mchod gtang :
'grub rtags nyams dngos rmi lam du :
o rgyan bdag nyid dngos su 'byung :
lung ston chos 'chad legs nyes smra :
tshe gcig sangs rgyas thob pa dang :
gsang sngags yon tan thams cad 'byung :
rjes la bsngo bas rgyas gdab bya :
ma bcos stong gsal ngang la bzhag :
'di ltar sgrub thabs rgya mtsho 'di :
gsang sngags kun gyi bcud yin pas :
kun la mi spel zur du sbas :
las can gcig brgyud spel bar bya'o :
o rgyan pad+ma'i brgyud 'dzin la :
gnad kyi sgrub thabs 'di med na :
gzugs la snying med ci bzhin 'dra :
de phyir 'di nyid gces par chongs :
las can gcig dang 'phrad par shog :
sa ma ya :
rgya rgya rgya :
bla ma'i sgrub pa rgya mtsho rdzogs so :[ \u0f88\u0f88\u0f88 ]sprul sku rdo rje gling pa'i gter ma'o //
![ \u0f01\u0f83]:
dpa' bo rgya mtsho'i sgrub thabs bzhugs so :
dpa' bo rgya mtsho'i tshogs la phyag 'tshal lo :
gang zag las ldan rab rnams kyis :
bar chad gdug pa tshar gcad phyir :
dpa' bo rta mgrin bsgrub 'dod na :
dben par mtshams bcad gtor tshogs bsham :
bde ba'i stan la 'dug byas te :
skyabs 'gro sems bskyed tshogs bsags la :
skad cig dur khrod chos 'byung dbus :
mi ro nyi zla'i gdan steng du :
yi ge hrIHyig yongs gyur pas :
rang nyid rta mgrin dbang gi sku :
zhal gcig phyag gnyis sku mdog dmar :
g.yas pas gser gyi DA ru khrol :
g.yon pas dngul dkar dril bu gsil :
dbu gtsug rta mgo phyogs bcur 'tsher :
rus rgyan kha T+wAM gar thabs 'cham :
shar du rdo rje dpa' bo dkar :
lho ru rat+na dpa' bo ser :
nub tu pad+ma dpa' bo dmar :
byang du karma dpa' bo ljang :
gzhan yang dpa' bo bsam las 'das :
dur khrod chas brgyan 'jigs pa'i tshul :
zhabs gnyis 'dor thabs me dpung klong :
yum chen phag mo sku la 'khril :
dur khrod chas brgyan khros tshul can :
phag nag ngur sgra phyogs bcur sgrog :
phyag gnyis gri gug thod khrag bsnams :
steng phyogs slob dpon pad+ma la :
grub thob brgyud pas bskor bar bsam :
khams gsum zil gnon hU~M sgra sgrog :
thugs kar ye shes tshon gang ba :
stong gsum g.yo zhing 'phar ldeg 'gul bar bsgom :
thugs kar hrIHla sngags 'dis bskor :
ma yengs rlung bzung sngags 'di bzlas :
oM AHhU~M:
badzra kro ta h+ya g+h+rI wa hU~M:
badzra b+ha ra hi :
kro d+hi kA li :
ra tsa hri ya :
hu lu hu lu hU~M:
oM ma Ni pad+me hU~M hrI:
gnod byed mA ra ya sod :
ces pa 'bum phrag gsum bzlas shing :
smra ba bcad la gtor tshogs mchod :
'od zer phar 'phros bder gshegs mchod :
sku gsung thugs kyi dngos grub bsdus :
yang gcig phar la 'phros pa yis :
dregs pa can rnams tshar bcad de :
thams cad thug rje chen por bsam :
'di ni gsang sngags snying yin pas :
byad zlog srung 'khor byed pa dang :
mdze gso smyo 'dul ser ba srung :
bsad pa gso ba sman dpyad sogs :
phrin las gang yang thogs pa med :
phyi rabs o rgyan brgyud 'dzin la :
yang gsang gnad 'di med pa na :
byis pas spu grir rtse ba 'dra :
gcer bur mda' kha 'gyed pa 'dra :
'di yod sde brgyad gang 'dul yang :
btsan po'i mkhar du tshud pa 'dra :
rdo rje'i go khrab gon dang mtshungs :
de phyir gces par sems la phul :
las can gcig dang 'phrad par shog :
sa ma ya :
rgya rgya rgya :
gter rgya :
sbas rgya :
zab rgya :
dpa' bo rgya mtsho'i sgrub thabs shel dkar bza' rdo rje mtsho'i yi ge'o :[ \u0f88\u0f88\u0f88 ]dge'o //
![ \u0f01\u0f83]:
mkha' 'gro rgya mtsho'i sgrub thabs bzhugs so :[ \u0f88\u0f88\u0f88 ]mkha' 'gro rgya mtsho'i tshogs la phyag 'tshal lo :
gang zag sgrub brtson dam tshig can :
mkha' 'gro rgya mtsho bsgrub 'dod na :
dben par mtshams bcad mchod gtor bsham :
bde ba'i stan la skyil krung bca':
skyabs 'gro sems bskyed tshogs bsags la :
dngos gzhi hU~M las 'od 'phros pas :
gzhal yas gru bzhi sgo bzhi'i dbus :
chos 'byung mi ro pad nyi'i steng :
bdag nyid gsang ye mkha' 'gro dmar :
zhal gcig mche gtsigs spyan gsum pa :
phyag g.yas gri gug g.yon thod khrag :
rus pa'i rgyan drug gar stabs 'cham :
a ral+li yi sgra sgrog cing :
spyi gtsug phag zhal ngur sgra ldir :
dur khrod chas brgyan me dbus 'gying :
kha T+wAM rtse gsum mchan khung bsnams :
rigs bzhi mkha' 'gro thams cad dang :
dpa' mo rgya mtsho'i dbus na 'gying :
spyi gtsug pad+ma de yi gtsug :
tshe dpag med pa bzhugs par sgom :
snying gar thugs rje chen po bsam :
gdan 'og chos skyong srung ma rnams :
rigs drug sems can dbang sdud cing :
kun kyang chos la btsud par bsam :
gsang sngags 'di nyid smra ba bcad :
nyin zhag rtsa gcig bdun 'bum bzlas :
oM d+hu ma g+ha ye na ma ha ri ni sa oM AHhU~M:
oM ma Ni pad+me hU~M hrI:
ba su sid+d+hi nA nA:
kha d+he sid+d+hi sarba pha la hU~M:
sid+d+hi sdus sdus hU~M:
'od zer phar 'phros 'phags pa mchod :
tshur 'dus dngos grub bsdus par bsam :
snang tshad mkha' 'gror shigs se shig :
sa gzhi mer mer btegs par bsam :
de ltar sus byas rtags gsum 'char :
thun mong tshe ring dngos grub 'byung :
mkha' 'gro sde lngas zas gos ster :
mchog tu sangs rgyas sku gsum thob :
'di med gsang sngags sgrub 'dod pa :
khang stong nang gi rkun ma 'dra :
'di yod yid bzhin nor rnyed ltar :
skabs su tshogs gtor bstod pas bskang :
rjes la bsngo ba smon lam btab :
'di 'dra'i sgrub thabs yang zab 'di :
o rgyan bdag gi snying yin pas :
shel dkar rdo rje mtsho la gtad :
nyams su longs la gter du sbos :
las can gcig dang 'phrad par shog :
sa ma ya :
rgya rgya rgya :
mkha' 'gro rgya mtsho'i sgrub thabs shel dkar bza'i yi ge'o :[ \u0f88\u0f88\u0f88\u0f88 \u0f88 ]gter ston rdo rje gling pa'i gter ma'o //
bkra shis so //
![ \u0f01\u0f83]:
chos skyong rgya mtsho'i sgrub thabs bzhugs so :[ \u0f88\u0f88\u0f88\u0f88 ]bdag 'dra pad+ma 'byung gnas kyis :
chos skyong rgya mtsho'i sgrub thabs bstan :
phyi rabs chos la dgra byung na :
rta mgrin sprul pa rdor legs kyi :
sgrub thabs 'di yis dgra srog chod :
'di la sngon 'gro dngos gzhi rjes :
dang po dben pa'i brag phug song :
shog shog dag la ling+ga bris :
dgra yi ming rus zag rdzas byug :
lha dang phral la 'gug gzhug bya :
brub khung zhig gi nang du gzhug :
de'i steng gtor ma dmar chen dang :
rak+ta sman dang bdud rtsi bsham :
de nas phyi nang mtshams bcad de :
rang nyid bde ba'i stan la 'dug :
bris sku bshams la dmigs pa gsal :
rang nyid rta mgrin bsgoms pa yi :
mdun du chos skyong 'khor bcas bskyed :
ci bcol phrin las byed par bsgom :
cha lugs bstod bskul ji bzhin no :
snying po 'di nyid smra ba bcad :
nyin thun mtshan thun rgyun du bzlas :
oM badzra sA d+hu sa ma ya :
dgra bo'i srog chod :
snying thon :
dbugs 'gam :
ya ya rgyug rgyug :
breng breng :
ltas ngan thongs shig :
de la zhag bdun 'bad pa dang :
thog tshag 'od dang mi nag dang :
dngos su dge bsnyen kho rang 'ong :
de dus gsol mchod dag la rem :
de nas gung gnyis zer gnyis bzhir :
'di ltar las la bskul bar bya :
hU~M:
rta mgrin sprul pa rdo rje legs :
bzhugs ni nam mkha'i dbyings na bzhugs :
gnas ni rgya mtsho'i gling na gnas :
las ni 'gro kun gyi srog gcod bdag :
gnas 'dir sha khrag mchod gtor 'bul :
thugs dam dbang gis bzhes mdzod la :
dam nyams dgra srog chod la shog :
chibs su seng ge mgo lnga chibs :
dgra la ltas ngan sna tshogs thongs :
sku la bse khrab dkar po gsol :
dgra la nad yams cho 'phrul thongs :
phyag g.yas zhing gi dbyug pa thogs :
dgra bo'i bdun rgyud chod la shog :
g.yon pas tri shul mi snying 'dzin :
dgra bo'i srog rtsa drongs la shog :
mche gtsigs rngams pa'i srog zan khyod :
dgra bo'i bla 'khyams 'dir khug la :
sha khrag dmar gtor 'di bzhes la :
khyod kyi bka' nyan cho 'phrul yang :
la la srog gcod shan pa'i rigs :
la la 'dab chags bya yi rigs :
la la lus med skad 'dzin cing :
sna tshogs gzugs can cho 'phrul 'gyed :
sha khrag gtor ma 'di bzhes la :
dgra bo skad cig yud la sgrol :
chos chos de ni dgra la chos :
dgra la ltas ngan sna dgu thongs :
la la sprel zhon phugs su thongs :
bong bu phyir thag sgo ru thongs :
rta pho g.yag mgo thog tu thongs :
sha ba bro 'khrab steng du thongs :
kha nas khrag skyug dal yams thongs :
b+h+yo b+h+yo b+h+yo :
zhes pas bskul cing phud gtor ro :
ling ga bton la gri yis gtub :
bsad rtags sna tshogs 'byung 'gyur zhing :
nyi shu rtsa gcig zhag song nas :
ling ga cha gcig me la bsreg :
thal ba rlung la bskur te btang :
cha gcig sa chu gnyis la mnan :
gtor ma dgra yi yul phyogs su :
gcer bur bskul yang byas la btang :
dus bzhi kun tu rbad par bya :
de yis dgra bo rtsad nas gcod :
bstan pa 'jig la nyen na spyod :
kun la spel na dmyal bar 'gro :
de bas gcig brgyud dam par bya :
rno ba'i mtshon yin gces par chongs :
sa ma ya :
rgya rgya rgya :
chos skyong rgya mtsho'i sgrub thabs so :
sa ma ya :[ \u0f88\u0f88\u0f88\u0f88 ]gter ston rdo rje gling pa'i gter ma'o //
![ \u0f01\u0f83]:
gter bdag rgya mtsho'i sgrub thabs so :[ \u0f88\u0f88\u0f88 ]bdag 'dra pad+ma 'byung gnas kyis :
gter bdag gnam sman dkar mo'i sgrub thabs me long kun gsal bstan :
phyi rabs rnams kyis nyams su longs :
dben par mtshams bcad mda' dar la :
me long btags pa 'phying dkar steng :
'brang rgyas mar dkar brgyan pa gtsug :
phud gtor spos dang gtor tshogs bsham :
nas dkar bre gang lug sha yi :
lag pa g.yas pa rten du btsug :
rang nyid khrus byas spos kyis bdug :
bu mo bcu drug lo lon pa :
dar dkar gos gon me long thogs :
rin chen gser g.yus brgyan pa la :
'khor yang brgya stong bskor bar bsam :
gser skyems gtor ma mda' yis 'bod :
kyai :
ma gcig gnam sman shel dkar rdo rje mtsho :
rin chen gter gyi bdag mo che :
gtsang ma'i phud la 'dir byon cig :
'brang rgyas mda' dar rten yod do :
snang srid gsal ba'i pra ston cig :
dgra bgegs bsgral ba'i las mdzod cig :
ces bos gsang sngags 'di bzlas so :
oM las se'i bu mo :
'dir shog pra mo ston :
chu bur mig gi sgo phyes :
gsal ba ye shes kyi don ston cig :
ces pa brgya phrag gcig gam stong phrag gcig bzlas so :
de'i tshe gnam sman rgyud la 'bab :
'jig rten kun la legs nyes ston :
zab phyir rin chen sa la sbas :
las can gcig dang 'phrad par shog :
sa ma ya :
rgya rgya rgya :[ \u0f88\u0f88\u0f88\u0f88 ]gter bdag rgya mtsho'i sgrub thabs 'di /
sprul sku rdo rje gling pas gter nas gdan drangs pa'o //
'di nyid kyis 'gro ba sems can thams cad la phan thogs par shog
/sarba mang+ga laM//
![ \u0f01\u0f83]:
thugs rje chen po kun 'dus kyi dbang mchog reg pa sangs rgyas bzhugs so :[ \u0f88\u0f88\u0f88\u0f88\u0f88 ]oM AHhU~M:
oM ma Ni pad+me hU~M hrI:
'phags pa thugs rje chen po la phyag 'tshal lo :
thugs rje chen po'i dbang bzhi yongs su bskur ba ni 'di yin te :
spros bcas dang :
spros med dang :
gsang dbang dang :
shes rab ye shes tshig gi ngo sprod do :
de rnams re re la sngon 'gro dngos gzhi rjes rnams yin te :
dang po sngon 'gro la gsum ste :
bsnyen pa bya ba dang :
rdzas gsag pa dang :
dkyil 'khor bri zhing skur ba'i bye brag pa'o :
de la dang po bsnyen pa ni :
dbang bskur ba'i sngon du bla mas zhag bdun bsnyen pa bya'o :
rdzas gsag pa ni :
dbang rdzas gang dgos dang :
mchod rdzas bsham pa'o :
dkyil 'khor ni :
dang por sa'i lha mo brtan ma las sa bslang :
bar du brko :
brtag sbyangs bcag cing gzung :
thig gdab :
dkyil 'khor bris la gzhal yas khang du bskyed do :
de nas dbang gi dngos gzhi ni :
phyi rol du sbyin sreg gis sdig sgrib sbyong :
khrus bya skyabs gsol :
zhu ba 'bul :
sgo ra ba la gnang ba byin :
las kyi rdo rjes sna khrid nang du 'ong :
khro bos bgegs bskrad :
nang du btang ste dkyil 'khor la bskor ba lan gsum bya :
pho thams cad g.yas :
mo thams cad g.yon :
las tshogs pa dbus :
bla ma byang shar nas bzhugs te :
maN+Dal phul nas zhu ba 'bul :
bla mas drang don gyi chos bshad :
bar chad bskrad :
srung skud btag :
skyabs 'gro sems bskyed las byang ltar gzhung bsrang :
tshogs la rol :
bar der dmigs pa bskyed rim phog :
snying po stong phrag tu bzlas so :
de'i dus su slob ma rnams la chang thod phor re la sngags brgya rtsa re btab :
chos 'byung zur brgyad pa bris te :
re re byin la bu'i lus khengs par bsam :
de nas slob ma rnams langs su bcug nas :
lag pa spyi gtsug tu chos 'byung gi phyag rgya byar gzhug :
mig btsum snying gar thugs rje chen po bsgom :
spyi bor bla ma bsgom :
g.yas g.yon du dpa' bo mkha' 'gro rnams kyis bskor :
kun kyang zhal gcig phyag gnyis pa :
g.yas DA ma ru rus rgyan can :
g.yon dril bu gsil ba :
kun kyang A ral+li'i sgra sgrog cing gar stabs su ling ling byon par bsams la :
bla ma de rgyal ba rgya mtsho la gsol ba 'debs so :
yi dam de rgyal ba rgya mtsho la gsol ba 'debs so :
dpa' bo de rgyal ba rgya mtsho la gsol ba 'debs so :
mkha' 'gro de rgyal ba rgya mtsho la gsol ba\u0f8e
bka' srung de rgyal ba rgya mtsho la\u0f8e
slob dpon de pad+ma 'byung gnas la gsol\u0f8e
yi dam de thugs rje chen po la\u0f8e
skal bzang de sangs rgyas rnams la\u0f8e
yi dam de dbang chen rta mgrin la\u0f8e
mkha' 'gro de gsang ba ye shes la\u0f8e
bka' srung de dam can rgya mtsho la gsol ba 'debs so :
dbang skur byin phob dngos grub bstsal du gsol :
zhes brjod cing ma Ni'i 'ur sgra byas pas lus 'gul :
ngag gdung :
sems g.yo bas 'khrab :
gu gul dang tshil chen bsreg :
rol mo dkrol :
rgyug 'choms gar rtsed kyis snang ba bsgyur :
byin phebs pa'i rtags ni :
lus la babs pas 'phar ba dang :
ngag la babs pas saMskrita'i skad la sogs bab col du 'byung :
sems la babs pas bde gsal mi rtog pa chos nyid kyi don rtogs par 'gyur ro :
de'i rjes su lus skyil krung du mnyam par bzhag la 'dug go :
me tog bkram :
maN+Dal 'bul la las kyi slob dpon gyis phyag 'tshal te 'di skad zhu :
hU~M:
thugs rje kun 'dus dkyil 'khor 'dir :
bdag cag rab mos 'jug lags pas :
dbang chen bla ma khyed kyis kyang :
bdag sogs smin par mdzad du gsol :
lan gsum brjod :
bla mas 'di skad do :
ho :
sngon bsags las can bu rnams la :
gsang sngags kun gyi sgo dbye phyir :
thugs rje kun 'dus lha tshogs kyi :
dbang mchog bzhi rdzogs sbyin par bya :
zhes gnang ba sbyin :
de nas slob ma rnams kyi ngag tu bdud rtsi byin :
rdo rje mgo la bzhag :
hU~M:
gsang sngags dbang gi dkyil 'khor 'dir :
zhugs pa'i bu rnams dam tshig srungs :
nyams na na raka sdug bsngal myong :
bsrung na bla med sangs rgyas thob :
sa ma ya a mr-ita badzra hU~M:
zhes pa'i rjes la dam tshig gi rnam dbye bshad :
der slob mas khas blangs :
ho :
bla mas gsung bzhin dam tshig rigs :
bdag cag rnams kyis bsrung bar bya :
thugs rjes zungs la sdug bsngal skyobs :
rigs drug khams gsum dong sprugs shog :
de nas lha ngo sprad pa ni :
ho :
ma rig sdug bsngal 'khor bar 'khyams :
gnyis 'dzin blo rmongs mig phye ste :
ye shes lnga po rang gsal nas :
'khor ba'i skye 'gro da sgrol cig :
ces mig dbye bar bya :
dkyil 'khor phyogs bzhi nas phyag btsal lo :
de nas dang po las bum gyi khrus byas pas sdig pa dag par bsam :
ho :
sku gsum chu yi dri ma bkrus :
dag pa'i khrus chu a la la :
sngon gyi rgyal bas byin brlabs ltar :
sdig sgrib thams cad byang gyur cig :
oM ma Ni pad+me hU~M hrI:
a b+hi Shiny+tsa hU~M:
de rnams ni dbang thams cad kyi sngon du btang ngo :
sa ma ya :
rgya rgya rgya :[ \u0f88\u0f88\u0f88 ]gnyis pa dngos gzhi la bzhi las :
dang po lus smin pa'i dbang ni :
gtso bum gdan drangs thugs rje chen po dang dbye ba med par bsam la 'di skad do :
ho :
chos rnams dmigs med spros dang bral :
ngang gis gsal ste ngo bo stong :
thugs rje 'gag med rol pa'i rtsal :
thugs rje rgya mtsho'i dbang thob shog :
oM ma Ni pad+me hU~M hrI:
a b+hi Shiny+tsa hU~M:
de nas o rgyan gyi sku bstan :
dbu rgyan mgor bskon la :
ho :
dus gsum bde gshegs gcig dril ba :
o rgyan pad+ma thod phreng yin :
skal ldan khyod la dbang bskur bas :
bla ma rgya mtsho'i dbang thob shog :
oM ma Ni pad+me hU~M hrI:
a b+hi Shiny+tsa hU~M:
de nas rta mgrin gyi sku bstan :
phur pa mgo la bzhag :
ho :
sangs rgyas kun gyi yang snying bcud :
bcom ldan rta mchog rgyal po yin :
skal ldan bu la dbang bskur bas :
dpa' bo rgya mtsho'i dbang thob shog :
oM ma Ni pad+me hU~M hrI:
a b+hi Shiny+tsa hU~M:
de nas gsang ba ye shes kyi sku bstan :
thod chang sbyin cing :
ho :
gsang sngags kun gyi 'byung khungs ni :
yum chen gsang ye mkha' 'gro yis :
skal ldan bu la dbang bskur bas :
dpa' mo rgya mtsho'i dbang thob shog :
oM ma Ni pad+me hU~M hrI:
a b+hi Shiny+tsa hU~M:
de nas ral gri mgo la bzhag :
ho :
bde gshegs phrin las gcig bsdus pa :
chos skyong gter bdag mkha' 'gro yis :
skal ldan bu la dbang bskur bas :
chos skyong rgya mtsho'i dbang thob shog :
oM ma Ni pad+me hU~M hrI:
a b+hi Shiny+tsa hU~M:
zhes pa'i mjug la gtor dbang bskur bar bya'o :
spros bcas kyi dbang rin po che rdzogs so :
sa ma ya :
rgya rgya rgya :[ \u0f88\u0f88\u0f88 ]gter rgya :
gtad rgya :
sbas rgya :[ \u0f88\u0f88\u0f88\u0f88\u0f88 ]de nas spros med kyi dbang bskur ba ni :
sngon 'gro rnams gong du song ba dang :
dngos gzhi ni :
yi ge oM gcig gtad la :
oM:
rang byung rig pa dug lnga dag :
ye shes lnga ldan rang dbang thob :
yi ge oM gyis dbang bskur bas :
sku lnga mthar phyin dbang thob shog :
oM bzlas :
AHgtad la :
A:
rang byung sgra tshig ngo bos stong :
lhun grub gdod ma gzhi la rdzogs :
yi ge AHyis dbang bskur bas :
'khor 'das rang grol dbang thob shog :
AHbzlas :
hU~M gtad la :
hU~M:
ma bcos rang byung lhug pa la :
rtsol bral ngang ngam shugs kyis grol :
yi ge hU~M gis dbang bskur bas :
bde gshegs thugs kyi dbang thob shog :
hU~M bzlas :
hrIHgtad la :
hrI:
thugs rje chen po kun 'dus kyi :
gsang dbang ngag la bskur bya'i phyir :
yi ge hrIHyis dbang bskur bas :
thugs rje chen po'i dbang thob shog :
hrIHbzlas :
oM gtad la :
oM ni kun khyab tshad med bzhi yi ngang :
snang gsal 'dzin med rang shar dbang bskur bas :
yi ge oM gyis lha yi duHkha skyob :
'pho ltung sdug bsngal thams cad zhi gyur cig :
oM bzlas :
ma gtad la :
ma ni brtse bas kun la byams pa ste :
'gro drug kun la ngang gis thugs brtse ba :
yi ge ma yis bu la dbang bskur bas :
'khor ba'i duHkha kun skyob dbang thob shog :
ma bzlas :
Ni gtad la :
Ni ni 'khor bar zhen pa ldog pa ste :
rang bzhin shugs kyis kun la 'od zer khyab :
yi ge Ni yis bu la dbang bskur bas :
gzung 'dzin zhen pa rang dag dbang thob shog :
Ni bzlas :
pad gtad la :
pad ni nyon mongs ye shes lnga ru bsgyur :
dug lnga rang grol zhing lnga lhun grub pa :
skal ldan bu la pad kyis dbang bskur bas :
gzung 'dzin 'khor ba grol ba'i dbang thob shog :
pad bzlas :
me gtad la :
me ni 'khor ba'i chos rnams bsreg pa'i rtags :
'khor bas ma gos chos rnams zad pa'i rtags :
yongs grol bzung med me yis dbang bskur bas :
sangs rgyas kun dang dbyer med sangs rgyas shog :
me bzlas :
hU~M gtad la :
hU~M ni rgyal ba rigs lnga'i thugs rje gcig bsdus pa :
yongs khyab sems ni ngang gis spros pa bral :
sgyu lus rang grol hU~M gis dbang bskur bas :
'khor ba dong nas sprugs pa'i dbang thob shog :
hU~M bzlas :
ma Ni'i sgra dbyangs ldir :
de nas rjes la 'og dang mtshungs :
de gsang ba bla na med pa spros med ngag smin pa'i dbang yin no :
sa ma ya :
rgya rgya rgya :
gter rgya :
sbas rgya :
zab rgya :
dam rgya :[ \u0f88\u0f88\u0f88\u0f88 ]de nas sher dbang bskur ba ni :
sngon 'gro rnams gong du song ba dang :
bu mo gtsang ma lngas rgyan drug btags te :
dbus kyi rig ma'i dbang bskur ba ni :
bum par sbrang blugs pa thogs la :
hU~M:
yum chen gsang ye bla med dbang :
skal ldan bu la bskur ba yis :
nyon mongs gti mug rang dag nas :
chos dbyings ye shes don rtogs shog :
a b+hi Shiny+tsa hU~M:
oM ma Ni pad+me hU~M hrI:
shar gyi des me long du 'o ma blugs pa thogs la :
hU~M:
rdo rje mkha' 'gro bla med dbang :
skal ldan bu la bskur ba yis :
nyon mongs zhe sdang rang dag nas :
me long ye shes don rtog shog :
a b+hi Shiny+tsa hU~M:
oM ma Ni pad+me hU~M hrI:
lho'i des thod par chang blugs la :
hrI:
rin chen mkha' 'gro bla med dbang :
skal ldan bu la bskur ba yis :
nyon mongs nga rgyal rang dag nas :
mnyam nyid ye shes thob par shog :
a b+hi Shiny+tsa hU~M:
oM ma Ni pad+me hU~M hrI:
nub kyi des thod par bur chang thogs te :
hrI:
pad+ma mkha' 'gro bla med dbang :
skal ldan bu la bskur ba yis :
nyon mongs 'dod chags rang dag nas :
sor rtog ye shes thob par shog :
a b+hi Shiny+tsa hU~M:
oM ma Ni pad+me hU~M hrI:
byang gi des thod par 'o ma khrag sbyar byin la :
hrI:
las kyi mkha' 'gro bla med dbang :
skal ldan bu la bskur ba yis :
nyon mongs phrag dog rang dag nas :
bya grub ye shes don rtogs shog :
a b+hi Shiny+tsa hU~M:
oM ma Ni pad+me hU~M hrI:
de nas rdo rje dril bu gtad la :
ho :
snang ba gzugs ni yab yin te :
stong pa yum gyi mkha' la bskyod :
rig stong gsal stong dran stong dang :
bde stong 'khor 'das dbyer med don :
skal ldan bu la brda sprad pas :
zang thal chen po'i dbang thob shog :
de ni shes rab ye shes sems smin pa'i dbang bskur ba yin no :
sa ma ya :
rgya rgya rgya :
gter rgya :
zab rgya :[ \u0f88\u0f88\u0f88\u0f88\u0f88 ]de nas rjes bya'o :[ \u0f88 \u0f88\u0f88\u0f88\u0f88 ]da ni tshig dbang gi don ngo sprod pa ni :
hrI:
snang ba gsal la gzung ba bral :
rgyal ba rgya mtsho'i dgongs pa longs :
zhes me long bstan :
hrI:
rig pa rang shar ngo bos stong :
bla ma rgya mtsho'i thugs 'di longs :
zhes rma bya bstan :
ho :
skye 'gag gnyis med dngos 'dzin bral :
dpa' bo rgya mtsho'i dgongs pa longs :
zhes zhun mar bstan :
ho :
tshogs drug chags med ma zhen spyod :
mkha' 'gro rgya mtsho'i dgongs pa longs :
zhes pas thod chang sbyin :
ho :
rig pa gdod nas spros pa med :
chos skyong rgya mtsho'i thugs 'di longs :
zhes pas shel rdo bstan no :
de nas lus lnga ldan bya :
sems ma bcos par bzhag :
ho :
rang rig ma bcos lhang nge ba :
tshogs drug ma 'gags wal le ba :
snang zhing 'dzin med don 'di longs :
thugs rje chen po'i thugs yin pas :
'di las ma yengs sangs rgyas yin :
:rig pa rang grol dbang thob shog :
phaT:
ces bzhag go :
de ltar dbang re re'i bar du ngo sprad cing bkra shis me tog re 'thor ro :
de ni tshig dbang rin po che zhes bya ba bde gshegs rgya mtsho'i thugs dang dbye ba med pa'i dbang mchog yin no :
sa ma ya :
rgya rgya rgya :[ \u0f88\u0f88\u0f88 \u0f88\u0f88\u0f88 ]de ltar dbang re re'i rjes su bla ma la maN+Dal phul la slob mas 'di skad zhu :
ho :
bla ma sangs rgyas sku gsum rje :
bdag cag ma rig sems can la :
lus ngag yid gsum smin bya'i phyir :
thugs rje kun 'dus dkyil 'khor gyi :
dbang mchog bskur pa ngo mtshar che :
zhes skyems drangs :
der bla mas dbang thob pa'i yon tan dang :
ma thob pa'i skyon bshad :
dbang 'di thob nas sku bstan la thugs rje chen po rtag tu bsgom du bzhug :
snying po bzla ru gzhug :
rdzogs rim bsgom du gzhug :
dga' ston rgya chen po la rol bar bya'o :
de nas las byang ltar lhag gtor gtong :
lhag chad kha bskang :
dkyil 'khor bsdu :
bkra shis brjod :
yig brgya bzlas :
bsngo ba smon lam rgya cher gdab :
bdag gis dge ba'i rtsa ba 'di lta bu bsags pa la brten nas bdag gi lus ngag yid gsum gyis sprul pa sna tshogs bkye ste :
thugs rje chen pos 'gro drug dong nas sprugs pa'i ded dpon du gyur cig :
e ma :
bdag 'dra shel dkar rdo rje mtsho sgron la :
gsang sngags gnad kyi dbang zab 'di 'dra ba :
o rgyan thugs rjes thugs mdzod brtol nas gnang :
nyams su blangs pas rig 'dzin chen po thob :
zab pa'i phyir na rin chen sa la sbas :
phyi rab don du gab 'khrug med par phye :
gling bzhi 'di na gdams pa 'di 'dra dkon :
ma 'ongs dus su skal ldan 'gro ba'i mgon :
rdo rje'i ming can chos la dbang ba 'byung :
skal ldan de dang 'di nyid 'phrad par shog :
gter bdag kun gyis thub par srung mdzod cig :
sa ma ya :
rgya rgya rgya :
rdo rje gling pas u ma steng mtsho 'gram nas gdan drangs pa'o //
\u0f01\u0f83:
gtor dbang rgya mtsho'i don 'dus gsal ba bzhugs :[ \u0f01\u0f83]:
oM AHhU~M:
oM ma Ni pad+me hU~M hrI:
thugs rje chen po'i gtor dbang gis sems can kun la 'brel pa thob par 'dod pas :
gnas bzhi mdo'am :
rigs drug gi mang sa ru :
nas kyi tshom bu'i steng du gtor ma dpe'u chung ltar bshams la :
dar rim pa lngas gur phub :
phyi nang gi mchod pa bshams la :
las byang ltar gzhung bsrang tshogs la rol :
maN+Dal phul :
zhu ba phul la gtor ma btegs te 'di skad do :
'o :
rigs kyi bu rnams thugs rje chen po bde gshegs kun 'dus kyi dbang mchog bzhi rdzogs su gtor ma la brten nas bskur ba yin pas thams cad mos gus dung dung gyis la :
gtor ma 'di'i snod gzhal yas khang ngam ri bo ta lar bsam :
nang gi bum pa 'di jo bo thugs rje chen por sgom :
nor bu 'di bla ma rgya mtshor bsam :
g.yas phyogs su rta mgrin dpa' bo rgya mtsho :
g.yon du gsang ye mkha' 'gro rgya mtsho :
pad 'dab rnams chos skyong gter bdag rgya mtshor bsam zhing :
mos gus drag po byas pas :
de rnams kyi sku las 'od zer dkar po bab :
rang gi lus sgrib dag :
bum pa'i dbang thob :
lha bsgom pa la dbang :
'bras bu sprul sku thob :
gtor ma mgrin par byon :
de rnams kyi gsung las 'od zer dmar po bab :
ngag sgrib dag :
gsang ba'i dbang thob :
sngags bzla ba la dbang :
'bras bu longs spyod rdzogs sku thob :
gtor ma snying gar byon :
de rnams kyi thugs las 'od zer mthing ga bab :
yid sgrib dag :
shes rab ye shes kyi dbang thob :
rdzogs rim bsgoms pa la dbang :
'bras bu chos sku thob :
gtor ma lte bar byon :
de rnams kyi yon tan phrin las kyi 'od zer lnga ldan bab :
rang gi shes bya'i dri ma dag :
tshig dbang thob :
gzhan don la dbang :
'bras bu sku gsum mngon du gyur :
dug lnga dag :
ye shes lnga thob :
mi 'gyur ba'i gding lon par bsam la ngag tu ma Ni zlos shig :
ces rol mo sbir bar byas la 'di skad dbang bskur ro :
oM AHhU~M:
bla ma rgya mtsho thams cad dang :
thugs rje rgya mtsho thams cad dang :
dpa' bo rgya mtsho thams cad dang :
dpa' mo rgya mtsho thams cad dang :
chos skyong rgya mtsho thams cad dang :
gter bdag rgya mtsho thams cad kyis :
dam rdzas gtor ma'i dbang bskur bas :
sku dbang lus kyis thob gyur cig :
oM AHhU~M:
oM ma Ni pad+me hU~M hrI:
a b+hi Shiny+tsa oM:
oM AHhU~M:
bla ma rgya mtsho thams cad dang :
thugs rje rgya mtsho\u0f8e
dpa' bo rgya mtsho\u0f8e
dpa' mo rgya mtsho\u0f8e
chos skyong rgya mtsho\u0f8e
gter bdag rgya mtsho\u0f8e
dam rdzas gtor ma'i dbang bskur bas :
gsung dbang ngag gis thob gyur cig :
oM AHhU~M:
oM ma Ni pad+me hU~M hrI:
a b+hi Shiny+tsa hU~M:
oM AHhU~M:
bla ma rgya mtsho thams cad dang :
thugs rje rgya mtsho\u0f8e
dpa' bo rgya mtsho\u0f8e
dpa' mo rgya mtsho\u0f8e
chos skyong rgya mtsho\u0f8e
gter bdag rgya mtsho\u0f8e
dam rdzas gtor ma'i dbang bskur bas :
thugs dbang yid kyis thob gyur cig :
oM AHhU~M:
oM ma Ni pad+me hU~M hrI:
a b+hi Shiny+tsa hU~M:
oM AHhU~M:
bla ma rgya mtsho thams cad dang :
thugs rje\u0f8e
dpa' bo\u0f8e
dpa' mo\u0f8e
chos skyong\u0f8e
gter bdag\u0f8e
dam rdzas gtor ma'i dbang bskur bas :
don dbang rig pas thob gyur cig :
oM AHhU~M:
oM ma Ni pad+me hU~M hrI:
a b+hi Shiny+tsa hrI:
thugs rje chen po bde gshegs kun 'dus kyi gtor ma'i dbang bskur bas :
nyon mongs pa dang shes bya'i sgrib pa dag :
bsod nams dang ye shes kyi tshogs rdzogs :
chos kyi sku dang gzugs sku rnam gnyis thob :
gnas skabs su nad gdon zhi :
mthar thug sku gsum thob :
myur du 'tshang rgya ba'i dbang dam pa thob par gyur cig :
ces bskur :
me tog 'thor :
maN+Dal phul :
bkra shis brjod :
bsngo ba smon lam bya'o :
bdag shel dkar bzas slob dpon gyi phyag len ma nor ba yi ger btab pa'o :
sa ma ya :
rgya rgya rgya :
gtor dbang don 'dus gsal ba rdzogs so :
sa ma ya :
rgya rgya rgya :
gter rgya :
sbas rgya :
zab rgya :
dam rgya :
kho bo rdo rje gling pas u ma steng mtsho 'gram nas gdan drangs pa'o //
\u0f01\u0f83:
thugs rje chen po'i phyi sgrub khrom chos chen mo bzhugs :
oM ma Ni pad+me hU~M hrI:
'phags pa spyan ras gzigs dbang la phyag 'tshal lo :
thugs rje chen po rigs kun 'dus pa'i lha tshogs kyis :
sems can rnams la khrom chos su byed par 'dod na :
mchod stegs kyi steng du maN+Dal la sogs pa'i mchod pa rnams bshams :
bla ma khri mthon por bzhugs pa la me tog gtor :
maN+Dal 'bul :
sbyin bdag zhu ba pos 'di skad do :
spyan ras gzigs tshab 'gro ba'i skyabs :
'gro drug sdug bsngal bskyab bya'i phyir :
so so'i sgra skad gang 'tsham par :
bla med chos 'khor bskor du gsol :
zhes lan gsum zhu :
de'i rjes la :
oM AHhU~M:
oM ma Ni pad+me hU~M hrI:
sems can thams cad spyan ras gzigs kyi zhing du bgrod par bya :
de'i ched du thugs rje chen po'i bsgom bzlas bya snyam du bsam la :
sangs rgyas pa'i chos nyams su blang ba'i gdams pa lag len gyi gnad 'di la dang po yid ches pa'i lo rgyus ni :
snang ba mtha' yas kyis thugs rje chen po la gsungs :
des pad+ma 'byung gnas la gsungs :
des gter du sbas pa'o :
de nas thugs rje chen po'i rnam 'phrul rdo rje gling pas gter nas gdan drangs te :
rim bzhin brgyud pa'o :
de nyid kyi gdams pa bsnyen bsgrub thams cad gcig tu dril ba yin te :
sngon 'gro dngos gzhi rjes gsum las :
sngon 'gro ni thog mar skyabs 'gro ste :
bdag gzhan bla med ces pas lan gsum du 'gro :
sems bskyed ni :
bdag gis 'di bzung zhes pas sems bskyed do :
gsum pa tshogs gsag pa ni :
me tog bkram zhing maN+Dal phul la 'di skad do :
byang sems zhes pas tshogs gsog go :
bar der bka' srung la gtor ma btang ste :
brgyud pa'i bla ma la gsol ba gdab :
rjes ma bcos par klod pa'i ngang las :
'o khyed rnams gson cig :
spyir khams gsum gyi sems can thams cad 'khor ba'i rgya mtshor rang ngo ma shes pas 'khyams pa yin cing rigs drug tu 'khor :
sgos su 'o skol rnams skye ba bzhi'i sdug bsngal gyis 'brel 'dug pas :
de las thar bar byed pa'i phyir :
skad cig gis rang gi rig pa hrIHdmar po gcig bsam :
de las 'od 'phros :
sems can gyi sdig pa sbyangs :
thams cad thugs rje chen por gyur par bsam :
bde bar gshegs pa mchod :
sku gsung thugs kyi dngos grub bsdus :
yang skad cig gis snod kyi 'jig rten gzhal yas khang du bsam :
nang bcud kyi sems can rtsa gsum rgya mtshor bsam :
yang 'od zer 'phros pas :
sku gsung thugs kyi zhing khams nas :
thugs rje chen po spyan drangs te thim :
rang lus me 'bar te tshig :
hrIH'od du zhu ba las byang chub lnga dang ldan :
dug lnga dag :
ye shes lnga'i ngo bo :
jo bo thugs rje chen po sku mdog dmar po :
zhal gcig phyag bzhi pa :
zhal pad+ma kha bye ba 'dra ba ste 'dzum mu le ba :
dbu skra thor tshugs su byas pa'i lhag ma bsnyil ba la rin po che'i rtse bran lngas brgyan pa :
dar gyi cod pan can :
phyag dang po gnyis thugs kar thal mo sbyar ba :
g.yas 'og ma na dung gi phreng ba mtheb srin bar na 'dren pa :
g.yon 'og ma na me tog pad+ma'i yu ba nas 'dzin pa :
rin po che sna tshogs kyi mgul rgyan dang :
se mo do dang :
do shal dang :
dpung rgyan :
phyag gdub :
zhabs gdub :
rin po che sna tshogs kyis brgyan pa :
zhabs skyil mo krung du 'dug pa'i spyi gtsug tu :
o rgyan pad+ma sku mdog dkar po rgyan drug can :
de rnams bskyed :
phyi nas bltas na nang gsal ba :
nang nas bltas na phyi gsal ba :
'od zer sna tshogs su 'phro bar sgoms :
de'i thugs ka na zla ba'i dkyil 'khor gyi steng na hrIHdmar po gcig bsam :
de nas :
oM ma Ni pad+me hU~M hrI:
g.yas skor du 'khor bar bsam :
de ni ting nge 'dzin gyi lha'o :
de nas yi ge drug pa brjod pa tsam gyis rgyal ba bde gshegs thams cad thugs rje chen po'i ngo bor kha ba babs pa lta bur gyur te :
bdag gzhan la thim par bsam mo :
de'i ngang la gang snang thugs rje chen po'i sku :
gang thos ma Ni pad+me'i sgra :
gang dran thugs rje chen po'i thugs su bsam :
ma Ni'i sgra dbyangs bsgrag go :
oM AHhU~M:
oM ma Ni pad+me hU~M hrI:
ces pa sa bcu non pa'i snying po 'di bzlas te :
hrI:
bde gshegs ngo bo thugs rje che :
rigs drug dong nas sprugs pa'i phyir :
sku mdog dmar po 'od zer 'phro :
rig pa'i rang sku byin rlabs can :
gsol 'debs dbang skur byin gyis rlobs :
sgrib pa kun sel a la la :
ma Ni lha yi gnas nas 'dren :
'pho lhung sdug bsngal 'joms pa yin :
ma Ni lha min gnas nas 'dren :
'thab rtsod sdug bsngal 'joms pa yin :
ma Ni mi yi gnas nas 'dren :
brgyad 'gyur sdug bsngal 'joms pa yin :
ma Ni byol song gnas nas 'dren :
bkol spyod sdug bsngal 'joms pa yin :
ma Ni yi dwags gnas nas 'dren :
bkres skom sdug bsngal 'joms pa yin :
ma Ni dmyal ba'i gnas nas 'dren :
btso bsreg sdug bsngal 'joms pa yin :
sgra dbyangs chos sgra ti ri ri :
rigs drug dong sprugs a la la :
bla ma rgya mtsho'i lha tshogs kyis :
steng nas byin gyis brlab par mdzod :
dpa' bo rgya mtsho'i lha tshogs kyis :
g.yas kyi phyogs nas bar chad sol :
mkha' 'gro rgya mtsho'i lha tshogs kyis :
g.yon gyi phyogs nas bar chad sol :
chos skyong rgya mtsho'i lha tshogs kyis :
rgyab nas phyi nang bar chad sol :
mdun nas rigs drug sems can rnams :
dge sgrub ma Ni ti ri ri :
gter bdag rgya mtsho thams cad kyis :
'og nas ci bcol las rnams byed :
dam can rgya mtsho thams cad kyis :
mchog thun phrin las bzhi po sgrub :
dam chos rgya mtsho thams cad kyis :
skye bzhi rtsad gcod bla med khrid :
mthong bas sgrib byang thos sangs rgyas :
dran pas bla med 'bras bu thob :
bzlas pas sa bcu'i 'bras bu thob :
e ma reg pa don dang ldan :
bde gshegs yang snying 'di zlos shig :
oM AHhU~M:
oM ma Ni pad+me hU~M hrI:
de'i ngang la snang ba sku'i khyer so ni :
snod gzhal yas khang :
sems can dang gzugs su snang ba thams cad thugs rje chen po khrong khrong bsam :
grags pa gsung gi khyer so ni :
me sgra chu sgra rlung sgra la sogs pa sgra thams cad ma Ni di ri ri yod par bsam :
dran rtog thugs kyi khyer so ni :
sems la ci shar thams cad :
skye ba med pa dngos po gshis kyi 'dug tshul stong pa nyid :
'gag pa med pa rang grol yin lugs gsal dwangs :
dbyer med chu nang gi zla ba ltar :
sal le sing nge snang la stong pa :
gsal la ma zhen par bya'o :
de ltar byas pas lus kyi sdig pa dag :
thugs rje chen po'i sku dang dbyer med du sangs rgyas :
ngag gi sdig pa dag :
thugs rje chen po'i gsung dang dbyer med du sangs rgyas :
yid kyi sgrib pa dag :
thugs rje chen po'i thugs dang dbyer med du sangs rgyas so :
gnas skabs 'dir bde gshegs kun 'dus dngos grub 'byung :
gsang sngags kyi yon tan thams cad 'char :
shi dus 'ja' dang ring bsrel la sogs 'byung :
bar dor thugs rje chen po nyid dang gnyis su med par sangs rgyas so :
mthar thug tu lus thugs rje chen por bsgoms pas sprul sku thob :
sems gang 'dul gyi don nus :
rigs drug dong nas sprugs :
ngag ma Ni bzlas pas rdzogs sku thob :
chos sgo brgyad khri bzhi stong ston nus :
so so'i skad dang 'tsham pa'i don nus :
yid rdzogs rim gsal stong bsgoms pas chos sku thob :
sgrib gnyis dag pas ji lta ji snyed mkhyen :
nam mkha'i mtha' khyab kyi sems can dong nas sprugs par nus so :
de'i phyir thams cad kyis lha thugs rje chen po sgoms :
ngag ma Ni pad+me zlos :
spyod lam dge ba bcu po sgrubs :
bla ma mtshan ldan bsten :
tshe 'di'i bya ba thongs :
gnas chen ri khrod 'grim :
grogs po chos ldan bsten :
nor 'phags nor gsog :
dus rgyun du bya ba de las ma yengs par mdzod la :
ma Ni brgya tshar re zhag re la mi 'da' bar bzlas pa'i dam bca' re mdzod ang :
ces brjod la me tog re bkram la maN+Dal re phul :
bkra shis me tog gtor bar bya'o :
thugs rje chen po'i phyi sgrub khrom chos la :
o rgyan pad+ma'i phyag bzhes shel dkar bzas yi ger bkod pa'o :
e ma ho reg pa don dang ldan :
'di 'dra'i gnad zab gdams pa 'di :
su 'phrad thugs rje'i zhing du khrid :
phyi rabs skal ldan skyes bu kun :
'di ltar thams cad dge la bskul :
rigs drug sdug bsngal skyob mdzod cig :
'di 'dra'i sgrub thabs zab mo 'di :
kun gyis bris shing 'dir 'chang yang :
thugs rje chen po dngos yin no :
sgrubs shig dbang skur cig :
shod cig :
rigs drug 'tshogs pa'i dbus su bton la gzhan don spyod cig :
bdag shel dkar bza' yi gdams pa 'di :
sus bris pa dang :
lag na 'chang ba rnams lus ngag yid gsum sdig sgrib dag ste myur du thugs rje chen po dang :
dbyer med par sangs rgyas par gyur cig :[ \u0f88\u0f88\u0f88 ]gter rgya :
sbas rgya :
zab rgya :
bka' rgya'o :
![ \u0f01\u0f83]:
thugs rje chen po'i nang sgrub bzhugs so :[ \u0f88\u0f88\u0f88 ]oM AHhU~M:
oM ma Ni pad+me hU~M hrI:
thugs rje chen po'i nang sgrub rgyun khyer ni :
rang nyid skad cig gis thugs rje chen po sku mdog dmar po :
rgyan med gcer bur langs te yod pa :
g.yas pas shel phreng dang :
g.yon pa na khrus bum bsnams pa :
thugs kar hrIHla yi ge drug pas bskor bar bsam la :
'od zer spro bsdu bya :
oM ma Ni pad+me hU~M hrIHla 'ur 'don bya zhing khyer so gsum gong ltar bya'o :
skad cig dran rdzogs 'khor ba dong sprugs pa'i sgrub thabs so :
sa ma ya :
rgya rgya rgya :
gter rgya :
sbas rgya :
zab rgya :
dam rgya :[ \u0f88\u0f88\u0f88\u0f88 ]![ \u0f01\u0f83]:
thugs rje chen po'i gsang sgrub bzhugs so :[ \u0f88\u0f88 ]thugs rje chen po'i gsang sgrub bstan pa ni :
rang skad cig gis thugs rje chen po mthing kha zhal gcig phyag gnyis pa :
phyag g.yas g.yon gnyis nyi zla bsnams nas :
ma rig pa'i mun pa sel ba :
sku la spyan stong phyag stong gis 'gro drug sdug bsngal skyob par bsam la :
thugs kar nyi zla'i steng na hrIHyig gnas pa las 'od zer 'phros :
skye 'gro thams cad kyang hrIHru di ri ri thugs rje chen por bsam la :
hrIHzhes pa'i 'phro 'du bya :
nyams kyang 'phar ldeg byed cing bzlas par bya'o :
thugs sgrub gsang ba'i sgrub thabs so :
sa ma ya :
rgya rgya rgya :
gter rgya :
sbas rgya :
zab rgya :
![ \u0f01\u0f83]:
'phags pa thugs rje chen po la phyag 'tshal lo :
'pho ba bsam chog ma'i gdams pa 'di la don gsum ste :
sngon du 'gro ba ni gtor tshogs chen por bsham :
maN+Dal phul :
skyabs 'gro sems bskyed sngon song nas :
brgyud pa la gsol ba gdab :
dngos gzhi ni :
'o bu rnams yar longs la :
lag pa spyi gtsug tu thal mo sbyor la :
rkang pa gshibs rang lus khong stong du bsgoms pa'i snying nang na :
thugs rje chen po tshon gang ba gcig :
gar stabs su shigs se rang sems der 'dug par gsal btab ste :
spyi gtsug kha deng nge ba na yar 'phar bar nyug nyug 'dug par bsam :
hika ces pa nyi shu rtsa gcig bzlas pa'i rjes la :
bde ba chen po'i zhing khams su phyam song bar bsam la :
thugs rje de gyur gyis thon :
lus bem por khres bzhag go :
rjes na de yang yang bsgoms pas :
nam 'chi kha'i tshe ma bsgom par sangs rgyas so :
rgya bar 'gyur ro :
bem rig bral ba'i tshe :
thugs rje chen po rgyang la don nas :
rang gi bla ma'i thugs kar thim par bsgom :
sems can tha mal ba la byed na :
spyi gtsug nas 'then te :
rigs kyi bu bde ba chen por gshegs shig :
'jig rten 'di la ma chags shig :
byas pas spyi btsug las don te :
'ja' ru 'gro'o :
thams cad kyis ma Ni 'ur rgyag bzlas so :
dam tshig tu zla ba re'i tshes bcu'i nyin lan re gso bar bya'o :
'pho ba ma bsgom par sangs rgyas so :
rdzogs so :
sa ma ya :
rgya rgya rgya :
gter rgya :
sbas rgya :
zab rgya'o :[ \u0f88\u0f88 ]khrom chos su byed kyang de ltar bya'o :
rjes la maN+Dal phul :
bsngo ba bya :
bkra shis brjod do :
gzhan 'chi kha ru yang skad chen pos rna bar btab par bya'o :
rigs drug gang tshe 'pho ba'i rna lam du sgrogs shig :
shod cig :
ston cig :
'brel ba thogs shig :
bdag shel dkar bza'i gdams pa 'di :
las can rnams kyis spyod par shog :[ \u0f88\u0f88\u0f88\u0f88\u0f88 ]thugs rje chen po'i sgrub thabs 'di /
gter ston rdo rje gling pas gter nas gdan drangs pa'o //
![ \u0f01\u0f83]:
thugs rje chen po yid bzhin nor bu'i tshe sgrub bzhugs so :[ \u0f88\u0f88\u0f88 ]mgon po tshe dpag tu med pa la phyag 'tshal lo :
snyigs ma'i dus su tshe'i bar chad mang bas :
tshe sring zhing spel ba'i dbang 'di la 'bad par bya'o :
de la sbyor dngos rjes gsum las :
sbyor ba zla ba yar ngo la dkyil 'khor bri :
gtor chog phyi nang gi mchod pa dang :
sa rgyan gnam rgyan bsham :
khyad par tshe zan spod kyis sbran la :
zar bum lta bu'i ril bus bskor ba bsham :
tshe'i mda' la dar sna lnga btags :
tshe g.yu dang tshe gser btags :
tshe chang la mched grogs gang yod kyi grangs mar ril lam :
sbrang ril bzhag :
tshe nas bre gang bzhag :
khyad par tshe bum la mngar gsum blugs pa'i bcud kyis bkang la :
dkyil 'khor lte bar bzhag :
phyi nang gi mtshams bcad de :
bgegs bskrad tho brtsigs la :
dngos gzhi las gzhung bsrang :
khyad par sngags pa dam tshig can bzhi'am :
dge slong bzhis snying po rgyun mi chad par bya :
las kyi rdo rjes cho ga bya ba brtsam :
spyan 'dren zin nas sbyin sreg gis nad gdon zhi bar bya :
tshogs la rol :
bar skabs su dzapa? bzlas shing 'cham :
khyad par lha tshogs rnams bum pa'i nang na bzhugs pas :
kun gyis phyag g.yas pa tshe bum 'dzin pa :
g.yon pa mda' dar 'dzin pa bskyed cing :
snang srid kyi tshe bcud rnams bsdus par bsam zhing :
sngags 'di bzlas :
oM AHhU~M:
oM ma Ni pad+me hU~M hrI:
oM badzra rat+na pad+ma karma b+hud+d+ha A yu She hU~M b+h+rU~M:
tshe b+h+rU~M g.yu b+h+rU~M g.yu tshe b+h+rU~M:
A yuHdz+nyA na g.yu tshe b+h+rU~M:
gu ru de wa DA ki nI:
A yu sid+d+hi sdus sdus swA hA:
bar skabs su dngos grub blangs :
de nas tshe dgug cing lha tshogs bskul ba ni :
hrI:
bcom ldan mgon po tshe dpag med :
mkha' dang mnyam pa'i sku mnga' ba :
tshe yi dngos grub zhu ba'i phyir :
thugs dam dbang gis las la bskul :
phyag gis mda' dar da skyod cig :
bum pa'i nang du dpal skyed cig :
phyogs bzhi mtshams dang steng 'og nas :
tshe yi dngos grub 'dir sdus shig :
steng lha'i tshe g.yang dngos grub sdus :
'og gi klu yi tshe srog sdus :
bdud pho'i lag nas tshe khug cig :
bdud mo'i lag nas tshe khug cig :
lha srin sde brgyad lag nas tshe khug cig :
gdon dang 'byung po'i lag nas tshe khug cig :
nyi ma zla ba'i lag nas tshe khug cig :
sred med bu yi lag nas tshe khug cig :
dbang phyug sred med lag nas tshe khug cig :
dkar dmar mdangs ldan tshe khug cig :
tshe yo ba srongs la chad pa mthud :
brul pa rug la 'thor pa sdus :
stong pa khongs la 'gyel ba slongs :
lo brgya thub pa'i tshe khug cig :
ston brgya mthong ba'i dpal skyobs shig :
ces pa'i mjug tu dzapa? dbyangs bzlas :
phyi nang gi mchod bstod tshogs re yang gtang :
hrI:
bla ma rgya mtsho'i sku mnga' ba :
tshe yi dngos grub zhu ba'i phyir :
thugs dam dbang gis las la bskul :
phyag gis mda' dar da skyod cig :
bum pa'i nang du dpal skyed cig :
phyogs bzhi mtshams dang steng 'og nas :
tshe yi dngos grub 'dir sdus shig :
steng lha'i tshe g.yang dngos grub sdus :
'og gi klu yi tshe srog sdus :
bdud pho'i lag nas tshe khug cig :
bdud mo'i lag nas tshe khug cig :
lha srin sde brgyad lag nas\u0f8e
gdon dang 'byung po'i lag nas\u0f8e
nyi ma zla ba'i lag nas\u0f8e
sred med bu yi lag nas\u0f8e
dbang phyug sred med lag nas\u0f8e
dkar dmar mdangs ldan tshe khug cig :
tshe yo ba srongs la chad pa mthud :
brul pa rug la 'thor pa sdus :
stong pa khongs la 'gyel ba slongs :
lo brgya thub pa'i tshe khug cig :
ston brgya mthong ba'i dpal skyobs shig :
ces pas kun la 'gres 'di shes par gyis /
dpa' bo rgya mtsho'i sku mnga'\u0f8e
mkha' 'gro rgya mtsho'i\u0f8e
rgyal ba rgya mtsho'i\u0f8e
chos skyong rgya mtsho'i\u0f8e
gter bdag rgya mtsho'i\u0f8e
bka' srung rgya mtsho'i\u0f8e
las mkhan rgya mtsho'i\u0f8e
ces sogs gong ltar gtang /
de nas rgyas par byed na mchod yon 'bul :
spros bcas ltar gtang :
bsdus pa byed na bskyed rim phog la tshe bum mgo thog tu bzhag :
hrI:
bcom ldan tshe dpag med pa'i sku :
thugs rje chen po'i lha tshogs bzhugs :
skal ldan bu la dbang bskur bas :
'chi med tshe yi dbang thob shog :
oM AHhU~M hrI:
oM ma Ni pad+me hU~M hrI:
rtsa sngags sham bu la A yu She :
a b+hi Shiny+tsa oM:
zhes bum chu sbyin :
de nas tshe chang mgrin par bzhag :
hrI:
bcom ldan tshe dpag med pa'i sku :
bla ma rgya mtsho'i lha tshogs bzhugs :
skal ldan bu la\u0f8e
'chi med\u0f8e
oM AHhU~M:
oM ma Ni pad+me hU~M hrI:
A yu She :
a b+hi Shiny+tsa A:
de nas gser g.yu mgo la bzhag :
hrI:
bcom ldan tshe dpag med pa'i sku :
dpa' bo rgya mtsho'i lha tshogs bzhugs :
skal ldan bu la\u0f8e
'chi med tshe yi\u0f8e
oM AHhU~M:
oM ma Ni\u0f8e
a b+hi Shiny+tsa hU~M:
de nas mda' dar lag tu gtad :
hrI:
bcom ldan tshe dpag med pa'i sku :
chos skyong rgya mtsho'i\u0f8e
skal ldan bu la\u0f8e
'chi med tshe yi\u0f8e
oM AHhU~M:
oM ma Ni\u0f8e
a b+hi Shiny+tsa hrI:
de nas dbang bskur chang byin :
hrI:
bcom ldan tshe dpag dkar mo'i sku :
mkha' 'gro rgya mtsho'i\u0f8e
skal ldan bu la\u0f8e
'chi med tshe yi\u0f8e
oM AHhU~M hrI:
oM ma Ni\u0f8e
a b+hi Shiny+tsa hrI:
de nas tshe nas gtor la gtad :
hrI:
bcom ldan tshe dpag med pa'i sku :
gter bdag rgya mtsho'i lha tshogs rnams :
skal ldan bu la dbang bskur bas :
'chi med tshe yi dbang thob shog :
oM AHhU~M:
oM ma Ni pad+me hU~M hrI:
a b+hi Shiny+tsa hrI:
de'i rjes la maN+Dal phul te :
gtor dbang bskur bar bya :
rjes ni dkyil 'khor bsdu :
bkra shis brjod :
bsngo ba smon lam gyi rgyas gdab bo :
dam tshig tu ma Ni bzlas :
srog gcod spang par byas pas :
tshe ring zhing yon tan thams cad 'byung ngo :
tshe sgrub yid bzhin nor bu rdzogs so :
sa ma ya :
rgya rgya rgya :
dus ngan skyes pa'i jo sras rdo rje gling pas /
um steng mtsho nas zab gter bton yod do //
lung nas bstan pa'i chos bdag skyes mchog ni //
d+harme shwa ra'i don du legs par bsgyur //
mkha' 'gro'i brda skad ma nor legs par phab /
dge ba 'di yis 'khor 'das sems can rnams //
thugs rje'i drung du sangs rgyas thob par shog
/dag par yod pas nyams su len par zhu //
'di yi dge ba'i rtsa ba des //
rnam mkhyen sangs rgyas thob par shog /
![ \u0f01\u0f83]:
thugs rje chen po kun 'dus kyi rdzogs rim zab khrid 'khor ba dong sprugs bzhugs so :[ \u0f88\u0f88\u0f88 ]thugs rje chen po'i lha tshogs la phyag 'tshal lo :
rdzogs rim zab khrid bstan pa 'di :
dang po sngon du 'gro bas kha khrid pa :
gnyis pa dngos gzhi ngo sprad pa :
gsum pa rjes kyi mtha' skyong ba'o :
dang po ni slob ma dben par khrid :
gtor dbang bskur la mtshams bcad :
thog mar dal 'byor rnyed dka' zhing :
chos dang 'phrad par dka' ba la zhag gsum blo 'bebs su gzhug :
sa ma ya :
rgya rgya rgya :
de nas las rgyu 'bras kyi bden rdzun la zhag gsum gzhig tu gzhug go :
sa ma ya :
rgya rgya rgya :
de nas 'khor ba'i sdug bsngal la zhag gsum gzhig tu gzhug go :
sa ma ya :
rgya rgya rgya :
de nas 'chi ba mi rtag pa la zhag gsum :
sa ma ya :
rgya rgya rgya :
de nas chos min gzhan gyis mi phan pa la zhag gsum :
sa ma ya :
rgya rgya rgya :
de nas chos kun gyi sngon 'gro skyabs su 'gro ba la zhag gsum :
sa ma ya :
rgya rgya rgya :
de nas theg pa chen po'i sems bskyed la zhag gsum :
sa ma ya :
rgya rgya rgya :
de nas zhag gsum sdig pa bshags pa la bya'o :
sa ma ya :
rgya rgya rgya :
de nas tshogs gsag cing maN+Dal phul ba la zhag gsum :
sa ma ya :
rgya rgya rgya :
de nas bla ma la gsol ba 'debs pa la zhag gsum :
sa ma ya :
rgya rgya rgya :
de ltar sngon du 'gro ba la khrid rkang bcu'o :
sa ma ya :
rgya rgya rgya :
kha thaM:[ \u0f88\u0f88\u0f88 ]de nas dngos gzhi ngo sprad pa ni :
thog mar lus glod :
ngag bsdam :
sems bsgrim la gol bar zhag gsum bsgom du gzhug go :
sa ma ya :
rgya :
de nas mnyam gzhag thob pa dang :
sems byung gnas 'gro gsum kha legs par gzhig ste :
zhag gsum rtsad bcad nas :
sems kyi mtshang rig go :
sa ma ya :
rgya :
de nas snang ba sems min pa i 'dug lta ru bcug pas :
sems kyi rtsal du shes pa la :
zhag gsum bzhag go :
sa ma ya rgya :
de nas sems de la dngos po e 'dug bltas pas :
dngos po med par stong par thag chod :
de la zhag gsum gzhig :
sa ma ya :
rgya rgya rgya :
de nas stong pa de chos sku yin nam :
'khor ba yin brtags pas :
sems skye med blo bral du thag chod pa yin :
de la zhag gsum bya :
sa ma ya :
de nas phyi rol gyi yul la 'phror bcug la :
'gags med kyi rang grol du shes te :
rtog 'dzin gyi byung sa skyong bas :
shar sa la gzhi med du shes na yin :
de la zhag gsum btang ngo :
sa ma ya :
de nas phyi rol gyi yul la :
'khor 'das kyi khyad gang gis 'byed brtags pas :
ngo shes ma shes kyis 'byed par shes te :
gang shar 'dzin med rang grol du nyams su len pa'i mtshang rig na yin pas :
de la zhag gsum btang ngo :
sa ma ya :
rgya rgya :
de'i dus su rang stong chos sku :
rang gsal rdzogs sku :
rang grol sprul skur ngo sprod :
sa ma ya rgya :
dngos gzhi khrid rkang brgyad do :
sa ma ya :
rgya rgya :[ \u0f88\u0f88\u0f88 ]rjes ni de ltar zhi lhag dbyer med kyi ngang nas thugs rje chen po bsgom du bcug :
stong gsal la rtsal sbyang :
sa ma ya :
rgya rgya :
de nas ma Ni bzlas su bcug la :
sgra grags stong dbyer med la rtsal sbyong du bcug :
sa ma ya :
rgya rgya rgya :
de nas dug lnga rang grol du brtags la rig stong dbyer med la rtsal sbyong du bcug :
sa ma ya :
de nas nyams len 'phro bcad nas :
'pho ba'i gdams pas :
ma bsgom par sangs rgyas pa la sbyang du bcug go :
sa ma ya :
de nas sku gsum dbyer med du sangs ma rgyas kyi bar du mi bsgom pa la mi yengs shing :
stong pa kha yan du mi gtang zhing :
'og 'gyus bying rmugs su mi btang ba la 'phro bcad pas :
rgyab skyor de mthar dbyung bar bya'o :
sa ma ya :
rgya rgya rgya :[ \u0f88\u0f88\u0f88\u0f88 ]e ma ho :
bdag 'dra pad+ma 'byung gnas kyis :
thugs rje'i thugs khrid yang zab 'di :
zab phyir shel dkar bza' la gtad :
yi ger bris la gter tu sbos :
nam zhig chos sgo 'di 'byed dus :
gu ru rdo rje gling pa 'byung :
skal ldan de dang 'di 'phrad nas :
sems can mang po'i lam sna 'dren :
chos 'dis grol ba brjod 'das 'byung :
nyams su longs shig phyi rabs rnams :
'di ltar zab khrid gces par chongs :
sa ma ya :
rgya rgya rgya :
zab khrid 'khor ba dong sprugs rdzogs so :
sa ma ya :
rgya rgya rgya :
gter rgya :
sbas rgya :
zab rgya :
dam rgya :
bka' rgya :
kho bo rdo rje gling pa'i gter ma'o //
mang+ga laM//
dge'o //
'di'i phyi mo ma dag che zhing bsdur gzhi gzhan ma rnyed kyang nges rigs bcos yod /
ma nges pa slar dpe dag par sgo bstun pas dpyod ldan gyis 'chos pa byung na legs zhu /
!
slar yang dpe gzhan dang bstun nas nges pa rnams zhus lags //
