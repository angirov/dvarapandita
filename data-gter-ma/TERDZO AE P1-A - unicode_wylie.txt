@#//
ra

t+na

ni

d+hi

ma

hA

pA

ka

mu

k+ta

rna

ka

b+hu

s+ya

pA

NI

da

N+Da

ke

sa

tsa

raM

ka

N+Da

nu

si
n+d+ha

ku

la

sa

dA

lba

tu

tsi

na

yA

kA

ma

d+he

nu

ni

d+hi

ku
m+b+ha

nA

ma

bi

ha

ra
ti
sma ///
/
@#//
rin chen gter mdzod chen po'i smin grol 'bogs pa'i skabs kyi phyag len nyer mkho'i zur 'debs mtshams sbyor rigs bcas nyung gsal du bkod pa 'dod rgu 'jo ba'i gter bum zhes bya ba bzhugs so //
!
sdeb sbyor rkang bzhi mnyam pa'i br-it+ta las /
ye ge bcu pa /
rma bya'i 'gros zhes bya ba'i prasta ras mdzes par bcings pa /
dge legs mchog tu gyur cig //
/
@#//
maN+Dapar+Yasid+d+hiekaNaDA//
kArasukhasaimahAganAraH
@#//
bde chen grub pa gcig pu'i gar //
dkyil 'khor yongs kyi 'byung gnas te ///
/

@#//
mAyakurbaNAradzAnathAyeH
badzrad+hAranirtiyAbadan+taH
@#//
sgyu 'phrul rdo rje 'dzin rgyal po //
pad+ma gar dbang mgon pos skyongs ///
/


sku dang ye shes mu mtha' med pa'i gar //
byin rlabs dngos grub phrin las rgya mtsho'i mdzod //
yid bzhin nor ltar skal ldan re skong dpal //
rtsa gsum zhi khro'i dkyil 'khor lha la 'dud //
dngos kun khyab bdag 'gyur med rdo rje 'chang //
gang 'dul rol pas srid pa zhi la sbyor //
sku lnga'i dbang phyug pad+ma thod phreng rtsal //
zhi khro'i tshul brgyas rol la gus phyag bgyi //
zhi ba'i thig le srid pa'i rgyun gcod slad //
'jig rten 'das dang ma 'das so mtshams tshul //
sgyu 'phrul rdo rje'i dkyil 'khor tshom bur bzhengs //
sgrub chen bka' brgyad lha la gus pas 'dud //
rnam pa kun mchog zab mo'i mkha' klong du //
srid zhi'i chos kun rdzogs pa'i phyag rgya che //
mchog gi grub pa'i mthu stsol dbyings kyi yum //
bla ma mkha' 'gros byang chub bar du srungs //
bdag med rdo rje'i mtshon cha'i mthu chen pos //
mthar 'dzin bdud sde'i phru ma gzhom mdzad cing //
dpal ldan bka' yi bstan pa'i mel tshe mkhan //
rgyud gsum dam can tshogs rnams mchod cing bstod //
bsod nams sprin las 'dod 'byung gru char gyis //
'di dang gtan gyi dbul ba sel mdzad pa //
byang chub sems dpa' mgon po nam mkha'i mdzod //
nor lha rgya mtshos dge legs bkra shis stsol //
rdo rje khrag 'thung spyan sngar dam mnos shing //
dus gsum rgyal ba'i gsang mdzod gnyer 'dzin pa //
legs nyes shan 'byed tshar gcod rjes 'dzin mkhan //
zab gter srung ma 'khor bcas bstod cing bsngags //
dus gsum gshegs pa'i rgyal ba'i thugs bcud kyi //
snying po rin chen dam pa'i gter gyi mdzod //
skal ldan bsod nams bzang po'i blo yi mkhar //
rdzogs par mdzad pa'i bka' drin slar yang dran //
zab gsang bstan pa phyogs brgyar spel ba'i slad //
smin grol dga' ston 'gyed la chas pa yi //
rig 'dzin gzhon nu'i nyer spyad du 'os pa'i //
'dod rgu 'jo ba'i gter bum 'di na mchis //
de la 'o skol gyi ston mchog thugs rje'i gter chen de nyid kyis sems can mtha' dang mu med pa rnams thar pa dang thams cad mkhyen pa'i lam la drang ba'i phyir /
'gro ba so so'i khams dbang mos pa tha dad pa rnams dang 'tsham pa'i theg pa'i bye brag bsam gyis mi khyab pa gsungs te /
lang gshegs las /
sems can rnams ni drang ba'i phyir //
theg pa tha dad ngas bshad do //
zhes dang /
ji srid sems ni 'jug gi bar //
theg pa'i mtha' la thug pa med //
ces gsungs pa de thams cad kyang bsdu na gsum du 'du ba yin te /
ji skad du /
don dam nges pa'i theg pa ni //
gsum du nges par bstan pa ste //
kun 'byung 'dren dang dka' thub rig
/dbang bsgyur thabs kyi theg pa 'o //
zhes gsungs shing /
de re re la'ang gsum gsum du dbye bas theg pa rim pa dgur 'gyur te /
kun 'byung 'dren pa'i theg pa nyan rang byang sems te mtshan nyid sde gsum /
dka' thub rigs byed kyi theg pa kri ya /
u pa /
yo ga ste phyi rgyud sde gsum /
dbang bsgyur thabs kyi theg pa bskyed pa ma hA/
lung a nu /
man ngag a ti ste nang rgyud sde gsum rnams yin la /
de yang bsdu na /
kun byed las /
theg pa rnam pa gnyis yin te //
mtshan nyid rgyu yi theg pa dang //
'bras bu sngags kyi theg pa 'o //
zhes gnyis su 'du bas /
phyi ma nyid myur bde thabs la ma rmongs pa'i khyad par rnams kyis mchog tu gyur pa 'bras bu sngags kyi theg pa rig 'dzin gyi sde snod nyid yin la /
gzhan du theg pa'i rnam grangs ji snyed gsungs pa thams cad gsang ba'i theg pa 'dir 'jug pa'i thabs dang lam du bstan cing /
theg pa thams cad kyi mthar thug gi dgongs pa 'di nyid la 'du ba yin te /
spyi mdo las /
theg pa dpag med bstan pa yang //
ji ltar mos pa tha dad pas /
khrid par bya ba'i thabs su zad //
ces dang /
sgyu 'phrul rtsa rgyud las /
sa rnams khyad par bkod pa yang //
gsang ba'i snying por 'gro ba'i lam //
zhes dang /
sgyu 'phrul brgyad cu pa las /
rgya mtsho chen por chu klung 'bab pa ltar //
bla med don rtogs thabs chen 'di dag tu //
rnam thar theg pa bsam yas ma lus 'dus //
zhes gsungs pas shes la /
de lta bu'i sngags kyi theg pa la'ang /
ljongs 'dir 'gyur snga phyi'i dbang gis gsar rnying gnyis su grags pa'i gsar ma las che ba drug gis 'phags pa gsang sngags rnying ma /
de la'ang bka' gter gyi chu bo gnyis su bzhugs pa'i phyi ma /
dus gsum kun mkhyen rgyal dbang pad+mAka ra'i thugs khrag
/rtsa gsum dam can rgya mtsho'i bla rdo /
rig 'dzin grub pa rnams kyi thugs nor /
skal ldan gyi skye bo yongs la gnas skabs dang mthar thug gi dgos 'dod yid bzhin du skong ba la dus skabs chad pa med cing /
brgyud pa nye bas 'dres khyer gyis bslad ma zhugs /
gter yig gi dpe dpang mnga' bas yid ches shing khungs btsun pa /
mkha' 'gro'i zhal gyi drod rlangs ma yal bas byin rlabs myur ba /
de lta bu'i zab mo'i gter nas byon no cog gi yang snying gi skor rnams 'dus pa'i rin po che gter gyi mdzod chen po 'di nyid kyi smin grol 'bogs pa'i lag len /
rig 'dzin brgyud pa'i phyag bzhes kyis brgyan pa'i zur 'debs nyung ngur spel ba la drug
/'chad bya'i dbang gi ngo bo ngos gzung ba /
'chad byed slob dpon gyi mtshan nyid /
nyan pa po'i snod brtag pa /
'chad nyan ji ltar bya ba'i lag len gyi zur 'debs dngos bshad pa /
nyer mkho'i 'don cha /
'phros don rnams so //
dang po 'chad bya'i dbang gi ngo bo ngos gzung ba ni /
bde gshegs snying po 'gro khams kyi rgyud la rang chas lhun grub tu bzhugs pa rgyu yi sa bon de nyid rdo rje slob dpon nus pa dang ldan pa'i ting nge 'dzin gyi mthu dang /
phyi nang gsang ba'i rdzas sogs brda dang thabs kyi rten 'brel la brten pa'i stobs kyis glo bur sgrib pa'i dri ma rnams sbyangs te /
sangs rgyas kyi sa bon grung por smin nus kyi skal pa rgyud la 'jog par byed pa yin te /
dper na gser gyi khams yod pa'i rdo de nyid bzhu btul la sogs pa'i cha nas dri ma rnams sbyangs shing /
gser du ma bsgrub pa de srid du gser gyi dngos po rang chas su yod kyang gser gyi bya ba byed par mi nus la /
mkhas pas de nyid bzhu btul gyi sgo nas snyigs ma'i dri ma rnams legs par sbyangs pas /
sa le sbram gyi gser mchog 'byung ba des gser gyi bya ba byed nus pa bzhin /
ye shes snying po rig pa byang chub kyi sems mchog dam pa 'gro ba rnams la khyad par med par bzhugs pa nyid ma rig pa'i dri mas bsgribs pa de bsal nas rang byung gi ye shes mngon du byed nus pa zhig ste /
a b+hi Shiny+tsa'i sgra ni dri ma bkru ba'am gtor bar byed pa la 'jug pas /
dbang gi byed las slob bu'i rgyud kyi dri ma bag chags dang bcas pa gtor pa'am 'khrud par byed pa'i phyir dang /
a b+hi She ka'i sgra las skal par 'jog pa bshad pas /
lam sgom rung gi skal pa'am /
'bras bu smin nus kyi nus pa de'i rgyud la 'jog pas na dbang zhes bya ste /
brtag gnyis las /
gtor dang blug pa zhes bya ba //
des na dbang zhes brjod par bya //
zhes gsungs pa ltar sbyang bya'i dri ma 'khrud cing /
sbyangs 'bras kyi ye shes mngon sum du rtogs par dbang bar byed pa'i rim pa la'ang /
dad pa can rjes su 'dzin pa'i phyir phan pa'i dbang /
brtson 'grus can rjes su 'dzin pa'i phyir nus pa'i dbang /
brtul zhugs can rjes su 'dzin pa'i phyir zab mo'i dbang rnams dang /
lhag pa'i lha'i sku gsung thugs kyi ye shes 'jug cing /
gsang ba gsum gyi phrin las sgrub pa la dbang ba'i rjes gnang /
byin rlabs /
rig gtad sogs rgyas bsdus ci rigs pa'i sgo nas rjes su 'dzin pa'i tshul du ma 'byung zhing /
de rnams kyang gang zag gi blo ngo dman 'bring rab mchog dang bstun te /
rdul tshon /
ras bris /
tshom bu /
lus dkyil /
brda'am tshig la sogs pa'i sgo nas slob ma'i sgo gsum rdo rje gsum du smin par byed cing /
thun mong dang /
mchog gsang gi bsnyen sgrub phrin las rab 'byams la dbang bar byed pa'i dbang bskur ba'i tshul rgyud dang /
sgrub sde /
lung dang /
man ngag gi sde tshan dang /
slob dpon so so'i phyag bzhes kyi khyad par las rgyas bsdus sna tshogs su 'byung ba rnams so /

/gnyis pa 'chad par byed pa po slob dpon ni /
rab ye shes khong du chud la sprul pa'i dkyil 'khor du dbang sbyin par nus shing /
slob ma'i rgyud la dgongs pa'i byin rlabs 'pho nus pa zhig dang /
'bring ni ji skad du /
brtan cing dul la blo gros bzang //
bzod ldan drang la g.yo sgyu med //
sngags dang rgyud kyi sbyor ba shes //
snying rjer ldan cing bstan bcos mkhas //
de nyid bcu ni yongs su shes //
dkyil 'khor 'bri ba'i las la mkhas //
sngags bshad pa yi spyod pa shes //
rab tu dwangs shing dbang po dul //
zhes bla ma lnga bcu pa las bshad pa dang /
gzhan yang gsar rnying gi mdo rgyud bstan bcos rnams las ji skad bshad pa'i mtshan nyid rdzogs shing /
skyes bu dam pa yon tan gyi dbang phyug rnams kyis yongs su bsngags pa brjod cing /
nye bar bsnyen par gyur pa gang yin pa de nyid la bsten par bya ba yin la /
tha ma'ang brgyud pa'i khungs ma 'chol zhing /
dam sel gyi bslad kyis bar ma bcad pa /
dbang bskur tshul bzhin thob cing las rung gi bsnyen pa rdzogs nas drod rtags gang yang rung ba thob pa /
dbang dang dkyil 'khor gyi cho ga'i bya ba la mkhas shing ma 'khrul bar spyod pa /
rim pa gnyis kyi ting 'dzin dang ldan la dam pa'i spyod pa lhur len cing /
snying brtse /
khog yangs /
zhi dul ldan pa ni nges par dgos shing /
de las ldog pa ni bsten pa dang /
rang nyid kyis kyang slob dpon gyi sa gzung ba ni nam yang bya ba'i gnas ma yin no /

/gsum pa nyan pa po slob ma'i snod brtag pa ni /
spyir skyon sum cu rtsa drug dang bral zhing /
yon tan sum cu rtsa drug dang ldan pa'am /
tha ma'ang ston pa yang dag pa'i sangs rgyas kyi rjes su zhugs shing /
bslab pa'i gnas mtha' dag la gus pa lhur len zhing blo gros phyin ci log tu ma gyur pa /
chos dang brgyud pa slob dpon dang bcas par yid ches kyi nges pa rnyed pa /
gsang ba zab mo'i gnas rnams la mi skrag cing /
bzod pa che ba /
nga rgyal med pa /
byas pa gzo ba /
brtson 'grus che ba /
yang dag pa'i don kho na gnyer ba /
ci 'byor dkyil 'khor mchod pa'i yo byad du stob nus shing /
srog gi phyir yang rdo rje slob dpon mi spang zhing /
sku gsung thugs kyi dam tshig gi snying po bsrung nus pa /
g.yo sgyu zol zog gis zab chos 'phrog thabs sam brku thabs su gnas pa dang /
co 'dri tshod bgam bya phyir ma yin cing /
dad pa dang ldan pa /
bskyed rdzogs kyi rim pa zab mo rnams ci nus su nyams su len pa zhig ni nges par dgos pa'o /

/bzhi pa 'chad nyan la ji ltar 'jug pa'i lag len zur 'debs dngos bshad pa ni /
zab mo'i gsang mdzod 'di'i smin grol 'bogs pa la /
thog mar slob ma rnams kyis glo bur du ma yin par lo'am zla ba kha shas kyi gong nas gus pa'i spyod lam dang ldan pas gsol ba gdab /
slob dpon gyis dus shes par byas te bar chad med par rig na khas blang zhing /
de yang skabs 'dir mtshon na /
rab rtsa gsum spyi dang /
bye brag so so'i bsnyen sgrub tshad ldan rdzogs pa'am /
ma mtha' rigs thams cad kyi khyab bdag smin lugs rdo rje sems dpa'/
gu ru chos dbang gi bla ma gsang 'dus /
rat+na sogs kyi gur drag gang rung /
'ja' tshon dkon mchog spyi 'dus /
kar ma gling pa'i zhi khro /
nyang gter bka' brgyad bde gshegs 'dus pa dang /
khros nag rnams kyi bsnyen pa dus rtags grangs tshad gang rung legs par rdzogs pa zhig ni nges par dgos la /
slar yang dbang gi don du rang nyid kyi nus pa gso ba dang gnang ba zhu ba'i don du rtsa gsum so so'am /
spyi dril rtsa gsum dril sgrub dang /
zhi khro /
bka' brgyad lta bu'i bsnyen pa kha gso bya dgos shing /
de dag ni phyag rgya rkyang sgrub lta bu'i spros med la bsten kyang chog par gsungs /
slob ma rnams kyang don du gnyer bya 'di nyid mthar ma phyin bar lo zla ci tsam 'gor yang gzhan gyi bya bas mi brel zhing /
mchod pa dang rang nyid 'tsho ba'i yo byad kyis 'dang nges pa dang /
bla ma la bzhed pa mi mnga' yang rang gi tshogs rdzogs shing /
dam pa'i chos la brnyas pa dgag pa'i phyir zang zing gi yon kyang ci 'byor pa dang ldan par bya /
dbang gi sngon 'gro bar chad mi 'jug pa'i ched /
gsang thig bla ma mkha' 'gro lta bu'i bla sgrub yab bka' yum bka' so so dang 'brel ba'i tshogs skong stong rtsa'am /
ma mtha' sum brgya tsam re dang /
sgrol ma'i maN+Dal cho ga grangs mang /
phur pa gang rung gi sgo nas gtor zlog nyin bdun nam lnga mtha' rten pa la dam sri'i gnan pa dang drag po'i sbyin sreg sbyar ba /
gdugs dkar gyi zlog sgyur dang /
sher snying bdud zlog
/sde brgyad dang ma mo'i mdos /
lan chags gtor ma dang chu gtor /
srung ma spyi dang bye brag gi gsol skong phrin bcol /
'khrugs skong /
zhi khro /
rdor sems sogs dang 'brel ba'i dong sprug gi skong chen /
dri med bshags rgyud /
'bum rgyas 'bring bsdus pa gang 'grub /
bka' thang /
mtshan brjod /
bkra shis brtsegs pa /
zhi ba'i sbyin sreg
/lha bsang rgyags brngan sogs ci nus su bya /
dngos gzhi'i dbang bskur la 'jug pa na /
slob ma'i grangs ni /
dkyil 'khor mthong ba tsam gyis don chen po dang ldan pa'i lung gis mtha' gcig tu bkag pa med pas /
deng skabs rig 'dzin phal mo ches 'jug pa yangs par mdzad pa'i srol byung na'ang /
ha cang mang na lag len sogs la gnod cing /
lhag par khyim pa pho mo rnams la khyab brdal du spel ba ni nam yang mi rung zhing /
rtsa gsum gyi bsnyen sgrub dang /
yar mar gyi tshes bcu /
rgyun du gtor bsngos tsam ma chag par byed mkhan dang /
de dag sngon 'gros gzhan don 'chad spel gyis bstan rgyun la phan nges ma gtogs /
grags pa tsam gyi rjes su 'brangs shing /
ma mtha' gtor bsngos tsam yang mi lcogs pa'i gang zag rigs la dbang yongs rdzogs byin na las ngan gsog pa'i kha snon du 'gyur bar sems /
dbang dngos bskur ba'i dus la babs pa na /
gu ru'i dus chen lta bu dang /
gza' skar 'phrod sbyor bzang po dang 'dzom pa'i skabs su dbu brtsam /
de yang phyag len rgyas pa dang /
'bring po bya tshul rnams bcas bshams lag len mthong bas go 'byed du gsungs pa bzhin bya /
shin tu spros 'byor long khoms med pa'i rigs la /
thog mar smin gling rdor sems nas gzung mthar chags su bskur zhing /
phal cher la dbang dang khrid ma sbrel kyang rung yang /
'dir dbang khrid so so'i dkyus su sbrel nas 'chad pa'i lugs su dgod pa la /
'od gsal rdzogs pa chen po'i rgyud rdo rje sems dpa' snying gi me long las /
bskyed pa ma hA yo ga ni chos thams cad kyi gzhi lta bu'o //
rdzogs pa a nu yo ga ni chos thams cad kyi lam lta bu'o //
rdzogs pa chen po a ti yo ga ni chos thams cad kyi 'bras bu lta bu'o //
zhes bskyed rdzogs sde gsum du gsungs pa so so dang /
mthar dge yo ga gsum gyi snying po gcig dril gyi gdams khrid 'bogs pa dang mtha' rgyas rten 'brel gyi rim pa bya ba bcas bzhi las /
dang po bskyed pa ma hA yo ga'i skor la gnyis /
rgya che ba rtsa bar gyur pa rgyud sde dang /
zab pa lag len du dril ba sgrub sde'o //
@#//
dang po ni /
sprul pa'i lo tsA ba chen po bai ro tsa na'i rnam 'phrul snga 'gyur bstan pa'i nyi ma chen po o rgyan gter bdag gling pa pad+ma gar dbang 'gyur med rdo rje rtsal la /
ngam shod gnam lcags brag nas dpal sngags kyi srung mas dngos su phul ba'i zab gter /
zhi ba rdo rje dbyings gsang chen rigs gcig dpal rdo rje sems dpa' thugs kyi sgrub pa'i dbang chog phrin las rab rgyas ltar dbang sgrub kyi brgyud 'debs skabs /
mkhyen brtse'i 'phror /
rigs kun khyab bdag dpal ldan che ba'i mchog
/rgyal bas yongs bsngags zla med bstan pa'i bdag
/rdo rje 'chang mgon pad+ma gar dbang la //
gsol ba 'debs so bdag rgyud byin gyis rlobs //
smin grol 'dod dgu'i sogs sbrel ba dang /
dbang dngos la /
khrus nas gzung /
badzra b+han+d+ha baM/
zhes yab yum phan tshun brda dang brda'i lan gyis snyoms par zhugs pa'i sbyor mtshams nas ye shes kyi 'od zer me'i rang bzhin can /
dngos po thams cad thogs med du 'joms pa'i nus pa dang ldan pa 'phro bar sgom mdzod /
na mo /
dkon mchog gsum la sogs cho ga bzhin bden brjod nas /
dmyal bar skye ba'i sa bon bag chags dang bcas pa sbyangs par bsam mo //
bar brjod /
de nas khyed rang rnams kyi tshe rabs thog ma med pa nas ma rig gnyis 'dzin gyi dbang gis 'khor ba'i 'khor lor 'phen byed kyi las bsags pa thams cad /
deng 'dir bla ma dkyil 'khor pa'i lha'i spyan sngar gnong zhing 'gyod pas so sor bshags shing /
slan chad mi bgyid par sdom pa'i g.yar dam sngon du 'gro bas /
ngan song gnas sbyong gi dbang bskur sbyin par gsol ba 'debs pa 'di'i rjes zlos /
kye ma kyi hud sogs nas /
mi sbed do //
lan gsum /
de ltar 'gyod tshangs kyis gsol ba btab pa la /
dmigs pa med pa'i thugs rje'i rlabs g.yos te spro ba bskyed cing gnang ba sbyin pa 'di la snyan gtod 'tshal /
bu 'dir shog cig sogs nas /
sbyin par bya //
bar /
bla ma lha'i thugs ka nas sngags kyi 'od zer rdo rje'i 'thor rlung gi rang bzhin can 'phros /
khyed rang rnams la phog pas thog med nas bsags pa'i sdig sgrib bag rdul thams cad rjes med du gtor bar gyur par mos /
oM da ha sogs brjod /
de ltar sgrib bral du byas pa de nyid dkyil 'khor gyi shar sgor khrus kyi khang pa rgyan bkod phun sum tshogs pa'i nang gi khrus gdan du 'khod pa la /
bla ma lha'i phyag na bum pa ye shes kyi bdud rtsi'i rgyun 'beb pa bsnams te khrus byas pas /
rtog sgrib bag chags thams cad lhag med du bkrus te sgrib med dwangs gsal du byas par mos /
til gyi gang bu sogs nas /
shAn+tiM ku ru ye swA hA/
bar brjod /
des dmyal bar skye ba'i sdig sgrib sbyong byed kyi dbang song nas /
slar yang dmigs pa 'di bzhin du mdzod /
slob dpon gyi thugs ka nas 'phros pa'i 'od zer gyis 'byung ba'i yi ge gsum bskul /
ye shes kyi me rlung chur gyur pas snying ga'i pre bsreg gtor sbyang par bsam la /
raM s+pha ra Na phaT sogs brjod /
slob dpon gyi phyag sor rigs lnga yab yum du gsal ba phan tshun brda dang brda'i lan gyis sogs nas /
bden pa chen po'i byin rlabs kyis /
nyon mongs pa 'dod chags kyi sgo nas bsags pa'i sdig sgrib thams cad pre ta ka shud+d+ha tsak+Shu pra be sha ya phaT/
ces dang /
slob dpon gyi thugs ka dang rigs lnga'i sbyor mtshams nas 'od zer 'phros pas yi dwags su skye ba'i sa bon bag chags dang bcas pa sbyangs par bsam /
gong bzhin gyi mtshams sbyor bcas /
kye ma kyi hud sogs lan gsum /
gnang sbyin tshig rkang gsum par /
pre ta'i gnas su ltung ba las //
zhes dang /
sngags ni /
oM pa tsa pa tsa sarba pre ta ka ga te he tuM hU~M phaT/
ces bsgyur /
mtshams sbyor bcas khrus gong bzhin byas la /
yig brgya'i mthar /
oM pa tsa pa tsa sogs dang /
sham bur /
rigs kyi bu 'di rnams kyis nyon mongs pa 'dod chags kyi sgo nas zhes bsgyur /
des yi dwags su skye ba'i sdig sgrib sbyong byed kyi dbang song nas /
slar yang dmigs pa 'di bzhin du mdzod /
slob dpon gyi thugs ka nas 'phros pa'i 'od zer gyis 'byung ba'i yi ge gsum bskul /
ye shes kyi me rlung chur gyur pas lte ba'i tri bsreg gtor sbyang bar bsam la /
raM s+pha ra Na sogs brjod /
slob dpon gyi phyag sor rigs lnga yab yum du gsal ba phan tshun brda dang sogs nas /
byin rlabs kyis /
nyon mongs pa gti mug gi sgo nas bsags pa'i sdig sgrib thams cad tir+Ya ka shud+d+ha tsak+Shu pra be sha ya sogs /
slob dpon gyi thugs ka dang rigs lnga'i sbyor mtshams nas 'od zer 'phros pas dud 'gror skye ba'i sa bon bag chags dang bcas pa sbyang bar bsam /
gong bzhin mtshams sbyor bcas /
kye ma kyi hud sogs lan gsum /
gnang sbyin tshig rkang gsum par /
dud 'gro'i gnas su ltung ba las //
zhes dang /
sngags ni /
oM ma tha ma tha sarba tir+Ya ka ga te he tuM hU~M phaT/
ces bsgyur /
mtshams sbyor bcas khrus gong bzhin byas la /
yig brgya'i mthar /
oM ma tha ma tha sogs dang /
sham bur /
rigs kyi bu 'di rnams kyis nyon mongs pa gti mug gi sgo nas zhes bsgyur /
des dud 'gror skye ba'i sdig sgrib sbyong byed kyi dbang song nas /
slar yang dkyil 'khor gyi khyab bdag bla ma lha dang /
mkha' khyab rgyal ba'i dkyil 'khor pa rnams kyi thugs rje 'od zer bdud rtsi'i rgyun gyis 'gro drug gi gnas su skye ba'i las nyon sdig sgrib bag chags dri ma dang bcas pa thams cad lhag med du sbyangs shing bkrus par gyur par mos la /
rnam snang dang mi 'khrugs pa'i gzungs gzhung gsal ltar brjod /
rigs kyi bus sogs nas /
bkra shis par gyur cig
/bar gtang /
de ltar sbyor ba sdig sgrib dag byed sogs dbang gzhung ltar yon tan yar 'phel gyi dbang rnams mthar chags su bskur /
de nas dam can spyi gtor khongs su sngags srung ma sbyar ba dang /
tshogs mchod kyi lhag ma'i rjes su dam spyi'i gtor 'bul rjes chog chad brtan sogs cho ga'i rjes rim rnams mthar chags su btang bas grub bo ///
/
7
zab khrid la 'jug pa'i thog mar /
rgyud snod rung du smin par byed pa byin rlabs dbang gi rim pa sngon du song nas smin pa grol bar byed pa'i gdams khrid zab mo 'bogs pa la /
thog mar rgyud sbyong ba'i slad du gsol 'debs dang /
tshogs gsag gi rim pa rnams dmigs 'don zung du 'jug pas chabs cig tu gsungs mthar /
maN+Dal kyang 'bul 'tshal /
zhes pa lta bus mtshams sbyar nas /
tshig bdun dang bla ma sku gsum gyi gsol 'debs sngon du 'gro bas /
rang gzhung skabs thob kyi brgyud pa'i gsol 'debs rgyas bsdus gang 'os dang /
rdo rje slob dpon sangs rgyas dpal //
sogs lan gsum lta bu'i tshogs gsag byas te maN+Dal 'bul zhing /
sems can rnams kyi bsam pa sogs kyis chos gsung bskul rjes /
chos bshad dgos rigs la /
'jam mgon rdo rje 'chang chen pos bstsal pa'i chos 'chad nyan gyi mtshams sbyor mchog dman kun dga' ltar ram /
blos dpog na skabs su babs pa'i sems bskyed dang spyod lam ting 'dzin bcas 'brel chags pa'i chos bshad sngon du 'gro bas /
khrid gzhung so so 'chad pa 'di phyin kun la rigs 'gre bas /
de la da lam gyi skabs 'dir gang gsan par bya ba ni /
'khor ba dang ngan song du 'khyams pa'i rgyu rkyen gzung 'dzin 'khrul pa'i rtog pa sgrib gnyis bag chags dang bcas pa las rnam par grol nas /
myur du sangs rgyas sku gsum gyi mchog dngos don du gnyer ba'i gang zag
/gsang sngags zab mo'i sgor zhugs pa rnams kyis bsgrub par bya ba'i lha mchog gcig pur gyur pa /
rigs thams cad kyi khyab bdag
/dkyil 'khor thams cad kyi 'byung gnas ni dpal rdo rje sems dpa' nyid yin la /
de nyid sgrub pa'i thabs gsar rnying bka' gter gyi lam srol mtha' yas par byon pa rnams kyi nang nas /
rtsa ba'i gzhi dang /
snying po'i yang zhun du gyur pa 'di ni /
rnam snang lo tsA ba chen po bai ro tsa na dngos byon /
gsang chen bstan pa'i mnga' bdag
/sprul pa'i gter chen chos kyi rgyal po /
o rgyan gter bdag gling pa pad+ma gar dbang 'gyur med rdo rje rtsal gyi zab gter gyi gsang mdzod nas byon pa /
dpal rdo rje sems dpa'i thugs kyi sgrub pa /
grub pa'i slob dpon chen po rnam gsum gyi thugs bcud gcig dril /
bka' gter chu bo bzhi 'dus kyi gdams zab 'di la /
smin grol rgyab rten dang bcas pa 'dus gsal du bzhugs pa las /
da lam grol byed gdams khrid kyi rim pa 'bogs pa'i skabs su babs pa yin /
de la'ang lung gi skor sgra thos pa tsam gyis chog mod /
khrid kyi skabs tshig 'bru re re bzhin la rna bas gtod cing /
don sems kyis legs par go ba zhig dgos shing /
rnying ma'i lugs la sum khrid mdzad pa'i srol bzhugs pa /
de la khrid ci tsam 'chad pa'i 'bru gnyer gyi bshad pa tshar gcig byed /
yang de'i spyi sdom gyi bshad pa tshar gcig mdzad de chos mtshams bzhag
/slar phyir nyin mdor bsdus kyi bshad pa tshar gcig gi rjes su khrid 'phros 'chad pa sogs spel mas mthar dbyung ba yin 'dug cing /
smin lugs la khrid yig rkyang pa go thub nges shig dal bar sgra gsal dag lung khrid sbrags mar mdzad pas chog par gsungs pa bzhin /
rin chen gter gyi mdzod chen mo 'chad nyan skabs sogs la de ltar mdzad pa /
snyigs dus bstan 'gro'i dpal mgon 'jam mgon nyi zla zung gi phyag bzhes dang /
sngon byon rig 'dzin chen po rnams kyi zhal lung dri ma med pa'i rjes su 'brangs te /
khrid lung gi tshul du khrid yig rab gsal snang ba'i steng nas 'bogs pa yin pas de ltar thugs la nges pas yid gzhan du ma yengs par tshig don rnams la snyan legs par gtod cig
/de la /
'dir mdo rgyud thams cad kyi yang zhun sogs khrid yig rab gsal snang ba ltar /
lam gyi snod rung du bya ba'i sngon 'gro'i sa bcad kyi /
theg chen gyi rtsa ba sems bskyed pa'i khrid do //
dang po ni /
bar dang /
pod (thi)
dal 'byor rnyed dka' bsam pa sogs thun mong sngon 'gro'i chos bshad rin chen them skas ltar /
tshul des rgyu 'bras kyi 'gros shes par bya'o //
bar /
slar yang /
dmigs pa de rnams gcig tu dril na /
yang yang rnyed dka' zhing sogs rab gsal snang ba bzhin /
chos sku bzhi ldan ngos bzung ngo //
bar /
zhes gsungs pa ltar bslab par bya ba gnad do //
des rdor sems thugs kyi sgrub pa'i rim gnyis kyi lam zab mo rtsa ba'i khrid yig gi steng nas khrid rgyun song grub /
slar yang khyad par gyi rdzogs rim snang bzhi'i man ngag gi khrid yig mngon sum 'od gsal 'khor lo'i zab khrid 'chad pa yin pas /
de la /
'dir ji skad du /
gong gi thun mong rdzogs rim la :
sogs snang bzhi'i khrid yig ltar /
grol tshul rnams ni rdzogs pa chen po'i man ngag spyi ltar shes par bya'o //
bar /
zhes gsungs pa lags /
des khyad par gyi rdzogs rim snang bzhi'i man ngag gi zab khrid song nas /
de dag gi yan lag lam gyi tshod 'dzin rmi lam nying 'khrul rang grol dang 'brel bar /
sgyu lus /
'od gsal /
bar do dang bcas pa ston pa'i gdams khrid 'chad pa ni /
de la /
'dir rdor sems thugs kyi sgrub pa'i yan lag gi khrid chung las /
rmi lam gyi sogs rmi lam khrid yig ltar /
'on te bar dor rang byan tshud :
ces gsungs pa yin no //
zhes bstan pa ltar rim pa bzhin nyams su blangs nas /
rab tshe 'di dang /
tha mas kyang bar dor mchog 'grub pa la brtson par mdzod cig
/des rmi lam /
sgyu lus /
'od gsal /
bar do rnams kyi gdams khrid song nas /
lam gyi bogs 'don gcod khrid 'khrul rtog dbyings grol gyi gdams khrid 'chad pa ni /
de la /
'dir rdor sems thugs kyi sgrub pa'i yan lag gi khrid chung las /
gnyis 'dzin 'khrul gcod sogs gcod kyi khrid yig bzhin /
smon lam rgya cher btab ste gnyan khrod de nas gzhan du 'gro bar bya'o //
bar /
zhes gsungs pa ltar nyams su blangs pas /
gnyis 'dzin bdud bzhi'i 'khrul pa rtsad nas chod de /
skye med kun tu bzang po'i gtan srid zin par mdzod cig
/des 'khrul gcod kyi gdams khrid song nas /
lam gyi skyel ma 'da' ka 'pho ba'i man ngag kun bzang myur lam gyi gdams khrid 'chad pa ni /
'dir 'gro ba rnams sogs 'pho ba'i khrid yig bzhin /
bsngo ba smon lam sogs ci shes bya'o //
bar /
zhes gsungs pa ltar tshad du phyin par sbyangs te /
rang gzhan sku gsum gyi zhing khams su btsan thabs kyis sbyor ba'i dbugs dbyung ba'i rim pa la brtson par mdzod cig
/'di ltar zab gsang bla na med pa'i khrid lung gi rim pa 'chad nyan bgyis pa las byung ba'i dge ba'i rtsa ba sogs kyis mtshams sbyar la dge bsngo bya'o ///
/
!
lo tsA ba klu'i rgyal mtshan gyi rnam 'phrul grub thob karma gling pa'i zab chos zhi khro dgongs pa rang grol gyi sta gon rin chen sgron me'i lhan thabs gsal bar bkod pa the tshom rang grol ltar bdag bskyed nas gzung /
sta gon /
rjes chog bcas dngos sta zhag gis chod par byas nas /
dngos gzhir smin byed sgo 'byed dbang bskur 'bring po 'gro drug rang grol la kha skong phyag bzhes kyis brgyan pa 'brel tshad rang grol ltar dbang sgrub /
dngos gzhir 'jug pa nas dbang bzhi mtha' rten bcas kyi mthar bkra shis dang /
dam tshig khas blang rnams song mtshams der /
de ltar zhi khro'i smin lam 'bring po 'gro drug rang grol thob pa'i gtang rag gi yon dang /
slar yang bsdus pa gtor dbang reg pa don ldan zhu ba'i yon du dmigs te maN+Dal 'bul 'tshal /
zhes pas mtshams sbyar nas maN+Dal 'bul du bcug ma thag
gtor dbang chags med chog sgrig gi lo rgyus dbang bshad nas gzung /
gtang rag grub kyi bar btang ba'i mtshams der /
des smin byed kyi dbang bskur ba song nas /
slar yang nam mkha' dang mnyam pa'i sems can thams cad kyi don du rgyal ba zhi khro yongs 'dus kun bzang rdo rje 'chang gi go 'phang myur du 'thob pa'i thabs /
grol byed kyi khrid lung gsan la don tshul bzhin du nyams su blang bar bgyi'o snyam pa'i kun slong byang chub kyi sems rin po che dang ldan pas /
sa phyogs dag pa'i zhing khams dang khyed rang rnams thun mtshams lha'i nga rgyal gyi gsal snang dang ldan zhing /
chos ston pa po rdo rje sems dpa' dngos kyi sku snang stong ye shes kyi sgyu 'phrul rol mo'i 'du 'phro mtha' klas rdzogs pa'i zhal nas /
chos kyi sgra dbyangs grags stong rdo rje'i rol mo lhang lhang du sgrog pa'i rang gzugs A li kA li'i phreng ba nyan pa po'i rna ba'i pad+mo nas brgyud /
snying gi thig le'i dwangs srog la sib sib thim pas /
zab don thams cad khong du chud cing rtogs pa dang /
de nyid kyi tshig rnams la mi brjed pa'i gzungs thob pa'i mos 'dun dang bcas gsan 'tshal /
de la 'dir zab chos zhi khro dgongs pa rang grol gyi cha lag
/bar do drug gi khrid rim las /
'dir thams cad kyi rtsa ba /
chos nyid bar do'i khrid yig mthong ba rang grol gyi khrid lung 'chad pa yin te /
'o na khyed rnams sogs /
'di la dal 'byor rnyed dka' nas brtsam /
gzhung gsal rnams so so'i rjes zlos bya ba dang /
mya ngan gyi 'dug stangs zhes pa ni /
lag gnyis 'gram sbyor /
srin lag gnyis kha khug tu bcug pa yin pa bcas khyad par dang /
spyir bar do rnam pa drug kar khrid rgyun bzhugs kyang /
chos nyid bar do'i khrid 'di gtso che bas 'dir gzhag par gsungs /
mtha'i /
gsang zhing nyams su longs shig
/bar /
ces gsungs pa bzhin /
sngon 'gro thun mong dang thun min gyis rgyud sbyang zhing tshogs gsag
/dngos gzhi bskyed rdzogs rdzogs pa chen po'i lam nyams su blang bas rab tshe 'di nyid /
'bring 'chi srid /
tha mas bar do /
yang thas kyang skye ba brgyud nas rnam grol gyi lam rdzogs shing /
mthar phyin par byed pa'i dam bca' snying la bkod de /
mi lus dal 'byor tshang ba thob pa'i dus 'dir don med chud zos su mi gtang bar lam sne zin pa re cis kyang mdzad 'tshal /
'di ltar smin grol stan thog gcig tu bgyis pa'i dge ba dam pas mtshon sogs kyis mtshams sbyar la dge bsngo smon shis dang /
cho ga'i rjes dbang 'bring mjug ltar bya'o ///
/
!
karma gling pa'i zhi khro'i dkyil 'khor khrom dkrugs su bkral pa'i cho ga smin gling lo tsA ba ngag dbang chos dpal rgya mtsho'i lugs kyi cho ga sdig sgrib rnam sbyong ltar /
dbang bsgrubs nas bdag 'jug blang ba'am /
rig me dor /
dbang dngos la mtshams sbyor rnams zhi khro'i dbang 'bring 'brel tshad rang grol nas blang zhing /
lo rgyus kyi skabs /
karma gling pas thugs rje chen po pad+ma zhi khro'i chos skor dang lhan cig spyan drangs te /
bka' babs snga phyi'i chos bdag rim can las brgyud pa'i bka' srol mi 'dra ba du ma zhig byon pa las /
'dir ni rang bzhin rdzogs pa chen po'i lam las zung 'jug gi dgongs pa mthar son pa /
rmad du byung ba'i lo tsA ba g.yu sgra snying po'i rnam rol /
smin gling mkhan chen d+harma shrIs snga 'gyur gyi shing rta chen po rnams kyi phyag srol /
bka' mas gzhung bsrang /
gter ma'i man ngag gis zur brgyan pa zhes rlung ltar grags pa bzhin /
bka' ma dong sprug gi cho ga rnam gsum gyi sa bcad gzhir bzung /
zab gter 'di nyid kyi rdo rje'i tshig gong 'og 'brel bsdebs te /
zab chos zhi khro dgongs pa rang grol gyi cho ga sdig sgrib rnam par sbyong ba 'di nyid kyi phrin las dam pa'i sgo chen 'byed par mdzad pa nas bzung /
gsang chen bstan pa'i 'byung gnas 'og min o rgyan smin grol gling gi rdo rje 'dzin pa rim byon gyi phyag bzhes las byung ba'i smin dbang zab mo bgyid pa la sogs kyis mtshams sbyar te /
maN+Dal la 'jug pa sogs sngon dngos kyi dbang mthar chags su bskur zhing /
mchog dbang gong ma gsum dang /
gtor dbang mdor bsdus bcas kyis kha bskang ba brgyud 'dzin la bya ba khyad par dang /
cho ga'i rjes kyang gzhung bzhin mthar dbyung ngo /   'di la zhe chen rgyal tshab pad rnam gsung zur rgyan dkyus su btsud yod /mchan ///
/
!
bai ro'i thugs sprul phreng po shes rab 'od zer gyi grol tig zhi khro'i bskyed rdzogs kyi phrin las khrigs bsdebs 'od gsal snying po ltar dbang don sgrub mchod sogs grub nas /
dbang dngos la /
thog mar khrus dang /
bgegs bskrad /
srung 'khor sgom /
sems bskyed gsal btab la /
de la 'dir dus gsum gyi sangs rgyas sras dang bcas pa'i thugs rje phrin las gcig tu 'dus shing /
de dag thams cad las kyang rnam thar dang bka' drin khyad par du 'phags pa /
gu ru rin po che pad+ma saM b+ha wa nyid kyi thugs kyi thig le mthar thug pa /
sprul pa'i rje 'bangs grogs gsum la lkog chos su bstsal pa /
pad+ma'i zhal gdams grol thig dgongs pa rang grol zhes yongs su grags shing /
grol ba bzhi ldan gyi zab chos khyad par du 'phags pa /
lo chen bai ro tsA na'i thugs sprul /
mkhas shing grub pa yongs kyi 'khor los sgyur ba 'gro 'dul shes rab 'od zer gyis dbur stod brag ri rin chen spungs pa sogs gter gnas drug nas spyan drangs pa'i nang tshan /
sngo 'phrang klu bdud mkhar gyi gter byon /
zhi khro'i bskyed rdzogs lam 'bras snying po'i dbang bskur zab mo 'di nyid bsgrub par bgyi ba la sogs kyis mtshams sbyar nas maN+Dal 'bul du gzhug
/de nas bdag 'jug la mtshams sbyor gyi khyad par ni /
bla ma dkyil 'khor gyi dbang phyug dang gnyis su med pa'i drung du dkyil 'khor du 'jug pa'i don du gsol ba 'debs pa 'di'i rjes zlos /
rdo rje slob dpon dgongs su sogs lan gsum /
mdun gyi nam mkhar rtsa gsum zhi khro'i dkyil 'khor gyi lha tshogs mngon sum du bzhugs pa'i spyan sngar /
gsag sbyong gi snying po bsdus pa yan lag bcu pa'i ting nge 'dzin gsal 'debs bzhin pas 'di'i rjes zlos /
hU~M:
rnam dag mnyam pa'i sogs lan gsum /
dkyil 'khor du 'jug cing dbang gi ye shes skye ba'i rten skyabs gsum sngon du 'gro bas /
so thar /
byang sems /
rig 'dzin gyi sde snod rnams kyi bslab bya mtha' dag blangs nas /
tshul bzhin bsrung bar dam bca' ba'i blo brtan pos 'di'i rjes zlos /
bla ma zhi khro sogs lan gsum /
de nas dngos gzhi'i ye shes dbab pa'i slad du dmigs pa 'di bzhin du mdzod /
khyed rang rnams dkyil 'khor gyi shar sgo'i 'gram du dbang stegs pad zla'i gdan gyi steng du 'khod pa la /
bdag slob dpon kun bzang yab yum du gsal ba'i thugs ka'i sa bon las 'od zer byung /
rnam smin gyi phung po sogs nas /
nam mkha'i rdo rje deng bdag stsol :
lan gsum /
de ltar gsol ba btab pas /
bdag slob dpon dang mdun bskyed gtso bo yab yum gyi thugs ka'i 'od zer gyis gdan gsum tshang ba'i dbang gi lha nam mkha' gang bar spyan drangs pa dang /
slob dpon lhan cig pas rnam rgyal gyi bum pas dbang bskur bar gyur /
hU~M 
dbang bskur rdo rje sogs /
rigs lngas dbu brgyan par gyur /
bar /
rjes 'brel lha sku phyag rgya'i dbang bskur ba ni /
mdun bskyed zhi khro'i lha tshogs gtso 'khor rnams kyi sku las ye shes kyi sku gnyis pa re byon /
khyed rang rnams kyi spyi bo nas zhugs /
gzhi lus phung khams skye mched rnams la thim pas bdag rtog gi dri ma sbyangs /
snang stong dag pa lha'i dkyil 'khor du sad par byas pa'i mos pa mdzod /
zur gsal rigs brgya'i lha dbang ltar /
hU~M/
chos rnams rnam dag sogs nas /
b+h+yo b+h+yo a b+hi Shiny+tsa mi /
bar /
de ltar lus la lha'i dbang bskur pas /
'di ltar chos thams cad sogs nas /
dag pa yin no //
de dag rnams kyi sgo nas ni /
bum pa'i dbang bskur yongs su rdzogs :
sogs nas /
byas pa 'o :
nam mkhar bzhugs pa'i sogs mchog dbang gsum nas /
bzhi pa'i rtog pa bskyed pa'i rjes kyi bar mthar chags su bskur /
de ltar smin byed dbang bzhi'i rim pa stan thog gcig tu thob pa'i bka' drin gtang rag gi yon du maN+Dal /
slar yang maN+Dal du ma zad lus longs spyod kyi bsdus pas bdag tu byas pa'i bdog pa ci mchis yon du 'bul ba dang /
dbang gi skabs su thob cing khas blangs pa'i rtsa ba dang yan lag gi dam tshig rnams tshul bzhin du bsrung snyam pas 'di'i rjes zlos /
bdag gi lus dang sogs nas /
gdams mchog stsol :
lan gsum /
dge bsngo bcas bya /
rjes chog tshogs la rol zhing lhag ma phyin mthar dbyung bas grub bo ///
/
!
shud bu dpal gyi seng ge'i rnam 'phrul rig 'dzin mi 'gyur rdo rje bdud 'dul rol pa rtsal gyi gnam chos thugs kyi gter kha snyan brgyud zab mo'i zhi khro dam pa rigs brgya lus dkyil du sgrub pa'i bsam gtan cho ga ltar bdag mdun dbyer med du bsgrub cing /
bzlas pa'i mthar stong tshigs mchod bstod dang /
rig pa'i me tog dor la slob ma gzhug par gnang ba zhu /
dbang dngos la gzungs dbang ltar bskur /
cho ga'i rjes mchod bstod /
nongs bshags /
brtan bzhugs /
bsdu ldang /
bsngo smon /
shis brjod rnams bya ba gsang sngags spyi'i lugs yin yang /
gnam chos kyi sger chos /
rjes bsdu ldang dang gnas lugs kyi ngang skyong ba tsam las gzhan mi mdzad pa phyag bzhes lags pas /
'di phyin dmigs bsal med pa rnams la lugs 'di nyid kyis rigs 'gre bya'o ///
/
!
bai ro'i thugs sprul rong ston pad+ma bde chen gling pa'i bka' 'dus snying po yid bzhin nor bu'i phyi skor rdzogs pa chen po zhi khro nges don snying po'i smin byed ma bu gab sprad bltas chog tu bsdebs pa kun tu bzang po'i khrus chu ltar dbang sgrub /
sta gon /
dngos gzhir dbang bzhi dang /
gtor dbang /
mtha' rten /
rjes chog bcas bya'o ///
/
!
mnga' bdag tshangs pa lha'i me tog gi ye shes kyi 'bras bu mthar phyin pa /
7bka' babs bdun gyi mnga' bdag kun gzigs pad+ma 'od gsal mdo sngags gling pa'i dgongs gter /
grub thob thugs thig gi sgrub thabs snyi+ing po skor lnga las /
dang po gu ru zhi ba'i dbang ni /
phrin las dang dbang gi 'don zin gsal byed mdor bsdus su gsungs pa ltar bya ba la /
thog mar tshig bdun dang /
bla ma sku gsum gsol 'debs sngon du 'gro bas /
sgrub thabs skor lnga spyi khyab kyi brgyud pa'i gsol 'debs ni /
grub thob chen po'i thugs thig gi sgrub thabs snying po skor lnga'i brgyud pa'i gsol 'debs bde chen snying po zhes bya ba bzhugs //
gu ru d+he wa d+hA ki nI sarba sid+d+hi hU~M/
mkha' khyab zhing gi mgon po snang mtha' yas //
'gro 'dul thugs rje'i gter chen spyan ras gzigs //
gar gyi dbang phyug rta mchog rgyal po la //
gsol ba 'debs so don brgyud byin rlabs stsol //
sku lnga rigs brgya'i gar mkhan pad+ma 'byung //
bde chen dngos grub mchog brnyes thang stong rje /
khyab bdag 'od gsal sprul pa'i rdo rje la //
gsol ba 'debs so don brgyud byin rlabs stsol //
gsang ba rgya mtsho'i mdzod 'dzin rdo rje 'chang //
pad+ma gar dbang g.yung drung gling pa'i zhabs //
gdams pa'i bka' babs chos bdag rim byon la //
gsol ba 'debs so don brgyud byin rlabs stsol //
byin rlabs dngos grub kun bdag dkyil 'khor lha //
bla ma zhi khro 'gro 'dul spyan ras gzigs //
rta mchog dbang chen rdo rje phag mo yum //
gsol ba 'debs so byin rlabs dngos grub stsol //
gzhan yang phyogs dus bde gshegs bla ma lha //
mkha' 'gro dpal mgon dam can bdun rdzogs dang //
gnas gter skyong mdzad srung ma rgya mtsho la //
gsol ba 'debs so mchog thun grub gnyis stsol //
rtog bzhi'i chu bo kun bzang klong du thim //
rnam shes dri ma ye shes nyi mas bcom //
spyod yul lam byed dbang rdzogs dam tshig gtsang //
'bras bu bde chen snying po mchog 'grub shog
/ces 'di nyer mkho'i cha rkyen du //
sdom brtson bla ma 'jam tshul ngor //
'jam mgon nyi zla zung gi 'bangs //
mkha' khyab rdo rjes sbyar ba dge
/de nas gter gzhung ltar skyabs sems tshogs gsag rjes /
rang gzhung gu ru zhi ba'i mngon rtogs /
a :
dbyings nyid gdod nas sogs nas /
su ra tA satwaM a haM:
bar gyis lhar gsal /
rang nyid dkyil 'khor gtso mchog gi :
sogs kyi bzlas dmigs gsal btab la /
badzra gu ru cung zad bsnyen /
dkar gtor yi ge gsum gyis bsang sbyang /
'bru gsum gyis brlab /
b+hU mi pa ti sa pa ri wA ra badzra sa mA dzaHsa spyan drangs /
b+hU mi pa ti sa pa ri wA ra na maHsarba ta thA ga ta b+h+yo sogs gr-ih+Na btags pa lan gsum gyis bsngos la /
sa bdag lha klu 'khor bcas kyis //
mchod sbyin gtor ma 'di bzhes la //
rnal 'byor bdag cag sogs kyis 'dod don gsol /
sum+b+ha ni sogs brjod pas bgegs bskrad /
badzra rak+Sha rak+Sha hU~M gis srung 'khor bsgom /
sta gon ni /
pod (ma)grub thob bka' brgyad khrag 'thung bde gshegs 'dus pa'i dbang chog byin rlabs bcud 'dus kyi sta gon skabs ltar /
bdag nyid he ru kar gsal ba'i :
sogs nas /
zhi khro bka' brgyad sogs kyi mal du /
rig 'dzin zhi khro'i dkyil 'khor lha :
zhes dang /
oM:
rig 'dzin zhi khro'i lha tshogs rnams :
zhes dang /
gnas 'dir rig 'dzin zhi khro yi :
zhes dang /
bum par /
dbus su rig 'dzin bla ma'i dkyil 'khor sogs dang /
hU~M hrI:
ngo bo 'od gsal sogs sam /
spyi 'gro'i bstod pa dang /
badzra gu ru dang /
ma hA gu ru /
thod phreng rtsal gyi bzlas pa rnams byas mthar bum lha 'od zhu dang /
las bum skyed bzlas byas la /
dbang yol gtang /
sta gon rdzas bzhi 'du bya zhing /
snod ldan 'dus nas khrus bgegs bskrad srung me tog bkye bsdu byas la /
lo rgyus kyi khyad par /
'dir sangs rgyas yongs las thugs rje dang phrin las rmad du byung zhing /
rang cag bod 'bangs rnams la bka' drin khyad par du 'phags pa'i ma hA gu ru pad+ma 'byung gnas de nyid /
'chi med grub pa'i dbang phyug thang stong rgyal po'i skur bzhengs nas /
phyi rabs pa'i rjes 'jug gi don du thugs kyi thig le zab mo'i skor rnams dbyings kyi sgrom bur gter du bstsal pa ste /
gter gzhung rdo rje'i gsung las /
de ltar snying po'i rgyud sde dang :
rig 'dzin sgyu 'phrul drwa ba yi :
sogs bla ma zhi ba'i sgrub thabs kyi mjug nas 'byung ba ltar /
dus babs rten 'brel mngon gyur tshe :
rang gzhan don mang spyod par shog :
ces bsngags pa ltar /
rje grub thob chen po'i byin rlabs las rang shar ba'i gsang ba rmad du byung ba /
rdo rje'i tshig nyung ngus don gyi gnas dpag par dka' ba 'doms pa 'di nyid /
'jam dpal chos kyi bshes gnyen pad+ma 'od gsal mdo sngags gling pas /
khyab bdag bla ma 'jam pa'i rdo rje pad+ma gar dbang blo gros mtha' yas pa'i sde la /
thugs dgyes pa'i mchod sprin du gtan la 'beb par mdzad pa'i shing rta'i lam srol mchog tu gyur pa /
grub thob chen po'i thugs thig las rtsa gsum zhi khro'i sgrub thabs snying po skor lnga'i chos sde bkra shis pa'i rtags kyi grangs ldan la smin grol las tshogs dang bcas pa bzhugs pa las /
'dir smin byed rig 'dzin rtsa ba'i dbang bskur rgyas par bsgrub pa la /
thog mar slob ma lhag par gnas pa'i cho ga bsgrub pa lags pas /
de nyid gsan pa'i yon du maN+Dal sogs /
gsol gdab skabs /
rig 'dzin bla ma'i dkyil 'khor cher :
zhes dang /
rgyun bshags yan lag bcu pa tshul bzhin du sogs dang /
gter gzhung kun gyi kha skong phrin las ltar gyi /
ho :
bla ma yi dam mkha' 'gro gshegs :
sogs dang /
bde gshegs rgyal ba dgongs su gsol :
zhes pa rnams bsgyur ba'i sta gon bya /
de nas 'don zin bzhin dbang sgrub grub nas yol ba gtang /
dbang dngos la lo rgyus dang maN+Dal grub rjes /
bdag cag rnams thar pa bla na med pa'i grong khyer chen por 'jug par 'dod pas /
dga' chen khyab bdag rdo rje 'dzin pa mchog gis rgyud dag cing /
nus pa'i skal ba 'jog pa'i dbang bskur dam pa rnams deng 'dir bstsal du gsol snyam pa'i 'dun pa dang bcas gsol ba 'debs pa 'di'i rjes zlos /
bdag gi ston pa sogs lan gsum /
de ltar gsol ba btab pas thugs rje'i skabs phyes te /
ma rtogs lha mi'i theg pa /
log rtog mu stegs pa'i theg pa /
phyogs rtogs nyan rang sogs theg pa bcu'i sgor bcug nas /
rang rang gi rtog pa gsum gyi dri ma thams cad sbyangs te /
rim pa bcu gcig pa bla na med pa'i theg pa mchog gi sa la dbugs 'byin par byed pa'i dbang rnams rim par bskur ba la /
dang po lam du ma zhugs shing blang dor gyi gnas la rtog dpyod med par dngos 'dzin rang gar spyod pa 'jig rten pa'i lta ba'i dri ma sbyang ba'i phyir /
slob dpon gyi phyag gi bum pa nas dag byed ye shes kyi bdud rtsi'i chu rgyun byung ba khyed rang rnams kyi spyi bo nas zhugs /
lus kyi nang gang bas gzung 'dzin dngos por zhen pa'i 'khrul rtog rang ga mas bcings te /
blang dor gyi gnas ci yang ma rtogs pa'i dri ma thams cad bkrus par mos shig
/oM:
bkra shis dge ba'i sogs las bum gyi chus khrus dang 'thor 'thung byas nas /
snod gyur bsam :
gnyis pa lam phyin ci log tu gyur pa mu stegs pa'i lta ngan sum brgya drug cu thams cad kyang bsdu na /
tshe rabs snga phyi med par lta ba'i mur thug chad lta dang /
bem shes kyi dngos po'i rgyun de kho na nyid du rtag par lta ba mu stegs rtag lta gnyis su 'du ba las /
dang po chad par lta ba'i log rtog gi rmongs pa'i mun pa bsal ba'i phyir /
sgron me 'bar ba'i rten 'brel gyi brdas shes rab chen po'i snang ba nang nas shar bas /
phyi ma med par lta ba'i 'thibs po las thar nas /
yang dag pa'i lam ji bzhin mthong ba'i dbang thob par mos shig
/hU~M:
shes rab chen po'i sogs kyis mar me mig sngar bstan /
mthu ldan bsam :
slar yang rgyun chad med pa'i chu bo'i rgyun gyi brdas /
tshe rabs snga phyi med par lta ba'i log rtog mur thug pa'i lta ngan gyi dri ma bkrus nas /
dus gsum rgyun chad med pa'i don rtogs shing /
rgyu 'bras blang dor gyi gnas la 'jug nus pa'i dbang thob par mos shig
/hU~M:
dus gsum 'chad med sogs /
ril pa'i chu bzed zhal du rgyun ring por sbreng /
skal ldan bsam :
gnyis pa rtag par lta ba'i log rtog gi gtan tshigs 'dam bu'i tshal du 'dam bu skye ba sogs dang mtshungs pa /
mi shi ba mir skye ba sogs 'gro drug thams cad rang rang gi skye ba'i dngos po de nyid kyi rgyun dang /
bdag shes rig gi skyes bu gnyis mtha' gcig tu rtag par 'dzin pa'i ma rig log lta'i ri bo de nyid rig pa ye shes kyi rdo rjes gzhom pa'i brdar rdo rje'i dbang bskur bas /
bdag dang mtshan mar lta ba'i dngos po 'joms pa bdag med rtogs pa'i shes rab kyi rtsa ba rgyas te /
nges 'byung gi lam brten nus pa'i dbang thob par mos shig
/hU~M:
ye shes rdo rje sogs /
rdo rje spyi bor bzhag
/de dag gis log rtog rtag chad kyi mtha' bsal ba'i dbang thob nas nges par 'byung ba'i bsam pa dang ldan pas /
yang dag pa'i lam sangs rgyas pa'i theg pa la 'jug pa'i sgo dkon mchog gsum la skyabs su 'gro ba'i sdom pa sbyin pa yin te /
gzhung las /
de ltar ma rtogs log rtog sogs nas /
'jug pa la :
skyabs su 'gro ba'i sdom pa sbyin :
zhes gsungs pa ltar /
thog mar nang pa sangs rgyas pa'i lam gyi gzhi rten skyabs su 'gro ba'i sdom pa zhu ba'i slad du dmigs pa 'di bzhin du mdzod /
mdun gyi nam mkhar rin po che'i 'ja' sprin zer thig 'khrigs shing /
mchod pa'i bkod pa du mas brgyan pa'i dbus su theg pa che chung gi sangs rgyas chos dang dge 'dun sogs skyabs yul rgya mtsho mngon sum bzhin du bzhugs pa'i drung du blo gtad ling bskyur /
ci mdzad khyed shes kyi 'dun pa drag pos skyabs su 'gro ba 'di'i rjes zlos /
na mo :
bdag dang mtha' yas sogs lan gsum /
des skyabs su 'gro ba'i sdom pa legs par thob pa yin pas /
deng phyin chad dgag sgrub cha mthun la sogs pa'i bslab bya rnams la gnas shing /
dus rtag tu skyabs su 'gro ba la brtson par mdzod cig
/gsum pa nyan thos kyi theg pa la gzhug pa'i phyir bden bzhi'i dbang bskur ba ni /
sdug bsngal gyi bden pa'i rgya dral nas zhi ba'i gnas la sbyor bar mtshon pa'i gsil byed dang /
kun 'byung bden pa'i zag pa thams cad zag med du sdom pa'i lhung bzed /
lam gyi bden pa'i gdams ngag nyams su len par dbang ba'i pusti /
'gog pa'i bden pas nyon mongs pa'i gdung ba las skyob pa'i chos gos rnam gsum bcas phyag tu gtad pas bden bzhi'i mngon rtogs khong du chud de /
nyan thos rang lam gyi spang bya ma lus pa spangs /
'thob bya yongs su rdzogs pa rgyud la skyes par mos shig
/hU~M:
nyan thos bden bzhi'i sogs /
de ltar dbang bskur pas nyan thos kyi lta ba gzung ba'i yul snang rdul phran cha med kyi bar du stong par rtogs /
spyod pa nyes spyod sdom pa 'dul ba'i bslab bya mtha' dag la slob par dbang zhing /
sdug bsngal ba dang /
kun 'byung gi bden pa shes shing /
de spong ba'i phyir phung sogs kyi chos rang mtshan du ma grub par shes pa'i lam bden nyams su blangs pas /
'gog bden rab tu zhi ba'i ting 'dzin gyi 'bras bu mngon du byed pa'i nus pa rgyud la bzhag pa'o //
bzhi pa rang rgyal gyi theg pa la 'jug pa'i phyir rten 'brel gyi dbang bskur ba ni /
'di ltar 'khor ba'i rgyu ma rig pa /
de las bdag dang gzhan du bzung nas 'du byed pa /
de las phyi rol gyi yul so sor 'dzin pa'i rnam shes /
de las mtshan ma so sor 'byed pa'i ming dang gzugs /
de las tshogs drug gi yul la 'jug pa'i skye mched /
de las phan tshun 'dus pa'i reg pa /
de las bde sdug bar ma'i tshor ba /
de las bde ba bsgrub 'dod dang mi bde ba bsal 'dod kyi sred pa /
de las de'i bya ba la zhugs nas don mngon du byed pa'i len pa /
de las bde sdug sna tshogs kyi rgyu 'byung bas srid pa /
de las de'i 'bras bu skye bas skye ba /
mthar 'bras bu de nyid yongs su smin pa rga shi ste /
rten 'brel bcu gnyis kyi 'khor lo la brten pas khams gsum du 'khor ba'i don shes nas /
bdag med rtogs pa'i shes rab kyis rten 'brel bcu gnyis lugs ldog tu nyams su blangs nas bsgoms pas rgyu rkyen rten 'brel gyi don khong du chud de /
rang rgyal rang lam gyi spang bya ma lus pa spangs /
'thob bya yongs su rdzogs pa rgyud la skyes par mos shig
/hU~M:
rang rgyal rten 'brel sogs kyis rten 'brel bcu gnyis bris pa lag tu gtad /
de ltar dbang bskur pas rang rgyal gyi lta ba gzung ba'i yul gyis bsdus pa'i chos thams cad stong pa nyid du rtogs shing /
'dzin pa'i shes pa skad cig cha med kyi mthas bdag med pa'i don rig par blta /
spyod pa rnam g.yeng dang gzhan don gyi ngal ba spangs te /
rang don zhi ba sgrub pa la bse ru dang ne tso lta bus 'jug
/rten 'brel bcu gnyis lugs ldog tu bsgoms pas /
spang bya ma rig pa'i sa bon bcad de /
rab tu zhi ba'i dbyings su mnyam par 'jog pa la dbang ba'i nus pa rgyud la bzhag pa yin no //
de ltar phyogs rtogs nyan rang gi theg pa'i dbang thob nas /
gzhung las /
de ltar phyogs tsam rtogs pa sogs nas /
byang chub sems bskyed gzung :
zhes gsungs te /
lnga pa theg pa dman pa las khyad par du 'phags pa'i blo ldan theg pa chen po'i sgor zhugs kyang /
mnyam pa nyid kyi don yang dag pa ji bzhin ma rtogs pas /
don dam stong pa nyid dang kun rdzob sgyu ma tsam du blta bas bden pa gnyis su so sor rtogs par byed pa /
byang chub sems dpa'i lam gyi 'jug sgor gyur pa smon 'jug gi sems bskyed pa'i slad du /
mdun gyi nam mkhar phyogs dus kyi rgyal ba sras dang bcas pa mngon sum bzhin du bzhugs pa'i spyan sngar /
bdag rdo rje slob dpon las smon pa dang 'jug pa'i bdag nyid can gyi byang chub mchog tu sems bskyed pa'i sdom pa blangs nas /
byang chub sems dpa'i brtul zhugs nyes spyod sdom pa /
dge ba chos sdud /
sems can don byed de tshul khrims rnam par dag pa gsum la bslab par bgyi'o snyam pas 'di'i rjes zlos /
ho :
phyogs bcu'i rgyal ba sogs nas /
gzung bar bgyi :
lan gsum /
slar yang sngags kyi thun mong ma yin pa'i sems bskyed pa'i slad du /
khyed rang rnams kyi snying gar kun rdzob byang chub sems kyi rang bzhin zla ba cha gang ba'i gdan la don dam byang chub sems kyi ngo bo rdo rje dkar po rtse lnga pa 'od zer 'bar ba res mtshan par mos la /
de gnyis zung 'jug gi don bden gnyis dbyer med du sems bskyed pa'i blos /
rdo rje rtse gcig pa'i phyag rgya snying gar bcings nas 'di'i rjes zlos /
ho :
sangs rgyas rnams kyis sogs tshigs bcad lan gcig dang /
sngags lan gsum rjes zlos byar gzhug
/slar yang slob dpon gyi rdo rje rtse lnga pa'i phyag rgya khyed rang rnams kyi snying gar bzhag pas /
sems bskyed pa de nyid mi nyams par brtan par byas par mos shig
/oM:
de ring bden gnyis sogs /
de ltar rgyu la lam du byed pa phar phyin theg pa'i lam gyis rgyud sbyong ba sngon du song nas /
'bras bu la lam du byed pa sngags kyi dkyil 'khor dam par 'jug pa'i thog mar /
gnyis su 'dzin pa'i blo rtog gi sgrib pas gnyis med don gyi rang zhal ma mjal ba'i mtshon byed ras yug dmar po kha tshar ma nyams pa dang bcas pa re'i gdong g.yogs 'ching mdzod /
a khaM bI ra hU~M/
zhes thung ngu'i mig dar dang /
lhag pa'i lha dang mjal ba'i tshe phyag stong par mjal du mi rung bas /
de'i phyag rten du u dumawA ra'i me tog gi phreng ba re phyag tu thogs par mos /
A khaM bI ra hU~M/
zhes ring por brjod la me tog gtad /
dbang gi ye shes skye zhing gnas pa'i rten rig 'dzin gyi sde snod las gsungs pa'i sdom pa dang /
dam tshig rnams tshul bzhin du blangs nas bsrung dgos pas /
de'i phyir slob dpon dkyil 'khor gyi dbang phyug dang rnam dbyer med pa'i spyan sngar rdo rje theg pa'i skyabs su 'gro zhing /
byang chub kyi sems gsum bskyed pa sngon du btang nas /
rigs lnga spyi dang bye brag
/rtsa ba dang yan lag gi dam tshig rnams rgyud las 'byung ba bzhin blangs nas mi nyams par bsrung ba'i 'dun pa rtse gcig pas 'di'i rjes zlos /
ho :
bla ma rtsa gsum sogs lan gsum /
de rnams kyis dkyil 'khor phyi 'jug gi rim pa rnams grub nas /
nang 'jug gi slad du gsol ba 'debs pa 'di'i rjes zlos /
e ma hoH
phyi ltar sogs lan gsum /
de'i lan du gnang ba sbyin zhing gdams ngag 'bogs pa 'di la gsan 'tshal /
de ltar yin na sogs /
de nas las kyi slob dpon gyi phyag gi rdo rje la khyed rang rnams kyis 'jus nas dkyil 'khor gyi yol ba'i nang du drangs shing /
sngags brjod pas dkyil 'khor gyi sgo bzhi shag gis phyes par mos mdzod /
dzaHhU~M baM ho :sa yol ba bsal /
de nas khyed rang rnams kyis dkyil 'khor chen po'i shar la sogs pa'i sgo bzhir g.yas skor gyis tshad med pa bzhi'i 'jug pas zhugs nas /
lha tshogs rnams kyi zhabs la sgo gsum gus pas phyag 'tshal bar mos shing /
thal mo gnas gsum du sbyor la sngags 'di'i rjes zlos /
oM na maHte hU~M/
na maHmi hU~M/
na mo na maHhU~M/
lan bzhi /
slar yang khyed rang rnams dkyil 'khor gyi shar sgor gnas pa la /
rdo rje gsang ba'i dam tshig gi rim pa deng 'dir ji skad khas blang ba bzhin nam yang mi 'da' bar bsrung dgos pas /
de'i dpang por rdo rje'i chu nan byin pa 'di nyid snying dbus su zhugs te /
dam tshig bsrungs na dngos grub sbyin la /
ma bsrung na rang nyid brlag par byed pa'i gshed mar 'bab pas khe nyen gyi gnas ma 'chol bar mdzod /
'di ni khyod kyi sogs kyis dam chu sbyin /
ji skad khas blangs pa'i tshul las gzhan du mi 'da' bar dam tshig tshul bzhin bsrung bar mna' 'dor ba 'di'i rjes zlos /
sa ma ya sogs /
de nas nang 'jug gi dngos gzhi ye shes pa'i byin dbab pa'i slad du dmigs pa 'di bzhin du mdzod /
sngar byin pa'i dam tshig gi chu nan de nyid hrIHyig dkar po 'od 'bar bar gyur te /
khyed rang rnams kyi snying dbus su gnas pa las 'phros pa'i 'od kyis /
rnam smin gzhi lus kyi rag snang thams cad 'od gsal stong pa nyid kyi ngang du sbyangs /
de'i ngang las skad cig gis ma hA gu ru'i sku dam tshig sems dpa'i phyag rgya 'di ltar du gsal bar sgoms shig
/a :
dbyings nyid gdod nas stong pa che :
rig pa mtshan med sogs gu ru zhi ba'i sgrub thabs ltar /
ye shes 'od lnga'i klong na rol :
snang stong zung 'jug skur gsal ba'i //
gnas gsum rdo rje gsum gyi srog
/oM dkar AHdmar hU~M mthing gis //
mtshan pa'i 'od dang slob dpon gyi //
thugs ka'i sa bon las 'od zer //
bde ba chen po'i sogs dbang gzhung ltar dang /
spos rol dbyangs kyis gzi byin sbar la /
hU~M:
o rgyan yul gyi sogs gter gzhung gi phrin las ltar sngags dang bcas pas byin dbab /
de ltar dbab pa'i ye shes pa'i byin rlabs kyi rgyun snying po byang chub kyi bar du sgo gsum dang dbyer med du brtan par gyur cig
/tiSh+Tha dz+nyA na badzra sogs rdo rje rgya gram spyi bor reg
/rigs dang skal pa brtag pa'i don du sngar byin pa'i me tog de nyid /
sngon nas 'brel ba'i lha gang yin pa des bzhes su gsol snyam pa'i dmod 'dor ba 'di'i rjes zlos bcas ltos pa med par dor cig
/ho :
bdag gi rig pa'i sogs /
de ltar me tog gang la babs kyang /
khyab bdag bla ma'i ye shes gcig gi rol pa las gzhan du ma g.yos pas /
khyed rang gi tshe rabs nas 'brel ba'i lha dkyil 'khor gyi gtso bo nyid du nges pa yin no //
sngar phul pa'i me tog de nyid bla ma dang dkyil 'khor gyi gtso bo dbyer med pas /
bu yi spyi bor dbang rtags cod pan gyi tshul du bcings par mos pa dang lhan cig gsang ba'i mtshan du pad+ma ye shes mchog grub rtsal zhes bya bar zungs shig
/slob dpon gyi thugs ka nas 'od zer gser gyi thur ma lta bu byung bas /
ma rig pa'i sgrib g.yogs dang mig dar lhan cig tu bsal bar mos /
ho :
dkyil 'khor gtso mchog sogs kyis mig dbye /
dkyil 'khor bzang po sogs nas /
brtson par gyis :
'di ltar bkram pa'i dkyil 'khor 'dis mtshon byed du byas te /
rang byung ye shes kyi mig gis mtshon bya don gyi dkyil 'khor sgrib med du mthong bar mos la /
dad cing spro ba rgya chen po dang ldan pas don gnyis sgrub pa'i tshul la brtson par gyis shig
/de rnams kyis dkyil 'khor phyi nang gi 'jug pa'i chos 'khor dang bcas pa grub nas /
dngos gzhi sngags phyi nang gi dkyil 'khor du dbang bskur ba'i rim pa rnams zhu ba'i yon du maN+Dal /
des ni dkyil 'khor chen por zhugs :
sogs nas /
gsol ba gdab :
ces gsungs pa ltar maN+Dal 'bul ba sngon du song nas /
gsol ba 'debs pa 'di'i rjes zlos /
kye ho khyod kyi sogs lan gsum /
de nas dngos gzhi'i dbang gi thog mar sbyor ba bgegs bsal zhing /
sdig ltung sbyong ba dang /
khrus nas dbyung ba'i phyir /
khyed rang rnams dkyil 'khor gyi shar sgo'i drung du dbang stegs gru bzhi pa'i gdan la sems dpa'i skyil krung gis 'khod par mos mdzod /
gtor ma ting lo dang bcas pa yi ge gsum gyis bsang sbyang /
'bru gsum gyis byin gyis brlab /
sarba big+h+nAn A kar+ShA ya dzaHsa mgron bkug
/gtor ma ting lo dang bcas pa g.yas g.yon du bskor zhing /
oM sarba big+h+nAn na maHsarba sogs nam mkha' mdzod kyi sngags mthar /
gr-ih+ne daM ba liM ta khA hi /
zhes btags pa lan gsum gyis bsngo /
gtor ma 'dod pa'i yon tan zad mi shes pa'i gter dang /
changs bu lam rgyags /
ting lo lam sgron gyi tshul du byin pa 'di nyid khyer la /
'byung po'i tshogs rnams kyis bdag gi slob ma la dbang bskur ba'i cho ga bsgrub pa la bar du ma gcod par rang rang gi gnas su song zhig
/ces zhi bas lan chags 'jal zhing gtor ma phyir dor /
gal te mi 'gro zhing glags lta ba'i tshogs de dag rdo rje 'dzin pa'i thugs ka'i 'od zer gyi rtse mo las sprul pa'i khro bo dang /
rdo rje'i ser ba /
me yi char drag tu 'bar zhing 'khrugs pas tshar bcad /
lhag ma rnams lcags ri nag po'i phyi rol du bskrad par gyur /
las sngags dang hU~M bzhi brjod /
gul yungs rol mo bcas drag po'i tsham rngam gyis bgegs bskrad /
sdig sbyong ni /
me thab bam ting lo dang til 'du byas la /
khyed rang rnams kyi rgyud la dbang gi ye shes skye ba la bar du gcod pa /
tshe 'khor ba thog ma med pa nas bsags pa'i sdig sgrib dang /
bkra mi shis pa'i tshogs 'dus pa'i ngo bo snying gar yi ge kaM nag po'i rnam par gnas pa de nyid lte ba nas ye shes kyi rlung byung bas 'phul te /
rang rang gi sna bug g.yas nas thon /
mdun gyi til la thim par mos byas la til 'grim /
mdun gyi ting lo me 'bar ba'i klong du za byed rdo rje mkha' 'gro sku mdog sngon mo phyag gnyis rdor dril 'dzin pa /
gar dgus rol pa'i zhal rab tu gdangs shing /
ye shes kyi me 'bar ba'i klong na bzhugs pa la /
ngo bo slob ma'i sdig sgrib 'dus pa /
rnam pa sreg rdzas zag med kyi bdud rtsir gyur pa phul bas lhag med du bzhes par mos shig
/lag gnyis mtheb srin sbyar bas til g.yas g.yon du bskor zhing /
oM sarba pA paM sogs lan gsum gyis phul rjes me lha mi dmigs par bzhag
/dkyil 'khor ba dang slob dpon gyi thugs ka nas spros pa'i las kyi slob dpon gyis rin po che'i bum pa ye shes bdud rtsi'i rgyun gyis gang ba thogs te /
khyed rang rnams la khrus byas pas tshe rabs nas bsags pa'i sdig ltung dam tshig nyams chag la sogs pa mi mthun pa'i phyogs thams cad lhag med du bkrus par mos shig
/ji ltar bltams pa sogs sngags bcas brjod cing las chus khrus bya /
de ltar khrus nas dbyungs pa la /
dkyil 'khor gyi mchod lha sems dpa' dang bcas pas bkra shis brjod cing skal pa phun sum tshogs pa byas par gyur /
oM/
dkon mchog rtsa gsum bkra shis 'od 'bar nyi zla 'dra //
'jig rten gsum grags lha mi'i mchod 'os snang ba ches //
mi mthun rgud pa'i mun pa bcil dang lhan cig par //
blo gros 'dab brgya'i tshal rnams rnam par kha 'byed pa'i //
bkra shis dam pa des ni dge legs sbyin gyur cig
/ces brjod cing me tog 'thor /
de rnams kyis sbyor ba byur bgegs sdig sgrib sbyong ba'i cho ga rnams grub nas /
dngos gzhi yon tan yar 'phel gyi dbang rnams rim par bskur ba la /
drug pa bya rgyud dang /
bdun pa spyod rgyud gnyis kyi theg pa dang 'brel ba'i dbang bskur ba ni /
gzhung las /
de ltar sbyor ba sngon 'gro sogs nas /
bya spyod rig pa'i dbang bskur sbyin :
ces gsungs pa bzhin /
rdo rje theg pa'i 'dul ba phyi lus ngag gi spyod pa khrus dang gtsang sbra bzlas brjod rnams gtso bor bton pa kri ya u pa ste /
bya spyod kyi rnal 'byor dang 'brel ba'i dbang bskur ba'i slad du /
nam mkha' gang ba'i lha dang slob dpon lhan cig pas rnam rgyal gyi bum pa'i chus dbang bskur bas /
sgo gsum gyi spang bya mi mthun pa'i phyogs kyi sgrib gnyis bag chags dang bcas pa byang zhing dag par gyur pa'i mos pa mdzod /
oM:
bkra shis bum pa sogs kyis dbang bskur zhing bum chu blud /
rin po che'i dbu rgyan 'di nyid spyi bor bcings pas rtogs pa'i yon tan rnams rgyud la 'byor par mos /
oM:
sangs rgyas kun gyi longs spyod che :sogs /
rdo rje phyag g.yas su gtad pas bde bar gshegs pa thams cad kyi thugs mi phyed ye shes rtag pa'i rdo rje'i don rtogs par mos /
oM:
sangs rgyas kun gyi ye shes che :sogs /
dril bu phyag g.yon du gtad pas bde bar gshegs pa thams cad kyi gsung gzhom med grags stong rdo rje nA da'i dbyangs 'grub par mos /
oM:
sangs rgyas kun gyi ye shes dbyangs :sogs /
dbang gi lha dang dkyil 'khor pa rnams mgrin gcig pas rdo rje'i ming gis dbang bskur zhing /
dbang rtags cod pan spyi bor bcings pas tha mal gyi ming gzhi'i phung po bcom ste /
bde bar gshegs pa'i mtshan gyi grags pa dang ldan pa'i mthu thob par mos /
oM:
sangs rgyas kun gyis bsngags pa'i mtshan :sogs /
de ltar bya ba dang spyod pa'i theg pa'i sgor zhugs nas rang don nyon shes kyi sgrib pa spangs shing /
rgyal ba'i rdo rje gsum gyi rtogs pa phun sum tshogs pa la dbang thob pa yin no //
brgyad pa yo ga rnal 'byor rgyud kyi theg pa dang 'brel ba'i dbang bskur ba ni /
gzhung las /
dgongs pa rnal 'byor sogs nas /
mchog tu bsgrub :
ces gsungs pa bzhin bsgrub pa'i don du khyed rang rnams dbang stegs rin po che'i khri'i steng du /
skad cig gis dpal rdo rje sems dpa'i skur gyur pa la phyag tu rdo rje dang dril bu gtad pas /
rdo rje thugs /
dril bu gsung /
mnyam sbyor sku ste gsang ba'i dam tshig gsum gyi phyag rgya sgo gsum la btab pa las nam yang mi 'da' bas /
rgyal ba'i rdo rje gsum gyi ye shes su grub par mos /
oM AHhU~M:
sangs rgyas kun gyi sogs brjod cing rdor dril gtad pa gsor gsil 'khyud rgyas 'dzin du bcug
/de nyid brtan phyir rigs lnga'i rgyal ba rnams kyis rnam rgyal bum pa'i chus spyi bo nas dbang bskur bar gyur /
oM:
sangs rgyas rigs lnga'i sogs kyis dbang bskur zhing bum chu sbyin /
de ltar bum pa'i chus dbang bskur pas sgrib pa lnga dag
/ye shes lnga mngon du gyur /
chu'i lhag ma spyi bor 'khyil pa las /
rigs lnga'i rgyal bas mgo bo'i gnas lngar rgyas btab pa la bkra shis pa'i tshig dang me tog gi char gyis mnga' gsol bar mos /
oM/
bkra shis bum pa ye shes lnga yi dbang bskur mchog
/phung lnga'i bdud bcom sku lnga'i bdud rtsi bde ba'i ros //
rgyal ba lnga yi go 'phang bla med grub pa yis //
'chi med rtag pa'i rigs mchog rnam lnga mngon byed pa'i //
bkra shis des kyang deng 'dir bde legs nyid gyur cig
/de ltar yo ga dgongs pa'i rnal 'byor gyi theg pa'i sgor zhugs nas /
bdag don rnal 'byor dang /
gzhan don dkyil 'khor gyi las la dbang ba'i rdo rje slob dpon gyi dbang thob pa yin no //
dgu pa rdo rje theg pa bla na med pa'i dkyil 'khor du 'jug pa la /
gsang ba dang po bskyed pa ma hA yo ga'i rnal 'byor chen po'i dbang gi chu bo bzhi'i snying po mdor dril ba'i tshul gyis bskur ba'i don du /
khyed rang rnams dbang stegs seng ges btegs pa'i rin po che'i khri dang pad zla'i steng du /
skad cig gis ma hA gu ru pad+ma 'byung gnas rang 'od kyi shes rab ma dang mnyam par sbyor ba'i skur gsal ba'i ngang nas /
slob dpon la mos gus byas pa'i rkyen gyis slob dpon dang dkyil 'khor pa'i thugs ka nas ye shes kyi 'khor lo bsam gyis mi khyab pa dang /
gzhan yang phyogs bcu'i rgyal ba rtsa gsum mkha' 'gror bcas pa'i sku gsung thugs kyi ye shes kyi phyag rgya'i tshogs char drag babs pa ltar byon nas khyed rang rnams la thim par mos /
spos rol bcas /
oM AHhU~M badzra gu ru de wa DA ki nI sarba sa ma ya badzra dz+nyA na A we sha ya a AH
hriM hriMH
pheM pheMH
zhes drag tu brjod pas byin dbab /
hU~M hU~M hU~M gis byin rlabs bstim zhing brtan par bya /
dngos gzhi dbang gi chu bo chen po bzhi rim par bskur ba las /
dang po yongs su 'dzin pa dge ba'i bshes gnyen gyi dbang bskur ba ni /
sngags kyi 'dul bas nyes spyod sdom pa'i tshul khrims kyi phar phyin rdzogs pa'i brdar ngur smrig gi chos gos rnam gsum /
byang chub sems dpa'i bslab pas dge ba'i chos rnams sdud pa'i tshul khrims kyi phar phyin rdzogs pa'i ber phyam dang /
dgos 'dod re skong rin po che'i rgyan /
sngags kyi spyod pas sems can rgya mtsho'i don la spyod pa'i tshul khrims kyi phar phyin rdzogs pa'i gsang phod dang /
ma mo mkha' 'gro zil gnon dur khrod kyi chas te sdom pa gsum gyi chas rnams kyis mnga' gsol bas /
theg mchog chos kyi 'khor los sgyur ba'i rig 'dzin grub pa rdo rje slob dpon chen po'i gnas thob pas /
don gnyis lhun grub kyi dpal la mnga' dbang 'byor bar mos /
oM:
sdom pa gsum gyi sogs /
de ltar dge ba'i bshes gnyen rdo rje 'dzin pa'i dbang thob nas /
deng phyin chad 'dul mdo sngags kyi sdom pa dang /
lta spyod rnam par dag pas gzhi bzung /
phyi nang gsang ba'i de nyid bcu po khong du chud pa dang ldan pas dbang bskur /
rgyud bshad /
lung ston /
man ngag 'bogs pa'i sgo nas rdo rje slob dpon gyi phrin las rab 'byams la brtson par mdzod /
gnyis pa yi dam lha'i dbang bskur ba ni /
gu ru'i sku 'bag dkyil 'khor gtso bo dang gnyis su med pa'i bdag nyid can gyi dbang spyi bor bskur bas /
lus tha mal du 'dzin pa'i rtog pa sbyangs nas snang stong rdo rje'i skur gyur par mos /
oM:
rig 'dzin sgyu 'phrul sogs /
de ltar yi dam lha'i dbang lus la bskur pas /
deng phyin chad snang ba'i yul du gyur tshad thams cad tha mal pa'i 'dzin rtog gis ma bslad pa'i phyi snod dag pa gzhal yas khang dang /
nang bcud dag pa dkyil 'khor pa'i lha tshogs su rang snang rnam par dag pa'i dbyings su ye nas lhun gyis grub pa la grub par ngo shes pa'i lta sgom gyis gzer thebs par mdzod /
gsum pa pusti glegs bam gyi dbang bskur ba ni /
rdo rje'i sngags rgyud yi ge'i rnam par shar ba'i lung gi glegs bam gyi dbang mgrin par bskur bas /
ngag tha mal smra brjod kyi dri ma dag nas /
sgra grags rdo rje'i sngags kyi rang sgrar smin par mos /
A:
rdo rje'i sngags rgyud sogs /
rjes 'brel bzlas pa'i lung blang ba'i slad du dmigs pa 'di bzhin du mdzod /
slob dpon dkyil 'khor gyi gtso bo dang gnyis su med pa'i thugs srog sngags phreng gis bskor ba las gnyis pa mched /
khyed rang rnams ma hA gu ru'i skur gsal ba'i zhal nas brgyud /
thugs kar nyi zla'i steng du dwangs srog hrIHdkar 'bar ba'i mthar 'khod pa las 'od zer phyir 'phros /
rgyal ba'i dkyil 'khor mchod cing byin rlabs bsdus /
'gro drug gi sgrib pa sbyangs nas lhag pa'i lha'i go 'phang la bkod /
snang grags rtog tshogs lha sngags ye shes kyi rol par sad pa'i mos pa dang bcas sngags 'di'i rjes zlos /
badzra gu ru lan gsum /
de ltar glegs bam lung gi dbang rjes 'brel dang bcas pa ngag la bskur pas /
deng phyin chad mos pa'i yul du gyur pa'i sgra skad g.yo rtsol rlung gi rgyun dang bcas pa /
gdod nas rang byung rdo rje'i sngags su grub pa la grub par shes pa'i lta dgongs dang ldan pas sngags dang rgyud gyi don bshad pa dang /
bzlas brjod chu bo'i rgyun gyi rnal 'byor la brtson par mdzod /
bzhi pa yongs rdzogs phyag rgya chen po'i dbang bskur ba ni /
me long dwangs gsal la lha sku shar ba mig sngar bstan pa'i dpes mtshon te /
lha sngags ye shes kyi snang cha bden gnyis dbyer med rang rig rdo rje 'chang gi thugs kyi dbyings su ro gcig par shes pas /
dran rtog rdo rje'i thugs su grol ba'i dbang thob par mos /
hU~M:
bden gnyis dbyer med sogs /
de ltar yongs rdzogs phyag rgya chen po'i dbang bskur pas /
dpe me long ngos su lha sku shar ba de nyid kyi gzugs las me long gzhan du ma yin cing /
me long las kyang gzugs gzhan du ma yin la /
de nyid me long gi phyi nang dang rdul phra rab dang 'dres par yang mi gnas shing /
rten cing 'brel 'byung gis snang tsam nyid nas don la grub pa dang bral ba bzhin /
lha sngags kyi mtshon pa'i yid kyi yul du shar ba'i chos so cog
/dbyings ye zung 'jug gi rtsal las snang tsam nyid nas don la gnyis su grub pa med pa'i chos nyid de /
don dam stong pa nyid dang /
kun rdzob sgyu ma lta bu'i bden gnyis dbyer med zung 'jug lhag pa'i chos sku chen po /
gnas lugs de bzhin nyid du ro gcig pa'i lta sgom dang ma bral bar mdzod /
de rnams kyi dbang don gyi ye shes thob pa de nyid mi nyams par brtan byed du /
slob dpon gyi thugs ka'i 'od kyis sad par byas pa'i mkha' khyab kyi rgyal ba zhi khro'i lha tshogs rnams rol pa chen po'i snyoms par zhugs pas /
gsang ba'i bde rgyun gyis gang ba'i bum pa /
dbang gi lha rgyal ba rnams kyis dbang bskur ba'i dgongs pa mdzad /
yum rnams kyis dbang bskur /
sems dpa' dang sems mas bkra shis brjod cing glu len /
khro bo khro mos bar chad kyi bgegs bskrad /
mchod pa'i lha mos mchod bzhin par gyur /
oM:
dbyings kyi bum par sogs kyis dbang bskur zhing bum chu sbyin /
dbang lha rnams kyang khyed rang la thim pa la rab tu gnas pa'i me tog 'thor bar mos /
rten snying brjod /
de ltar sgo gsum gdod nas grub pa'i rdo rje gsum du sad pa la /
cir snang ye shes kyi phyag rgyar shar bas mchod cing /
bkra shis pa'i dbyangs kyis mnga' gsol bar mos mdzod /
oM badzra puSh+pe nas /
shab+da pra tIts+tsha AHhU~M gis mchod /
oM/
bde legs kun 'byung dkon mchog rin chen rnam pa gsum //
dngos grub phrin las rgya mtsho'i dbang phyug rtsa gsum mgon //
rtsa rlung thig le rnam dag bde chen ye shes dbyings //
dbyer med rig pa byang chub sems su rdzogs pa yi //
bkra shis des ni deng 'dir bkra shis sbyin gyur cig
/ces me tog 'thor /
de rnams kyi sgo nas gsang ba dang po ma hA yo ga'i theg pa'i lam dang 'brel ba'i dbang bskur yongs su rdzogs pa grub pa'i dag pa brjod pa ni /
gzhung las /
gsang ba ma hA sogs nas /
sprul sku 'grub pa 'o :
bcu pa gsang ba gnyis pa a nu yo ga'i theg pa la zhugs nas dpe'i ye shes lam du byed pa /
mtshan bcas kyi rnal 'byor dang rjes su 'brel ba'i dbang la sbyor dngos gnyis las /
dang po gsang dbang gi slad du dmigs pa 'di bzhin du mdzod /
bla ma yab yum snyoms bzhugs sogs nas /
pad+mar son :
de nyid thod pa'i bdud rtsir sbyar //
bu yi lce la bzhag par mos //
A:
dkar dmar lhag pa'i sogs /
de ltar byin pa'i bdud rtsi de nyid rtog pa'i bslad ma zhugs par dad pa dang bcas myangs nas 'di'i rjes zlos /
a ho sogs /
de ltar gsang ba sems kyi rgyun //
myangs pas rtsa khams sogs nas /
ye shes nyams myangs bsam :
gsang ba'i dbang gi dag pa brjod pa ni /
smin byed gsang ba'i sogs /
gnyis pa dngos gzhi shes rab ye shes kyi dbang bskur ba ni /
gzugs dang lang tsho'i mdzes pa ngoms pa'i shes rab ma rdo rje snyems ma'i ngo bor byin gyis brlabs pa rig ma'i brtul zhugs kyi don du byin par mos /
hU~M:
shes rab reg bya'i sogs /
de ltar byin pa'i rig mar ni //
sbyor ba 'du shes sogs nas /
bskyed par bya :
dbang gsum pa'i dag pa brjod pa ni /
smin byed gsum pa'i sogs nas /
chos sku 'grub pa 'o :
bcu gcig pa theg pa thams cad kyi rtse mo'am mthar thug gi skyel so gsum pa rang bzhin gsang ba a ti yo ga'i theg pa la zhugs nas don gyi ye shes mngon sum lam du byed pa'i dbang bskur ba ni /
'di'i don thugs la nges par mdzod /
gsum pa'i nyams myong sogs nas /
bral bar klod :
de'i don rdo rje'i tshig gis mtshon te ngo sprad pa'i rang ngo la mnyam par zhog mdzod /
a :
bde ba'i ngo bo sogs /
de ltar bzhi pa tshig dbang rin po che don gyi dgongs pa mngon sum rang thog tu ngo sprad pa'i dbang bskur thob pa'i dag pa brjod pa ni /
smin byed bzhi pa'i sogs nas /
nyid sku 'grub :
de rnams kyis theg pa bcu gcig gi dbang bskur grub nas /
mtha' rten dbang don gyi ye shes brtan phyir /
byin rlabs yongs rdzogs gtor ma'i dbang bskur ba ni /
gzhung las /
de ltar dngos gzhi'i sogs nas /
bla ma'i gtor dbang sbyin :
zhes gsungs pa nyid bsgrub pa la 'dun pa 'di bzhin du mdzod /
gtor snod dbyings kyi gzhal yas khang du gtor ma rig pa bde chen rang shar ma hA gu ru'i lha tshogs mngon sum du bzhugs pa'i thugs dam bskul zhing /
khyed rang rnams kyi gnas bzhir dbang bskur bas sgrib bzhi dag
/dbang bzhi'i ye shes mngon du byas /
sku bzhi'i sa bon rgyud la bzhag
/sku gsung thugs dang dbyer med pa'i byin rlabs dngos grub thams cad rtsal sprugs su thob par mos shig
/oM AHhU~M hrI:
'gro ba 'dren mdzad sogs sngags thod phreng rtsal gyi sham bur /
badzra kA ya sogs so sor sbrel mthar /
a b+hi Shiny+tsa hrI:
de ltar mngon par dbang bskur pas /
gtor ma'i lha yi sogs nas /
byin rlabs rgyud la zhugs par bsam :
mthar ni gtor ma'i lha tshogs sogs nas /
nang nas mthar thug go :
zhes cung zad nyams bskyang /
gtor rdzas dang bdud rtsi sbyin la /
lha nyid 'od zhu sogs nas /
dbyig tu bsam :
hU~M:
bde mchog bde spyod sogs /
thod phreng rtsal mthar /
kA ya sogs dpon slob lhan cig dzapa? dbyangs byas mthar /
rtsa khams bdud rtsi'i sogs nas /
thob par bsam :
mtha' rgyas bkra shis 'chi med tshe'i dbang bskur ba ni /
gzhung las /
bkra shis tshe yi sogs nas /
dbang bskur sbyin :
zhes gsungs pa bzhin sgrub pa la /
thog mar tshe bcud 'gugs pa'i slad du dmigs pa 'di ltar gsal thobs shig
/bdag mdun dkyil 'khor lha tshogs dang /
khyad par rigs bdag tshe dpag med //
yab yum mtshan rdzogs gzi 'bar ba'i //
thugs srog hrIHyig dmar po las :
sogs gter gzhung dbang bskur dbu nas 'byung ba'i tshe sgrub bsnyen dmigs la /
rang gi zhes pa sogs tshig ris dag la /
slob ma zhes bsgyur nas /
myang grol bdud rtsi'i phung por gyur :
bar dang /
mda' dar g.yab cing /
hrI:
bcom ldan mgon po sogs tshe 'gugs sngags bcas brjod /
de nas tshe gtor 'di nyid bcom ldan 'das mgon po tshe bdag yab yum gtso bor gyur pa 'chi med grub pa'i dkyil 'khor gyi 'khor lor rdzogs pas /
khyed rang rnams la dbang bskur zhing phyag gi bum pa nas bdud rtsi'i rgyun byung bas lus kyi nang gang /
dus ma yin pa'i 'chi ba la sogs pa'i 'gal rkyen bar chad bsal /
rdo rje'i tshe dang shes rab bsod nams longs spyod sogs phun sum tshogs pa'i dpal 'byor rgyas /
zag bcas phung po'i bdud bcom /
'chi med 'ja' lus rdo rje'i sku thob par mos /
hrIHhrIHhrI:
gdod ma'i mgon po sogs gong gi gsol 'debs sngags mthar rtsa dbang gzhung gsal sham bu btags pa brjod /
thabs bde chen 'gyur med tshe bcud thig le'i gong bur 'dus pa /
tshe'i ril bu la longs spyad pas 'chi med gnyug ma'i tshe thob par mos /
hrI:
thabs kyi rang bzhin sogs mthar gong gsal sngags sham bu bcas brjod /
shes rab rnam pa kun mchog byang chub sems kyi bcud du 'khyil ba'i tshe'i bdud rtsi myang bas /
'phel 'grib rgyun chad med pa 'chi med gnyug ma'i tshe thob par mos /
hrI:
shes rab rang bzhin sogs mthar gong sngags brjod /
de ltar mtshan ma'i rdzas la brten nas tshe dbang bskur pa de nyid mi 'gyur don dam gnyug ma'i dbyings su rgyas 'debs pa ni /
khyed rang rnams kyi thugs srog hrIHyi 'od kyis 'khor 'das su snang ba'i snod bcud thams cad 'chi med tshe'i dngos grub kyi rang bzhin 'od kyi gong bur bsdus pa rang la thim /
rang nyid kyang rim gyis 'dus te thugs srog
/de yang nA da las 'das pa'i 'od gsal stong nyid spros bral nam mkha' lta bu'i dbyings su skye 'chi sogs 'khor gsum gyi mtshan ma las 'das pa'i rang ngo la mnyam par bzhag pas /
'gyur med don gyi rdo rje'i srog tu 'grub /
rjes thob kyi snang ba skad cig gis slob ma lha skur ldang ba'i ba spu'i bu ga'i mthar khyab par rdo rje'i go khrab 'od 'bar bas lus g.yogs shing 'gal rkyen bar chad gang gis kyang mi phyed par bsrung bar mos /
a :
'khor 'das tshe bcud sogs tshe 'gugs mtha'i rgyas gdab /
dbang bskur yongs rdzogs grub pa la bde bar gshegs pa'i mtshan bzang las grub pa'i bkra shis pa'i rtags brgyad dang /
dge legs byed par byin gyis brlabs pa'i rdzas brgyad /
theg pa mchog gi chos kyi rgyal thabs chen po la dbang 'byor ba'i phyir rgyal srid bdun dang bcas pa'i rdzas mchog rnams kyis mnga' 'bul bar mos /
spyi 'gro'i tshigs bcad rgyas bsdus ji ltar rigs pas lag tu gtad /
slar yang nam mkha' gang ba'i rtsa gsum rgyal ba rab 'byams dang /
slob dpon /
dkar phyogs skyong ba'i lha klu'i dbang po dang bcas pas shis pa brjod pa'i dbyangs kyis mdun bdar zhing /
bkra shis kyi me tog char du bsnyil bas /
dbang don gyi ye shes sogs legs pa'i phyogs thams cad gong nas gong du 'phel zhing brtan par byas par mos /
oM:
spangs rtogs phrin las sogs phrin las kyi bkra shis brjod /
de rnams kyi sgo nas dus gsum kun mkhyen pad+ma saM b+ha wa'i thugs bcud /
grub pa'i dbang phyug thang stong rgyal po'i gsang ba gsum gyi byin rlabs la bsten nas /
'jam dpal chos kyi bshes gnyen pad+ma 'od gsal mdo sngags gling pa'i zab mo dgongs pa'i gter las phyung pa /
rtsa ba gsum gyi sgrub thabs snying po skor lnga'i thog mar gyur pa /
rig 'dzin bla ma'i rtsa ba'i smin byed zab mo rgyas par grub pa'i phan yon ni /
gzhung las /
bla ma zhi ba'i sgrub thabs ni :
lam gyi rim par 'brel ba ste :
rtse gcig nyams su blangs pa yis :
gnas skabs gegs zhi tshe dpal 'phel :
yul phyogs kun tu byin chen phebs :
mthong thos dran reg skal pa ldan :
dngos grub rnam gnyis myur du 'thob :
mthar thug rig 'dzin rnam pa bzhi'i :
lam las mi gnas ye shes mchog :
rnam par grol ba'i dpal thob phyir :
blo ldan rnams kyis brtson par gyis :
zhes bsngags par mdzad pa ste /
de lta bu dang ldan pa'i dbang bskur ba thob pa'i byin rlabs nus pa'i rgyun rang rgyud la brtan cing /
sa lam gyi yon tan gong du 'phel bar byed pa'i dbang srog dam tshig la rag las shing /
de'ang 'dul mdo sngags gsum spyi dang khyad par du byas pa'i bsrung bya'i ngo bo /
nges tshig
/dbye ba /
mi nyams par bsrung ba'i tshul dang /
nyams na phyir bcos /
ma nyams pa'i 'bras bu'i yon tan bcas mdor dril ba ni /
rtsa ba rdo rje'i gsung las /
de ltar rdo rje theg pa sogs nas /
gces par zungs :
de skad bka' bstsal pa bzhin mi nyams par bsrung dgos pas /
bslab pa'i gnas mtha' dag la srung sdom tshul bzhin brtson par bgyi'o snyam pas khas blang ba 'di'i rjes zlos /
gtso bos ji ltar sogs gtang rag maN+Dal phyin 'don zin gsal byed du bstsal pa bzhin bya'o //
7
rkyen sel dang dbang 'brel lta bur gtor dbang kho na bskur yang rung bar gsungs pas /
bla ma zhi bar dbang bshad sta gon skabs ltar la /
'dir rig 'dzin bla ma'i byin rlabs gtor ma'i dbang bskur zhu ba'i yon du maN+Dal zhes bsgyur /
gsol gdab phyin 'og gi gur drag bzhin la /
mig dar me tog sbyin pa dang /
yol ba bsal zhing phyag bya ba rnams dor /
lha bskyed dang spyan 'dren gu ru zhi ba ltar bsgyur zhing /
ye shes brtan pa'i rjes su /
de rnams kyis dbang gi sngon du 'gro ba'i rim pa rnams grub nas /
dngos gzhi gtor ma la brten nas dbang bzhi byin rlabs kyi tshul du bskur ba'i slad du /
mdun du bshams pa'i gtor snod dbyings kyi gzhal yas khang du gtor ma rig pa rang snang ye shes lha'i 'khor lor shar ba'i lha tshogs rnams kyi dpral ba nas /
oM yig dkar po 'od zer bdud rtsi'i rgyun dang bcas pa byung /
khyed rang rnams kyi dpral bar thim pas lus kyi dri ma dang /
snod bcud tha mal du 'dzin pa'i zhen rtog sbyang /
bum pa'i dbang thob /
snang stong sku'i rdo rje mngon du byed pa'i nges pa can du byin gyis brlabs par mos /
oM:
'gro ba 'dren mdzad pad+ma thod phreng rtsal :
sku gsum bde gshegs zhi khro'i ngo bor bzhugs :
dkyil 'khor lha tshogs rab 'byams spro zhing sdud :
mos shing gdung bas rtse gcig gsol 'debs na :
dad cing gus pa'i skal ldan slob ma yi :
spyi bo'i pad+mor mngon sum byon nas kyang :
gdul bya'i yul la 'jug pa'i thugs rje yis :
dbang dang byin rlabs dngos grub bstsal du gsol :
lus la snang stong bum pa'i dbang mchog skur :
snang zhen sgrib sbyongs sku yi byin chen phob :
rtsa sngags dang /
badzra kA ya dz+nyA na A be sha ya a A a b+hi Shiny+tsa oM:
gtor ma spyi bor bzhag
/gtor snod dbyings kyi gzhal yas khang du gtor ma rig pa rang snang lha'i 'khor lor shar ba'i lha tshogs rnams kyi mgrin pa nas AHyig dmar po 'od zer bdud rtsi'i rgyun dang bcas pa byung /
khyed rang rnams kyi mgrin par thim pas ngag rlung gi dri ma dag
/gsang ba'i dbang thob /
grags stong gsung gi rdo rje mngon du byed pa'i nges pa can du byin gyis brlabs par mos /
A:
'gro ba 'dren mdzad sogs nas /
slob ma yi :
mgrin pa'i pad+mor mngon sum byon nas kyang :
gdul bya'i yul la 'jug pa'i thugs rje yis :
dbang dang byin rlabs dngos grub bstsal du gsol :
ngag la gsal stong gsang ba'i dbang mchog skur :
rtsa rlung sgrib sbyongs gsung gi byin chen phob :
rtsa sngags dang /
badzra wA ka dz+nyA na A be sha ya a A a b+hi Shiny+tsa A:
gtor ma mgrin par bzhag
/gtor snod dbyings kyi gzhal yas khang du gtor ma rig pa rang snang lha'i 'khor lor shar ba'i lha tshogs rnams kyi thugs ka nas hU~M yig mthing ga 'od zer bdud rtsi'i rgyun dang bcas pa byung /
khyed rang rnams kyi snying gar thim pas yid thig le'i dri ma dag
/shes rab ye shes kyi dbang thob /
bde stong zung 'jug 'gyur med thugs kyi rdo rje mngon du byed pa'i nges pa can du byin gyis brlabs par mos /
hU~M:
'gro ba 'dren mdzad sogs nas /
slob ma yi :
snying gi pad+mor mngon sum byon nas kyang :
gdul bya'i yul la 'jug pa'i thugs rje yis :
dbang dang byin rlabs dngos grub bstsal du gsol :
yid la bde stong gsum pa'i dbang mchog skur :
thig le'i sgrib sbyongs thugs kyi byin chen phob :
rtsa sngags dang /
badzra tsit+ta dz+nyA na A be sha ya a A a b+hi Shiny+tsa hU~M:
gtor ma snying gar bzhag
/gtor snod dbyings kyi gzhal yas khang du gtor ma rig pa rang snang lha'i 'khor lor shar ba'i lha tshogs rnams kyi lte ba nas hrIHyig ljang gu 'od zer bdud rtsi'i rgyun dang bcas pa byon /
khyed rang rnams kyi lte bar thim pas sgo gsum cha mnyam gyi dri ma bag chags dang bcas pa sbyangs /
bzhi pa'i ye shes don gyi dbang thob /
zung 'jug rig stong spros bral sku bzhi yongs rdzogs mi 'gyur rdo rje mngon du byed pa'i nges pa can du byin gyis brlabs par mos /
hrI:
'gro ba 'dren mdzad sogs nas /
slob ma yi :
lte ba'i pad+mor mngon sum byon nas kyang :
gdul bya'i yul la 'jug pa'i thugs rje yis :
dbang dang byin rlabs dngos grub bstsal du gsol :
dbyer med rig stong bzhi pa'i dbang mchog skur :
rtog tshogs kun sbyongs ye shes byin chen phob :
rtsa sngags dang /
badzra d+harma dz+nyA na A be sha ya a A a b+hi Shiny+tsa hrI:
gtor ma lte bar bzhag
/mthar ni gtor ma'i lha tshogs rnams :
'od du zhu nas slob mar thim :
dbyer med chen por byin brlabs bsam :
rig pa ma bcos ngang bskyang ba :
byin rlabs 'pho ba'i dbang chen te :
dbang gi nang nas mthar thug go :

lha nyid 'od zhu gtor ma'i rdzas :
dngos grub kun gyi dbyig chen po :
myang bas ye shes rtsol med skyes :
rtsa khams bdud rtsi'i bcud kyis gang :
mchog thun dngos grub thob par bsam :
hU~M:
bde mchog bde spyod nam mkha'i dkyil 'khor nas :
rgyal ba sras bcas kun gyi ye shes sku :
rdo rje'i bla ma pad+ma thod phreng gi :
sku gsung thugs dang yon tan phrin las byin :
dam tshig rdzas la brten nas bstsal du gsol :
'gyur med sku yi byin rlabs dngos grub stsol :
'gag med gsung gi byin rlabs\u0f8e
'khrul med thugs kyi byin rlabs\u0f8e
yon tan re skong byin rlabs\u0f8e
phrin las 'gro 'dul byin rlabs\u0f8e
'chi med tshe yi dngos grub bstsal du gsol :
'dzad med nor gyi dngos grub\u0f8e
thun mong yid bzhin dngos grub\u0f8e
bla med mchog gi dngos grub bstsal du gsol :
gtor zan bdud rtsi sogs sbyin /
dngos grub kyi rdzas la rol bzhin dzapa? dbyangs lhan cig tu mdzod /
thod phreng rtsal la /
kA ya wA ka tsit+ta gu Na karma sarba sid+d+hi pha la hU~M A:
zhes btags pa gyer /
shis pa brjod /
de rnams kyis gu ru zhi ba'i byin rlabs gtor ma'i dbang bskur rig 'dzin bla ma'i phyag bzhes kyis brgyan pa legs par grub pas /
dbang srog dam tshig tshul bzhin du bsrung snyam pas 'di'i rjes zlos /
gtso bos ji ltar sogs spyi ltar bya'o ///
/
!
gnyis pa bla ma drag po sogs 'di phyin rnams kyi dbang sgrub dang dbang gi rjes rim rnams 'don zin du bstsal pa bzhin bya zhing /
dbang yol gtang /
gu ru drag po'i don dbang gi mtshams sbyor ni /
de la 'dir grub pa'i dpa' bo thang stong rgyal po'i thugs bcud /
kun gzigs 'jam dpal dbyangs dngos pad+ma 'od gsal mdo sngags gling pa'i zab mo dgongs pa'i gter las phyung pa /
rtsa ba gsum gyi sgrub thabs snying po skor lnga'i nang tshan /
gdul bya zhi ba'i phrin las kyis 'dul ba'i yul du ma gyur pa mtha' dag gtum drag rol pa'i phrin las mi zad pas rjes su 'dzin zhing /
chos mdzad rnal 'byor pa'i bar chad 'dul ba'i gnyen por /
ma hA gu ru drag po'i skur bzhengs pa'i sgrub thabs dang 'brel ba'i smin byed bgyid pa ste /
gzhung las /
zhi bas mi 'dul gdug pa can :
sde brgyad spyi dang khyad par du :
rgyal bsen dam sri'i gnyen po'i lha :
gu ru drag po'i tshul du bsgrub :
de ltar nyams su blangs pa yis :
byang chub lam gyi bar chad zhi :
mi mthun bdud kyi g.yul las rgyal :
tshe bsring dpal bskyed bsam kun 'grub :
ces bsngags par mdzad pa'i smin byed snying po don gyi dbang bskur sgrub pa la sogs maN+Dal /
gnyis 'dzin ma rig pa'i sgrib pas ldongs te don dam rang rig gi dkyil 'khor ma mjal ba'i mtshon byed mig dar 'ching mdzod /
a khaM bI ra hU~M/
zhes thung ngus mig dar dgab /
lha dang mjal ba'i phyag rten du lha'i me tog gi chun po re phyag tu zungs shig
/A khaM bI ra hU~M/
zhes ring pos me tog gtad /
bla ma dkyil 'khor gyi dbang phyug gi ngo bor bzhugs pa la dbang bskur stsol bar gsol ba 'debs pa 'di'i rjes zlos /
bdag gi ston pa khyab bdag che :
rdo rje'i rig 'dzin bla ma yis :
rgyud dag nus pa mchog 'thob phyir :
dkyil 'khor 'jug cing dbang bskur gsol :
lan gsum /
dbang gi ye shes skye ba'i snod rgyud sdom ldan du bsgrub pa'i thog mar /
bla ma dang gnyis su med pa'i dkyil 'khor gyi gtso bo la phyogs dus kyi mchog gsum rtsa gsum rgya mtshos bskor ba'i spyan sngar 'di nas byang chub ma 'thob kyi bar du skyabs su mchi'o snyam pas 'di'i rjes zlos /
na mo :
mkha' mnyam 'gro rnams sogs gter gzhung phrin las ltar lan gsum /
mar gyur rigs drug gi 'gro ba thams cad la tshad med bzhi'i sems bskyed kyis khyab par byas te /
de'i phyir sngags kyi dkyil 'khor zab mor 'jug pa'i thog mar smin byed kyi dbang bskur nod nas /
grol byed kyi lam la bslab ste /
myur du sangs rgyas kyi go 'phang bsgrub par bgyi'o snyam du sems bskyed la 'di'i rjes zlos /
ho :
mar gyur rigs drug sogs lan gsum /
dbang gi ye shes skye ba'i rten rig 'dzin sngags kyi sdom pa rigs lnga spyi dang /
khyad par rtsa ba sku gsung thugs /
yan lag nyer lnga sogs rdo rje rtse mo'i dam tshig rnams tshul bzhin gzung zhing bsrung snyam pas 'di'i rjes zlos /
ho :
bla ma rtsa gsum rab 'byams lha :
bdag la dgongs par mdzad du gsol :
bdag gis 'gro kun don gyi phyir :
bla ma dkon mchog rtsa gsum lha :
skyabs kyi mchog tu gzung bar bgyi :
smon dang 'jug pa don dam pa'i :
byang chub sems gsum la brten nas :
bde gshegs rdo rje rin po che :
pad+ma las kyi rigs bzhugs pa'i :
spyi dang khyad par sdom pa gzung :
rtsa ba yan lag dam tshig rnams :
srog gi phyir yang mi gtang ngo :
lan gsum /
de nas khyed rang rnams las kyi rdo rjes khrid de /
dkyil 'khor gyi yol ba'i nang du zhugs par mos /
dzaHhU~M baM ho :
dkyil 'khor chen po'i sgo bzhir shar nas g.yas skor du tshad med bzhi'i 'jug pas zhugs nas /
lha tshogs rnams la phyag 'tshal ba'i mos pas thal mo gnas gsum du sbyor la 'di'i rjes zlos /
oM na maHte hU~M/
na maHmi hU~M/
na mo na maHhU~M/
lan bzhi /
de rnams kyis yol ba phyi 'jug gi rim pa grub /
nang 'jug gi thog mar ye shes pa'i byin dbab pa'i don du sgo gsum gyi gnad gcun te 'di ltar sgoms shig
/a :
dbyings nyid gdod nas sogs bla ma drag po'i mngon rtogs ltar /
gri thod phyag rgya 'dzin pas 'khyud :
bar /
snang stong zung 'jug chen por gsal :
gnas gsum rdo rje gsum gyi dngos :
yi ge gsum gyi phyag rgyas gdab :
de dang slob dpon thugs ka nas //
dzaHyig 'od zer lcags kyu'i dbyibs //
phyogs bcur 'phros pas 'og min sogs //
rgyal ba'i zhing khams thams cad khyab //
dkon mchog rtsa gsum mkha' 'gror bcas //
dkyil 'khor bdag po'i gsang gsum gyi //
phyag rgyar bzhengs nas char drag po //
rgya mtshor babs bzhin slob ma la //
sib sib thim pas byin gyis brlabs //
rdo rje'i ye shes 'bar bar sgoms //
spos rol dbyangs bcas gur drag rang gzhung gi spyan 'dren sngags bcas brjod pas byin dbab /
tiSh+Tha badzras brtan par bya /
sngar byin pa'i me tog de nyid lhag pa'i lha la 'bul ba'i mos pas 'di'i rjes zlos dang bcas dkyil 'khor chen por phul cig
/ho :
bdag gi rig pa'i me tog 'di :
lhag pa'i lha la deng 'bul na :
sngon nas rjes bzung yi dam lha :
gang yin de la 'bab par shog :
badzra puSh+pe pra tIts+tsha ho :
zhes 'grim dkyil lam /
dkyil 'khor du 'dor bcug
/de ltar phul pa'i me tog dkyil 'khor gyi gtso bo la babs pas /
slar yang me tog lhag pa'i lha de nyid kyi ngo bor byin gyis brlabs pa spyi bor dbang rtags su bcings pa dang /
gsang ba'i mtshan du klong yangs rol pa rtsal zhes bya bar zungs shig
/ma rig pa'i sgrib g.yogs mig ras dang lhan cig bsal bar mos /
ho :
dkyil 'khor gtso mchog ston pa yis :
'gro rnams ma rig bsal mdzad ltar :
de bzhin khyod kyi ma rig mig :
ye shes spyan du dbye bar bya :
badzra tsak+ShuHdz+nyA na pra we sha ya phaT:
de ltar ye shes kyi mig gsar du thob pa la brten nas /
mtshan ma'i dkyil 'khor gyi bkod pa 'di'i mtshon pa'i rang byung ye shes kyi dkyil 'khor mngon sum du mthong bar mos la spro ba bskyed mdzod /
dkyil 'khor bzang po 'di la ltos :
dad dang spro ba mchog tu bskyed :
las dang ye shes rab 'byams kyi :
dngos grub sgrub la brtson par gyis :
de rnams kyis nang 'jug gi rim pa grub /
zhugs nas mngon par dbang bskur ba dngos la /
bum gsang sher ye tshig dbang mtha' rten gtor dbang bcas 'byung ba las /
dang po bum pa'i dbang gi don du 'dun pa 'di bzhin du mdzod /
khyed rnams dkyil 'khor shar sgo ru //
dbang stegs mchod pas mdzes par 'khod //
slob dpon thugs ka'i 'od zer gyis //
phyogs bcu'i zhing nas spyan drangs pa'i //
dbang lha bde gshegs zhi khro'i tshogs //
nam mkha' gang dang lhan cig pas //
bkra shis rnam rol du ma bcas //
rnam rgyal bum pa'i chu rgyun gyis //
mngon par gtor blugs mdzad par gyur //
oM:
dbyings kyi bum par rig pa'i lha :
snyoms zhugs byang sems bdud rtsis gtams :
rigs kyi bu la dbang bskur bas :
sku dang ye shes yongs rdzogs shog :
oM sarba ta thA ga ta su ra tA satwaM a b+hi Shiny+tsa mi :
zhes dbang bskur zhing bum chu sbyin /
rjes 'brel lha sku phyag rgya'i dbang bskur ba ni /
dkyil 'khor gyi gtso bo'i sku las sku gnyis pa 'phros /
khyed rang rnams kyi spyi bo nas zhugs /
snying gar thim pas lus snang stong rdo rje'i skur gyur par mos /
oM:
bcom ldan gu ru sogs gur drag lha dbang gzhung ltar bskur /
gsung bzlas pa'i lung sbyin pa ni /
slob ma gu ru drag por gsal /
snying dbus phyag rdor thugs ka ru :
tsit+ta rin chen zur brgyad pa'i :
lte ba rdo rje rtse dgu'i sbubs :
nyi ma'i gdan la hU~M dmar gsal :
slob dpon thugs ka'i sngags phreng las //
sngags phreng lu gu rgyud du byon //
slob ma'i zhal zhugs thugs srog mthar //
'khod pa'i 'od kyis bdag byin brlabs //
slar 'phros mchod cing don gnyis byas //
snod bcud lha yi 'khor lor sbyangs //
las bzhi'i phrin las lhun gyis grub //
las rlung sngags su smin bsams la //
bsnyen sgrub sngags kyi rjes zlos mdzod //
oM shrI he ru kaHsogs bsnyen sngags dang /
oM AHhU~M artsika sogs sgrub pa las sbyor chig dril bcas so sor gsum re /
de brtan par bya ba'i slad du phreng ba mgrin par bzhag par mos /
A:
bcom ldan gu ru sogs /
thugs phyag mtshan gyi dbang bskur ba ni /
dkyil 'khor gyi gtso bo'i thugs ka nas phyag mtshan 'bar ba'i rdo rje 'phros /
khyed rang rnams kyi snying gar thim pas mtshan rtog gi dri ma sbyangs nas mi phyed rdo rje'i thugs 'grub par mos /
hU~M:
bcom ldan gu ru sogs /
nam mkha' gang ba'i dbang gi lha //
slob mar thim pa'i byin rlabs rgyun //
brtan phyir shis pas mnga' dbul gyur //
mi 'gyur lhun po lta bus me tog 'thor /
de ltar bum pa'i dbang bskur pas lus kyi dri ma dag
/bskyed pa dbyibs kyi rnal 'byor sgom pa la dbang /
rnam smin rig 'dzin gyi sa non /
sprul sku 'grub pa'i skal pa can du byas pa'o //
zhes dag pa brjod /
gnyis pa gsang ba'i dbang bskur ba'i don du 'di ltar thugs la nges par 'tshal /
bla ma yab yum snyoms zhugs pa'i :
bde ba'i sgra dang 'od zer gyis :
bde gshegs sras dang btsun mor bcas :
spyan drangs zhal zhugs thugs kar zhu :
byang chub sems su 'khyil pa nyid :
rdo rje'i lam nas pad+mar son :
de nyid thod pa'i bdud rtsir bstsal //
bu yi lce la bzhag par gyur //
A:
dkar dmar lhag pa'i byang chub sems :
sangs rgyas kun gyi ye shes bcud :
rigs kyi bu la sbyin pa yis :
rtsa rlung thig le smin par shog :
oM sarba ta thA ga ta gu h+ya dz+nyA na bo d+hi tsit+ta a b+hi Shiny+tsa A:
thod pa'i bdud rtsi sbyin /
dam rdzas rtog med du rol zhing 'di'i rjes zlos /
a ho ma hA su khaM:
de ltar gsang ba'i dbang bskur pas ngag rlung gi dri ma dag
/bzlas pa sngags kyi rnal 'byor la dbang /
tshe dbang rig 'dzin gyi sa non /
longs sku 'grub pa'i skal pa can du byas pa'o //
gsum pa shes rab ye shes kyi dbang bskur ba'i phyir /
mtshan nyid dang ldan pa'i phyag rgya mo rdo rje dbyings kyi dbang phyug ma'i ngo bor byin gyis brlabs pa dang /
khyed rang rnams 'du shes gsum ldan gyi rnal 'byor dang ldan pas rol nas /
zhu bde lhan skyes kyi bde ba rab tu brtan par byas par mos /
hU~M:
shes rab reg bya'i bde ba yis :
ye shes mchog tu bskyed pa'i yum :
rigs kyi bu la sbyin pa yis :
lhan skyes bde stong mngon gyur shog :
oM sarba ta thA ga ta pra dz+nyA dz+nyA na a b+hi Shiny+tsa hU~M:
rig tsaka gtad /
de ltar shes rab ye shes kyi dbang bskur pas yid kyi dri ma dag
/pho nya'i lam nyams su len pa la dbang /
phyag rgya chen po'i rig 'dzin gyi sa non /
chos sku 'grub pa'i skal pa can du byas pa'o //
bzhi pa tshig dbang bskur ba ni /
sngar dpe las skyes pa'i lhan skyes kyi bde ba rgyur byas pa'i rang gi rig pa dus gsum gyi spros pa dang bral zhing /
snang rig stong pa dbyer med khyab brdal lhun grub kyi dbyings su ma bcos par zhog cig
/a :
bde ba'i ngo bo stong pa nyid :
dbyer med rig pa rjen pa'i ngang :
gzung 'dzin rang dag rang grol ba'i :
mi 'gyur dgongs pa'i gding zungs shig :
oM sarba ta thA ga ta d+harma d+hA tu dz+nyA na gar+b+ha a b+hi Shiny+tsa a a a :
de ltar tshig dbang rin po che bskur pas gnyis 'dzin gyi shes sgrib dag
/ka dag gi ye shes mngon du byed pa la dbang /
lhun grub rig 'dzin gyi sa non /
mi 'gyur rdo rje'i sku thob pa'i skal pa can du byas pa'o //
lnga pa mtha' rten mi bsrun pa'i log par 'dren pa thams cad mngon spyod kyi phrin las drag pos tshar gcod rjes su 'dzin pa la dbang ba'i sgrol dbang bskur ba la dmigs 'dun 'di ltar du mdzod /
phyi snod thams cad khro bo rol pa'i zhing khams dang /
nang bcud ma hA gu ru dbang drag rol pa'i lha tshogs kyi phyag rgyar sad pas /
ma mo mkha' 'gro dam can rnams las la btsud cing bran du khol /
gdug pa can rnams sgrol ba'i phrin las la bzhengs par gyur /
hU~M:
chos kyi dbyings nas sogs drag sgrub ltar bskul /
grub thob bka' brgyad dam /
spyi 'gro'i gzu dpang /
gser skyems /
hom bskyed /
'gugs gzhug lan gsum rjes /
slar yang phyag brnyan pho nya'i tshogs kyis phyag rgya bzhis 'gugs 'ching sdom myos lha dang dbye zhing gzugs la dbab pa'i phrin las mdzad pas /
dgra bgegs gnod byed rnams bros shing 'chor ba'i dbang med cing nyam thag par byas par mos /
dza :
pad+ma drag po'i 'gugs byed sogs rang gzhung ltar gyer zhing /
phyag len rnams slob dpon nam /
slob ma'i gtso bos byed pa gang 'os skabs dang sbyar /
de nas las kyi phur pa sras mchog pad+ma kI la ya'i skur gsal ba phyag tu gtad pas /
mngon spyod drag po'i phrin las kyis khams gsum sgrol ba'i mthu thob par mos la phyogs bcur 'dril zhing 'debs mdzod /
hU~M:
che mchog pad+ma sogs gur drag rtsa dbang nang /
de ltar phyag tu gtad pa'i phur pa sras mchog
/slob ma che mchog pad+ma drag po /
ling+ga bsgral ba'i zhing bcu kun 'dus te /
gsal ba gsum dang ldan pa'i ngang nas phyag gis phur pa bsgral bya'i snying gar btab pas /
kho'i snying gi nang du tshe srog 'dus pa'i thig le dmar ljang 'od 'bar ba de phur rtses blangs pa rang la bstims pas /
rang gi rdo rje'i srog gi zungs su smin par bsam pa ni tshe lung /
slar phur rtse kho'i snying gar tshad pas /
phur pa las byung ba'i 'od zer gyis kho'i rnam shes nr-i dud khar gnas pa'i las nyon bag chags sbyangs nas /
a dkar po dri ma med par gyur pa ni khrus lung /
a de nyid phur rtser blangs pa de 'og min gyi zhing du skar mda' mched pa bzhin song nas rgyal ba'i sras su gyur par bsam pa gnas lung ste /
dgongs pa de dag dang ldan pas brten pa dbyings su bsgral /
rten gzhi'i bag chags kyi lus la phur thun gyi thog ser phab pas rdul du brlags par mos /
hU~M:
pad+ma drag po'i gsod byed sogs rang gzhung gi phur gdab mthar /
rtsa sngags /
oM shrI he ru kaHpad+ma kro d+ha ru lu ru lu hU~M b+h+yo hU~M phaT:la /
las sngags /
b+hin+d+ha b+hin+d+ha mA ra ya rbad :
ces btags pa bzla zhing thun brdeg
/ral gris gtubs /
ling ro hom gzar du blugs par sman raka bran /
de ltar bsgral pa'i sha khrag bdud rtsi'i rgya mtshor sbar pa dkyil 'khor lha tshogs srung ma dang bcas pa'i zhal du btab cing phrin las bcol /
khyed rang rnams lhar gsal bas rol pas drag po'i mthu stobs nus pa'i dngos grub thob par mos /
hU~M:
pad+ma drag po'i lha tshogs sogs gzhung ltar gyer /
de rnams kyis dbang bskur dngos gzhi mtha' rten dang bcas pa legs par grub /
drug pa nus byin brtan pa'i slad du byin rlabs yongs rdzogs gtor ma'i dbang bskur ba ni /
gtor snod dbang drag rol pa'i gzhal yas khang du gtor ma bdud 'dul ma hA gu ru pad+ma drag po'i lha tshogs /
steng gi nam mkha' la rtsa brgyud bla ma /
bar gyi cha la yi dam zhi khro /
'og phyogs mkha' 'gro dam can /
ye shes dang las kyi srung ma'i tshogs dang bcas par gsal ba /
'ur 'ur chem chem snang srid g.yo ba'i zil chen 'bar bzhin khyed rang rnams kyi spyi bor spyan drangs shing bstims pas byin rlabs dang dngos grub ma lus pa thob cing /
de nyid mi nyams par rab tu brtan par byas par mos /
hU~M:
bcom ldan gu ru sogs /
mthar spyi 'gro'i shis brjod bya /
de rnams kyis bdud 'dul pad+ma drag po'i snying po don gyi dbang bskur legs par grub pas de dag gi skabs su khas blangs pa'i dam tshig rnams tshul bzhin srung dgos pas de ltar mdzad pa zhal gyis bzhes pa 'di'i rjes zlos /
gtso bos ji ltar sogs spyi ltar ro //
7
yang 'di'i gtor dbang zur du byed skabs dbang bshad dang /
lha bskyed spyan 'dren rang gzhung bzhin dang /
oM:
bcom ldan khrag 'thung gu ru drag po rtsal :
sku gsum bde gshegs sogs /
zhes dang /
mthar dngos grub rdzas sbyin skabs /
ma hA gu ru pad+ma drag rtsal gyi :
sku gsung thugs dang yon tan sogs dang rtsa sngags rnams bsgyur ba khyad par las gzhan bla ma zhi ba'i gtor dbang skabs bzhin bya'o ///
/
!
gsum pa yi dam zhi ba thugs rje chen po'i dbang gi mtshams sbyor ni /
da lam gyi skabs su babs pa 'di ni rig 'dzin ma hA gu ru'i thugs bcud /
grub pa'i dbang phyug thang stong pa chen po'i thugs thig gi chos sde kun gzigs pad+ma 'od gsal mdo sngags gling pa'i zab mo dgongs pa'i klong las phyungs pa'i zab gter /
rtsa ba gsum gyi sgrub thabs snying po skor lnga'i nang tshan yi dam zhi ba thugs rje chen po'i sgrub thabs dang 'brel ba'i smin byed bgyid pa'i skabs su babs pa ste /
gter gzhung rdo rje'i gsung las /
thugs rje chen po'i rnal 'byor ni :
rang gzhan 'brel tshad 'gro ba kun :
byang chub lam du 'god pa'i phyir :
zab mo'i lam 'di bsgom par bya :
zhes dang /
gangs can lha gcig snying rje'i gter :
sgrub thabs bye ba phrag brgya'i phul :
bod kyi rnal 'byor thang stong pas :
re zhig spel ba'i gnas med pas :
ma 'ongs nga sprul skyes bu la :
smon lam gtad rgya dang bcas te :
chos dbyings thugs kyi thig ler sbas :
nam zhig rten 'brel dus babs tshe :
'gro 'dul phrin las mthar phyin shog :
ces bsngags shing dgongs brgyud gnyer du gtad pa'i sgrub thabs dang 'brel ba'i snying po don gyi dbang bskur zab mo bsgrub pa la sogs /
maN+Dal /
mig dar me tog dang /
gsol gdab phyin gong gi gur drag skabs bzhin la /
ye shes dbab pa'i lha bskyed skabs /
a :
dbyings nyid gdod nas sogs thugs chen rang gzhung ltar /
DA ru thod chang bsnams pas 'khril :
bar dang /
snang stong zung 'jug chen por gsal :
sogs gong gi gu drag dbang gi 'phros la 'jug
/spyan 'dren ni /
hrI:
phyogs dus rgyal ba sogs sngags bcas thugs chen rang gzhung ltar brjod pa'i khyad par sbyar zhing /
gzhan bum dbang grub kyi bar gur drag bzhin dang /
rjes 'brel la gsum gyi /
dang po lha sku phyag rgya'i dbang bskur ba ni /
gtso bo 'phags pa'i sku spyi bor bzhag pa las ye shes kyi sku gnyis pa re 'phros /
khyed rang rnams la thim pas lus kyi dngos 'dzin sbyangs nas 'phags pa'i sku dang dbyer med du gyur par mos /
oM:
'jig rten dbang phyug sogs /
thugs chen dbang gzhung bzhin /
gnyis pa gsung bzlas pa'i lung sbyin pa ni /
dpon slob gnyis ka 'phags pa'i skur //
gsal ba'i slob ma'i snying ga ru //
pad+ma nyi zla'i gdan gyi steng //
ye shes sems dpa' rta mgrin dmar //
thugs klong zla steng hrIHdkar gsal //
slob dpon thugs ka'i sngags phreng las //
gnyis pa mched de slob ma yi //
zhal zhugs thugs srog mtha' skor 'khod //
de las 'od 'phros don gnyis byas //
rgyal ba'i byin bsdus slar 'phros pas //
snang grags lha sngags chos skur sbyangs //
'gro drug thugs rje rigs drug gi
/zhing skur bkod pa'i dmigs gnad bcas //
gsang sngags rnams kyi rjes zlos mdzod //
bsnyen sgrub las sbyor gyi sngags rnams so sor rjes zlos lan gsum re bya /
de brtan par bya ba'i slad du sngags kyi phreng ba mgrin par bzhag pas /
ngag tha mal smra brjod kyi zhen pa sbyangs te /
grags stong yi ge drug ma'i rang gdangs su smin par mos mdzod /
A:
'phags pa thugs rje sogs /
gsum pa thugs kyi rjes gnang ni /
'phags pa'i thugs ka nas thugs rje'i ye shes kyi rnam pa phyag mtshan du shar ba /
mu tig gi bgrang phreng dang /
pad+ma dkar po'i tshogs dpag tu med pa 'phros /
khyed rang rnams kyi snying gar thim pas yid 'khrul rtog gi dri ma sbyangs /
rang byung 'phags pa'i thugs kyi ye shes dang gnyis med ro mnyam du gyur par mos /
hU~M:
snying rje'i dbang phyug sogs /
de ltar bum pa'i dbang bskur pas sogs gur drag bzhin bum dbang dag brjod nas /
tshig dbang dag brjod mtha' bar bskur /
lnga pa mtha' rten 'phags pa'i thugs rje'i phrin las kyi shugs phyung pa myang grol ril bu'i dbang bskur ba ni /
ril bu'i pho brang chen po rang snang gi gzhal yas khang du ril bu re re bzhin thugs rje chen po'i lha tshogs kyi phyag rgyar shar bas spyi bor dbang bskur bas /
lha dang gnyis su med pa'i dbang dang dngos grub thob /
grol ba bzhi ldan gyi phrin las la dbang thob par mos /
hrI:
snang stong 'od gsal sogs kyis dbang bskur zhing ril bu mid du gzhug
/lha nyid ril bu'i sogs nas /
'bar bar bsam :
de ltar byas pa'i phan yon ni /
gzhung las /
mchog gi dngos grub myur ba'i lam :
skye bdun rdzas kyi sbyor ba yi :
ril bu mthong dang dri tshor dang :
myang dang 'chang bas las sgrib zad :
thugs rje chen po'i sras su 'gyur :
tshe 'phos bde ba can du skye :
de phyir 'brel tshad don ldan pa'i :
'gro 'dul phrin las rmad byung ngo :
zhes dang /
ho :
legs 'ongs rigs kyi sogs nas /
mthu ldan shog :
ces gsungs pa nyid thugs la bcags shing nges shes kyis spro ba bskyed mdzod /
drug pa byin rlabs brtan par bya ba'i phyir yongs rdzogs gtor ma'i dbang bskur ba ni /
gtor snod 'gro 'dul thugs rje'i pho brang du /
gtor ma 'phags pa'i lha tshogs mngon sum du gsal ba'i steng 'og phyogs mtshams kun nas rtsa gsum lha tshogs sprin ltar gtibs shing /
byin rlabs bdud rtsi'i char rgyun 'beb bzhin pas /
khyed rang rnams kyi spyi bo la sogs pa'i gnas bzhir dbang bskur bas gnas skabs bzhi'i dri ma sbyangs /
dbang bzhi thob /
rdo rje bzhi'i byin rlabs zhugs /
sku bzhi'i go 'phang mngon du gyur par mos /
oM AHhU~M hrI:
'gro ba 'dren mdzad 'phags mchog spyan ras gzigs :
sku gsum bde gshegs zhi khro'i ngo bor bzhugs :
dkyil 'khor lha tshogs rab 'byams spro zhing sdud :
mos shing gdung bas rtse gcig gsol 'debs na :
dad cing gus pa'i skal ldan slob ma yi :
spyi bo'i pad+mor mngon sum byon nas kyang :
gdul bya'i yul la 'jug pa'i thugs rje yis :
dbang dang byin rlabs dngos grub bstsal du gsol :
lus la snang stong bum pa'i dbang mchog skur :
snang zhen sgrib sbyongs sku yi byin chen phob :
ngag la gsal stong gsang ba'i dbang mchog skur :
rtsa rlung sgrib sbyongs gsung gi byin chen phob :
yid la bde stong gsum pa'i dbang mchog skur :
thig le'i sgrib sbyongs thugs kyi byin chen phob :
dbyer med rig stong bzhi pa'i dbang mchog skur :
rtog tshogs kun sbyongs ye shes byin chen phob :
oM ma Ni pad+me hU~M hrI:
badzra kA ya dz+nyA na A be sha ya a A a b+hi Shiny+tsa oM:
de bzhin du yig drug dang /
sngags thog mtha' gong bzhin spel ba'i /
wAka\u0f8eA:
tsit+ta\u0f8ehU~M:
d+harma\u0f8ehrI:
rnams so sor btags nas bskur /
slar yang nam mkhar bzhugs pa'i dbang lha slob dpon dkyil 'khor pa dang bcas pas rab tu gnas pa'i me tog 'thor zhing /
shis pa'i dbyangs kyis mnga' gsol bar mos shig
/bkra shis brjod /
de rnams kyis 'gro 'dul 'phags pa'i snying po don gyi dbang bskur thob pa yin te /
dbang dus su khas blangs pa'i spyi dang khyad par gyis bsdus pa'i bsrung bya mtha' dag srung sdom bgyid snyam pas 'di'i rjes zlos /
gtso bos ji ltar sogs spyi ltar ro //
7
yang 'di'i gtor dbang zur bkol byed skabs /
dbang bshad dang /
lha bskyed /
spyan 'dren rang gzhung bzhin dang /
oM:
'gro ba 'dren mdzad 'phags mchog spyan ras gzigs :
zhes dang /
'gro 'dul 'phags mchog spyan ras gzigs dbang gi :
sku gsung thugs dang yon tan sogs dang rtsa sngags rnams bsgyur ba'i khyad par las /
gzhan bla ma zhi ba'i gtor dbang skabs bzhin bya'o ///
/
!
bzhi pa yi dam drag po rta mgrin dbang gi mtshams sbyor la /
de la 'dir gang gsan par bya ba ni /
gter gzhung rdo rje'i gsung las /
dbang chen rol pa'i tan+t+ra ni :
zab rgyas bka' gter gzhung gi bcud :
pad+ma sgyu 'phrul zhi khro'i lam :
sngon med kun las khyad 'phags pa :
nga sprul rig pa 'dzin pa yi :
dgongs pa'i gter du sbas rgyas gdab :
rig 'dzin DA ki'i byin rlabs kyis :
rtsol med ngang gis shar nas kyang :
rang gzhan don mang spyod par shog :
ces dang /
steng gdon gza' dang 'og gdon klu :
bar gdon rgyal btsan dam sri sogs :
gdug pa can rnams 'dul ba dang :
bdud bzhi'i g.yul las rgyal ba dang :
'khor 'das kun la dbang bsgyur phyir :
rta mchog rol pa'i gsang rgyud kyi :
dgongs pa mngon du phyung pa 'di :
rnal 'byor skal ldan rnams kyis spyod :
grub pa mthar phyin dngos grub thob :
ces bsngags shing thugs bskyed smon lam gyis gnyer du gtad pa nyid /
deng sang gi gdul bya'i yul la phrin las kyi snang ba 'jug pa'i dus su son pa na /
rig 'dzin grub thob yongs kyi 'khor los sgyur ba pad+ma 'od gsal mdo sngags gling pas dgongs pa'i gter rgya bkrol nas gtan la phab pa /
grub thob chen po'i thugs thig gi rtsa ba gsum gyi sgrub thabs snying po skor lnga'i nang tshan /
yi dam drag po rta mchog rol pa'i sgrub thabs dang 'brel ba'i snying po don gyi dbang bskur bsgrub pa la sogs kyis mtshams sbyar la /
maN+Dal nas bum dbang mtha' bar bla ma drag po'i skabs bzhin mthar chags su bskur zhing /
de la mi 'dra ba'i khyad par slob ma lha bskyed skabs /
a :
dbyings nyid gdod nas sogs rta mgrin sgrub thabs gter gzhung ltar /
gri thod phyag rgya 'dzin pas 'khyud :
bar dang /
snang stong zung 'jug sogs gur drag dbang ltar la /
spyan 'dren ni /
hU~M:
bde chen 'bar ba sogs sngags bcas 'dor len dang /
de nas bum gsang sher ye /
tshig dbang /
gtor dbang /
mtha' rten bcas 'byung ba'i bsgyur so ni /
bum dbang grub nas /
rjes 'brel sku gsung thugs kyi dbang bskur ba la /
dang po lha sku phyag rgya'i dbang ni /
mdun bskyed dang gnyis su med pa'i ye shes kyi phyag rgya slob ma'i spyi bor bzhag pa'i sku las sku gnyis pa mched nas /
slob ma'i gzhi lus la thim pas rags snang dngos por 'dzin pa'i dri ma sbyangs /
snang stong rdo rje'i sku'i 'khor lor byin gyis brlabs par mos /
hrI:
dbang chen rta mchog sogs rta mgrin dbang gzhung bzhin /
gnyis pa gsung bzlas pa'i lung sbyin pa ni /
dpon slob gnyis ka rta mchog skur //
gsal ba'i slob ma'i snying gi dbus //
yang dag phyag rgya gcig pa'i lha'i //
thugs klong pad+ma zla ba'i steng //
ye shes sems dpa' 'phags pa'i sku'i //
thugs kar pad zlar hrIHdkar bsam //
slob dpon thugs ka'i sngags 'khor las //
gnyis pa zhal gyi sgo nas byung //
slob ma'i zhal brgyud srog mthar 'khod //
de las 'od 'phros rgyal ba yi //
byin rlabs dngos grub ma lus bsdus //
slar 'phros rgyal mchod dregs pa btul //
dam can las bskul dgra bgegs bcom //
snang grags lha sngags rol pa'i ngang //
'od zer khro chung mtshon char gyis //
gzugs can gzugs med dam sri bgegs //
bsgral zhing zhal du bstab pa yi //
ting 'dzin ldan pas rjes zlos mdzod //
bsnyen sgrub sngags tshan gsum dang /
sgrub sngags nyi shu pa'i mthar las sbyor sngags btags pa rnams lan gsum re /
de ltar byas pa'i sngags kyi nus pa brtan par bya ba'i slad du sngags kyi phreng ba mgrin par bzhag pas /
g.yo rtsol ngag gi brjod pa grags stong sngags kyi 'khor lor byin gyis brlabs par mos /
hrI:
dbang chen rta skad sogs /
gsum pa thugs kyi dbang bskur ba ni /
ye shes lha'i thugs ka nas 'bar ba'i phyag mtshan 'phros /
bu yi snying gar thim pas gnyis 'dzin bag chags dang bcas pa sbyangs nas /
rig stong thugs kyi 'khor lor byin gyis brlabs par mos /
hrI:
so sor rtog pa'i sogs /
de ltar bum pa'i dbang bskur pas sogs bum dbang gi dag brjod nas /
mchog dbang gsum po grub kyi bar gur drag dbang ltar bya /
lnga pa byin rlabs yongs rdzogs gtor ma'i dbang bskur ba ni /
gtor ma lha dang mchod pa dngos grub ste /
shes pa gsum ldan du yod pa las /
dbang gi skabs su lhar shes par bya ba yin pas /
gtor snod pad+ma dbang gi pho brang bskal me 'bar ba'i dbus su gtor ma dpal chen rol pa'i lha tshogs rtsa gsum dam can dang bcas pa dgyes pa'i byin dang /
rngam pa'i glu /
'bar ba'i gar gyi rol pas snang srid thams cad yom yom shig shig tu brdegs shing choms pa'i cho 'phrul dang bcas /
bu'i spyi bor dbang bskur bas sgo gsum rtog sgrib bag nyal dang bcas pa bcom nas /
dbang chen rdo rje rta'i sku gsung thugs dang rnam dbyer med pa'i byin dbang thob par mos /
hrI:
gtor snod dur khrod sogs /
mthar gtor ma'i lha tshogs 'od du zhu nas slob mar thim pas lha dang skal pa mnyam zhing /
las dang phrin las rab 'byams sgrub nus pa'i mthu dbang thob pa yin no //
drug pa mtha' rten la bsgral sreg 'phang gnan rnams dang 'brel ba'i mngon spyod las kyi rjes gnang sbyin pa'i slad du /
skad cig gis snang srid rta mchog rol pa'i zhing dang sku'i snang char bzhengs pa'i dbus su bdag dang slob ma dpal chen po'i skur gsal ba'i mdun du /
e zhes brjod pas /
las kyi btson khang pho nya'i dmag gis bskor zhing /
dug gsum gyi dbal zer 'khrugs pa'i nang du nr-i tri las dgra bgegs dam sri rid cing nyam thag skyabs dang bral bar gsal /
bdag mdun lha tshogs las 'phros pa'i 'od kyis bskul bas dam can pho nya rnams las la chas te dmigs bya rang dbang med par bkug
/phyag rgya bzhis 'chor med du btab /
lha dang dbye 'beb gzir ba'i phrin las mdzad par gyur /
hU~M:
dkon mchog rtsa gsum sogs nas /
A be sha ya a A:bar rta mchog gzhung gi smad las bzhin lan gsum /
de nas las kyi phur pa sras mchog pad+ma kI la ya'i skur gsal ba phyag tu gtad pas /
mngon spyod drag po'i phrin las kyis khams gsum sgrol ba'i mthu thob par mos la phyogs bcur 'dril zhing 'debs mdzod /
hU~M:
dbang chen rta mchog sogs rta mgrin rtsa dbang nang /
mA ra ya phaT:
de ltar phyag tu gtad pa'i phur pa sras mchog
/slob ma dbang chen rta mgrin drag po /
ling+ga bsgral ba'i zhing bcu kun 'dus te /
gsal ba gsum dang ldan pa'i ngang nas phyag gis phur pa bsgral bya'i snying gar btab pas /
kho'i snying gi nang du tshe srog 'dus pa'i thig le dmar ljang 'od 'bar ba de phur rtses blangs pa rang la bstims pas /
rang gi rdo rje'i srog gi zungs su smin par bsam pa ni tshe lung /
slar phur rtse kho'i snying gar tshad pas /
phur pa las byung ba'i 'od zer gyis kho'i rnam shes nr-i dud khar gnas pa'i las nyon bag chags sbyangs nas /
a dkar po dri ma med par gyur pa ni khrus lung /
a de nyid phur rtser blangs pa de 'og min gyi zhing du skar mda' mched pa bzhin song nas rgyal ba'i sras su gyur par bsam pa gnas lung ste /
dgongs pa de dag dang ldan pas brten pa dbyings su bsgral /
rten gzhi'i bag chags kyi lus bsgral ba'i slad du lha tshogs sprul pa dang bcas pas drag po'i thun rdzas kyi ser ba dang /
rdo rje phur pa'i thog chen phab pas dmigs bya'i lus rdul phran du bshig par mos /
rta sngags yig 'bru nyi shu par spu gri'i sngags /
oM badzra du na b+h+yo tig nan sogs btags pa brjod bzhin phur pa gdab /
thun brdeg
/ral gris gtub /
ling ro bdud rtsis bran pa'i dum gcig zor du btab /
sreg pa'i rjes gnang la /
mdun du me hom sbar ba bsang sbyang /
stong pa'i ngang las drag po'i me thab bskal pa 'jigs pa'i me chen rab tu 'bar ba'i klong na /
dbang chen rdo rje rta'i dkyil 'khor pa dam ye gnyis med kyi 'khor lor bzhugs par gsal ba'i zhal du dmigs bya rnams bsgral pa'i sha khrag bdud rtsi'i rang bzhin du sbar pa'i mgo lag
/nang khrol /
sha khrag
/klad snying /
dmar chen gyi rgyun dang bcas pa phul bas dgyes shing rngams pa'i rkan sgra dang bcas lhag ma med pa rol par mos /
sgrub sngags nyi shu par /
sarba sha trUM big+h+nAn dz+wa la raM khA hi zhes btags pa lan gcig gam bdun sogs kyis ling ro'i lhag ma rnams phul mthar mi dmigs par bzhag
/'phang ba zor gyi rjes gnang la /
gtor zor gnam lcags 'bar ba'i thog mtshon dug zer gyi zi ra 'khyugs pa /
bskal pa 'jigs pa'i 'thor rlung me phung 'khrugs pa'i sgyogs chen 'di nyid bstan pa'i spyi dgra dang /
dam sri rgyal 'gong rnams kyi steng du 'phang bas sbur ma mes bcom pa ltar lhag ma rjes shul med par rdul du brlags par mos /
gur drag sgrub thabs sham du 'byung ba'i zor bskul la /
hU~M:
rta mchog rol pa'i dkyil 'khor lha tshogs rnams //
ma g.yel ma g.yel zhes bsgyur ba dang /
rtsa sngags nyi shu pa'i mthar /
gur drag gi zlog sngags /
ma hA shA ri raM sarba duSh+TAM pra t+yaM gi ra b+h+yo b+h+yo zlog zlog b+h+yo zlog cig :
ces btags pa brjod bzhin zor du 'phang /
gnan pa'i rjes su gnang ba ni /
gtor gzhong sbubs la /
mdun du thar med las kyi btson khang e sgrom me 'bar ba'i nang du dmigs bya'i dgra bgegs dam sri rnams /
sprul pa'i las byed rnams kyis rang dbang med par bkug par gyur /
hU~M:
dkon mchog rtsa gsum bden stobs dang :
chos nyid chos can bslu med mthus :
sdang dgra gnod byed bdud bzhi'i dpung :
dam sri sgab 'dre 'byung po kun :
gtor gzhong ri rab 'og tu khug
/badzra aM ku sha sogs rgya bzhis bkug
/gtor gzhong ri rab 'bar bas mnan pa'i steng du snang srid thams cad rta mchog 'bar ba'i skur gyur te /
ye shes drug gi glu bros nam yang ldang ba'i skabs med cing /
las mjug gsor med pa'i nus pa rdzogs par byas par mos /
spyi'i phrin las mjug bzhin /
hU~M:
sgrub la 'tshe ba'i dam sri sgab 'dre'i tshogs :
sogs nas /
e laM nan :
bar gyi gtor gnan rjes /
hU~M:
dbang chen rgyal po sogs rta mgrin sgrub thabs mtha'i rta bro drug brdung zhing /
rdo rjes rgya gram btab /
gnan dbang phyag rgyun du mi 'byung bas mi dgos /
de ltar dbang bskur mtha' rten bcas rdzogs pa la lha dang mkha' 'gro rnams kyis shis pa'i glu dang /
dge legs byed pa'i me tog char du dbab pas mnga' gsol bar mos /
shis pa brjod /
de rnams kyis yi dam drag po rta mchog rol pa'i dkyil 'khor gyi don dbang legs par thob pa yin pas /
dam tshig gi rim pa dbang mchog rgyal po'i tan+t+ra rnams nas 'byung ba sogs spyi dang khyad par gyi phye ba rnams tshul bzhin du bsrung dgos pas /
de ltar mdzad pa'i blos 'di'i rjes zlos /
gtso bos ji ltar sogs spyi ltar bya'o //
7
yang 'di'i gtor dbang zur bkol byed skabs /
dbang bshad dang /
lha bskyed /
spyan 'dren /
skul tshig dngos bcas rta mgrin dbang gzhung gi
/khrag 'thung gtso mchog sku yi dbyings su rdzogs :
zhes pa'i sku'i mal du gsung gi
/thugs kyi /
ye shes /
sogs dang /
skal ldan bu yi spyi bor dbang bskur bas :
zhes pa'i spyi bo'i mal du /
mgrin par /
snying gar /
lte bar dang /
sngags mtha'i hi hi hi hU~M:
badzra kA ya sogs so sor sbyar ba dang /
pad+ma dbang chen rta mchog rol pa yi :
sku gsung thugs dang yon tan sogs dang /
rtsa sngags 'bru bco lnga pa rnams bsgyur ba'i khyad par las /
gzhan bla ma zhi ba'i gtor dbang skabs bzhin bya'o ///
/
!
lnga pa mkha' 'gro rdo rje phag mo'i dbang gi mtshams sbyor ni /
de la 'dir rgyal ba rgya mtsho'i ye shes kyi sgyu 'phrul rol pa mig 'phrul ltar 'char ba'i dkyil 'khor gyi tshom bu mtha' yas pas lus can thams cad gnas skabs dang mthar thug gi bde ba la sbyor ba'i phyir /
rtsa gsum rol pa'i rgyud dang /
man ngag
/sgrub thabs kyi rim pa bsam las 'das pa snang bar mdzad pa las /
'dir ni rgyal ba kun gyi ye shes kyi dbyings zab mo rnam med stong pa nyid /
rnam bcas kyi phyag rgyar bzhengs pa bcom ldan 'das ma rdo rje phag mo'i sgrub skor dang 'brel ba'i smin byed bgyid pa skabs su babs pa ste /
de'ang gsang ba'i tan+t+ra thams cad kyi yang zhun /
ma hA gu ru'i dgongs bcud /
grub thob chen po'i thugs tig gi rtsa ba gsum gyi sgrub thabs snying po skor lnga'i nang tshan /
dngos grub phrin las kyi rtsa ba mkha' 'gro'i sgrub skor te /
gter gzhung rdo rje'i gsung las /
rdo rje phag mo'i sngags rgyud dang :
man ngag kun gyi snying po'i bcud :
nga sprul sgyu ma'i skyes bu yi :
dbyings la rig pa'i gter du sbas :
rtsol med lhug par gtan la phob :
rang dang gzhan don phan pa che'i :
phrin las mtha' ru dbyung bar gyis :
'brel tshad don ldan e ma ho :
zhes dang /
rdo rje phag mo'i man ngag 'di :
bod kyi rnal 'byor thang stong pas :
dbyings kyi gtso mo dngos nyid las :
snyan brgyud byin rlabs thob pa dang :
pad+ma'i sngags rgyud zung 'brel ba :
dkyil 'khor rgyas par bstan pa ste :
mkha' 'gro'i sgrub thabs kun gyi phul :
snying gi bu la gtad do rgya :
zhes dang /
nyams chag thams cad zhi ba dang :
bde chen ye shes rgyas pa dang :
rlung sems dbang du 'du ba dang :
gzung 'dzin 'byung po tshar gcod pa'i :
bla med phrin las rmad po che :
myur du sgrub pa'i thabs zab mo :
skal bzang mchog gi spyod yul lo :
zhes bsngags par mdzad pa rtsod bral dus babs kyi gter 'byin yongs kyi 'khor los sgyur ba /
pad+ma 'od gsal mdo sngags gling pa'i zab mo dgongs pa'i gter las byung ba /
yum bka' rdo rje phag mo'i snying po don gyi dbang bskur bsgrub pa la sogs /
maN+Dal nas lha ngo bstan grub pa'i bar gur drag dbang gi skabs bzhin dang /
khyad par sgyur so lha bskyed la /
a :
gsang ba mchog gi dgyes pa na :
sogs phag mo'i mngon rtogs ltar /
'khor lo'i dbang phyug chen mor bzhengs :
bar dang /
snang stong zung 'jug sogs gur drag dbang gi skabs bzhin la /
hU~M:
bde chen 'bar ba'i sogs spyan 'dren phag mo rang gzhung ltar sngags bcas brjod pas byin dbab pa dang /
gzhan skabs thob kyi tshig kha bsgyur phran bus brgyan /
zhugs nas mngon par dbang bskur ba dngos la /
bum gsang sher ye bzhi pa'i dbang rnams dang /
mtha' rten sku gsung thugs dbang /
thun mong dang khyad par gyis bsal ba'i dbang rnams rim par 'byung ba las /
dang po bum pa'i dbang gi slad du 'dun pa 'di bzhin du mdzod /
khyed rang rnams dkyil 'khor gyi shar sgor dbang stegs mchod pa'i bkod pas mdzes par 'khod pa la /
rang byung gi bum pa bde skyong gi pho brang du dbyings phyug rdo rje phag mo'i lha tshogs gsal bas spyi bor dbang bskur bar mos /
oM:
sangs rgyas kun gyi sogs phag mo'i dbang gzhung bzhin /
sku ru byin brlabs bsam :
gnyis pa gsang ba'i dbang bskur ba ni /
thod pa'i lha tshogs sogs /
de ltar bdud rtsi byang chub kyi sems sangs rgyas thams cad 'dus pa'i ngo bor 'khyil pa myangs nas ched du brjod pa 'di'i rjes zlos /
a ho sogs /
byang chub sogs nas /
byin brlabs bsam :
gsum pa shes rab ye shes kyi dbang bskur ba ni /
sin+d+hu ra'i dkyil 'khor gyi sngags las gnyis pa zhig 'phros /
khyed rang rnams kyi gzhi'i gtum mo la thim pas bde drod rab tu 'phel /
lte bar sin+d+hu ra'i thig le btab pa de rang 'od thabs kyi dpa' bo rta mchog gi skur gyur pa dang /
lha sngags chos kyi 'du shes kyi sbyor bas bskul bar mos /
hU~M:
rnam thar gsum ldan sogs nas /
byin brlabs bsam :
bzhi pa tshig dbang bskur ba ni /
thabs shes sbyar ba las byung ba'i //
lhan skyes bde ba'i sogs nas /
ye shes rdo rjes byin brlabs bsam :
de rnams kyi dngos gzhi rtsa ba'i dbang bzhi'i rim pa song nas /
lnga pa mtha' rten sku gsung thugs kyi rjes gnang bya ba la /
dang po sku bskyed pa'i rjes gnang sbyin pa'i slad du /
'khor lo'i dbang phyug ma'i sku spyi bor bzhag pas lus kyi sgrib pa snang yul tha mal du 'dzin pa dag
/phung khams skye mched thams cad gdod nas lha'i dkyil 'khor du shes shing rtogs pas /
sku rdo rje mngon du byed pa'i dbang thob par mos /
ho :
deng nas brtsams te sogs /
gnyis pa gsung sngags kyi bzlas pa'i lung blang ba'i slad du dmigs pa 'di ltar sgoms shig
/slob ma lhar gsal thugs ka na //
rang 'dra'i ye shes sems dpa' yi //
thugs dbus nyi zla'i gwa 'u'i sbubs //
ba~M yig gsal bar slob dpon gyi //
thugs ka'i sngags las gnyis pa mched //
zhal nas zhal brgyud ba~M mthar 'khod //
de las 'od 'phros lha rnams bskul //
bde chen nyams 'bar byin rlabs zhugs //
slar 'phros 'phags mchod 'gro sgrib sbyangs //
snang srid dkyil 'khor chen por bzhengs //
pho nya gsum gyis byin nus bsdus /
khyad par rtsa gsum rgyal ba yi //
shangs bug nas zhugs bde chen bskul //
snyoms zhugs bde rgyun shangs bug nas //
rang thim ye shes mchog grub cing //
phrin las rnam bzhi lhun grub pa'i //
ting 'dzin ldan pas rjes zlos mdzod //
bsnyen sgrub sngags gnyis dang /
slar yang oM gsum mar ye shes 'beb sngags dang /
las bzhi'i sham bu btags pa bcas lan gsum re /
sngags kyi nus pa brtan pa'i phyir phreng ba mgrin par bzhag pas /
ngag gi sgrib pa sgra skad tha mal skye 'gag g.yo rtsol du 'dzin pa dag
/rlung sngags rdo rje'i bzlas pa grags stong chu bo'i rgyun bzhin du shes pas /
gsung rdo rje mngon du byed pa'i dbang thob par mos /
ho :
deng nas brtsams te sogs /
gsum pa thugs rdzogs rim ting nge 'dzin gyi dbang bskur ba ni /
me long dwangs pa'i ngos su rang rtsal gyi ri mo sna tshogs ji ltar shar yang /
snang tsam nyid nas grub pa med bzhin /
dbyings kyi rang rtsal sna tshogs shar yang /
shar tsam nyid nas rang gi ngo bor ye shes gnyis med du rdzogs par shes pa'i rnal 'byor gyis /
gzung 'dzin gnyis rtog gis ma bslad pa'i rig pa 'gyur med rang byung don gyi phag mo'i dgongs klong las ma g.yos par gyis la mnyam par 'jog mdzod /
ho :
deng nas brtsams te sogs /
de rnams kyis rdo rje gsum gyi ting nge 'dzin sgom pa la dbang zhing sku gsung thugs kyi sgo nas don gnyis bsgrub par rjes su gnang ba thob pa yin no //
drug pa thun mong skong bshags kyi dbang bskur ba ni /
nyams chag skong ba'i rdzas sman gtor rak+ta mar me rnams phyag tu gtad pas cho ga zab mo'i phrin las kyi rim pa la brten nas /
rang dang gzhan gyi dam tshig chag nyams sdig ltung thams cad skong zhing sor chud de /
thun mchog rigs kyi dngos grub sgrub pa la thogs pa med par 'jug nus pa'i mthu thob par mos /
ho :
deng nas brtsams te sogs /
bdun pa khyad par bdud rtsi ril bu'i dbang bskur ba ni /
bum pa gzhal yas khang du ril bu ye shes mkha' 'gro'i lha tshogs su shar ba'i dkyil 'khor chen pos dbang bskur bas /
snang srid thams cad rang byung don gyi bdud rtsir dag pa'i dgongs spyod dang ldan pas /
rdzas kyi bdud rtsi rang byung ye shes lnga'i dwangs mar sbyar pa'i phrin las grol ba drug ldan gyi sgo nas mchog gi sa la sbyor ba'i 'gro don rlabs po che la 'jug nus pa'i mthu dbang thob par mos /
oM AHhU~M:
don gyi bdud rtsi sogs /
ril bu sbyin la /
lha rnams 'od zhu sogs kyis mid du gzhug
/mngon gyur bsam :
de ltar rang rgyud dag par byed cing cho ga zab mo la 'jug nus pa'i dbang thob pas /
deng phyin chad che ba'i yon tan 'di rnams dang ldan pa'i bdud rtsi chen po'i phrin las kyis sems can gyi don byed par rjes su gnang ba yin te /
ma hA su kha bde ba che :
zhu bde lhan skyes ye shes dang :
badzra rdo rje nam mkha'i dbyings :
rang bzhin lhan skyes stong pa nyid :
zung 'jug de nyid mtshon byed pa :
a mr-ita zhes 'chi ba med :
rnam grol mchog ster bdud rtsi'i bcud :
hU~M gis dbab cing hrIHyis bskyil :
ThA zhes ngo mtshar chen po yi :
sngags kyi sbyor bas dngos grub dbyig
/nus pa mchog tu brtan byed pa'i //
cho ga bla na med ldan pa //
grol ba drug gi las sbyor gyis //
'khor ba dong nas sprugs par byos //
ho :
deng nas brtsams te sogs kyis bdud rtsi ril bu'i pho brang lag tu gtad /
de ltar bgyis pa'i phan yon ni /
gter gzhung rdo rje'i gsung nyid las /
mchog gi phrin las rmad po che :
mthong tshor myong dang reg pa kun :
rnam grol mchog ster bdud rtsi'i bcud :
rin chen za ma tog tu gzhug :
dus dang rgyun du brten pa yis :
nyams chag skong zhing sdig sgrib dag :
tshe dang lang tsho bsod nams 'phel :
khyad par bde chen ye shes skye :
mchog dngos rtsol med 'grub pa'i phyir :
rnal 'byor rnams kyis spyad par bya :
zhes dang /
'dis ni nyams chag rtog sgrib dag :
tshe dang bsod nams dpal 'byor 'phel :
bde chen ye shes snang ba rgyas :
mchog thun dngos grub myur 'grub phyir :
mar ngo tshes bcu la sogs pa :
dus dang rgyun du brtson par bya :
zhes bsngags par mdzad pa'i don la yid ches dang ldan pas /
'di nyid kyi sgo nas rang gzhan gyi don gnyis rgya cher bsgrub par brtson 'tshal /
de ltar dbang bskur zab mo thob pa'i dbang don gyi ye shes rgyud la brtan cing /
gnas skabs dang mthar thug kun tu phun sum tshogs pa'i dpal 'byor gyi snang ba gong du spel ba'i slad du /
phyogs dus kyi rgyal ba dbang lha slob dpon dang bcas pas me tog gi char 'beb cing bkra shis kyi glu dbyangs ldir bas /
dge legs rtag pa'i nyi ma khor yug tu brdal bar gyur par mos /
bkra shis rgyas par brjod /
de dag rnams kyi sgo nas snying po don gyi dbang bskur legs par thob pas /
skabs su thob cing /
khas blangs pa'i dam tshig spyi dang bye brag tu phye ba rnams tshul bzhin mi nyams par bsrung dgos pa'i tshul gter gzhung rdo rje'i gsung las /
de ltar rdo rje theg pa sogs nas /
gces par zungs :
zhes gsungs pa bzhin legs par srung sdom bgyi'o snyam pas 'di'i rjes zlos /
gtso bos ji ltar sogs dam tshig bsgrag gzung /
gtang rag gi maN+Dal /
lus dbul gyi rjes su /
de rnams kyi sgrub thabs snying po skor lnga'i byin rlabs kyi rtsa ba bla ma zhi drag
/dngos grub kyi rtsa ba yi dam zhi khro /
phrin las kyi rtsa ba mkha' 'gro rdo rje phag mo ste /
rtsa ba gsum gyi smin lam dbang gi skor rnams legs par grub nas /
slar yang grol byed kyi gdams khrid zab mo zhu ba'i yon du dmigs te maN+Dal /
de la thugs bskyed pa dang /
sngags bla med kyi khyer so'i rnal 'byor dang ldan pas gsan 'tshal /
gang gsan par bya ba ni /
kun mkhyen bla ma pad+ma 'od gsal mdo sngags gling pa la bka' babs chen po bdun bzhugs pa'i nang tshan /
zab mo dgongs pa'i gter kha la'ang zab cing rgya che bar snang ba las /
grub thob thugs thig gi chos skor la rtsa ba dang yan lag gnyis mchis pa las /
rtsa ba'am rgyab rten grub chen thang rgyal nyid kyi bla sgrub smin byed dang /
zab khrid drwa ba skor bzhi'i rnal 'byor yan lag dang bcas pa ni slad nas 'byung zhing /
yan lag gi skor la'ang /
rgyud sgyu 'phrul dang 'brel ba'i rtsa ba gsum gyi sgrub thabs snying po skor lnga /
lung sgrub pa sde brgyad kyi lung chen 'dus pa'i bka' brgyad /
man ngag smad las /
bka' srung dang bcas pa'i chos sde gsum mam gnyis su byon pa'i phyi ma'ang 'di'i sgrub chen bka' brgyad kyi skor du bzhugs pa yin la /
'dir ni rgyud sde sgyu 'phrul dang 'brel ba'i sgrub thabs snying po skor lnga'i gdams khrid kyi rim pa 'chad pa'i skabs su babs pa yin /
de la'ang zab pa man ngag khrid kyi skor dang /
rgyas bshad rgyab rten gyi skor gnyis su yod pa las /
'dir snga ma tshe 'di la mchog gi dngos grub mngon du byed pa /
man ngag gi zab khrid lam byed rdo rje bzhi'i khrid rim 'bogs pa la gsum /
lo rgyus kyi sgo nas nges shes bskyed pa /
dbang gi sgo nas smin par byed pa /
gdams ngag gi sgo nas grol bar byed pa gsum du gsungs pa las /
dang po dang gnyis pa chabs cig sngon du song zin pa'i khul du byas te /
'dir gsum pa man ngag gi zab khrid ston pa la bzhi las /
dang po lta ba lam byed kyi phreng ba ni /
rgyu shes par bya ba /
ma rtogs /
log rtog
/phyogs rtogs la sogs pa'i lta ba'i dri ma spang bya dang /
yang dag gsang ba'i gnad don blang byar shes pa'i 'jug sgo ma nor bar gtan la phab nas /
rkyen 'jug pa'i mtshan nyid zab mo'i don der 'jug pa'i lam gyi sngon 'gro thun mong dang thun min gyis rgyud sbyangs nas /
gnyis pa thun mong ba rnam shes lam byed kyi ting 'dzin la sku bskyed rim gyi phyag rgya /
gsung bzlas pa sngags kyi 'phrul 'khor /
thugs 'od gsal de kho na nyid kyi rnal 'byor rnams bsnyen sgrub yan lag bzhi ldan gyi sgrom du bcug nas nyams su blang ba dang /
gsum pa ye shes lam byed /
zhu bde lhan skyes dpe'i 'od gsal dang /
rang bzhin lhan skyes don gyi 'od gsal mngon byed kyi rnal 'byor gnyis ka'ang bsnyen sgrub yan lag rnam pa bzhi bzhir phyes shing /
sbyor dngos tshang ba'i sgo nas nyams su blangs pas 'bras bu sku dang ye shes dbyer med nges pa don gyi kun bzang pad+ma 'byung gnas kyi go 'phang /
rang rang gi skal ba dang brtson 'grus kyi rim pas mi tshe 'di'am lo zla tsam gyis mngon du byed nus pa'i lam gyi rim pa rnams dang /
bzhi pa yan lag spyod yul lam byed phrin las kyi rim pa dang /
rab gnas sbyin sreg la sogs pa thams cad kyang bsnyen sgrub rnam bzhis khog phub nas zhib rgyas su bstan pa rnams kyi rtsa ba rdo rje'i tshig rkang gis dngos bstan /
bla ma zhi ba'i bskyed bzlas rdzogs pa'i rnal 'byor du bstan pa bzhin lhag ma bzhi po so sor sbyar bas /
sgrub thabs skor lnga so sor lam byed rnam bzhi'i khrid rim yongs su rdzogs pa re 'gyur zhing /
de rnams so so'i gdams khrid kyang 'dis yongs su rdzogs par 'gyur ba lags pas /
don thugs la nges pa'i snyan gtod cig
/sgrub thabs snying po skor lnga las :
bla ma zhi ba'i sgrub thabs ni :
lam gyi rim par sogs bla ma zhi ba'i sgrub thabs bzhin /
sku dang ye shes phrin las 'grub :
ces pa'i bar mthar chags su dal bar bklag
/ces gsungs pa bzhin le lo dang tshul 'chos med par snying nas nyams su blangs nas skye ba 'di nyid kyis mchog gi go 'phang mngon du byed nus pa'am /
ma mthas kyang rang gis rang ngan 'gro 'khor ba'i gnas ngan 'dir thar med kyi sa bon mi spel bar /
dad pa
