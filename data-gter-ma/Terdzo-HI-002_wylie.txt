@#//
rgyud lung man ngag thams cad kyi nying khu rdzogs pa chen po yang ti sangs rgyas mnyam sbyor gyi khrid yig 'dus shing gsal ba ye shes rang shar zhes bya ba bzhugs so //
na mo gu ru sa man+ta b+ha dra di bud+d+hA ya /
gcig shes kun grol gzhi thog ye sangs rgyas //
thog ma'i mgon po rang byung 'od mi 'gyur //
kun bzang pad+ma 'byung gnas klong chen por //
mi phyed rang rig ngang du phyag 'tshal lo //
grub pa'i shing rta spang ston chos kyi dbang //
snyigs 'gro'i mgon du kun mkhyen bshes gnyen tshul //
'od gsal sprul pa'i rdo rje'i ye shes byin //
sgo gsum rgyud la cig char dbab par mdzod //
klu bdud dbu las byon pa'i yang gter gyi //
them med dwangs ma'i rtsa ba khrid chen brgyad //
dkyus gcig bstan pas sems can sangs rgyas su //
mnyam par sbyor ba'i grol lam bshad par bya //
de'ang 'phags bod gnyis na zab pa'i thugs gter chen po lnga las yang gter gyis khyad par du 'phags pa gnam skas can gyi thugs gter las yang ti rdzogs pa chen po sangs rgyas mnyam sbyor zhes bya ba /
rgyud thams cad kyi rgyal po /
theg pa thams cad kyi yang rtse /
bka' thams cad kyi yang 'grel /
don thams cad kyi mjug sdud /
chos thams cad kyi me long /
man ngag thams cad kyi nying khu 'di ston pa la /
mtshan nyid dang ldan cing khyad par rig pa rtsal gyi dbang thob pa'i slob dpon dang /
dam tshig thub cing nyams len nus pa'i slob bu'i rten 'brel 'dzom pa na /
sngon gyi phyag bzhes spang ston brgyud pa'i bka' srol lag khrid kyi tho yig ltar zla gcig gam zhag nyer lnga'i khongs su rdzogs par 'chad pa dang /
da lta'i phyag bzhes gzhung yan lag dang bcas pa'i snying po bsdus pa khrid chen brgyad smin byed dang bcas pa zhag bdun gyi khongs su rdzogs par mdzad pa'i tshul gnyis las /
phyi ma ltar 'chad pa la gnyis /
nges shes skyed pa lo rgyus dang /
gdams ngag dngos so //
dang po ni /
khrid chen brgyad kyi thog ma gtong thun nyi zla 'od 'bar gyis grol lam dang grol rkyen du byed pa'i tshul nam mkha' la nyi zla shar ba lta bu'i gdams pa ston pa ste /
de'ang gtong thun gyi ngo bo kun rig byang chub kyi sems /
nges tshig rgyud gzhung man ngag thams cad kyi khog don dbub pa /
rnam grangs byung khungs brgyud pa dang /
theg pa spyi gcod dang /
rgyud lung mdo gcod dang /
man ngag gnad gcod kyi gtong thun rnams su yod pa las /
'dir kun 'dus spyi chings kyi gtong thun ston /
dpe 'byung bzhi'i khog nam mkha' la 'dus shing /
de las nyi zla'i snang bas dngos po so sor 'byed pa dang mtshungs pa'o //
de lta bu'i gtong thun lo rgyus dngos la rtsa ba lnga ste /
bstan pa'i babs tshul lo rgyus don /
thams cad sems su 'dus tshul rtsa ba don /
theg rim gcig tu bstan pa yang dag don /
don gnyis mtha' ru phyin pa dgos ched don gyi bshad pa bzhi dang /
gcig shes kun grol gyi don thog dkri ba'i tshul bshad pa'o //
dang po bstan pa rin po che ji ltar babs pa'i tshul lo rgyus don gyi bshad pas 'jug pa po yid ches skyed pa la brgyud pa drug ldan gyi sgo nas bshad de /
gnas chos kyi dbyings su ston pa thog ma'i mgon po bstan pa mi nub pa'i rgyal mtshan sangs rgyas mnyam sbyor rang byung rig pa'i 'khor la dus bzhi zang thal gcig shes kun grol gyi rang bzhin du bstan pa ni chos sku byin rlabs kyi bshad pa /
rang snang 'od gsal gyi zhing du ston pa rdo rje sems dpas bstan pa byar med blo 'das rigs bzhi'i rgyal ba sras bcas la rig pa yul la shar ba'i dus su ting nge 'dzin gyi sgos bstan pa ni longs sku rang gi ngo bos bshad pa /
lha gnas dang po bar pa tha ma gsum du rdo rje 'chang gi sprul pa gsum byon te bstan pa phar phyin gsang rgyud ngo sprod phyi nang gsang ba'i spros gcod dang bcas pa /
rigs gsum sems dpa' sogs sprul pa'i 'khor rnams la thugs rje 'byung ba'i dus su zhu ba dang lan gyi tshul du bstan cing /
lha gnas phyi mar chos 'khor mthar phyin pa'i tshe /
ston pa nyid kyi smin mtshams las sangs rgyas kyi rig 'dzin du sprul pa dga' rab rdo rje la sku gsung thugs kyi zhal tshab gsum gtad de chos nyid kyi klong du mya ngan las 'das shing /
'das rjes chos nyid rang byung gi sgra lnga dang lhan cig rang byung rig pa'i tan+t+ra sogs rgyud gsum sku tshab dang bcas pa dga' rab la babs pa ni sprul sku tshig sdeb sbyor legs pas bshad pa ste /
de dag ni phun sum tshogs pa lnga dang ldan pa rgyal ba dgongs pas brgyud de byin rlabs kyi bka' babs ma nyams par bshad pa'o //
sprul sku dga' rab rdo rje la dpal rdo rje sems dpa' sprul pa'i gzugs kyis bstan pa'i sgra bzhi'i don la brten nas chos thams cad kyi gnas lugs thugs su chud de byang chub ljon pa'i shing la dpe blangs nas /
a ti yo ga la zug pa rtsa ba'i tshul du phyi sems sde /
gyes pa yal ga'i tshul du nang klong sde /
'dril ba sdong po'i tshul du gsang ba man ngag gi sde /
gsal ba me tog gi tshul du yang gsang bla med /
smin pa 'bras bu'i tshul du yang ti sangs rgyas mnyam sbyor gyi skor rnams su bsdebs par mdzad cing /
phyis rgyal ba shAka thub kyi bstan pa la dga' rab nyid o rgyan d+harma ko Sha'i sman ljongs su sprul pa'i skur ston pa na /
gsang ba'i bdag po dngos su byon te rgyal thabs rdo rje spyi blugs rig pa rtsal gyi dbang dang a ti phyi nang gsang ba yang gsang de kho na nyid kyi rgyud lung man ngag rdzogs par gnang ba'i tshul bstan /
des rgya gar rdo rje gdan byang chub kyi shing drung du mkhas pa shrI siM ha dang slob dpon 'jam dpal bshes gnyen gnyis la a ti thig le nyag gcig bya rtsol dang bral ba'i chos yang ti sangs rgyas mnyam sbyor chen po'i skor ma lus pa rdzogs par gdams shing /
chu bo dan tig gi mgo bor sku 'od du yal ba'i tshe 'das rjes rig 'dzin rnam pa gnyis la babs /
rig 'dzin dpal gyi seng ge dur khrod bsil ba'i tshul du dgongs pa la bzhugs pa'i tshe /
sangs rgyas kun dngos rdo rje thod phreng la gsang ba'i bdag po'i lung gis bskul te spyan sngar phebs nas /
rtsol bral bla med yang ti 'bras bu'i gdams pa zhus pas /
bka' gsang thig le'i skor gyi rtsa rgyud /
bshad rgyud /
thugs rgyud /
snyan brgyud /
gzhung man ngag brul tsho dang bcas pa gnang zhing /
slad nas khyad par gyi gdams pa yi ge med pa'i don brgyud brda yis mtshon par mdzad nas phung po lhag med du 'tshang rgya ba'i tshe 'das rjes o rgyan gyi slob dpon chen po la babs pa ste /
de dag ni rig 'dzin rig pa brda yis brgyud de bka'i srol ma nyams par bshad pa'o //
slob dpon sangs rgyas gnyis pa bod yul mun pa'i gling du zhabs kyis bcags /
mi dang mi ma yin pa mtha' dag btul zhing dam pa chos kyi sgron me spar ba'i tshe 'jam dpal sprul pa'i rgyal po khri srong lde'u btsan la rig 'dzin dga' rab rdo rjes lung bstan pa bzhin /
snod min la gsang ba'i ched du has po ri'i rtse mor spyan drangs te phyi nang gsang ba'i mchod pa rgya chen pos mchod de /
theg pa'i yang rtse skad cig la 'tshang rgya ba'i gdams pa zhus pas rdzogs pa chen po'i chos skor bshad rgyud snyan brgyud yi ge can dang yi ge med pa spyi dang /
bye brag bka' gsang thig le'i skor gyi yang zhun yang ti sangs rgyas mnyam sbyor rdzogs par gdams pas /
rgyal po rtogs grol dus mnyam du gyur te phyi rabs kyi don du yi ger bkod nas bsam yas Ar+Ya pa lo'i rta mgrin gyi thugs kar gter du sbas pa ni /
gang zag snyan khung du brgyud nas don khrid phyag bzhes ma nyams par bshad pa'o //
bstan pa'i snying po 'di rnams lha yul du gsang ba'i bdag pos gsang chen rol pa'i dur khrod du sbas pa DA ki mas dga' rab rdo rje la gtad /
des bya rgod spungs pa'i brag la sbas /
mi yul du dga' rab phyi mas gter nas spyan drangs te skal pa can 'ga' la gdams shing /
chos skor rdzogs pa o rgyan yul dang byang chub kyi shing drung du sbas pa shrI siM ha dang pad+ma thod phreng gis mkha' 'gro'i bka' rgya bkrol te /
gu ru pad+mas bod yul du dpal gyi bsam yas bzhengs pa'i tshe /
dge bsnyen she'u mkha' ris gdan drangs pa'i shul lam /
brag lung mon mkhar steng du byang chub sems dpa' zla 'od gzhon nu'i sprul pa mon tsan+d+ras sbyin bdag zhus te sku gsung thugs kyi rten gter spyi dang /
khyad par yang gter gyis khyad par du byas pa'i thugs gter chen po lho brag mkhar chu'i brag la rgyas btab /
de thams cad kyang DA ki ma la gcig nas gcig tu gnyer gtad de dag cing ma nyams pa'i dgos don bcu gnyis kyi phyir du gter du btsas pa ni /
mkha' 'gro gtad rgyas brgyud pa'i tshul gyis chos kyi gzhung ma nyams par bshad pa'o //
de lta bu'i thugs gter chen po de nyid mnga' bdag 'jam mgon khri lde'i 'bras bu mthar phyin pa'i gsung gi rnam 'phrul /
gter ston grub thob thams cad kyi rgyal po /
7gu ru rin po che chos kyi dbang phyug gis spyan drangs te stod nas bal bo b+ha ro /
khams kaHthog pa ma Ni rin chen /
gnyal ston dzam+b+ha la /
rigs sras pad+ma dbang chen sogs skal ldan gyi gdul bya bsam gyis mi khyab pa smin grol mthar phyin par mdzad pa las /
gtso bor nyid kyi gsung las /
slob ma rgyal ba rigs lnga yod //
'og rta rta mgrin dbang rgyal yod //
ces gsungs pa bzhin sangs rgyas mi bskyod pa'i ngo bor bzhugs pa myang sman lung pa mi bskyod rdo rjer grags pa dang /
de nyid kyi yab myang ston mnyam med nam mkha' bsod nams sam myang ston dbon por grags pa de nyid chos tshul 'di'i brgyud pa'i gtso bo yin la /
de'ang chos dbang rin po ches myang ston yab nam mkha' bsod nams la bstsal /
de nas rim pa bzhin sman lung pa mi bskyod rdo rje /
dwags ston dbang phyug rdo rje /
gnyan ston ye shes rdo rje /
de las se sdings pa yab sangs rgyas dpal dang sras yon tan bzang po la gnang /
gnyis ka las kun mkhyen chos sku 'od zer gyis zhus /
de nas mtshungs med dpal 'byor dbang phyug
/chos dbang gdung rabs brgyad pa sprul sku chos kyi dbang po /
rigs sras karma gu ru /
de sras karma dbang 'byor /
blo mchog rig pa'i rdo rje /
skyi ston 'jam dbyangs legs bshad rgya mtsho /
de las kha mo ba rig 'dzin grags pa dbang phyug
/grub chen pad+ma rang shar gnyis kyis gsan /
gnyis ka las spang ston gsang bdag rdo rjes gsan /
de las lcags zam bdun pa bstan 'dzin ye shes lhun grub /
spang ston pad+ma tshe dbang /
sgrol ston 'jam dbyangs chos kyi rgyal mtshan /
thams cad mkhyen gzigs bka' drin mtshungs med 7'jam dbyangs mkhyen brtse'i dbang po'am kun mkhyen rdo rje gzi brjid kyi zhal snga nas bdag cag la smin grol gyi bdud rtsi bka' drin gyi snying por bstsal pa ni /
las 'phro gter chos la spyod pa gdams ngag gi sarga ma log par bshad pa'o //
rgyal ba rdo rje sems dpa' nas rim par thugs dang sgra tshig yi ger brgyud pa'i gter chen sbed pa'i tshe /
las 'phro skal par ldan pa dang /
shes rab blo ldan snying rje can dang 'phrad par shog cig pa'i smon lam gyi dbang gong ma gong mas 'og ma 'og ma la bskur pas smon lam mtha' btsan te brjod don mi bslu ba ma zad /
gter sbed pa po dang 'don pa po dgongs pa mi gnyis pas 'og mas kyang lung chen yongs su rdzogs pa thob pa ni /
smon lam dbang bskur gyi brgyud pa las smin grol rgyun srol ma nyams par bshad pa'o //
gnyis pa thams cad sems su 'dus tshul rtsa ba don ni /
ngan rtog 'khor ba dang bzang rtog myang 'das thams cad rang sems blo'i ri mo kho na yin pas /
chos sgo'i rnam grangs /
theg pa'i rim pa /
sa lam sbyang bgrod sogs theg pa 'og ma ba'i ngor mthong rtogs tha dad ltar snang yang theg pa 'di pa'i lugs kyis /
ye nas rang byung thig le nyag gcig rtsol med lhun gyis grub par la bzlo bar bshad pa'o //
gsum pa theg rim gcig tu bstan pa yang dag don ni /
sems can blo'i bye brag tha dad pas bstan pa'i chos theg pa'i sgo sna tshogs su gsungs pa rnams kyang /
gdul bya gang zag dbang po rab 'bring tha ma la gsum rer dbye bas /
'dul byed theg pa rim pa dgur 'du zhing /
de rnams kyang snga ma las phyi ma khyad par bzhi res 'phags shing /
mthar gtugs na /
lung gi thig le las /
rgya mtsho chen por chu klung kun 'dus ltar //
bla med don rtogs theg pa thams cad 'dus //
zhes gsungs pa ltar theg mchog bla na med pa yang ti sangs rgyas mnyam sbyor 'dir 'dus par bshad pa'o //
bzhi pa don gnyis mtha' ru phyin pa dgos ched don gyis bshad pa ni /
mnyam sbyor gyi don khrid 'di /
ma rtogs log rtog 'jig rten pa rnams dang /
phyogs rtogs nyan rang byang sems gsang sngags phyi pa rnams dang /
yang dag rtogs pa sngags nang pa yo ga gsum dang /
ji bzhin rtogs pa spyi ti pa la'ang dgos te so so rang sa'i sgrib byed bag chags kyi zhen 'dzin las grol nas gong ma gong ma'i mngon rtogs la sbyor ba'i ched don yod cing /
kun gyi mthar thug ma 'dres yongs rdzogs brjod med mu mtha' yas pa'i ka dag da lta skad cig ma la sangs rgyas kyi sar sbyor zhing 'khor 'das mnyam sbyor du grol bar byed pa dang /
bye brag gtong thun thog mar bshad pa la'ang /
brgyud pa dang chos kyi byung khungs shes pas grol rkyen du yid ches pa dang /
don gyi khog dbub pas gzhan la 'gram chu mi ldang ba dang /
thad sor rang ngo sprad pas bshad pa grol lam du 'gyur ba dang /
brda don gnad dang bkrol bas go rtogs rgyud thog tu bsre ba dang /
spyi gnad snying por bkrol te yang ti'i gnad gsal bar ston pas skad cig la rgyud grol ba'i dgos ched dang ldan par bshad pa'o //
lnga pa gcig shes kun grol gyi don thog dkri ba'i tshul ni /
bshad pa'i tshoms gsum gyis dkyus kyi don 'grel /
snying po'i bka' tshoms gsum gyis ka dag ming med yang ti'i don ngo sprad /
gdams pa'i bka' tshoms gsum gyis snyan brgyud kyi man ngag gnad du bsnun /
yang ti'i snying po gcig tu 'dus pa'i nyams len bshad pa bzhi las /
snga ma gsum gyi grub don phyi ma'i don mdor dril na /
thag chod gsum gyis blo thag bcad /
pra khrid ti kas nyams su blang /
gcig shes don gyi steng du sangs rgyas kyi dgongs pa yongs su rdzogs par bshad pa gsum las /
dang po ni /
blos btags theg rim mtha' dag a ti'i spyi phud yang ti'i de nyid du 'dus par thag bcad pa dang /
nges don gyi chos thams cad lta sgom spyod 'bras bzhir bshad kyang sems nyid gzhi med ka dag
/dngos med zang ka
/byar med blo 'das /
ma 'dres yongs rdzogs gcig shes na kun shes par thag bcad pa dang /
mdo rgyud man ngag thams cad kyi gnad chos nyid dgag sgrub med par nyams su myong ba'i ngang du rang sar grol zhing rdzogs par blo thag bcad pa'o /

/gnyis pa pra khrid ti kas nyams su blang ba ni /
thog mar pra khrid gtong thun gyis rgyud gzhung man ngag thams cad kyi khog dbub ste nam mkha' la nyi zla shar ba lta bus grol rkyen grol lam du bstan pa dang gcig
/de rjes rim bzhin sngon du 'gro ba'i bla ma'i don khrid kyis rten gyi gang zag sgrom du gzhug ste 'khor los sgyur rgyal khang bzang du tshud pa lta bu'i man ngag bstan pa dang gnyis /
bla ma'i rnal 'byor gyi don khrid kyis rang rgyud kyi nyon mongs 'dul ba mes 'khyag pa 'ju ba lta bu'i man ngag dang gsum /
'khor 'das ru shan 'byed pa'i don khrid kyis rang byung ye shes kyi sgo 'byed pa me long g.ya' phyi ba lta bu'i man ngag dang bzhi /
ma bcos sor 'jog gi don khrid kyis ngang dwangs ka dag las g.yo ba med pa bar snang dag pa'i dbyings lta bu'i man ngag dang lnga /
btags grol ngo sprod kyi don khrid kyis shes bya gcig shes kun grol du gdeng thob pa phyi rkun dang nang byan 'dzom nas yid bzhin gyi nor bu thob pa lta bu'i man ngag dang drug
/rig pa rtsal sbyong gi don khrid kyis rtogs pa bogs 'byin pa gyad phrug rtsal sbyong ba lta bu'i man ngag dang bdun /
mthar gdams gtad pa'i don khrid kyis sangs rgyas lag bcang du gtad pa nor bu thob nas mnga' gsol zhing longs spyad pas re 'dod rtsol med du skong ba lta bu'i man ngag dang brgyad kyis snyan brgyud yi ge med pa'i gdams pa rdzogs par bstan pa'o //
gsum pa gcig shes don gyi steng du sangs rgyas kyi dgongs pa yongs su rdzogs par bshad pa ni /
ngo bo nyid kyi gnad gsang gcig shes pas sangs rgyas thams cad kyi bka' lung dgos pa mtha' dag yongs su rdzogs pa'i gdeng chen po thob pa ste /
shes rab chen pos skad cig la //
chos kun khong du chud pa 'chang //
chos kun mngon par rtogs pa ste //
zhes gsungs pa ltar ro //
gtong thun 'di nyid lo rgyus kyi khog dbub las grol rkyen tsam du 'gro ba gzhan dang sgra tsam mthun yang /
brda don gyis rang ngo 'phrod pas grol lam dngos su 'gyur ba'i cha nas don 'phags shing /
spyi rgyud las /
lo rgyus don gyis spyi gnad bkrol //
brda don sprad de go rtogs bsre //
gtong thun nyid nas grol las che //
zhes 'byung ba ltar dbang rab kyi gang zag gtong thun nyid kyis thos grol dus mnyam du 'gyur bas /
mthong thos sangs rgyas dang mnyam par sbyor ba'i khrid chen dang por gsungs pa yin no //
!
//gnyis pa lo rgyus de ldan gyi gdams ngag dngos bstan pa la gsum /
sngon 'gro /
dngos gzhi /
rjes kyi gdams pa'o //
dang po la'ang gsum /
spyi'i sngon 'gro /
khyad par gyi sngon 'gro /
thun mong ma yin pa'i sngon du 'gro ba'o //
dang po ni /
khrid chen gnyis pa sngon du 'gro ba'i bla ma'i don khrid kyis rten gyi gang zag sgrom du 'jug pa 'khor los sgyur rgyal pho brang du tshud pa lta bu'i gdams pa ston pa ste /
de'i ngo bo don la smon pa dang thabs la 'jug pa'i byang chub kyi sems /
nges tshig khrid 'og ma rnams kyi sngon du 'gro ba /
dbye ba thun mong dang thun min la sogs pa /
dpe lo tog gi sngon du so nam 'gro dgos pa lta bu /
de'ang gnas dus ston 'khor chos phun sum tshogs pa lnga dang ldan pa'i skabs su 'jug sgo'i dbang bla ma gsang 'dus gtor dbang gnad kyi shog gcig mas chos sgo phyes te /
bslab byas sgrom du gzhug pa dngos la gsum /
mi rtag pa dran pa dang /
bla ma bsnyen bkur ba dang /
sngon 'gro'i nyams len dngos la 'jug pa'o //
dang po ni /
chos la 'jug pa'i rkyen dang dge sbyor la skul ba'i grogs thog ma nyid du mi rtag pa rjes su dran pa gal che ste /
de'ang sgyu ma /
zil pa /
chu bur /
smig rgyu /
mar me /
rmi lam /
glog
/skar ma /
sprin /
dri za'i grong khyer te dpe bcus mtshon nas phyi snod kyi 'jig rten /
nang bcud kyi sems can thams cad mi rtag cing /
rang gi thog tu'ang 'ong nges pas nam 'chi cha med /
shi tsa na mi slu ba'i skyabs mchog dam pa'i chos yin kyang /
theg dman rtsol bcas kyis gol sar bcings pas /
yang dag nges pa'i don dang de ston pa'i mtshan ldan gyi bla ma la dad cing gdung ba skom pa chu 'dod pa ltar bya'o //
gzhung las dngos su ma gsungs kyang bstan rim khrid srol spyi dang mthun par /
mi rtag pa sgom pa'i rten dal ba brgyad dang 'byor pa bcu ldan gyi mi lus rin po che lha las lhag pa 'di nyid yid bzhin gyi nor bu las kyang ches rnyed par dka' ba dang /
shi ba'i 'og tu las dkar nag rjes su 'brang zhing rgyu 'bras bslu ba med pas rang gis ma byas pa dang mi 'phrad byas pa chud mi za bar dge las bde ba dang sdig las sdug bsngal gyi 'bras bu 'byung ba dang /
'khor ba'i gnas ris gang du skyes kyang sdug bsngal gsum gyi rang bzhin las ma 'das pa'i tshul rnams kyang legs par bsam la rgyud thog tu bkal bar bya'o //
gnyis pa bla ma bsnyen bkur ba ni /
sangs rgyas chos kyi sku ni spros bral ngos gzung dang bral /
longs sku'i gdul byar gyur pa'i skal pa dang mi ldan /
sprul pa'i sku kho na rang gi bla ma yin nges snyam pa'i thag chod kyi mos gus drag pos sangs rgyas kyi 'du shes bskyed la lus srog longs spyod dang bcas pa maN+Dal 'bul zhing /
ji ltar nus pa'i bsnyen bkur bya dgos so //
gsum pa sngon 'gro'i nyams len dngos la 'jug pa la /
gzhung las skyabs sems tshogs gsag rang byin rlabs maN+Dal sngon 'gros yengs med gsol 'debs dbang len bcas drug tu gsungs kyang /
brgyud pa'i phyag bzhes su yengs med kun gyi khongs su bsdus /
rdor sems sgom bzlas bsnan nas drug tu mdzad de /
lam log pa las ldog pa skyabs 'gro /
lam dman pa las ldog pa sems bskyed /
tshogs gsog byed yan lag bcu pa /
sgrib pa sbyong byed rdor sems sgom bzlas /
gsang sngags kyi snod du rung byed rang byin rlabs /
maN+Dal la brten nas gsol 'debs dbang bzhi len pa'i khrid rnams so //
dang po ni /
skyabs su 'gro ba'i yul phyi mchog gsum /
nang rtsa gsum /
gsang ba sku gsum po thams cad bla ma rdo rje 'dzin pa nyag gcig tu 'dus pas kun 'dus nor bu lugs kyi skyabs yul gsal 'debs pa ni /
rang nyid gnas pa'i sa phyogs dag pa'i zhing bkod pa tshad las 'das pa'i mdun gyi nam mkhar pad sdong nyi zla'i steng du /
ngo bo rang gi drin can rtsa ba'i bla ma yin pa la /
rnam pa pad+ma thod phreng rtsal gsang 'dus mi bskyod rgyal ba sku mdog mthing ga zhal gcig phyag gnyis pa /
phyag g.yas gser gyi rdo rje thugs kar 'dzin cing /
g.yon dril bu dkur brten pa /
zhabs rdo rje'i skyil krung dang /
dbu la rin po che'i prog zhu gsol zhing dar dang rin po che'i rgyan ldan zhi zhing 'dzum pa /
pang du rgyal yum mtsho rgyal ma dkar la dmar ba'i mdangs chags pa /
phyag g.yas yab kyi mgul nas 'khyud cing /
g.yon pas thod pa bdud rtsis gang ba yab kyi zhal du stob pa /
zhabs gnyis yab kyi rked la 'khril cing rin po che'i rgyan sna tshogs kyis brgyan pa /
'ja' 'od kyi klong du bzhugs par gsal gdab la skyabs gnas kun 'dus su nges shes bskyed /
skyabs su 'gro mkhan nam mkhas khyab pa'i sems can thams cad bdag kho nar bsdus te /
dus byang chub ma 'thob kyi bar du /
bsam pa byang chub kyi sems gnyis dang ldan pas /
tshul lus ngag yid gsum gus pa chen po'i sgo nas /
tshig bdun gsol 'debs lan gsum sngon du 'gro ba'i /
skyabs 'gro'i tshig
/kyai :
dkon mchog gsum gyi rang bzhin byang chub sems :
bdag sogs 'gro ba kun la dgongs su gsol :
sangs rgyas chos dang dge 'dun la :
bdag sogs 'gro kun skyabs su mchi :
bla ma yi dam mkha' 'gro la :
bdag sogs 'gro kun skyabs su mchi :
chos sku longs sku sprul sku la :
bdag sogs 'gro kun skyabs su mchi :
zhes tshig rkang brgyad po thun du bcad la ci nus bsags pa'i mthar /
bla ma 'od zhu spyi bor thim //
bdag rgyud byin gyis brlabs par gyur //
ces bla ma 'od du zhu nas rang dang dbyer med du 'dres par mos la gnas lugs kyi ngang du mnyam par gzhag
/skyabs 'gro'i bslab bya spyi dang mthun cing /
don gyi skyabs 'gro gnad du song ba'i rtags o rgyan chen po'i zhal nas /
'khor ba'i chos la blo log na /
dge 'dun la skyabs su song ba'i rtags yin /
sems kyi ngo bo stong gsal chos skur rtogs na /
chos kyi thugs rjes bzung pa'i rtags yin /
rang bzhin 'od gsal mthong na /
sangs rgyas kyi thugs rjes bzung pa'i rtags so //
zhes gsungs pa ltar ro //
gnyis pa lam dman pa las ldog pa'i sems bskyed ni /
ngo bo sems can gyi don du bla na med pa'i byang chub 'thob par 'dod pas /
rgyu smon pa dang 'jug pa'i sems bskyed nas thabs de dag gi bslab bya spyi dang khyad par bskyed rdzogs zab mo'i don la /
grogs brtson 'grus kyi stobs dang ldan pas slob pa ste /
lag len mdor bsdu na /
nam mkha'i mthas khyab pa'i sems can thams cad 'khor ba sdug bsngal gyi rgya mtsho chen por :
rang rgyud gzung 'dzin gyi zhags pas bcings pa las grol bar bya ba'i phyir :
bdag gis theg pa mchog gi chos la thos bsam sgom pa'i shes rab kyis nan tan du 'bad par bya'o :
zhes pa'i don yid la bsam zhing ngag tu brjod pas kun rdzob sems bskyed kyi don tshang la /
de ltar sems skyed mkhan gyi ngo bo la bltas pas bskyed bya skyed byed skyed thabs gang gi ngo bor yang ma grub pa stong gsal 'dzin med kyi ngo bor 'char ba la mnyam par bzhag pa ni don dam sems bskyed kyi don no //
gsum pa tshogs gsog byed yan lag bcu pa ni /
rgyu bsod nams kyi tshogs la brten nas 'bras bu ye shes kyi tshogs rdzogs dgos pa yin te /
de la gsag sbyong gi sgo bsam gyis mi khyab pa mchis pa thams cad kyang yan lag bdun dang brgyad la sogs par 'du zhing /
skabs 'dir gsang sngags nang gi yan lag bcu pa dmigs su bstan pa ste /
de la thog mar tshogs zhing spyan 'dren pa'i yan lag ni /
bla ma yi dam mkha' 'gro gshegs :
zhes brjod pa'i tshe /
rang gi mdun gyi nam mkhar pad+ma thod phreng rtsal la rtsa gsum dam can rgya mtshos bskor ba khra lam mer byon par bsam /
gnyis pa bzhugs su gsol ba'i yan lag la /
nyi zla pad+ma'i gdan la bzhugs :
zhes mdun mkhar thabs shes dri med kyi don nyi zla pad+ma'i gdan la bzhugs par bsam /
gsum pa phyag 'tshal ba'i yan lag
/lus ngag yid gsum gus phyag 'tshal :
zhes pas bdag gzhan sems can thams cad kyis lus zhing gi rdul snyed du phyag 'tshal bar bsam /
bzhi pa mchod pa'i yan lag
/phyi nang gsang gsum mchod pa 'bul :
zhes pas mchod pa dngos su 'byor pa dang /
yid kyis sprul pa'i bye brag
/phyi'i mchod pa me tog bdug spos snang gsal dri chab zhal zas rol mo la sogs pa dang /
nang gi mchod pa rdo rje'i gzugs sgra dri ro reg bya /
sman raka gtor gsum /
gsang mchod rig ma brgyad dang bcu drug la sogs pa nam mkha'i khams gang bar dmigs nas blos blangs te 'bul ba'o //
lnga pa bshags pa'i yan lag
/nyams chag sdig sgrib mthol zhing bshags :
zhes pas bdag cag gis tshe rabs 'khor ba thog ma med pa nas da lta yan chad du bsags shing /
phyin chad gsag par 'gyur ba'i bcas pa dang rang bzhin gyi kha na ma tho ba spyi dang /
khyad par rdo rje theg pa'i dam tshig nyams chag nyes ltung ci mchis pa thams cad gnong zhing 'gyod pas mthol lo bshags so snyam pa'o //
drug pa rjes su yi rang gi yan lag
/gsang sngags sgrub la rjes yi rang :
zhes pas khyed rnams kyis gsang sngags bla med bskyed rdzogs rnam pa gsum gyi sgrub pa zab mo mdzad de don gnyis mthar phyin pa la rjes su yi rang ngo snyam pa'o //
bdun pa chos 'khor bskor ba'i yan lag
/smin grol gsang sngags chos 'khor skor :
zhes pas bdag gzhan thams cad smin cing grol ba'i slad du khyad par bla na med pa gsang sngags rdo rje theg pa'i chos kyi 'khor lo rgya chen po bskor du gsol ba'o //
brgyad pa bzhugs su gsol ba'i yan lag
/lhun gyis grub par bzhugs su gsol :
zhes pas slad nas mya ngan las 'da' ba'i tshul mi ston par rdo rje'i gsang ba gsum 'gyur ba med par lhun gyis grub pa chen po'i ngang du bzhugs su gsol ba'o //
dgu pa dge ba bsngo ba'i yan lag
/snying po sems can don du bsngo :
zhes pas 'dis mtshon bdag gzhan dus gsum gyi dge ba'i snying po mtha' dag sems can thams cad mi gnas pa'i byang chub chen po 'thob pa'i don du bsngo ba'o //
bcu pa smon lam gdab pa'i yan lag
/yang dag rdo rje'i don rtogs shog :
ces pas dge rtsa de dag gi mthu las bdag gzhan kun gyis mthar thug yang dag pa'i ting nge 'dzin rdo rje lta bu'i don phyin ci ma log par rtogs par shog cig snyam du smon pa ste /
tshig gi rjes su don dran pa las gzhan du mi g.yengs pa'i ting nge 'dzin la blo bzhag ste /
bla ma yi dam mkha' 'gro gshegs :
nyi zla pad+ma'i gdan la bzhugs :
lus ngag yid gsum gus phyag 'tshal :
phyi nang gsang gsum mchod pa 'bul :
nyams chag sdig sgrib mthol zhing bshags :
gsang sngags sgrub la rjes yi rang :
smin grol gsang sngags chos 'khor skor :
lhun gyis grub par bzhugs su gsol :
snying po sems can don du bsngo :
yang dag rdo rje'i don rtogs shog :
ces tshig rkang bcu po ji ltar nus pa brjod /
mthar tshogs zhing 'od du zhu nas rang la thim pas rgyud byin gyis brlabs par mos te bsam brjod bral ba'i rang rig gi ngo bo bskyang ngo //
bzhi pa sgrib pa sbyong byed rdor sems sgom bzlas ni /
sa lam gyi yon tan sgrib cing dngos grub la gegs byed pa'i rgyu nyon mongs pa /
rkyen sdig sgrib nyes ltung tshad med pa zhig rang rgyud la yod pa de ma sbyang na lam gyi mngon rtogs skyer mi btub la /
sbyong byed gnyen po sgo drug tu bshad pa sogs kun las zab cing khyad par du 'phags pa rdo rje sems dpa'i sgom bzlas bya ba ni /
rang tha mal pa'i spyi bor pad zla'i gdan la dpal rdo rje sems dpa' sku mdog dkar po zhal gcig phyag gnyis /
phyag g.yas gser gyi rdo rje thugs kar 'dzin cing g.yon dngul dkar gyi dril bu dkur brten pa /
dar dang rin po che'i rgyan ldan zhi zhing 'dzum pa /
zhabs gnyis sems dpa'i skyil mo krung gis 'ja' 'od kyi klong na bzhugs par gsal ba'i thugs kar zla ba'i dkyil 'khor nya gang ba /
de'i dbus su hU~M/
de'i mthar yi ge brgya pa'i sngags kyi phreng ba yig mgo hU~M gi mdun nas brtsam ste g.yon skor du yig 'bru rnams ma 'dres par mu tig bstar la brgyus pa bzhin 'khod par bsam la /
de gsal gdab pa'i phyir /
spyi gtsug pad zla'i gdan steng du :
bla ma rdo rje sems dpa'i sku :
sku mdog shel 'dra'i thugs ka ru :
zla steng hU~M la yig brgyas bskor :
de las bdud rtsi'i chu rgyun babs :
bdag gi nyams chag sgrib dag gyur :
zhes pa'i tshigs bcad brjod la /
gsol 'debs kyi tshul du yi ge brgya pa /
oM badzra satwa sa ma ya :
ma nu pA lA ya :
badzra satwa twe no pa :
tiSh+Tha dr-i D+ho me b+ha wa :
su toSh+yo me b+ha wa :
a nu rak+to me b+ha wa :
su poSh+yo me b+ha wa :
sarba sid+d+hi m+me pra yats+tsha :
sarba karma su tsa me :
tsit+taM shre yAMHku ru hU~M:
ha ha ha ha ho :
b+ha ga wAna?:
sarba ta thA ga tA:
badzra mA me muny+tsa badzrI b+ha wa ma hA sa ma ya satwa A:
zhes ci nus bzla zhing mos gus dung dung bskyed pa'i rkyen gyis /
thugs ka'i hU~M dang sngags phreng las bdud rtsi'i rgyun skya nar nar babs /
rang gi spyi bo nas mar brgyud khong pa'i nang thams cad khengs /
nad thams cad rnag khrag chu ser /
gdon thams cad sdig sbrul 'bu srin /
sdig sgrib thams cad dud khu sol khu'i rnam par ba spu'i bu ga 'og sgo rkang mtheb rnams nas thon te sa rim pa dgu'i 'og tu song /
slar yang bdud rtsi'i rgyun lus kyi phyi nang med par babs pas /
lus phyi bkrus nang bkrus shel sgong phyis pa bzhin skya sangs kyis song ba'i dmigs pa bskyar /
mthar bdud rtsi'i bcud kyis lus khengs par mos la /
mgon po bdag ni mi shes rmongs pa yis //
dam tshig las ni 'gal zhing nyams //
bla ma mgon pos skyabs mdzod cig
/gtso bo rdo rje 'dzin pa che //
thugs rje chen po'i bdag nyid can //
'gro ba'i gtso la bdag skyabs mchi //
sku gsung thugs rtsa ba dang yan lag gi dam tshig nyams chag sdig sgrib nyes ltung dri ma'i tshogs thams cad rtsa ba nas byang zhing dag par mdzad du gsol /
zhes gsol ba btab pas /
rdo rje sems dpa'i zhal nas rigs kyi bu khyod kyi sdig sgrib thams cad ngas dag par byas yod do zhes dbugs dbyung bstsal te /
bla ma rdo rje sems dpa' nyid :
dgyes pa chen pos rang la thim :
rang yang kun gzhi ma bcos pa'i :
ngang la yid ni 'dzin pa bral :
rnam dag spros bral chos kyi sku :
zhes dgyes pa chen pos 'od du zhu nas rang la thim par mos la gnas lugs ma bcos 'dzin med kyi ngang du mnyam par bzhag cing /
de las ldangs pa na dge ba bsngo /
de ltar skyabs sems sngon song rten gyi stobs /
sgom bzlas la brtson pa gnyen po kun tu spyod pa'i stobs /
sngar byas kyi sdig pa la 'gyod pa rnam par sun 'byin pa'i stobs /
phyin chad mi bgyi ba'i dam bca' brtan pa nyes pa las slar ldog pa'i stobs te /
de bzhi dang ldan pas nyams su blangs pa'i rtags dngos nyams rmi lam du 'byung zhing /
'bras bu sgrib pa gnyis tshegs med par 'byang bar 'gyur ro //
lnga pa gsang sngags kyi snod du rung byed rang byin rlabs ni /
yang ti seng ge'i 'o ma lta bu'i bcud tha mal snod ngan gyis mi thub pas /
rang byin brlabs pa'i bskyed rim gser snod lta bu dang ldan dgos pa dang /
tha mal lus kyi bag chags spang dka' bas thun mtshams tha mal du lus na lam la bar chad 'jug pas yi dam du bsgom na bag chags byang sla zhing bar chad mi 'jug pa dang /
lha'i sgom bzlas dang mnyam gzhag zung du 'brel bas bskyed rdzogs zung du 'jug pa dang /
tha mal du shes pas snod bcud mchod rdzas byin gyis rlob mi nus la yi dam du gsal na nus pa sogs kyi dgos pa yod pas /
lha'i rnal 'byor gyis rang byin gyis rlob pa ni /
gnas khang dur khrod rol pa'i gzhal yas khang gi dbus su pad+ma nyi ma'i gdan la /
bdag nyid skad cig gis dpal rta mgrin sku mdog dmar po zhal gcig phyag gnyis sku che la yan lag rags pa /
spyan gsum dmar la zlum zhing zhal gdangs mche ba gtsigs pa /
phyag g.yas dbang sdud kyi phyag rgyas gri gug nam mkha' la phyar zhing /
g.yon thod pa khrag gis bkang ba thugs kar 'dzin pa /
dbu skra kham ser gyen du 'khyil zhing dbu gtsug rta mgo ljang zhur rta skad sgrog pa /
mkhur tshos la rak+ta'i thig le /
lkog mar zhag gi zo ris /
smin mtshams dang rtsib logs la thal chen gyi tshom bus spras shing /
mi lpags kyi g.yang gzhi dang glang chen gyi ko rlon stod du gsol ba /
stag gi pags pa'i sham thabs can /
mi mgo skam po lnga'i dbu rgyan dang rlon pa lnga bcu'i do shal can /
rus pa'i rgyan drug gis sku la spras shing /
sbrul gyi gdu bus phyag zhabs brgyan pa /
gru mo g.yon na kha T+wAM ga brten pa /
zhabs g.yas bskum g.yon brkyang bas bdud bzhi brdzis pa /
pang g.yon du yum rdo rje phag mo sku mdog nag mo zhal gcig phyag gnyis pa /
g.yas gri gug bsnams nas yab kyi mgul la 'khyud cing /
g.yon thod pa khrag bkang yab kyi zhal du stob pa /
dbu gtsug tu phag zhal nag mo phag skad ngur ba /
sku la rus pa'i rgyan dang gzig lpags kyi sham thabs can /
zhabs gnyis yab kyi rked la 'khril ba /
yab yum gnyis ka ye shes kyi me dpung 'bar ba'i klong na bzhugs par bsam la /
bdag nyid skad cig rta mgrin dmar //
phag mo mthing gar mnyam par sbyor //
gri thod bsnams shing bdud bzhi brdzis //
dur khrod chas ldan ye shes kyi //
me phung klong na gsal bar gyur //
zhes lha snang gsal zhing nga rgyal brtan pa dang /
de'ang 'od gsal sgyu ma lta bur shes pa la ci gnas su mnyam par bzhag cing /
mthar /
oM pad+mAn+ta kr-ita ha ya grI wa hu lu hu lu hU~M phaT:
ces brgya rtsa'am nyer gcig brjod /
dngos gzhi'i skabs yengs rkyen gyi dbang du skad cig kyang ma shor bar bya dgos pas /
sngon 'gro'i skabs 'di dag nas /
rang nyid col chung bas yengs la dga' ba dang /
sgo lnga'i dbang pos yengs lam bde ba dang /
tshogs drug gi rol pas yengs rkyen mang ba'i dbang du ma song bar dran pa'i so pa khab mig tu skud pa 'dzud pa ltar lus sems phril gyis bsgrim par bya ba gal che'o //
drug pa maN+Dal la brten nas gsol 'debs dbang bzhi len pa'i khrid ni /
tshogs chen myur du rdzogs pa'i thabs khyad par can maN+Dal 'bul ba la brten nas bla ma la gsol ba btab pas byin rlabs kyi bka' babs myur du 'thob par 'gyur ba'i thabs bstan pa ste /
de'ang maN+Dal gyi rgyu rab 'bring tha ma gang yang rung ba chag gas sogs skyon med pa dang /
tshom bu rab rin po che /
'bring sman /
tha ma 'bru sna dang /
dri bzang gi chu sogs 'du byas la maN+Dal lag g.yas su thogs /
g.yon pas phyi zhing /
swa b+hA ba'i sngags brjod pas dngos po rang rgyud 'dzin pa'i rtog pa sbyangs te stong nyid du bsgom /
dri bzang gi chus byug cing g.yon pa'i mtheb srin gyis 'bru gcal du bkram la /
rat+na trAM:
zhes brjod pas stong pa'i ngang las yi ge trAM ser po 'od du zhu ba las dbang chen sa gzhi yangs shing rgya che bar bsam /
badzra re khe hU~M:
zhes pas mthar srin mdzub kyis bskor te rin chen sna lnga'i rang bzhin gyi lcags ris bskor bar bsam /
rang rta mgrin du wal gyis gsal la /
badzra rak+Sha hU~M:
zhes pas srin mdzub kyis 'bru 'thor la bar du gcod pa'i gdon bgegs thams cad phyir bskrad par bsam /
de nas maN+Dal lag g.yon gyis bzung la /
g.yas kyis dbus su tshom bu che ba gcig bkod cing /
oM AHhU~M hrIHb+h+rU~M:
dbus su rin po che sna lnga las grub pa'i ri rab lhun po gru bzhi bang rim bzhi pa can gyi rtse mor /
'ja' 'od kyi gur khang nang du rtsa ba'i bla ma dang gnyis su med pa'i pad+ma thod phreng rtsal skyabs 'gro'i skabs ji lta ba bzhin gsal gdab /
de bzhin sngags 'bru lnga re re bzhin brjod pa dang tshom bu bkod pa phyogs su byas la /
shar lus 'phags gling dkar po zlum po shel las grub pa khang bzang dang rin po che sna tshogs kyis bkang ba /
lho dzam+bu'i gling sngon po bai DUr+Ya las grub pa sngon po sog kha'i dbyibs can /
nub ba lang spyod dmar po pad rAg las grub pa zla gam dbyibs can /
byang sgra mi snyan gser las grub pa gru bzhi'i dbyibs su bsam /
de bzhin du gling phran rnams kyang gling chen rnams kyi rgyu dbyibs dang mtshungs pa la /
thams cad kyang khang bzang rin po che 'dod yon sna tshogs kyis gang bar mos /
de nas /
sUr+YA ya :
zhes pas dbus dang shar gling bar du tshom bu 'god cing /
me shel las grub pa'i nyi ma'i dkyil 'khor /
tsan+d+rA ya :
zhes pas nub gling dang ri rab bar du tshom bu bkod pa /
chu shel las grub pa'i zla dkyil du bsam /
slar 'bru lnga lan gsum brjod de byin gyis brlabs pas /
ri rab gling bzhi'i khongs dang lcags ri mu khyud kyi khor yug nam mkha' bar snang sa gzhi khyab par rin chen sna bdun /
bkra shis rdzas rtags /
'dod yon lnga la sogs pa phyi nang gsang ba'i mchod sprin rab 'byams ngo mtshar bkod pa bsam gyis mi khyab pas bar mtshams med par gtams par bsam la mdun gyi stegs bur gzhag
/oM AHhU~M gu ru de ba DA ki nI badzra sa mA dza :
zhes pas spyan 'dren pa'i sngags lan gsum brjod pas bla ma rdo rje thod phreng rtsa gsum rab 'byams dang bcas pa dang pos spyan drangs /
gnyis pas mdun gyi nam mkhar gshegs /
gsum pas ri rab rtse'i bla ma la dbyer med du thim zhing brtan par mos la se gol bsnol mar gdab /
maN+Dal gyi phyag rgya byas la /
oM AHhU~M gu ru de wa DA ki nI rat+na maN+Da la sarba pU dza me g+ha sa mu dra s+pha ra Na sa ma ye swA hA:
zhes 'bul ba'i sngags brjod la maN+Dal de nyid dpal ldan bla ma dam pa la dbang bzhi yongs su rdzogs par zhu ba'i yon du 'bul bar mos /
na mo :
bkod pa mdzes ldan rin chen maN+Dal mchog :
ri rab gling bzhi gling phran nyi zlas brgyan :
rin chen 'dod lnga kun bzang mchod sprin gtibs :
dkon mchog bla ma yi dam mkha' 'gro mchod :
bla med mchod bzhes mchog gi dngos grub stsol :
bdag sogs 'gro ba ma lus bskyab tu gsol :
zhes tshigs bcad lan gsum la sogs pas 'bul zhing slar yang maN+Dal dang mchod pa'i bkod pa gsal 'debs bskyar nas phul la /
mthar /
mnyes byed maN+Dal bzang po 'di phul bas :
byang chub lam la bar chad mi 'byung zhing :
dus gsum rgyal ba'i dgongs pa rdzogs pa dang :
srid par mi 'khrul zhi bar mi gnas shing :
nam mkha' mnyam pa'i 'gro rnams sgrol bar shog :
ces 'dod pa'i don la gsol ba gdab /
khyed la bdag gi yul 'khor nor :
rab tu gces dang yid 'thad 'bul :
bdog pa thams cad yongs btang ste :
sgyu lus bla ma'i bran du 'bul :
zhes brjod de maN+Dal tsam du ma zad /
rang gis bdag tu bzung ba'i yul 'khor longs spyod nor dbyig
/byams pa'i pha ma /
gces pa'i bu nor /
yid la 'thad pa'i gnyen grogs dang bran g.yog yan chad bdog pa ci mchis pa thams cad blos ling gis btang ste chags zhen med par 'bul zhing /
der ma zad gdos bcas sgyu lus kyis mtshon nas sgo gsum po'ang phangs sems til 'bru tsam yang med par dpal ldan bla ma'i bran g.yog 'bangs su dbul ba'i 'dun pa nan tan du byas te /
de dag kyang 'khor gsum yongs dag snang srid gzhir bzhengs kyi tshul du lan gsum gsum du 'bul lo //
de ltar sngon du song nas gsol gdab dbang bzhi len pa'i ched du /
oM AHhU~M:
lan gsum brjod pa'i dang po'i skabs /
bla ma'i spyi bor 'od lnga'i gur khyim du oM dkar po /
mgrin par AHdmar po /
thugs kar hU~M mthing ga bcas gsal gdab /
gnyis pas de dang 'dra ba gsum tshur mched de /
gsum pas rang gi spyi mgrin snying ga gsum du thim par dmigs /
de nas /
bla ma la gsol ba 'debs :
lan gsum gyis gsol ba phur tshugs su gdab /
bla ma chos kyi sku la gsol ba 'debs :
zhes lan gsum gyis dang pos bla ma chos kyi skur gsal btab /
gnyis pas bla ma chos kyi skur mos pa'i gdung shugs bya /
gsum pas bla ma chos kyi sku'i skyabs 'og tu tshud snyam pa bya /
des 'gres te 'bru gsum dang gsol 'debs lan gsum gsum brjod cing dmigs pa so sor gsal 'debs la bla ma longs spyod rdzogs sku dang /
bla ma sprul pa'i skur gsol ba 'debs /
bar chad sel ba dang /
byin gyis rlob pa dang /
dngos grub stsol ba dang /
lam sna drang ba'i 'dod gsol rnams kyang 'bru gsum dang phur tshugs gsol 'debs lan gsum gsum spel nas bya ba /
oM AHhU~M:
lan gsum /
bla ma la gsol ba 'debs :
lan gsum /
bla ma chos kyi sku la gsol ba 'debs :
lan gsum /
oM AHhU~M:
lan gsum /
bla ma la gsol ba 'debs :
lan gsum /
bla ma longs spyod rdzogs sku la gsol ba 'debs :
lan gsum /
oM AHhU~M:
lan gsum /
bla ma la gsol ba 'debs :
lan gsum /
bla ma sprul pa'i sku la gsol ba 'debs :
lan gsum /
oM AHhU~M:
lan gsum /
bla ma la gsol ba 'debs :
lan gsum /
bla mas mi mthun rkyen dang bar chad bsal du gsol :
lan gsum /
oM AHhU~M:
lan gsum /
bla ma la gsol ba 'debs :
lan gsum /
bla mas dbang bskur byin gyis brlab tu gsol :
lan gsum /
oM AHhU~M:
lan gsum /
bla ma la gsol ba 'debs :
lan gsum /
bla mas mchog thun mong gi dngos grub bstsal du gsol :
lan gsum /
oM AHhU~M:
lan gsum /
bla ma la gsol ba 'debs :
lan gsum /
bla mas mthun pa'i lam sna dbyings su drang du gsol :
lan gsum /
de la thun gyi dngos gzhir byas te ci 'grub kyi mthar /
oM AHhU~M:
lan gsum /
bla ma la gsol ba 'debs :
lan gsum /
kye kye bla ma rin po che :
sangs rgyas thams cad 'dus pa'i sku :
'gro ba kun gyi gnyen gcig pu :
mgon med bdag la thugs rjes gzigs :
bla ma rdo rje sems dpa' che :
re zhing ltos pa'i gnyen gcig po :
bdag la re sa gzhan na med :
sdug bsngal 'dam nas drang du gsol :
rje btsun pad+ma thod phreng rtsal :
khyed la bdag nyid bran du 'bul :
skyid sdug re ltos khyed shes pas :
bla med mchog gi dngos grub stsol :
bla ma sangs rgyas phrin las mdzad :
bdag la dbang skur byin brlabs nas :
mtha' yas sems can ma lus kun :
'dren pa'i bla mar bdag gyur cig :
ces rgyang 'bod dang /
mtshan brgyad sogs kyi dngos grub skul ba'i dzapa? sngags /
oM AHhU~M badzra gu ru pad+ma thod phreng rtsal sid+d+hi hU~M hU~M:
oM AHhU~M badzra gu ru pad+ma sid+d+hi hU~M hU~M:
oM AHhU~M badzra gu ru pad+ma rgyal po sid+d+hi hU~M hU~M:
oM AHhU~M badzra gu ru pad+ma saM b+ha wa sid+d+hi hU~M hU~M:
oM AHhU~M badzra gu ru blo ldan mchog sred sid+d+hi hU~M hU~M:
oM AHhU~M badzra gu ru nyi ma 'od zer sid+d+hi hU~M hU~M:
oM AHhU~M badzra gu ru shAkya seng ge sid+d+hi hU~M hU~M:
oM AHhU~M badzra gu ru seng ge sgra sgrog sid+d+hi hU~M hU~M:
oM AHhU~M badzra gu ru rdo rje gro bo lod sid+d+hi hU~M hU~M:
oM AHhU~M badzra gu ru sarba sid+d+hi hU~M hU~M:
oM AHhU~M badzra gu ru hrIHma ha ri ni sa ra tsa hri ya sarba DA ki nI sid+d+hi hU~M hU~M:
zhes brjod la /
maN+Dal dbus kyi bla ma yab yum gnyis ka'i spyi bor oM dkar po /
mgrin par AHdmar po /
thugs kar hU~M mthing ga
/yab kyi lte bar hrIHdmar po /
yum gyi lte bar ma ser po bcas gsal gdab /
de nas yab yum gnyis su med pa'i spyi bo'i oM las oM dkar 'od zer dang bcas pa 'phros /
rang gi smin mtshams su thim /
bum pa'i dbang thob /
lus kyi sdig sgrib dag
/sku'i dngos grub thob /
mgrin pa'i AHlas AHdmar po 'od zer dang bcas pa 'phros /
rang gi mgrin par thim /
gsang ba'i dbang thob /
ngag gi sdig sgrib dag
/gsung gi dngos grub thob /
thugs ka'i hU~M las hU~M sngon 'od zer dang bcas pa 'phros /
rang gi snying gar thim /
shes rab ye shes kyi dbang thob /
yid kyi sgrib pa dag
/thugs kyi dngos grub thob /
de nas yab kyi lte ba'i hrIHdang yum gyi lte ba'i ma las hrIHma 'od zer lnga ldan 'phros /
rang gi lte bar thim /
rig pa'i rtsal dbang thob /
lus ngag yid gsum char gyi sgrib pa dag
/dngos grub yongs su rdzogs pa thob par bsam /
mthar maN+Dal ri gling khor yug gi bkod pa thams cad 'od du zhu nas bla ma la 'dus /
bla ma yab yum rang gi spyi bor rgyang ste thon nas sbyor ba mdzad pa'i rkyen gyis byang sems dkar dmar gyi rnam par zhu /
rang gi spyi bo nas mar babs pas bum dbang /
mgrin par babs pas gsang dbang /
snying gar babs pas shes rab ye shes dbang /
lte bar babs pas rig pa rtsal gyi dbang thob par bsam /
rang yang thugs ka'i hU~M la 'dus /
hU~M chos kyi dbyings su yal bar bsam la /
bde stong 'dzin med ma bcos ma yengs pa'i ngang la ci gnas su mnyam par gzhag
/de dag gi ngag 'don gzhung tshig ni /   bla ma yab yum gnyis med pa'i :
spyi gtsug oM la mgrin par A:
thugs kar hU~M la lte bar hrI:
yum gyi lte bar ma yig gsal :
de nas yab yum spyi gtsug nas :
oM dkar 'od zer dang bcas pa :
bdag gi smin mtshams mdzod spur babs :
bum dbang thob nas lus sgrib dag :
sku yi dngos grub thob par bsam :
de nas yab yum mgrin pa nas :
AHdmar 'od zer dang bcas pa :
bdag gi lce yi dbang por babs :
gsang ba'i dbang thob ngag sgrib dag :
gsung gi dngos grub thob par bsam :
de nas yab yum thugs ka nas :
hU~M mthing 'od zer dang bcas pa :
bdag gi snying gi dkyil du babs :
ye shes dbang thob yid sgrib dag :
thugs kyi dngos grub thob par bsam :
de nas yab yum lte ba nas :
hrIHma 'od zer lngar bcas pa :
bdag gi lte ba'i dkyil du babs :
sgo gsum tha dad 'dzin sgrib dag :
dbyer med lhan skyes dbang bzhi thob :
bdag bde sems can kun bder gyur :

tshogs zhing gi maN+Dal snang srid bla ma la 'dus :
bla ma rang gi spyi gtsug tu byon :
yab yum sbyor ba mdzad pas byang sems su zhu nas :
rang gi spyi mgrin snying ga lte ba rim bzhin gang :
dbang bzhi yongs su rdzogs pa thob :
rang yang snying ga'i hU~M la bsdu :
hU~M chos dbyings su dag par gyur :
ces dang /
de las ldangs pa na dge ba gzhan don du bsngo /
de ltar thun drug gam bzhi la sogs par 'bad pas byin rlabs kyi chu bo 'bab /
sgrib gnyis phyags mas 'ded /
dngos grub char du 'bab /
rtogs pa btsan thabs su 'char /
dge sbyor srol du tshud par gsungs so //
sngon 'gro de dag gi dgos ched khyad par ba bdun du gsungs shing /
de'ang thog mar mi rtag pa bsgom pa nas /
rjes bsngo ba'i bar du thad ka'i sgom pa lag len ma 'dres la /
chos nyid ngang dwangs kyi lta bas zin pas yang ti ming 'das kyi ngang du yongs su rdzogs par 'gyur ba'i dge sbyor la las dang po pas srol du tshud par 'bad cing /
khrid rdzogs rtogs pa thob pa'i rnal 'byor pas kyang rig pa'i rtsal sbyong ngam chos nyid gsal 'debs su drang don gyi chos spyod la brtson pa gal che ste /
'khor 'das la re dogs med pa'i gding thob nas bya rgyu gzhan don las med pa'i gnad yin no //
des na sngon 'gro 'di rnams kyang lta spyod zung du 'brel pas theg pa 'og ma dang sgra mthun kyang don 'phags la /
sems lung las /
sngon 'gro rdzogs nas sems kyi lung 'di nyon //
ces pas yid ches par grub pa yin no //

//gnyis pa khyad par gyi sngon 'gro ni /
bla ma'i rnal 'byor gyi don khrid la brten nas rang rgyud byin rlabs kyis 'dul ba chu 'khyags mes 'ju ba lta bu'i gdams pa ston pa ste /
ngo bo rang rig bla mar 'char ba'i thabs /
nges tshig bla ma'i thugs chos sku rnal ma dang rang rig dbyer med du 'byor bar byed pa /
dbye ba gsol 'debs rnal 'byor sgrub pa gsum /
dpe bu ngus pas mas mi bzod pa ltar sprul sku la gsol ba btab pas brtse ba'i thugs rjes bzung /
mes 'khyags pa bzhu ba ltar longs sku bsgrubs pas nyon mongs bag chags byang /
chu la chu 'phrad pa ltar chos sku'i rnal 'byor gyis rang rig bla ma dbyer med du thim pa'o //
nyams su len pa'i tshul la bzhi /
bla ma sprul skur bsnyen /
longs skur sgrub /
chos skur las la sbyar ba /
rtags rdzogs las kyi kha bsgyur ba'o //
dang po ni /
rang nyid dpa' bo rta mgrin bdag byin rlabs kyi skabs ji bzhin du gsal bar bskyed la /
de'i dbu gtsug tu dar chen 'dab khri dang pad+ma nyi zla brtsegs pa'i gdan la /
drin can rtsa ba'i bla ma sku dar la babs pa gzi brjid dang ldan pa rab byung gi chas can /
dbu la pad+ma'i mnyen zhu dang sku la chos gos gsol ba /
rang snang rig ma dang mnyam par sbyor ba /
zhabs rdo rje'i skyil mo krung gis bzhugs pa /
phyag g.yas rdo rje dang g.yon dril bu dkur brten nas 'dzin pa zhig tu gsal gdab /
de'i dbu gtsug yan chad thams cad la pad+ma nyi zla'i gdan rigs 'gre ba'i steng du /
kun mkhyen rdo rje gzi brjid dge slong chas ldan dbu la paN zhwa dmar po gsol ba /
sku gzi brjid che zhing spyan hur bag tu gzigs pa /
phyag gnyis chos 'chad kyi phyag rgyas ut+pal ral pod kyis mtshan pa bsnams pa /
de'i dbu gtsug tu sgrol ston 'jam dbyangs chos kyi rgyal mtshan sku gzugs che zhing brjid chags lang tsho dar yol /
sngags dkar dkyus ma'i chas /
phyag chos 'chad mnyam gzhag
/de'i dbu gtsug tu spang ston pad+ma tshe dbang sngags btsun rab byung dkyus ma'i chas /
lang tsho dar babs phyag mnyam gzhag mdzad pa /
de'i dbu gtsug tu lcags zam bstan 'dzin bdun pa ye shes lhun grub rab byung chas dang ba 'dren pa /
dbu paN zhwa sne ring /
phyag g.yas chos 'chad g.yon mnyam gzhag tshe bum bsnams pa /
de'i dbu gtsug tu spang ston chen po gsang bdag rdo rje sngags dkar dkyus ma'i chas /
phyag mnyam gzhag
/de'i dbu gtsug tu grub chen pad+ma rang shar he ru ka'i chas can /
phyag g.yas rdo rje pus steng sdigs tshul dang /
g.yon mnyam gzhag steng ka pA la bsnams pa /
de'i dbu gtsug tu kha mo ba rig 'dzin grags pa dbang phyug sngags dkar dkyus ma'i chas /
phyag phreng ba 'dren thabs mdzad pa /
de'i dbu gtsug tu skyi ston 'jam dbyangs legs bshad rgya mtsho dge slong cha lugs shin tu bsgres nyams can sku la chos gos rnam gsum dang /
dbu la gang zhu gsol ba /
phyag g.yas skyabs sbyin dang g.yon glegs bam gzung ba /
de'i dbu gtsug tu blo mchog rig pa'i rdo rje chos gos rnam gsum dang zab ber gsol ba /
phyag g.yas rdo rje rtse lnga g.yon tshe bum 'dzin pa bgres nyams can /
de'i dbu gtsug tu rgyas sras karma dbang 'byor rab byung chas zab ber gsol zhing pad zhwa can phyag gnyis tshe bum 'dzin pa /
de'i dbu gtsug tu rig 'dzin karma gu ru rab byung chas pad zhu zab ber gsol zhing phyag gnyis mnyam gzhag steng tshe bum 'dzin pa /
de'i dbu gtsug tu sprul sku chos kyi dbang po rab byung chas zab ber dang pad zhu gsol ba /
thugs kar me long btags shing phyag mnyam gzhag mdzad pa /
de'i dbu gtsug tu mtshungs med dpal 'byor dbang phyug rab byung chas zab ber pad zhu can /
phyag mnyam gzhag glegs bam bsnams pa /
de'i dbu gtsug tu gu ru chos sku 'od zer shin tu bgres nyams can rab byung chas dbu la paN zhwa dmar po sne ring leb bzhag can /
phyag mnyam gzhag steng tshe bum 'dzin pa /
de'i dbu gtsug tu sras yon tan bzang po rab byung dar babs pad zhu gsol zhing phyag mnyam gzhag can /
de'i dbu gtsug tu se sdings pa sangs rgyas dpal rab byung chas pad zhu dang phyag mnyam gzhag can /
de'i dbu gtsug tu gnyan ston ye shes rdo rje rab byung dar babs pad zhu gsol ba /
g.yas sa gnon g.yon mnyam gzhag mdzad pa /
de'i dbu gtsug tu sangs rgyas dwags ston thams cad mkhyen pa rab byung dar babs pad zhu gsol zhing /
phyag mnyam gzhag steng glegs bam bsnams pa /
de'i dbu gtsug tu rgyal sras mi bskyod rdo rje /
dge slong dbu che spyan yangs cung zad bgres nyams can dbu zhwa med cing chos gos sku la gsol ba /
phyag gnyis mnyam gzhag tshe bum bsnams pa /
de'i dbu gtsug tu sangs rgyas myang ston dbon po dge bsnyen sngags dkar chas /
dbu la 'jag zhu dang phyag mnyam gzhag steng nor bu 'dzin pa /
de'i dbu gtsug tu gu ru chos kyi dbang phyug dge bsnyen sngags dkar chas dbu skra thor cog can thugs kar me long /
phyag mnyam gzhag steng gter sgrom 'dzin pa /
de'i dbu gtsug tu o rgyan pad+ma 'byung gnas za hor ma spyi 'gre ltar /
de'i dbu gtsug tu rig 'dzin shrI siM ha rgya gar paN chen dbu la paN zhwa phyag gnyis rten 'brel gyi phyag rgya mdzad pa /
de'i dbu gtsug tu sprul sku dga' rab rdo rje sku mdog dkar po thub dbang gi cha byad dang mtshungs pa phyag sa gnon mnyam gzhag
/de'i dbu gtsug tu longs sku rdo rje sems dpa' spyi ltar bskyed /
de'i dbu gtsug tu chos sku kun tu bzang po sku mdog mthing ka rgyan med gcer bu phyag mnyam gzhag gi phyag rgya mdzad pa /
mtha' skor du bla ma yi dam mkha' 'gro chos skyong ba'i srung ma ye shes pa thams cad sprin gtibs pa ltar bzhugs pa /
thams cad kyang 'ja' zer 'od lnga 'khrugs pa'i klong na bdag la thugs rjes gcig tu dgongs shing dgyes pa'i spyan stangs gcig tu gzigs pa /
byin rlabs 'od zer 'bar bas bdag gi sgo gsum gyi sgrib pa sbyong zhing dngos grub bdud rtsi'i char rgyun 'beb par bsam la /
thog mar tshogs gsag yan lag bcu pa sngar bzhin bya ba'i /
spyan 'dren skabs bskyed pa dang 'dra ba'i rtsa brgyud bla ma 'khor bcas mdun gyi nam mkhar byon /
bzhugs gsol skabs bskyed pa rnams la thim par mos pa ni khyad par ro //
de nas ma hA gu ru'i sngags dang sbyar nas bla ma'i klong du gsol ba 'debs shing byin rlabs bskul ba'i 'dod gsol bcas /
kun bzang rtsa ba'i bla ma'i bar du gsol 'debs re re la sngags gsum gsum spel te gsung rgyun gyi dbyangs dang sbyar bas lan grangs brgya stong ci nus su bskyar /
ngag 'don ni /   oM AHhU~M ma hA gu ru sarba sid+d+hi hU~M:
chos sku kun tu bzang po'i klong du gsol ba 'debs :
oM AHhU~M ma hA gu ru sarba sid+d+hi hU~M:
thugs rgyud byin rlabs mchog gi dngos grub bstsal du gsol :
oM AHhU~M ma hA gu ru sarba sid+d+hi hU~M:
oM AHhU~M ma hA gu ru sarba sid+d+hi hU~M:
longs sku rdo rje sems dpa'i klong du gsol ba 'debs :
oM AHhU~M ma hA\u0f8e
thugs rgyud byin rlabs mchog gi dngos grub bstsal du gsol :
oM AHhU~M ma hA\u0f8e
oM AHhU~M ma hA\u0f8e
sprul sku dga' rab rdo rje'i klong du gsol ba 'debs :
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
rig 'dzin shrI siM ha'i klong du gsol\u0f8e
oM AHhU~M ma hA\u0f8e

thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
o rgyan pad+ma 'byung gnas klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
gu ru chos kyi dbang phyug klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
sangs rgyas nyang ston dbon po'i klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
rgyal sras mi bskyod rdo rje'i klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
dwags ston thams cad mkhyen pa'i klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
gnyan ston rdo rje ye shes klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
se sdings sangs rgyas yab sras klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
gu ru chos sku 'od zer klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
mtshungs med dpal 'byor dbang phyug klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
sprul sku chos kyi dbang po'i klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
rig 'dzin karma gu ru'i klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
gar dbang karma dbang 'byor klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
mnyam med blo mchog rdo rje'i klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
'jam dbyangs legs bshad rgya mtsho'i klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
rig 'dzin grags pa dbang phyug klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
grub chen pad+ma rang shar klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
spang ston gsang bdag rdo rje'i klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
bstan 'dzin ye shes lhun grub klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
kun bzang pad+ma tshe dbang klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
'jam dbyangs chos kyi rgyal mtshan klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
kun mkhyen rdo rje gzi brjid klong du gsol\u0f8e
oM AHhU~M ma hA\u0f8e
thugs rgyud byin rlabs\u0f8e
oM AHhU~M ma hA\u0f8e
oM AHhU~M ma hA\u0f8e
drin can rtsa ba'i bla ma'i klong du gsol ba 'debs :
oM AHhU~M ma hA gu ru sarba sid+d+hi hU~M:
thugs rgyud byin rlabs mchog gi dngos grub bstsal du gsol :
oM AHhU~M ma hA gu ru sarba sid+d+hi hU~M:
'di'i skabs su bla ma la sangs rgyas kyi 'du shes rgyun mi gcad pa ni dam tshig go
/gnyis pa longs skur sgrub pa ni /
de ltar gsol ba btab pas bla ma rnams thugs kyis ma bzod par dgyes pa chen pos chos sku longs sku la /
longs sku sprul sku la thim /
de ltar rim pas gong ma 'og ma la thim zhing /
mthar rtsa ba'i bla ma la mtha' skor gyi rtsa ba gsum po rnams kyang 'od du 'dus /
bla ma yab yum sbyor ba mdzad pas rdo rje 'chang chen gsang 'dus thod phreng rtsal yab yum gyi skur gyur nas /
rang gi spyi gtsug nas mar byon snying dbus nyi zla pad+ma'i gdan la spyan hu re rus pa'i rgyan cha khro ler rang rig dang dbyer med du bzhugs par sgom la /
mig 'byed 'dzum med par bar snang la ha rer gzhag
/ngag 'don ni /   gsol btab kun kyang bdag la thugs rjes dgongs //
dgyes pas 'od zhu yas rim spyi bo yi //
bla ma la thim yab yum sbyor ba mdzad //
rdo rje 'chang chen gsang 'dus yab yum gyi //
skur gyur snying gi dbus byon byin brlabs gyur //
rang bzhin med pa'i shes pas snang ba zil gyis mnan te /
hU~M ring po dang thung ngu spel ma lnga sbrel te bzla ba gong gi gsol 'debs kyi yun tsam bya /
de'i tshe nyams kyi dpa' bskyed cing lta stangs mi yengs pa dam tshig yin no //
gsum pa chos skur las la sbyar ba ni /
nyams bskul ba'i rjes su snying dbus kyi bla ma yab yum sbyor ba mdzad pa'i rjes chags bde ba las byang chub sems kyi 'od zer gyis snang srid thams cad dmar lam mer khyab /
snang srid thams cad bde ba'i rang bzhin du 'od du zhu nas bdag la sib sib thim /
bdag rta mgrin yab yum yang bde ba'i rang bzhin du 'od du zhu nas snying dbus kyi bla ma yab yum la 'dus /
de gnyis kyang bde ba'i rnam par 'od du zhu nas thugs ka'i hU~M la 'dus /
hU~M de 'od kyi thig le skya ril le ba gcig la 'dus /
thig le de dkyil nas mthar sngo sangs kyis dwangs 'gro ba dang mnyam du phaT ces brjod la rig stong skye med kyi ngang du mnyam par gzhag
/ngag 'don ni /   bla ma yab yum sbyor ba'i bde ba'i 'od //
snang srid kun khyab 'od zhu rang la 'dus //
bdag kyang bde ba'i ngo bor 'od zhu nas //
bla ma la 'dus de nyid hU~M yig la //
de yang 'od kyi thig le sngo skyar 'dus //
dbus nas mthar yal skye med dbyings su dwangs //
phaT/
slar rnam rtog 'phros na 'phro mkhan gang shar la phaT ces brjod la thol skyes rbad chod du btang ste /
rjes shes kyi snang ba gang shar chos nyid kyi rol par sbyang ba ni dam tshig go
/bsnyen pa'i tshad dad pa brtan cing nyams 'bar tha mal gyi blo sna 'gyur /
rtags sems zin cing gzhan gyis rang bla mar mthong /
sgrub pa'i tshad shes pa bun long du 'gro zhing bag dro blo bde nyam nga med /
rtags gzhan rgyud byin gyis rlob nus /
las sbyor gyi tshad gang snang dngos med zang ka ngang dwangs su grol /
rtags 'byung bzhis chos ston nus so //
bzhi pa rtags rdzogs las kyi kha sgyur ba ni /
sku gsum dril sgrub la rtags rdzogs pa'i rnal 'byor pas las kyi kha bsgyur ba ni /
bla ma rang gi dbang du 'du bar 'dod na sprul skur bsnyen pa'i skabs bzhin 'bad pas bsgrub /
gzhan snang dbang du sdud na longs sku /
rtogs pa 'char bar 'dod na chos sku /
rang rig bla mar rtogs nas snang ba bla mar 'char bar 'dod na sku gsum dril sgrub la gtsor byed /
de'ang gsol 'debs kyi snying po bzla zhing bsgrubs pas rab zhag sum cu phrag gcig
/'bring phrag gsum /
tha mas drug gis 'grub ste /
rab skye med ka dag rtogs /
tha mas skye ba gang 'dod 'grub /
bla ma dang 'du 'bral med pa'o //
gzhan yang nad gdon 'jigs brgyad zhi bar 'dod na snying gar bla ma dkar po las 'od zer dkar po spros pas zhi ba'i las mdzad par bsam la gsol ba gdab /
de bzhin tshe bsod ye shes rgyas par 'dod na lte bar bla ma ser po /
'dod rgu dbang du byed na mgrin par bla ma dmar po /
dgra bgegs gnod byed tshar gcod na lag mthil du bla ma ljang gu las 'od zer me mtshon thog gi char pa spro /
dbyings su 'pho bar 'dod na bla ma spyi gtsug tu bsgoms pa'i thugs kar rig pa rang gi mig nas 'pho /
gsal ba'i ting nge 'dzin skye bar 'dod na smin mtshams su thig le dkar po'i nang du bla ma bsgom /
bde bar 'dod na gsang gnas thig le dmar po'i nang dang /
mi rtog pa 'dod na dbu ma'i nang du thig le mthing ga la bla ma bsgoms nas gsol ba gdab ste /
mdor na yid bzhin nor bu ltar gang ltar dgos pa de bzhin du gsol ba gdab pas 'grub pa yin no //
de ltar bsgrubs pa'i dgos ched ni byin rlabs gzhan la mi ltos /
rang byin rang la rlob /
bdud bzhi rang sar thul /
rtogs pa rang 'bar du 'char bar gsungs so //
de'ang dbang po yang rab kyi gang zag kha cig ni /
thun mong gi sngon 'gro'i skabs nas nyams myong shar ba kho na yod la /
gang zag rim skyes pa 'bring yan chad ni /
bla ma'i rnal 'byor gyi skabs su rig pa'i ye shes shar ba kho na sha stag yod pas 'di nyid nyams len gyi gtso bor gzung ba gal che'o //
spyi skad bla ma la phyi ltar gsol ba 'debs pa dang sgra mthun kyang 'dir sku gsum dril sgrub kyis rang rig bla mar rtogs thob dus mnyam pas khyad par 'phags la /
mnyam sbyor rgyud chen las /
rtsa ba'i bla ma 'dren pa'i gtso //
sangs rgyas sems can mnyam par sbyor //
zhes sogs lung gis grub pa yin no ///
/gsum pa thun mong ma yin pa'i sngon 'gro ni /
'khor 'das ru shan 'byed pa'i don khrid kyis rang byung ye shes 'char bar byed pa'i thabs me long g.ya' phyi ba lta bu'i gdams ngag ston pa ste /
ngo bo ni rang byung gi sems /
nges tshig 'khor 'das gnyis 'dzin gyi bag chags dwangs snyigs 'byed pa /
ming gi dbye ba 'khor 'das shan 'byed /
dwangs snyigs 'byed pa /
thabs khyad par can gyis rang ngo rjen par ston pa zhes bya /
dpe me long gi g.ya' phyi ba'am gser la nag tshur btab pa ltar bag chags kyi dri ma thabs kyis bgrungs nas /
ngo bo dri med blos ma byas pa rang bzhin gyis rtogs pa'o //
de la 'khor 'das gnyis ka'i gzhi ni /
lhun gyis grub pa'i rang byung spros pa dang bral ba'i stong nyid /
rang rig pas gsal ba /
gang du'ang 'dzin pa med pa'i dbyer med du gnas pa la /
rang rtsal 'gag med 'od du gsal ba'i cha la 'dzin pa ma zhugs pas sku gsum myang 'das su grol /
zhen rtog 'dzin chags skyes pas 'khor bar 'khyams te 'khrul grol gnyis su snang ba de nyid mkha' las byung ba'i na bun nam mkha'i ngang du dwangs pa ltar dbyings kyi ngang du shan 'byed pa'o //
ru shan ji ltar dbye na /
rgyud las /
rdo rje 'chang dang nam mkha'i dbyings //
bsgrim klod sor bzhag cha yang snyoms //
bslab bya dus mtshams ru shan dbye //
zhes gsungs pa'i rdo rjes lus kyi 'dug stangs /
as ngag gi brjod pa /
nam mkha'i dbyings kyis sems kyi gnad ston pa ste /
gdan 'bol zhing khyon yangs pa'i steng du bla ma la gsol ba gdab pa sngon du 'gro bas /
nywa bzhi bsgrims la rkang gnyis mthil sprad /
rked pa bsrang /
lag gnyis mgo bor ma reg par sor mo rnams bsdams shing gung mo bsgreng ba'i phyag rgya spyi gtsug tu bca' ba ni rdo rje rtse gsum pa'i 'dug stangs byas la /
ngag nas \u0fb7\u0fb6 zhes a'i sgra lhang gi yod pa la ha'i sgra drag pa zhig brjod cing bar rlung gzung /
mig gi lta stangs dang rig pa lhan cig bar snang stong pa'i dbyings su gtad /
gzhung las nyin mo de ltar dang /
mtshan mo rig pa snying dbus stong gsal /
nangs nub nang dang gsang ba'i dbyings la gtad par gsung /
gang ltar 'dug stangs bca' ba'i tshe sgo gsum rlung dang bcas pa chun gcig tu bsgrim /
mi nus pa na rlung ro haM zhes dbyung ba dang lhan cig sog phon thag pa chad pa ltar sgo gsum dus gcig la lhod pas /
rig pa dwangs snyigs phyed nas gtad med rang byung sa le ba'i nyams zhig 'char ba de ma bcos sor bzhag tu bskyang /
nyams de'ang 'char bdo ba la \u0fb7\u0fb6 zhes bshigs la 'dug stangs sogs gong bzhin bskyar /
cha snyoms pa ni sgo gsum dus gcig tu sgrim na sgrim pa dang /
lhod na klod pa dang /
sor bzhag na gtad med du snyoms par dgos so //
ru shan phyed rtags ma byung bar du phye dgos pas thun bzhi bzhir bcad la khams kyis lcogs tshad bya ba gzhan btang ste snyom las skad cig kyang med par bya /
rlung gnon tshe khu bur chang sogs cung zad brten cing smra ba gcad /
rlung shas che na rlung drag tu mi gzung /
brtson 'grus drag po ma byas na rig pa mi 'chun pas dwangs snyigs mi phyed cing zhud par 'gyur ro //
phyed pa'i rtags rang byung 'dzin med kyi nyams had de sa le phri le ba 'byung /
mig 'byed 'dzum med par zung thub /
bde drod skye zhing rlung rtsol med du zin /
chu dwangs pa la gzugs brnyan shar ba ltar ngo bo'i mtshan nyid rjen par 'char ro //
gal te brtson 'grus mi dman kyang rtags spyi ma byung ba'am /
khyad par chos nyid ngang dwangs kyi nyams ngos ma zin par snang med had por 'byams na /
nyin par a dkar po phra zhing gsal ba zhig mdun du bris pa'am dmigs pa la mig dang rig pa 'dzin med du gtad /
mtshan mo a dkar nyungs 'bru tsam snying dbus su bsgoms pa la rig pa gtad cing lus ngag gi gnad gong ltar byas pas gsal la 'dzin med snang la ngos gzung bral ba'i rtogs pa skye ba na de nyid sor bzhag tu bskyang ngo //
theg pa gzhan dang nyams skye ba'i sgra mthun kyang de dag thabs dman sdug btsir gyi nyams skyon can yin la /
'dir myur zhing gegs med la skyon bral chos nyid kyi nyams 'char bas khyad par du 'phags pa'o //
dgos ched thun mong du nad gdon zhi zhing las sgrib 'dag
/rtsa rlung gi gegs sel /
bying rgod dred 'thas la sogs pa la 'di nyid thun bdun bsgoms pas skyon las grol /
khyad par blo bral rang byung chos sku rjen par myur du 'char bar byed de /
nam mkha' che las /
che ba'i ye shes rnyed dka' ba //
shes rab thabs la brten pas 'grub //
ces gsungs pa ltar ro //
!
//rtsa ba'i gnyis pa dngos gzhi ni /
sor bzhag gi don khrid kyis rang byung ye shes mi nyams shing mngon du byed pa'i thabs bar snang dag pa'i dbyings lta bu'i gdams pa ston pa ste /
sor bzhag gi ngo bo thol skyes kyi rig pa so ma /
nges tshig ma bcos so mar 'jog pa /
dbye ba ngang la gnas pa'i thabs sogs bzhir bshad cing /
dpe bram ze'i skud pa 'khal ba la ring drags pa /
thung drags pa /
lhod drags pa /
sgrim drags pa'i skyon bzhi spangs na skud pa bzo btub pa dang mtshungs pa'o //
nyams su len tshul dngos la don bzhi /
lus kyi 'dug tshul /
ngag gi gnas lugs /
sems kyi gzhag thabs /
thun gyi tshad do //
dang po ni /
gnas dben zhing bsil drod snyoms par rlung dang nyi zer la gdong mi bstan cing smra ba bcad la /
rkang pa rdo rje skyil krung bca'/
rgal tshigs drang por bsrang /
lag gnyis srin lag mthe bos mnan pa'i mnyam gzhag bya /
mgrin pa yid tsam rgu /
lce rtse rkan la sbyar /
so bar ma reg tsam bya /
mig sna rtse nas sor bzhi'i bar snang la gtad pa'i rnam snang gi chos bdun bcas pas rang byung gi rtogs pa bdun 'char bas gnad zab cing /
rang byung lugs su tshud nas 'dug stangs ci bdes chog go
/gnyis pa ngag gi gnas lugs ni /
rlung sna bug gnyis nas cha mnyam par dal bar 'gyur gzhug
/gsum pa sems kyi gzhag thabs ni /
gong smros bla ma'i rnal 'byor gyi byin rlabs las shar ba'i rang byung dri med kyi ngang ngam /
ru shan 'byed pa'i rjes shes rang byung rig pa sa le ba'i nyams myong gi rgyun drangs la /
rtog bral so ma yengs med dwangs sangs kyi ngang du rtsis gdab med par sang nger gzhag
/ha cang gnas yun ring na phaT brjod la gcad /
gnas yun thung na drod ma rnyed bar du 'dzin med kyi dran pas bskyang /
ha cang gnyen po'i rtsol bas mi sgrim par lhug par gzhag
/ha cang phyal bar mi btang bar hrig ger gzhag
/rjes thob spyod lam kun tu'ang der 'dzin gyi zhen pa med par rang rig dri med rjen pa zang thal du bskyang bar bya'o //
bzhi pa thun gyi tshad ni /
las dang po pas yun thung la grangs mang bar bsgom ste /
de'ang sgo gsum gyi gnad dang ldan pas bsgoms pa'i rjes su klod cing ngal gso ba thun bzhi la nyi shu rtsa brgyad re bya /
de goms nas snga dro bcu gnyis /
phyi dro bcu gnyis /
srod dang tho rangs la bcu re bya zhing /
gung gnyis la klod de ngo bo bskyang /
de la goms nas thun cha rim gyis bsring ste grangs je thung la gtang zhing dran shes kyi rgyun je ring bya /
bzang bdo tsa na klod cing bskyang /
de dag gi tshe 'di nyid kyi sngon 'gro skyabs sems sogs tshar re phyag len du mdzad pa ma gtogs /
de las gzhan pa'i bzang ngan lung ma bstan gyi bya ba thams cad spang zhing ma Ni 'dren pa tsam yang mi bya bar /
nam gung khams gso ba'i gnyid thun re las khor yug bsgom zhing 'dag sbyar sogs mtshams dam par gcad do //
de ltar bsgoms pas sgo gsum la ting 'dzin gyi nyams sna tshogs 'char ba rnams 'dzin med rang grol du bskyang /
sgom yun ha cang ring drags pa /
thung drags pa /
grim drags pa /
lhod drags pa bzhi po re re la bying rgod la sogs pa'i gol sa bzhi bzhi bcu drug 'byung bas /
ring skyon byung na bstung /
thung skyon la bsring /
grims na lhod /
klod na bsgrim ste dran rig gi ngang du gzhag
/spyir bying rgod la sogs pa'i skyon gang byung yang ngos tshir gyis bzung la 'dzin mkhan gyi ngo bo'i ngang du cham gyis bzhag pas /
ngos zin ma thag ngos gzung med par chos nyid kyi ngang du dwangs pas gol sa thams cad dus gcig la chod pa ste /
skyon ngos zin na mtshangs yul nas thon pa zhes gol sa rang ldog tu 'gro ba yin no //
mdor na bdud gegs gol sa thams cad kyi rtsa ba 'dzin zhen yod med la thug pas bzang ngan gang la'ang 'dzin med ma bcos so mar 'jog pa nyid gnad du zab pas 'dir sor bzhag ces khrid kyi dngos don nyid yin no //
dran pas ngos 'dzin pa ni gol sar mi 'gyur te /
dran pa thabs yin pas chad lta dang /
ngo bo stong pa shes rab yin pas rtag lta gcod de dran stong ngos gzung med pa nyid chos nyid kyi gnas lugs so //
ma tshor gnyen pos stong pa btson 'dzin mi rtog 'thom por gol srid pas ru shan rjes thog gi chos nyid ngang dwangs kyi dran pa'i rgyun bskyang /
nyams rnyed nas 'thas pa bsal te yul snang gi steng du dran pa'i mdangs ma shor bar rtsal phyogs med du sbyang ngo //
theg pa gzhan gyis rang rang zhe 'dod kyi lta ba'i go ba la sor bzhag tu 'dod cing /
'dir lta ba ngo ma sprad pa'i sngon rol nas sgom pa ched 'dzin gyi blo dang bral bar rang byung rang dwangs nyid sor bzhag pa'i thabs su bstan pas sgra mthun kyang don 'phags so //
sor bzhag pa'i dgos ched bag chags kyi rgyun chad /
rang byung rang dwangs rgyun 'byams kyi ting 'dzin thob nas chos sku'i gdan sa zin /
sems can dang sangs rgyas mnyam sbyor du grol bar 'gyur ro //
lung las /
zin pas rtsol ba'i gnad spangs te //
lhan gyis gnas pas bzhag pa yin //
zhes sogs yid ches pa'i lung mang ngo //
skabs 'dir bla ma gsang ba 'dus pa'i dbang chen bskur te ngo sprod la 'jug go //
/
!
gsum pa rjes kyi khrid la gsum /
ngo sprad pa /
rtsal sbyong ba /
mthar phyin par bya ba'o //
dang po ni /
ngo sprod pa'i don khrid kyis gcig shes kun grol du gding thob pa phyi rkun dang nang byan 'dzom pas yid bzhin gyi nor bu thob nas spro ba skyed pa lta bu'i gdams ngag ston pa ste /
ngo bo rtsa bral byang chub kyi sems ye sangs rgyas pa'o //
nges tshig sangs rgyas rang rgyud la gnas pa de nyid snyan brgyud kyi tshig gis ngo sprad pa /
dbye ba lta ba'am /
btags grol lam /
ngo sprad pa zhes bya /
dpe o rgyan gyi rgyal po 'od ldan gyi nor bu rin po che phyi rkun pas brkus kyang ma thob pa la /
rkun chen blo gros can gyi bu smra mkhas bya bas nor bu gnyer byed pa'i nang blon dang grogs po byas nas des nang byan pa byas te nor bu thob /
blon po dang gnyis kas yul gzhan gsar pa bzung tsa na /
rkun po shi nas nang byan pa nor bu'i bdag por gyur te longs spyod phun sum tshogs par gyur pa bzhin /
gtong thun gyis don gyi spyi khog phub /
sngon 'gro gsum gyis sgrom du gzhug pa ni nang byan pa dang mtshungs la /
snyan brgyud zab mo'i phyi rkun smra mkhas pas don yid bzhin nor bu rang dbang du thob pa'o //
gdams ngag dngos la gsum /
srid rtsa'i bdag brtags te ye shes rang ngo sprad pa /
de nyid rgyud la sbyor ba'i thabs /
'bras bu rang rdzogs su la bzla ba'o //
dang po la gnyis /
bdag brtags sam mkhan po rtsad gcad pa dang /
dpe rtags don gyi ngo sprad pa'o //
dang po ni /
snang srid 'khor 'das thams cad la :
sems ma gtogs pa'i chos gzhan med :
ces gsungs pas /
snang srid 'khor 'das kyis bsdus pa'i chos thams cad kyi rtsa ba nga'am bdag tu brtags pa'i sems 'di nyid rgyu ci las byung /
rkyen cis byas /
nga'i sems zhes ming 'dogs mkhan su /
sems de nyid gnas pa'i yul /
lus kyi phyi nang mgo yan lag don snying nang khrol sogs gang la gnas /
gnas na ngo bo gcig gam tha dad du 'dug
/dbyibs zlum po'am gru gsum la sogs pa ci 'dra 'dug
/kha dog dkar ser dmar sngo sogs gang ltar 'dug
/dang po gang nas byung /
mthar gang du 'gro /
skyes na skye ba'i yul dang /
'gags na 'gag pa'i gnas sogs zhib tu brtags la /
'tshol bya'i sems la phar dpyad /
'tshol mkhan gyi shes pa la tshur brtags /
btsal pa'i rjes kyi sems sam shes pa de ci 'dra 'dug
/de bzhin du rnam shes tshogs drug gi yul /
mig gi yul du gzugs mdzes mi mdzes /
rna ba'i sgra /
sna'i dri /
lce'i ro /
lus kyi reg bya /
yid kyi yul du 'gyu dran byed mkhan sogs gang 'dra 'dug legs par mthar ma phyin gyi bar du 'tshol /
de ltar btsal pas /
sems la dang po byung sa med pas ngo bo stong pa /
bar du gnas sa med pas gzhi ci'i ngo bor yang ma grub pa /
tha ma 'gro sa med pas 'di'o zhes brjod par mi nus shing byung gnas 'gro gsum mam /
skye 'gag gnas gsum dang bral pa ste /
mdor na sems kho rang btsal bas mi rnyed pas stong pa /
stong ngo snyam tsa na /
rig rig khyug khyug
/wal wal tsam las /
kha dog dang dbyibs sogs kha nas brjod mi btub pa /
slar yang btsal bas 'tshol rgyu'i sems dang 'tshol mkhan gyi sems sogs gang yang med par thams cad stong cham me ba /
stong bsam tsa na hrig ge 'gyu ba zhig byung tshe sems kyi gnad gsang rig pa yin pas de nyid mthar ma phyin gyi bar du rtsad gcad /
de ltar na bdag gam sems la ngos gzung rdul tsam med cing gzhi med rtsa ba dang bral bas ye gdod ma 'khrul rgyu med pas 'khrul ma myong ba'i shes pa rang byung de nyid rang byung ye shes zhes bya /
sems kyi ngo bo gcig shes pas 'khor 'das lam gsum gyis bsdus pa'i chos thams cad kyi gnad mtshangs shes te rgya mtsho la dar zhig pa bzhin mnyam pa nyid du grol bas gcig shes kun grol zhes bya /
rtag chad 'gro 'ong skye 'gag yod med yin min la sogs pa gang gi ngo bor yang ma grub pas mtha' thams cad las grol ba'i phyir mtha' bral klong yangs chen po zhes bya /
nyi ma'i snying po bskal par mun gling du bcug pa dang gza' skar bye bas bskor ba la 'od zer 'phel 'grib med pa ltar /
rang rig gzhi med rtsa bral du rtogs pa la bskal par mi dge ba spyad pa dang thos sgom la 'bad pa gnyis phan gnod 'ching grol med par mtshungs pas gzhi med yongs grol zhes bya ba yin no //
gnyis pa dpe rtags don gyi ngo sprad pa ni /
de ltar bdag brtags rtsad chod pa dang dpe dang rtags kyis mtshon nas don ngo sprad pa ste /
rdo rje sems dpa'i me long nam mkha' dwangs pa'i nyi zer la phyar ba ni dpe~X/
lus gnad bcas te mig nam mkha' dwangs pa la gtad pas ka dag dang lhun grub kyi snang ba 'char ba ni rtagasa~X/
stong gsal ngang dwangs ma 'dres yongs rdzogs zang thal 'gyu ba 'dzin med brjod med rang grol zhes pa'i tshig gis mtshon pa ni do~Xn ngo sprod pa'o //
de'ang dpe man shel gyi ngo bo brtags na gang du'ang ma grub par stong pa bzhin du don rang sems gzhi med rtsa bral gdod nas ngo bo stong pa dang gcig
/man shel nyid ma byas par rang byung la rang 'od gting na gsal ba bzhin du /
rig pa ma byas par rang byung la ye shes kyi snying po can du gsal ba dang gnyis /
shel la dbyibs kha dog gi rnam pa kun dang ldan kyang gzhan chos kyis ma gos par ngang dwangs pa bzhin du /
rang rig la 'khor 'das chos kyi rnam pa kun dang ldan kyang skyon yon gyis ma gos la ngang dwangs pa dang gsum /
shel 'od nang gsal rkyen dang 'phrad pas 'ja' zer phyir gsal du shar ba'i tshe snga phyir ma 'dres pa ltar /
chos sku'i rang rtsal sku dang ye shes kyi snang ba ma 'dres par shar ba'am /
dngos snang gdos bcas 'khor ba'i chos las snang med myang 'das kyi chos rang rig gcig gi klong du snga phyir ma 'dres par gsal ba dang bzhi /
'od nang gsal phyir gsal thams cad me long gcig gi ngang du rdzogs pa ltar snang rig stong gsum po'ang rang rig gcig pu'i klong du yongs su rdzogs pa dang lnga /
shel 'od phyi nang sgrib med zang thal du gsal ba ltar chos nyid ngang dwangs kyi rtsal 'gyu ba rjes med phyi nang ngos gzung med par zang thal ba dang drug
/shel 'od phram phram 'phro yang rang yal ba ltar 'gyu ba ma 'gags par 'char yang rang bzhin gyis stong pa dang bdun /
shel la yul 'dzin med pas yul snang dgag byar med pa bzhin rtog bral chos nyid kyi rig pa rjen pa la gang snang rang byung ye shes yin pas snang la der 'dzin med pa dang brgyad /
me long nyid dran bsam smra brjod dang bral yang snang ba ma 'gags pa ltar chos nyid rang dwangs kyi ngo bo 'di zhes smra bsam brjod du med kyang gzhi ma 'gags pa dang dgu /
shel gyi ngo bo la snang mi snang gi khyad par med pa bzhin du yul dang yul can du rig bya rig byed med cing ye shes nyid kyang rang sar grol bas mnyam nyid du rang rig cing bcings grol las 'das pa dang bcu yis brda don mtshon par sprad pa'o //
gnyis pa de nyid rgyud la sbyor ba'i thabs la bzhi /
dang po goms 'dris ji ltar bya ba ni /
de ltar brtags nas ngo sprad pa'i don rang byung gzhi med rtsa bral rang dwangs brjod med sa le ba'i ngang la yengs med sgom med du ma bcos so mar tsen gyis gzhag
/'jim pa'i mi gzugs ltar sgo gsum gtad med lhug par gzhag
/ngang dwangs 'dzin med kyi nyams skyes pa dang de la zhen pa'ang bshigs te cher lta chig gzhag byas la /
bying rmugs byung na phaT kyis bsal lo //
gnyis pa spyod pas gol sa gcad pa ni /
ting 'dzin de'i ngang las mnyam rjes dang /
spyod lam ci ltar byed kyang rtog pa'i rang ngo la brtag cing spyod pa ste /
bying rgod 'gro 'dug yengs 'khrul dga' sdug re dogs zhen chags skyo 'gyod rlom sems sogs mdor na bzang ngan gyi rtog pa gang skyes kyang /
da ltar gyi shes pa kho rang gis kho rang la brtags pas rtsa bral rang byung gi ye shes su grol nas snang ba rang bzhin med par chos skur 'char zhing gol sa shugs la chod /
rang rig chos nyid rtsol bral du rtogs /
phyin chad sgo gsum gyis ched du bya ba'i rtsol ba gang yang med de ci byas chos nyid kyi yo lang yin no //
gsum pa thun mtshams kyi rtog pa dgrol ba ni /
sngon 'gro'i skabs su blo dman rtsal sbyong gi ched du thun dang thun mtshams bstan kyang /
don rang byung gi ye shes la thun sgom gyis phan gnod med pa ni /
nyi ma shar ba la sgron me btegs pa dang ma bteg pa khyad par med pa bzhin /
chos nyid ngang dwangs rgya chad phyogs lhung bral ba'i don rtogs nas /
rang byung ye shes rgyun chad med pas rgyun gyi thun sgom chen po bar med du rtogs par bya'o //
bzhi pa don rgyud la khel ba'i rtags ni /
spyir re dogs the tshom zhen 'dzin gyi rtog pa las grol zhing rang don gyi 'khri ba med par gzhan don chos spyod la brtson /
bag chags ngan pa'i rmi lam rgyun chad /
snying rje shugs las 'byung /
rkyen ngan lam du slong /
khyad par spros pa nang du chod /
tshogs drug rang sar grol /
mngon shes shugs la 'char /
bsgoms pa dang ma bsgom pa khyad par med /
mdor na 'khrul pa ka dag gi ngang du zad pa'o //
gsum pa 'bras bu rang rdzogs su la bzla ba ni /
de ltar rtogs pa'i tshe bdag gzhan gnyis chos thams cad ye nas skye 'gag gnas bral dbyer med rang byung ye shes thig le nyag gcig gzhi med ye rdzogs su rang bzhin gyis gnas pa la /
sku lnga ye shes lnga ma 'dres la yongs su rdzogs pa ye nas yin pa'i don de nyid rtogs shing mngon du gyur pas /
'khor 'das lam gsum gyi snang ba so ma nyams par chos nyid zang thal du rtogs pas rang grol te thag gcig thog tu chod pa'o //
de'ang go bde ba'i slad thad ka'i ngo sprod dang sbyar na /
rang gi sems kha dog dang dngos po dang gzhi ci'i ngo bor yang ma grub pa kho rang la gcer gyis bltas pas ngo bo stong zhing bdag med du shar ba de ni chos kyi sku'o //
stong pa de'i rang mdangs sa le hrig ge ba'am bde gsal mi rtog pa sogs rang bzhin gyi gsal cha ma 'gags par shar ba ni longs spyod rdzogs pa'i sku'o //
de las rtog pa'i rang rtsal sna tshogs su shar yang chu dang chu sbur bzhin rang shar rang grol du 'gyur ba ni sprul pa'i sku'o //
de dag thams cad kyang rnam pa ji tsam shar kyang ngo bo 'gyur ba med pa de ni rdo rje lta bu'i sku'o //
de ltar rnam grangs sku bzhir phye yang /
ngo bo gcig tu lhun gyis grub /
de'i rang mdangs sku gsum du shar /
dbyer med gab sbas med par byang chub pas mngon par byang chub pa'i sku'o //
de bzhin du ye shes lnga'ang rang rig las gud na med do //
de nyid phyogs ris kyi spros pa las rang grol zhing chos nyid ngang dwangs su dbyer med pas chos dbyings ye shes /
chos thams cad rang rig rang gsal mi rtog pa me long lta bu /
gsal stong ngo bo dbyer med pas mnyam pa nyid /
chos thams cad ma 'dres par yongs su rdzogs pas sor rtog ye shes /
bya byed ye rdzogs lhun gyis grub pas bya grub ye shes su la bzla'o //
rang ngo sprad pa'i dgos ched ni /
ngo rang thog tu 'phrod pas lam gyi 'bad rtsol las grol /
bya ba grub zin du rtogs pas skad cig gis sangs rgyas kyi sa la mnyam par sbyor /
'khor 'das so ma nyams par chos nyid du grol bas gding grol thog tu chos te phyir mi ldog pa'o //
gzhan dag tshig gi go yul la ngo sprad pas lta sgom shi log byed pa mang zhing /
'dir phyi rkun nang byan sprad pas mchog 'dzin dang go shes dngos med zang kar grol bas sgra mthun kyang don 'phags so //
mnyam sbyor gsang rgyud las /
ye nas ma 'dres yongs rdzogs don //
gcig shes rig pas mnyam sbyor gsang //
de yin sgom med ye sangs rgyas //
zhes sogs yid ches pa'i lung mdo rgyud kun nas mtha' yas pa 'byung ngo ///
/gnyis pa rtsal sbyong ba ni /
rig pa'i rtsal sbyong don khrid kyis bogs 'byin pa gyad phrug rtsal sbyong ba lta bu'i gdams ngag ston pa ste /
ngo bo rang byung gi rig rtsal 'gag med /
nges tshig skye med kyi rig rtsal 'gag med du 'char ba nyid 'dzin med du sbyong ba /
dbye ba rol pa dang rtsal dang rgyu 'grul kha bsgyur la sogs pa /
dpe gyad phrug la rtsal gyi rgyu yod kyang ma sbyang na sna bsgyur mi shes la /
sbyangs pas 'phrul phyogs med du 'byongs te dgra thul ba bzhin /
rang byung gi stobs rdzogs kyang sna tshogs 'dzin grol rtsal ma sbyang na dran rtog lam du mi bslang la /
rtsal sbyangs pas gang shar lam du longs te lta ba yan thub /
sgom pa yengs thub /
spyod pa rkyen thub tu 'gyur ba'o //
de la chos nyid skye med kyi rtsal rol pa 'gag med du 'char ba la rang ngo ma shes te gnyis 'dzin rgyun mthud nas 'khor bar nying mtshams sbyor ba de nyid /
rang byung rang rtsal du shes nas rang grol chos nyid du dbang thob par byed pa'i phyir /
skabs 'dir zlum po bzhi dbang gis thog drangs te yang ti'i rig pa'i rtsal dbang bsdus pa dang /
yang ti dang spyi ti thun mong ba'i rtsal dbang rgyas par bskur pas 'khrul pa'i rgyun chad nas rig rtsal la rang dbang thob par 'gyur ro //
rtsal sbyong dngos la bdun /
rtsa ba las la gzud pa /
rmi lam bag chags sbyong ba /
nad gdon drungs nas 'byin pa /
bdud bzhi gzhom pa /
dgra gsum gsad pa /
g.yang sa gcad pa /
gang 'dod yid bzhin du sgrub pa'o //
dang po ni /
bla ma'i rnal 'byor ru shan sor bzhag gsum gyis rang byung gi shes pa dwangs snyigs phyed nas rang mal du gnas pa de nyid rtsal phyogs med du sbyong ba ste /
lus gnad chos bdun bca'/
ngag gnad rlung kha sbyor bcing /
rig pa ngar bskyed de phra ba til 'bru tsam la dril nas rlung khug gsum gyi bar du bsgrims pa'i mthar phaT ces klod la rjes chos nyid ngang dwangs kyi shes pa sa le bskyang /
de ltar yang yang bskyar te sbyang /
phra ba las su rung ba dang /
gnad gzhan rnams gong ltar la /
rig pa nam mkha'i mtha' mnyam du rgya bskyed /
rgya 'byams las su rung nas /
rim bzhin mtho ba srid rtse /
dma' ba gser gyi sa gzhi /
mang ba rdul snyed /
nyung ba gcig pu /
dngos po kun la zang thal /
myur ba glog ltar 'khyug pa /
brtan pa ri ltar mi 'gyur ba rnams la 'byongs nas /
lha zhi khro sprul pa du mas stong gsum gang bar 'gro don mdzad pa dang /
ri rab lta bus zil gyis gnon pa la sbyang zhing rjes shes gong ltar bskyang /
skabs su sor bzhag la bslab bo //
gnyis pa rmi lam bag chags sbyong ba ni /
lus lha'i rnam pa rmi lam lta bur shes shing der ma zhen pas spyod lam thams cad du tha mal rang rgyud par skad cig kyang mi gzhag
/srod thun la lus ngag gi gnad gong ltar bcas la /
'khor 'das kyi chos thams cad rmi lam rang yin nges snyam pa'i 'dun pa drag po byas la phaT kyis bshigs te rjes shes bskyang ba yang yang sbyang /
gnyid du 'gro khar rmi lam ngo shes par bya /
nyams su blang bya len byed thams cad kyang bden med du shes bzhin pas sbyang bar bya snyam pa'i 'dun pa drag po byas pas /
rmi lam du chos nyid ngang dwangs gtad med rang byung du 'char /
de la ye shes kyi stobs zhan kyang bar do'i snang ba bdun 'gyur du gsal bas ye shes shar nas 'tshang rgya'o //
gsum pa nad gdon drungs nas 'byin pa ni /
nad gdon byung ba'i tshe /
dang po gzhi rtsad gcad pa ni /
nad gdon rtsa ba dug gsum /
de'i rtsa ba ngar 'dzin /
de'i rtsa ba sems nyid gzhi med rtsa bral nam mkha' lta bur thag bcad /
'on kyang nam mkha' la sprin 'byung ba ltar 'khrul rtog glo bur du ldangs pa gnyen po rlung gis gtor ba ltar rig pa'i rtsal sbyang bar bya'o snyam pas /
lus gnad thub tshad bca'/
rlung rig rtse gcig tu dril la /
tshad nad dang pho gdon rnams ol tong nang du 'od sngo dmar du ba lta bur bsdus /
rlung rig sbrags te ha ha zhes yang yang drag tu brjod la steng rlung dang lhan cig sang sang phyir song bar bsam /
nad drag na phyis mi 'jug pa'i phyir /
snying gar a dkar po 'od 'bar ba zhig yun ring gsal gdab la rlung rig gcun /
thun gyi rjes rnams su rang byung ngang dwangs sor bzhag bskyang /
sngon rjes gnad spyi de dang 'dra ba las /
grang nad dang mo gdon rnams pho smad rgyu zhabs su ser nyog ge nag bun ne bsdus par bsam /
rlung smad du shig shig phrum phrum byas la 'og rlung klod cing lus sprugs pas 'og sgo nas sang sang song bar bsam /
mi ldog pa'i phyir /
lte 'og tu raM las me 'u ru ru 'bar bar bsam la rlung rig der gcun /
bad kan gyi nad dang sa bdag klu gdon thams cad pho ba'i nang du sngo dmar dkar ser dmar khra nyog ge bar bsdus par bsam la 'phrul 'khor pho ba g.yas g.yon du bskor /
sgregs pa bton la nad ja chu ltar bskol zhing gdon ldum bu ltar btsos pa rnams 'og sgo nas mar kyu ru ru thon par bsam /
mi ldog pa'i phyir /
pho bar hU~M sngon dmar 'od lngar 'khyil bar bsam la rlung rig der gcun /
rlung nad can la snang srid mar khur bsam ste hub hub ces rngubs pas lus gang nas me re ltems ser 'dug par mos la rlung nang du mi gcun /
mdor na nad gdon thams cad la rig pa ngar dang bcas pas rlung gzung zhing zang thal har 'don 'phrul tshags bshal skyugs kyi dmigs pa dang /
dngos su'ang dpyad la sogs pa'i rten 'brel gang dgos rigs pas dpag cing /
rjes rang byung rang dwangs sor bzhag gi ngo bo bskyangs pas drungs nas 'byin no //
bzhi pa bdud bzhi gzhom pa ni /
bdud bzhi ka gtad med du skye ba gzhir byas nas /
rang la dga' brod gzhan la gshe 'dod snying rje med cing bsod nams 'du 'dzi la dga' na lha'i bu'i bdud yin te /
rlung rig sbrags la phaT 'don cing rtog ngan gcad /
kun khyab kyi snying rje bskyed /
na tsha mod cing shes pa bying rmugs su song na phung po'i bdud de rlung rig sbrags te nad 'don zang thal bya /
dug lnga dang khyad par nga rgyal skye na nyon mongs bdud de gang skyes la rlung rig gtad cing rtsal sbyong /
'chi bar mos shing lcebs snying 'dod na 'chi bdag gi bdud de sems nyid rang byung skye 'chi med pa'i gding bskyed /
phaT kyis rtog pa nam mkha'i dbyings su bskyel /
rjes bzhi ka la sor bzhag gi ngo bo bskyang ngo //
lnga pa dgra gsum gsad pa ni /
phyi'i dgra gzugs can dgra dang gzugs med bgegs /
nang gi dgra nyon mongs dug lnga /
gsang ba'i dgra sdug bsngal gyi rtsa ba dang 'dzin pa ste /
thams cad la rlung rig gcun te phaT brjod la thog brdzis byas pas dgra gsum skye med kyi ngang du sod do //
drug pa g.yang sa gcad pa ni /
thog mar 'gro ba rigs drug gi rgyu nyon mongs pa drug
/de'i rtsa ba ngar 'dzin sogs thag bcad pa nas rtsal sbyong bar bya snyam pa'i bar gong ltar la /
lus gnad bca'/
rlung rig bsgril la /
ngag tu a zhes brjod pa dang mnyam du rang sems a'i rnam par lha'i gnas su 'phang /
lha'i dga' bde dang ltung ba'i sdug bsngal nyams su myong bar bsgom /
phaT kyis bcad /
rjes rang byung ngang dwangs su gzhag
/des kun la 'gres te /
nr-i brjod cing mi'i gnas su skyid sdug gi 'gyur ba /
su lha min 'thab rtsod /
tri byol song glen lkugs /
pre yi dwags bkres skom /
du zhes dmyal bar tsha grang nyams su myong bar bsgoms la phaT kyis bcad cing ngang la gzhag
/de ltar drug po rdzogs pa'i rjes su rigs drug gi gnas rgyu dang bcas pa yi ge drug la 'dus /
de drug po gyen rdzogs su a la thim /
a nam mkhar yal bar bsam la sor bzhag bskyangs pas rigs drug gi g.yang sa chod do //
bdun pa gang 'dod yid bzhin du sgrub pa ni /
rang rig rang dbang sgyur ba'i rtsal rdzogs pa'i tshe rlung rig 'gyu ba'i kha bsgyur tsam gyis phrin las thams cad 'grub ste /
zhi ba'i las la /
rig pa oM dkar 'od kyi rnam pa can 'phangs pa na nad gdon sogs zhi bya'i yul la phog pas 'od dkar por lhan gyis zhu nas chos nyid kyi ngang du zhi /
rjes ha zhes klod la chos nyid ngang dwangs su 'dzin med sa ler bskyang /
des 'gres te rgyas pa la swA ser po /
dbang la hrIHdmar po /
mngon spyod la hU~M ljang nag 'od zer ral gri'i zer ldan /
dgug pa la dzaHdmar po lcags kyu'i zer ldan /
bskrad pa la phaT ljang gu /
bcing pa la hU~M ser nag zhags pa'i zer ldan /
'grol ba la hA sngon po spu gri'i zer ldan gyis 'chings pa bcad pa sogs dang /
'pho ba la rtsal sbyong na /
snying dbus rang rig a dkar po 'od kyi rnam pa can du gsal /
rlung bzung la snying nas mig tu rtsa shel gyi sbu gu can zug pa'i nang brgyud mig g.yon nas rgyang gis bton la /
chos skur 'pho na mkha' dbyings /
longs skur 'pho na yi dam dang /
sprul sku bla ma'i thugs kar thim par bsam la /
ha phaT ces brjod /
grong 'jug la rang rig hU~M gi rnam pas ha zhes sna bug g.yas nas 'phos te gzhon lus gtsang ma'i ro yi sna bug g.yon nas snying gar zhugs /
gzhan spar na /
rig pa a dkar rlung gi sham bu can gyis spor bya de'i snying ga nas bteg ste 'og min chos nyid du bstim /
gzhan yang las gang bsgrub par 'dod kyang rlung gzung zhing rig pa 'gyu ba'i rtsal sbyong gis rtog tshogs chos nyid kyi yo lang du longs spyad pas gang 'dod yid bzhin du 'grub bo //
de ltar rtsal sbyong bdun po thams cad dang /
gzhan yang bying rgod re dogs yid byed bdag 'dzin rtog blo phra rags gang byung yang thams cad phaT drag la thung ba 'ba' zhig brjod la gcad de /
sbas 'phyang lnga pa las /
rtsal sbyong ngo ti phaT yin /
chos nyid stobs rdzogs 'dod rgur bsgyur ro //
zhes gsungs pa ltar ro //
rdzogs chen spyi la rtsal dbang mdo tsam yod kyang rtsal sbyong dman pas 'phral rkyen mi thub /
'dis 'gyu dran thams cad phrin las su 'gyur bas sgra mthun kyang don 'phags so //
de ltar rtsal sbyong ba'i dgos ched yon tan ni bsam gyis mi khyab ste /
rgyud las /
lus ngag rlung sems gcig tu dril //
yi ge phaT kyis lcag bskul na //
rang rig ye shes rtsal rdzogs 'gyur //
zhes gsungs so //
de ltar yang lung kun 'dus las /
chos sku'i rang rtsal 'khor 'das la //
'dzin med rig pa'i rtsal sbyong na //
'khor los bsgyur nas dbyings mi zad //
ces sogs mdo rgyud kyi bka' lung du mas grub pa yin no ///
/gsum pa mthar phyin par bya ba ni /
brgyud 'dzin la gdams pa gtad pa'i don khrid kyis yid bzhin nor bu 'bral med du longs spyod pa lta bu'i gdams pa ston pa ste /
gtad rgya'i ngo bo rab tu dkon pa sangs rgyas mnyam sbyor gyi gnad zab mo /
nges tshig khrid mthar phyin pa'i slob bu la gdams pa snying gi dkyil du gtad pa /
dbye ba mang yang thun mong khyad par bla na med pa'i gdams pa gsum las 'dir mthar thug bla na med pa /
dpe gser gyi bum par bdud rtsi blugs nas gces par 'chang ba lta bu thugs nas thugs su gab cing 'chang ba'o //
gdams gtad dngos la gsum /
rig pa'i rtsal dang sbyar te sgom med don gyi gzer chig tshugs su gdab pa dang /
zhal gdams khyad par thor bu gnad kyi ti kas don gyis 'phrang gcad pa dang /
don khrid 'di'i rnam thar brjod nas snod ldan la gtad pa'o //
dang po ni /
don khrid rdzogs pa'i gang zag rab kyis dus gsum spyod lam rnam bzhir gcig shes rig pa'i gzer chen 'pho 'gyur med pa thebs te /
sgom med don dang 'du 'bral med pa'i rig rtsal rang shar kun grol bskyang ngo //
gang zag 'bring gis chos nyid ngang dwangs ming med dran pa'i so ma nyams par chos nyid gnyug ma'i dran pas sgom med don gzer chig tshugs su bskyang ngo //
gang zag rig rtsal tha ma la tshig rdzogs gnad kyi tshul brjod pa ste /
de'ang chos sgo mtha' yas theg pa dgu'i mdo spyir bstan yang /
gtan la dbab bya byang chub kyi sems chos nyid ngang dwangs ma 'dres yongs rdzogs mu mtha' mnyam grol du gtan la 'beb par 'dod don gcig sems kyi mtshan nyid gtan la pheb nges pa ni /
yang ti sangs rgyas mnyam sbyor gyi don gyi pra khrid kho na 'bras bu rang gnas kyi don mthar thug yin la /
de la khrid rim brgyad du ston kyang ngo bo chos nyid ming med ka dag gcig shes su gtan la 'beb pa'i gnad gcig kho nar rdzogs pa yin cing /
de'i gnad khrol bas ngo bo mthong grol /
rang rtsal btags grol /
sgom med don gyi gzer thebs pas blos byas yid byed kyi gol sa shugs la chod nas bsgoms rung ma bsgom rung chos nyid ngang dwangs ma 'dres yongs rdzogs kyi longs spyod bskyang ngo //
gnyis pa zhal gdams khyad par thor bu gnad kyi ti kas don gyi 'phrang gcad pa la bzhi /
mi gol ba'i gnad bdun /
yang dag gi rnal 'byor bdun /
blo bral gyi 'jog nyer gcig
/yang gdams gnad gcod kyi gnad le'u bcu gcig go
/dang po ni /
rdo rje'i gsung 'di la gsan cing gdams pa'i don snying gi dkyil du 'chang bar zhu /
rjes 'jug rigs kyi bu nyon cig
/sangs rgyas sems can du mi gtang /
ye shes sems su mi gtang /
chos sku rnam rtog tu mi gtang /
chos nyid mtshan mar mi gtang /
sgom med tha mal du mi gtang /
chos dbyings mu mthar mi gtang /
ngang dwangs bde chags su mi gtang ngo //
gnyis pa yang dag gi rnal 'byor bdun ni /
rigs kyi bu chos sku ji bzhin par ngang dwangs de bzhin 'jog na rnal 'byor /
rang byung rang gsal don la ma bsam 'jog na rnal 'byor /
rig pa'i so la rgyun du gnas na rnal 'byor /
byar med ngang du rtsol med gnas na rnal 'byor /
rnam rtog rang byung rang zhir 'jog na rnal 'byor /
snang tshad sems rtog sgyu mar shes na rnal 'byor /
ma bcos sgom med yengs med shes na rnal 'byor yin no //
gsum pa blo bral gyi 'jog nyer gcig ni /
rigs kyi bu gson cig
/da ltar gyi dran rtog so ma nyams pa 'di kho na gzhi med ngang dwangs chos kyi sku ste /
bsam du med pa'i chos nyid dbyings chen la //
sgom yang mi bsgom phyam mer gzhag
/bsgoms kyang 'gal med phri le gzhag
/yengs kyang ma yengs tsen ne gzhag
/yengs kyang 'gal med phya le gzhag
/lta yang ma lta cog ge gzhag
/bltas kyang 'gal med ce re gzhag
/'phro yang ma 'phro hrig ge gzhag
/'phros kyang 'gal med gang dgar thongs //
bsdu yang ma bsdu wal ler gzhag
/bsdus kyang 'gal med ting nger gzhag
/sgrim yang ma sgrims khrol ler gzhag
/bsgrims kyang 'gal med tu re gzhag
/'chos kyang ma 'chos sa le gzhag
/'chos kyang 'gal med sing nge gzhag
/sgrub kyang ma sgrubs rtsol dang phrol //
bsgrubs kyang 'gal med lhun gyis zhog
/'gag kyang ma 'gag rang byung zhog
/'gags kyang 'gal med skye med zhog
/zhum yang ma zhum hu re gzhag
/zhum yang 'gal med lhan ne zhog
/rtsol yang ma rtsol 'bol le zhog
/rtsol yang 'gal med shugs 'byung zhog
/bzhag kyang ma gzhag gnyis med slod //
bzhag kyang 'gal med lhug par zhog
/de ltar nyams su blangs na thabs kyi dri ma 'dag
/gnyen po'i bya ra 'gyel /
thun mtshams kyi rtog pa grol /
chos nyid kyi so 'drongs nas lta bas yan thub /
sgom pas yengs thub /
spyod pas rkyen thub /
'bras bu ka dag dbyings grol du 'gyur ba'i gnad yin no //
bzhi pa yang gdams gnad gcod kyi gnad le'u bcu gcig la gnyis /
dngos le'u bcu gcig gis chos nyid zad sar skyel ba dang /
zhar byung khyad par gyi gdams ngag brgyad brjod pa'o //
dang po ni /
e ma skal ldan rigs kyi bu //
chos rnams kun gyi gzhi rtsa ste //
nga bdag ngos bzung rjes bcad mnyam par sbyor //
da lta nyid du mngon 'tshang rgya //
e ma skal ldan rigs kyi bu //
'khor bar 'ching ba'i zhags pa ste //
chags pa ngos bzung rjes bcad mnyam par grol //
skad cig gcig la mngon 'tshang rgya //
e ma skal ldan rigs kyi bu //
'khrul grol skyon gyi phyi mo ste //
'dzin pa ngos bzung la bzla na //
skad cig gcig la sangs rgyas nges //
e ma skal ldan rigs kyi bu //
chos rnams kun spyod byed pa po //
blo yid ngos bzung rjes bcad mnyam par grol //
skad cig gcig la mngon 'tshang rgya //
e ma skal ldan rigs kyi bu //
lta sgom nyams len kun gyi gnad //
yengs dang ma yengs gnyis med pas //
ngos bzung rjes bcad mnyam par grol //
skad cig gcig la mngon 'tshang rgya //
e ma skal ldan rigs kyi bu //
chos rnams kun la rtog pa po //
rtog pa ngos bzung rjes bcad mnyam par grol //
skad cig nyid la mngon 'tshang rgya //
e ma skal ldan rigs kyi bu //
'khor 'das gnyis kyi nying mtshams sbyor //
dran pa ngos bzung rjes bcad mnyam par grol //
skad cig nyid la mngon 'tshang rgya //
e ma skal ldan rigs kyi bu //
'char lugs rtsal gyi dang po ste //
'gyu ba ngos bzung rjes bcad mnyam par grol //
skad cig nyid la mngon 'tshang rgya //
e ma skal ldan rigs kyi bu //
phyir mi ldog nges gdeng mthar thug
/ngos bzung rjes bcad mnyam par sbyar //
skad cig 'di rig phyir mi ldog
/e ma skal ldan rigs kyi bu //
dus gnad gtems pa gal che bas //
dus mnyam ngos bzung rjes bcad mnyam par sbyar //
skad cig sangs rgyas nges gdeng thob //
e ma skal ldan rigs kyi bu //
chos kun rtsa ba spros pa'i gzhi //
bdag lta ngos bzung rjes bcad mnyam par grol //
da lta sangs rgyas mnyam par sbyor //
ces gsungs pa'i don thugs la gcags par 'tshal /
gnyis pa zhar byung khyad par gyi gdams ngag brgyad brjod pa ni /
yang ti sangs rgyas mnyam sbyor gyi //
don la rgyud bskul rab 'jug phyir //
snang srid bden med sgyu ma'i chos //
ngos bzung rjes bcad mnyam par sbyar //
skad cig gcig gis rdzogs sangs rgya //
e ma skal ldan rigs kyi bu //
rkyen phran gang shar lam du longs //
skyes grol ngos bzung rjes bcad mnyam par grol //
skad cig nyid la mngon 'tshang rgya //
e ma skal ldan rigs kyi bu //
chos rnams byar med don gyi mtha'//
thag chod ngos 'dzin rjes bcad mnyam par grol //
skad cig gcig la sangs rgyas nges //
e ma skal ldan rigs kyi bu //
theg pa'i ngo bo shes rab snying rje yin //
shes snying ngos bzung rjes bcad mnyam par grol //
skad cig nyid la mngon 'tshang rgya //
e ma skal ldan rigs kyi bu //
rnam pa kun ldan rnam pa de //
'di ma rtogs na kun 'chings pas //
mtha' brgyad ngos bzung rjes bcad mnyam par grol //
e ma skal ldan rigs kyi bu //
skye med rtsal la bdag 'dzin 'khor //
rtsal gyis 'khor bar yang 'jug la //
rig pa'i rtsal gyis 'gro ba grol //
rtsal gyis sku gnyis don yang byed //
rtsal gyi ngos bzung rjes bcad mnyam par sbyor //
e ma skal ldan rigs kyi bu //
yang ti sangs rgyas mnyam sbyor gyi //
man ngag chos kun 'gril ba'i mdo //
gcig shes kun grol mkhyen pa yis //
chos rnams snang rig stong gsum du //
ngos bzung rjes bcad mnyam par sbyor //
skad cig nyid la mngon sangs rgya //
e ma skal ldan rigs kyi bu //
mnyam sbyor gsang tig btags grol don //
ngos bzung rjes bcad mnyam par grol //
skad cig nyid la 'tshang rgya nges //
zhes gsungs pa'i gnad kyi don rgyas pa rtsa ba mchan TIka sbyar ba'i steng nas go don longs pas nyams len rgyud la sbyor ba mdzad 'tshal lo //
gsum pa don khrid 'di'i rnam thar brjod nas snod ldan la gtad pa la gsum /
gding tshad lnga dang ldan pas phyir mi ldog par nges shes skyed pa /
don khrid rgyud la gdab thabs kyi mdo brgyad bstan pa /
gdams pa snod ldan la gtad cing snod min la rgyas gdab pa'o //
dang po la /
bka' babs lo rgyus kyis nges shes skyed pa ni gtong thun gyis bstan pa ltar ro //
gcig shes kun grol la dpes mtshon te nges shes skyed pa ni /
dug sdong rtsa ba gcig chod pas yal ga lo 'bras rang log pa'am /
skor lde gcig shes pas sgo lcags kun gyi rgya 'grol ba lta bu'o //
rig pas 'thad pas nges shes skyed pa ni /
spyir chos nyid kyi rigs pas dbu zhabs kun tu khyab cing 'thad pas de yin la /
bye brag tu ngar 'dzin gyis 'khor bar 'ching bar rigs na de'i mtshan nyid shes pas 'bad med du grol ba'ang rigs te mun pas sgrib par rigs na nyi mas gsal bar rigs pa bzhin no //
man ngag gnad kyis nges shes bskyed pa ni don khrid gzhung bzhin nyams su blangs pas nyams rtogs kyi nges pa shar ba'o //
bde gshegs bka' lung 'dus pas nges shes bskyed pa ni /
yang ti rtsa rgyud las /
byin gyi rlabs kyis bdag nyid la //
brtags pas gcig shes chos kun grol //
ces sogs gsungs pa ltar ro //
gnyis pa don khrid rgyud la gdab thabs kyi mdo brgyad bstan pa ni /
e ma skal ldan rigs kyi bu //
sangs rgyas mnyam sbyor don gyi khrid //
rgyud la gdab thabs mdo brgyad de //
dbang po tha ma 'bring dang rab //
'chi kha long can rigs dman rnams //
go skyed 'phro gcad mnyam par sbyor //
ces pas /
dang po gang zag dbang po rigs ldan tha mal pa rnams la /
yang ti sangs rgyas mnyam sbyor gyi ti ka pra khrid gzhung bzhin nges gdeng rnyed par gdab bo //
gnyis pa gang zag dbang po 'bring por gyur pa la /
bla ma'i rnal 'byor gyis rang rgyud gdul /
'khor 'das ru shan 'byed thabs kyis chos nyid ngang dwangs kyi nyams bstan par bya /
rjes btags grol gnad kyi ngo sprod kyis shes bya gcig shes kun grol du la bzla'o //
gsum pa gang zag dbang po rab la gtong thun kho nas kyang grol la /
btags grol ngo sprod kyi don khrid gcig pos gdeng thob par gdab bo //
bzhi pa gang zag 'chi kha dus thug pa la 'da' kha 'chi brod gsang lam gyi gdams pa gdab pa ni /
e ma hoH
skal ldan bu khyod dang bdag phrad /
'da' kha sangs rgyas mnyam sbyor 'di thos kyi rting la 'khor bar 'khyams don med do //
'tshengs pa yin pas blo slod la nyol cig ces dbugs phyungs la /
de'i snying stong par gnas pa'i nang du a dkar po'am thig le nas 'bru tsam gsal /
snying rtsa stong pa sog sbub tsam snying rtse nas yar song klad sbubs nas kha dbrag tu gyes te mig gnyis la zug ste dang nge yod pa nas brgyud /
mig g.yon dang rdo rje sems dpa'i gsang lam nas thon /
bar snang du yal te skye med ka dag gi ngang du thim par bsam la 'dzin med du gnas pa ni chos sku'i mnyam sbyor /
yi dam gyi thugs kar bstim na longs sku /
bla mar bstim na sprul sku'i mnyam sbyor te yang nas yang du gsal gdab bo /
khyad par rdo rje sems dpa'i dpyang thag ces bya ba bem rig bral khar mdun gyi bar snang la 'od lnga'am ser po skas sam dpyang thag lta bu nar gyis 'char ba la rig pa gtad pa tsam gyis de nyid du grol bar 'gyur ro //
lnga pa loXng yod le lo caXn gyi gang zag la /
bar do sangs rgyas mnyam sbyor don khrid du gdab pa la gsum /
rang bzhin bar dor sangs rgyas rang chas su gnas par ngo sprod pa ni /
gong du ngo sprod kyi skabs su bshad pa ltar ro //
de'i don rgyud la skyes nas 'chi kha'i bar dor nyams su blang tshul ni 'jim pa'i mi mo la brten nas dpe don sbrel ba'am /
yang na rnam snang chos bdun bcas la rig pa gsal la mi rtog dwangs ngang du bzhag ste nam mkha' sum sprugs gnad rang rig snying nas rtsa /
rtsa nas mig 'bras bar snang ngang dwangs la 'dzin bral du hrig ge chos nyid kyi dran pas bskyangs pa'am goms stobs che chung gi shugs dang mthun par bar do gsum la sku gsum du 'tshang rgya'o //
drug pa rigs dman rigs chad kyi 'gro ba gdul byar gyur pa rnams la rang byung rig pa'i tan+t+ra mthing shog la gser gyis bris te rab gnas dbang bskur bcas btags pas grol ba mthar phyin pa'i rtags mthun snang du 'byung ngo //
bdun pa go ba skyed pa ni /
dbang po rab 'bring thams cad la gtong thun gnad du thems par bshad pa'o //
brgyad pa 'phro gcad pa ni /
gdams gtad kyi man ngag rnams kyis dbang po dang mthun par nyams kyi 'phro tig so sor gcad par bya ba'o //
gsum pa gdams pa gtad pa'i snod ni /
'khor ba la blo log ste bla ma sangs rgyas su mthong nas lus srog la babs kyang bka' bstsal mi gcog pa dang gcig
/don gyi shes rab blo ldan 'dren pa'i thabs la mkhas pa dang gnyis /
brtson 'grus phyi gshol med par don khrid nyams len mthar phyin du skyong nus pa dang gsum /
bla ma dang chos 'di'i phyogs su rgyal srid gnyen 'dun bu smad zas nor longs spyod yo byad dngos po dag pa thams cad gtong nus pa dang bzhi /
rgyu 'bras khyad du mi gsod pa'i snying rje dang ldan bzhin du bla ma'i sku dgra sgrol nus pa ste /
lnga ldan gyis brgyud pa nges par 'dzin pa la snyan brgyud du gtad par gsungs shing /
de'i zhal gyi gdams pa'ang rdo rje'i gsung 'di la gsan pas khyab par gda'/
e ma ngo mtshar rmad kyi chos //
theg pa kun gyi yang ti 'dis //
sems can sangs rgyas mnyam sbyor ba'i //
don gyi pra khrid khyod la gtad //
snod dang ldan pa'i bu byung yang //
dpe rgyud sdoms la snyan brgyud thobs //
dpe rgyud don gyi byin rlabs 'gyangs //
sangs rgyas mnyam sbyor gcugs su 'gyur //
brgyud pa gcig la gtad srid kyang //
lo zla'i bar du sna re bstan //
dkar chag mthing la gser gyis bris //
glegs bam mtho tshad spar khab gzhug
/dar sna chu dar rang nas dril //
brag la sba zhing skabs su blta //
de'i tshe dam can tshogs 'du zhing //
rig 'dzin rnams kyang bya ra byed //
tshogs kyi 'khor los rtag tu mchod //
shi thebs re la gsang sgo gtad //
ces gdams par mdzad pa bzhin nges pa dang /
snod min la gsang rgyas gdab pa'ang /
bla ma mchog tu mi 'dzin bka' bstsal gcog
/don rmongs tshig sred snying rje chung //
man ngag rigs chos dang sre rtsod //
chos phyogs srog 'khor sogs mi gtong //
sku dgra mi 'dul nyams pa bsten //
sprel lag sgron bzhin yi ge bshad //
ma rtogs rgyu 'bras chos khyad gsod //
bdun ldan gang zag la mi spel //
spel na mkha' 'gro'i bka' chad 'ong //
gter srung tshogs kyis snying khrag 'thung //
'chi na gnyis ka lag sbrel ltung //
des na yang ti mnyam sbyor skor //
bla mas gdams gtad bzhin du btsa'//
snod min dag la zur mi smra //
gtad rgya gter rgya gsang ba'i rgyas //
btab bo rgya bdun rgya btab bo //
theg pa'i rtse rgyal yang ti rgya //
o rgyan thugs bcud rab tu zab rgya /
gcig shes kun grol gces rgya /
d+hA kis dbang byed gnyan rgya /
bka' srung rtsal chen mthu rgya /
snying gi dkyil du gab rgya /
gter nas gter du gtad rgya /
man+t+ra gu ya /
yang ti sangs rgyas mnyam sbyor gyi gdams gtad rin chen spungs pa zhes bya ste /
bdud rtsi'i char dang yang mtshungs pa thigs pa re re na ba 'chi gsos kyi sman du 'gyur ba ltar /
gdams gtad le'u re res 'tshang rgya bar gdams shing gtad pa yin no //
gdams gtad kyi don bla ma'i zhal lung gis mdor dril ba ste /
rgyas par na gdams gtad kyi gzhung yongs rdzogs lung gi tshul du bklags shing /
gtang rag gser gyi maN+Dal 'bul ba dang /
dam tshig gi rgyas gdab sogs bya'o //
gdams pa gtad pa'i dgos ched ni khrid rnams kyi rgyab skyor 'phro gcod gol sgrib sel zhing /
le'u re res kyang gcig shes kun grol du 'gyur ro //
gdams pa gzhan zab la gnad che ba gtad cing phyin chad gcig shes kun grol du mi rtogs pas 'di'i le'u re res kyang sangs rgyas dang mnyam par sbyor bas sgra mthun kyang don 'phags so //
rgyud las /
ma 'dres yongs rdzogs yang ti 'o //
zhes sogs mdo rgyud thams cad kyi tshig don ma lus pa 'di'i don ston byed sha stag tu 'ong bas bka' lung thams cad kyi snying por grub pa'o //
de ltar khrid chen brgyad las skyabs sems /
tshogs gsag
/rdor sems /
rang byin rlabs dang bla ma'i rnal 'byor sbrel ba bcas nyin bzhi /
ru shan phye ba nyin gcig
/sor bzhag nyin gcig
/ngo sprod nas gdams gtad kyi bar nyin gcig ste nyin bdun la rdzogs par mdzad /
sor bzhag don khrid 'di shin tu gal che bas khrid gsar pa yin na nyams ma skyes bar dmigs pa mi spo /
nyams skyes pa na ngo sprod gdab /
dpe rgyud kyi go rim sa bcad drug pa rtsal sbyong /
bdun pa ngo sprod du mdzad kyang /
snyan brgyud khrid du gdab pa'i skabs go rim 'di kho na bzhin yin gsung /
de'ang khrid chen dang pos nges shes bskyed /
gnyis pas rgyud sbyang /
gsum pas rgyud smin /
bzhi pas grol bar bya ba la 'khor ba sems dang myang 'das rig pa shan phye /
lnga pa shan phyed nas rig pa'i ngang du rang sor bzhag
/drug pas rig pa ngos zin cing cung zad brtan pa thob pa na ngo sprad /
bdun pas ngo 'phrod nas bogs 'byin pa'i phyir rtsal sbyang /
brgyad pas rtsal 'byongs pa'i rnal 'byor pas rang gzhan gyi don mthar dbyung bar gdams shing gtad pa yin pa'i phyir /
gdams gtad 'di snga thogs khrid rdzogs rjes lo shas la nyams len la brtson nas 'gro don nus pa na 'di kho na gsungs pa yin 'dug
/deng sang rtsal sbyong gi rjes su rtsal dbang bskur nas /
dam tshig khas blang gong du gdams gtad chen mo lung mdzad srol yod /
'on kyang rtsal dbang rtsal sbyong gi sngon du bskur /
gdams gtad kyi sa bcad skabs 'di kho nar bshad kyang rung /
bsdu na tshigs bcad rnams kho na brjod pa'am /
dpe ma 'byor na don gyi snying po 'di yin zhes 'chad pas kyang rung zhes bkas gnang ba ltar /
dpe rgyun 'byor sla zhing yi ge nyung ba dang don gyi gnad 'dus pa la bsams nas 'dir yang phyi ma'i don ltar bkod pa'o //
gdams pa 'di ni rdzogs pa chen po'i bka' srol kun las khyad par du 'phags te /
o rgyan rin po che'i rdo rje'i gsung las /
bklags pas go zhing ngo sprod rtogs pa thob //
bsam zhing bsgom mi dgos te cig car grol //
don gcig brtags pas re dogs spros tshogs chod //
gcig shes kun grol 'phrul gyi skor lde 'dra //
skad cig las kyi mun sel nyi ma 'dra //
kun snang ngo bo 'gyur med nam mkha' 'dra //
gcig thob kun 'byung yid bzhin gter 'chang 'dra //
zhes sogs bka' nan rgyas pas gtsigs su gdams par mdzad do ///
/bod na khyad 'phags gter kha bco brgyad kyi //
gdams pa'i yang bcud gcig shes kun grol gyi /
khrid chen brgyad po bla ma'i zhal lung dang //
rtsa ba'i gdams ngag ma bu legs par bsdebs //
mthong thos 'brel ba'i bdag gzhan sems can kun //
rtsol med sangs rgyas sa la mnyam sbyor te //
sku dang ye shes ma 'dres yongs su rdzogs //
chos nyid klong du zang thal rgyas theb shog
/ces pa 'di ni rigs kun khyab bdag gdod ma'i mgon po kun mkhyen 7rdo rje gzi brjid rtsal gyi zhal snga nas /
zab chos 'di nyid kyi smin grol bka' drin rgya mtsho'i snying por bstsal pa'i tshe bka' yis rjes su gnang pa ltar /
kun bzang bka' brgyud la mos pa lam du byed pa'i rtsis med kyi rnal 'byor pa pad+ma gar dbang blo gros mtha' yas pa'i sdes dpal spungs yang khrod kun bzang bde chen 'od gsal gling du /
sa bcad dang phyag bzhes sogs rje nyid kyi zhal lung gzhir bzhag rtsa ba'i gzhung don nyung gsal dkyus gcig tu bsdebs pa dge legs 'phel ///
/
