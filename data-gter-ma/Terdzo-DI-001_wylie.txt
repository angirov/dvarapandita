@#//
bla ma'i thugs sgrub yan lag rnam pa gnyis kyi khog dbub yid bzhin dngos grub 'byung ba'i bum bzang zhes bya ba bzhugs so //
gu ru pad+ma bud+d+ha sa mA dz+nyA ya na mA mi /
mi 'gyur mi shigs rang shar 'od lnga'i klong //
gdod nas bzhugs pa dwangs ma rigs brgya'i mgon //
rab 'byams dkyil 'khor spro dang bsdu ba'i gzhi //
gu ru bde ba chen po snying dbus mchod //
gang gi sgrub thabs bye ba bsam yas las //
snying po'i yang bcud snyigs 'gro'i dpal shar ba //
bar chad sel dang dngos grub sgrub pa yi //
sgrub chen las kyi rim pa 'dir gsal bya //
de'ang gsang sngags rdo rje theg pa'i bstan pa rin po che dang mjal zhing tshe gcig la mchog dang thun mong gi dngos grub bde blag tu sgrub pa'i thabs kyi gtso bo bla ma'i thugs kyi sgrub par nan tan snying po bya dgos pa yin zhing /
gangs can ljongs su skyes pa rnams kyi bla ma'i skal pa ni sangs rgyas kun 'dus pad+ma 'byung gnas kho na yin la /
de nyid sgrub pa'i tshul ni 'di nyid kyi gter gzhung las /
nga yi thugs sgrub bsam gyis mi khyab pa bye ba sa ya sbas pa'i nang nas :
sku gsum rab 'byams su sgrub pa dang :
rtsa gsum rab 'byams su sgrub pa dang :
lhag par bar chad sel bar byed pa thugs sgrub bar chad kun sel dang :
dngos grub thams cad thob par byed pa bla ma dngos grub rgya mtsho dang bde ba chen po yid bzhin nor bu dang bcas pa 'di dag ni :
da lta dang ma 'ongs pa'i dus na yongs su grags pa'i nga yi rjes 'jug rnams kyis lugs de gnyis kho na gtso bo bya dgos shing :
byed par 'gyur la :
de dag gang yang rnal 'byor pa gcig gis mchog thun dngos grub sgrub pa'i cha rkyen du bsgrigs te nyams su blang bar bya ba ni :
rgyud las :
phun sum tshogs pas gzhi bzung ste :
bsnyen pa dang ni nye bsnyen dang :
sgrub pa dang ni sgrub chen gyis :
rig 'dzin mchog gi dngos grub 'grub :
ces gsungs pa ltar :
bsnyen sgrub yan lag bzhi ldan gyi sgo nas 'jug par byed pa yin :
zhes pas spyir bstan cing bye brag de re re'ang nang gses kyi yan lag bzhi bzhis bstan pa ni phal cher nges rdzogs kyi tshul du mdzad pa lag len du thebs dka' bas /
deng sang 'dra 'bag mos slob tsam byed pa'i lag len spyi dang bstun na /
dbang thob cing dam tshig la gnas pas thugs sgrub so so'i gzhung bzhin dus rtags grangs kyi bsnyen pa gang rung mthar son pa'i sgrub pa pos tshom bu tshogs su sgrub pa'i las rim la 'jug pa na /
gnas dus ston 'khor yo byad phun sum tshogs pa lngas sgrub pa'i gzhi gzung ba spyi ltar tshogs par byas nas /
bsnyen sgrub yan lag bzhis sgrub pa'i gzhung bsrang ba la'ang /
sngon du bsnyen pa dang :
nye bsnyen :
dngos gzhi sgrub pa :
rjes sgrub pa chen po mtha' rgyas dang bcas pa'o :
dang po bsnyen pa la :
'gal rkyen sel zhing bsod nams kyi dpung bskyed pa'i phyir sgo gsum gyi sgrib sbyong :
sgrub khang gi phyogs bzhir mdo klog pa :
mgron bzhi la gtor ma gtong ba :
sbyin btang bya ba rnams rgyas bsdus gang lcogs sngon du btang :
thog mar sa'i cho ga bya ba la bzhi :
dang po slong ba ni :
dkyil 'khor gang du bzhengs pa'i sa gzhi byi dor byas par me tog gi tshom bu gcig bkod :
de'i mdun du mchod gtor dkar zlum mtheb ril gyis mtshan pa dang gser skyems :
mtha' skor du byang shar mtshams 'dzin me tog nas brtsam chu gnyis nyer spyod g.yas skor bsham :
slob dpon gyi mdun du DA dril sogs nyer spyad rnams dang sgrub pa po rnams kyi dgos pa'i yo byad tshogs par bya /
thams cad gdan la 'khod nas tshig bdun gyis thog drangs /
spros bral bde chen sogs gsol 'debs /
so so'i brgyud 'debs sngon du 'gro bas thugs sgrub bar chad kun sel la phrin las sngon 'gro dang /
yid bzhin nor bu la las byang ltar skyabs sems tshogs gsog rnams lan gsum gsum gtang /
rang nyid skad cig gis ma hA gu ru snang srid thams cad zil gyis gnon pa'i skur gyur par bsam :
gtor mchod rnams /
raM yaM khaM gis bsang :
oM swa b+hA wa sogs chos nyid dag pa'i sngags kyis sbyang :
stong pa'i ngang las gtor ma bdud rtsi'i rang bzhin mchod pa 'dod yon gyi sprin phung zad mi shes pa nam mkha'i khams thams cad gang bar bsam :
oM AHhU~M:
zhes pas brlabs /
rang gi thugs ka nas 'od zer lcags kyu lta bu 'phros pas sa'i lha mo yul bdag dang bcas pa skad cig gis mdun du lhags par bsam la :
b+hU mi pa ti sa pa ri wA ra badzra sa mA dza :
b+hU mi pa ti sa pa ri bA ra puSh+pe d+hU pe A lo ke gan+d+he nai bid+ya shab+da pU dza ho :
b+hU mi pa ti sa pa ri bA ra i daM b+ha liM ta kha kha khA hi khA hi :
zhes lan gsum gyis mchod gtor phul la phrin las gsol ba ni /
hU~M:
stong gsum khyad par dzam gling gi :
rin chen sa la mnga' mdzad pa'i :
sa yi lha mo brtan ma dang :
sa bdag rgyal blon 'bangs 'khor bcas :
gnas dang yul gyi bdag po rnams :
gangs ri lu ma skyed mo'i tshal :
mtsho rdzing lteng ka thams cad nas :
zhi zhing 'dun pa'i sems kyis su :
gnas 'di nyid du gshegs su gsol :
gtsang sbyar 'dod yon rnam lnga dang :
mchod sbyin gtor ma gser skyems bcas :
sa rin bzang po 'di bzhes la :
sngon tshe ston pa'i spyan snga ru :
ji ltar khas blangs dam bcas bzhin :
sa 'dir bdag gis ston pa yi :
bka' gsang gzhung bzhin bsgrub lags na :
de phyir sgrub pa'i sa 'di stsol :
mthun rkyen dge zhing bkra shis spel :
phrin las rnam bzhi 'grub par mdzod :
ces gsol bas /
rig pa 'dzin pa khyod sa gzhi ci bde bar longs spyod cig ces gnang ba byin nas rang gnas su dgyes bzhin gshegs par gyur par bsam zhing 'jam rol bcas gtor ma gser skyems phyir 'bul :
tshom bu dang mchod pa bsdu /
gnyis pa sa gzung ba ni :
seng ldeng gi phur pa sor brgyad dar dmar gyi cod pan dang bcas pa mdun du bkod nas :
rang nyid bla ma snang srid zil gnon du gsal ba'i thugs ka nas hrIHyig mar me ltar 'bar ba 'phros :
phur bu la thim pas dpal rta mgrin sku mdog dmar po pad+ma'i dbyug tho dang thod khrag 'dzin pa sku smad phur bu'i dbal can du gyur par bsam la :
oM badzra kro d+ha ha ya grI ba hu lu hu lu hU~M phaT:
lan brgya rtsa bzlas nas sa gzhi la btab /
de las 'od zer 'phros :
sa gzhi la khyab pas :
snang srid thams cad bdag gi dbang du 'dus par bsam la :
gsum pa sbyong ba ni :
bdag nyid rigs 'dus snang srid zil gnon du gsal ba'i thugs ka nas :
raM yaM khaM 'phros pas snod bcud kyi dngos 'dzin ma dag pa'i nyes skyon thams cad bsregs gtor bkrus te stong par sbyangs :
stong pa'i ngang las snang srid thams cad bla ma'i zhing khams :
ye shes kyi rnam rol bde ba chen po'i ngo bo :
'og min pad+ma drwa ba chen po'i snod bcud yongs su rdzogs par gsal ba'i ting 'dzin rtse gcig pas :
oM swa b+hA ba shud+d+haHsarba d+harmAHswa b+hA ba shud+d+ho\u0f85 haM:
zhes bzla zhing lag g.yas pa'i sor mo lnga rdo rje rtse lnga par bsam la bskor zhing reg par bya'o :
bzhi pa srung ba ni :
thog mar so so'i gzhung ltar bgegs la gtor ma sbyin cing bka' bsgo /
gu gul yungs thun drag po'i tsham rngam dang bcas rgyang ring du bskrad /
mtshams phur gdab pa ni :
lcags sam drag po'i shing gi phur pa bcu khro bo bcu'i sngags byang ngam hU~M yig gis mtshan pa dang yungs dkar gyi thum po gdags pa mdun du go rim ma 'chol bar bkod /
rang nyid rigs 'dus bla ma drag po he ru ka khro bo rab 'byams kyi sprin 'phro ba'i skur gyur pa'i thugs ka nas 'od zer 'phros :
snod bcud thams cad la phog pas :
snang srid 'khor lo rtsibs bcur 'bar ba'i phyogs mtshams steng 'og rnams su phyogs skyong bcu bkug ste gdan du byas :
slar yang bdag gi thugs ka nas hU~M bcu 'phros :
phur bu la thim pas khro bo chen po bcu sku mdog mthing ga rdo rje dang dung khrag 'dzin pa :
sku smad phur bu'i dbal can me phung 'bar zhing 'khrugs pas phyogs bcu'i bgegs rnams kyi snying gar btab par bsam la 'bar ba'i stangs stabs dang bcas pas gdab ste :
oM badzra kro d+ha hU~M kA ra hU~M:
gardza gardza hU~M phaT:
ces pa'i mthar sder mo'i sngags kyi mtshon cha gdags pa 'og ma rnams la'ang rigs 'gre shes par byas te /
oM g+ha g+ha g+hA ta ya sarba duSh+TAn hU~M phaT:
kI la ya kI la ya sarba pA paM phaT:
hU~M hU~M hU~M badzra kI la ya badzra d+ha rod A dz+nyA pa ya ti sarba big+h+nAn kA ya wA ka tsit+ta kI la ya hU~M phaT:
ces bzla zhing shar gyi shar du gdab /
oM badzra kro d+ha bi dza ya hU~M:
ha na ha na hU~M phaT:
shar du gdab /
oM badzra kro d+ha ya mAn+ta ka hU~M:
pa tsa pa tsa hU~M phaT:
lho ru gdab /
oM badzra kro d+ha h+ya grI ba hU~M:
hu lu hu lu hU~M phaT:
nub tu gdab /
oM badzra kro d+ha a mr-ita kuN+Da lI hU~M:
ts+tshin+da ts+tshin+da hU~M phaT:
byang du gdab /
oM badzra kro d+ha tre lokya bi dza ya hU~M:
b+hin+d+ha b+hin+d+ha hU~M phaT:
byang shar du gdab /
oM badzra kro d+ha a pa ra dzi ta hU~M:
tiSh+Tha tiSh+Tha hU~M phaT:
nub byang du gdab /
oM badzra kro d+ha Ar+ya a tsa la hU~M:
b+han+d+ha b+han+d+ha hU~M phaT:
lho nub tu gdab /
oM badzra kro d+ha nI la daN+Da hU~M:
da ha da ha hU~M phaT:
shar lhor gdab /
oM badzra kro d+ha ma hA ba la hU~M:
s+pho Ta s+pho Ta hU~M phaT:
nub kyi nub tu gdab /
khro bo bcu las khro chung gi tshogs dpag tu med pa 'phros :
phyogs mtshams thams cad rdo rje'i gur khang du gyur par bsam :
spros pa bsdu na phur pa gcig la ting nge 'dzin gong ltar gsal bas hU~M bcu bzlas te byang shar kyi grar btab pas kyang chog go //
de rnams ni sa gzhi rung bar bya ba'i cho ga'o :
gnyis pa bar chad kyis dngos grub mi 'phrog pa'i mtshams gcad pa la gsum :
dang po phyi'i mtshams gcod pa ni :
sgrub khang gi phyogs bzhir nye ring 'tsham par tho bzhi brtsigs te rgyal chen bzhi'i sku 'am sngags byang bris pa gzug
/mdun du stegs gtsang mar gtor ma dkar zlum mtheb ril gyis mtshan pa dang /
g.yon phyogs nas brtsam chu gnyis nyer spyod lnga bcas bsham /
sgrub pa po rnams rol chas thogs la ser sbreng gi tshul gyis shar gyi tho mdun du 'khod la /
raM yaM khaM:
brjod pas sbyangs /
oM AHhU~M:gis 'dod yon du byin gyis brlabs /
lcags kyu'i phyag rgya dang bcas te /
rang gi snying ga nas 'od zer 'phros pas rgyal po chen po yul 'khor srung dpung dang bcas pa spyan drangs :
badzra sa mA dza :
tho pho brang du gsal ba'i nang du rten dang dbyer med par rgyal po chen po yul 'khor srung so so'i 'khor g.yog dmag tshogs dang bcas pa mngon sum du bzhugs par gyur :
oM d+h+riSh+Ta rASh+Ta ya swA hA:
zhes cung zad bzla /
sngags mthar /
sa pa ri wA ra i daM b+ha liM ta khA hi :
lan gsum gyis gtor ma phul /
oM badzra puSh+pe sogs kyis mchod pa dang rol mo bya :
bstod pa ni /
hU~M:
phyi ltar rgyal chen yul 'khor srung :
nang ltar bud+d+ha he ru ka :
gsang ba rnam par snang mdzad de :
sngon gyi thugs dam ji bzhin du :
bka' gsang gzhung bzhin sgrub pa la :
ma dag pa rnams mtshams chod cig :
ces phrin las bcol /
me tog 'thor la /
tiSh+Tha badzras brtan bzhugs bya :
lho'i tho mdun du 'khod la /
raM yaM khaM:
oM AHhU~M:
rang gi snying ga nas 'od zer 'phros pas rgyal po chen po 'phags skyes po dpung dang bcas pa spyan drangs :
badzra sa mA dza :
tho pho brang du gsal ba'i nang du rten dang dbyer med par rgyal po chen po 'phags skyes po so so'i 'khor g.yog dmag tshogs dang bcas pa mngon sum du bzhugs par gyur :
oM bi rU D+ha kA ya swA hA:
zhes cung zad bzla /
mthar sa pa ri bA ra i daM ba liM ta khA hi :
oM badzra puSh+pe sogs :
bstod pa /
hU~M:
phyi ltar rgyal chen 'phags skyes po :
nang ltar karma he ru ka :
gsang ba don yod grub pa ste :
sngon gyi thugs dam ji bzhin du :
bka' gsang gzhung bzhin sgrub pa la :
ma dag pa rnams mtshams chod cig :
tiSh+Tha badzra :
nub kyi tho rtsar 'khod la /
raM yaM khaM:
oM AHhU~M:
rang gi snying ga nas 'od zer 'phros pas rgyal po chen po spyan mi bzang dpung dang bcas pa spyan drangs :
badzra sa mA dza :
tho pho brang du gsal ba'i nang du rten dang dbyer med par rgyal po chen po spyan mi bzang so so'i 'khor g.yog dmag tshogs dang bcas pa mngon sum du bzhugs par gyur :
oM bi rU pAk+Sha ya swA hA:
zhes cung zad bzla /
mthar /
sa pa ri wA ra i daM b+ha liM ta khA hi :
oM badzra puSh+pe sogs :
bstod pa /
hU~M:
phyi ltar rgyal chen spyan mi bzang :
nang ltar pad+ma he ru ka :
gsang ba snang ba mtha' yas te :
sngon gyi thugs dam ji bzhin du :
bka' gsang gzhung bzhin sgrub pa la :
ma dag pa rnams mtshams chod cig :
tiSh+Tha badzra :
byang gi tho rtsar 'khod la /
raM yaM khaM:
oM AHhU~M:
rang gi snying ga nas 'od zer 'phros pas rgyal po chen po rnam thos sras dpung dang bcas pa spyan drangs :
badzra sa mA dzaH
tho pho brang du gsal ba'i nang du rten dang dbyer med par rgyal po chen po rnam thos sras so so'i 'khor g.yog dmag tshogs dang bcas pa mngon sum du bzhugs par gyur :
oM bai shra ba Na ya swA hA:
zhes cung zad bzla /
mthar /
sa pa ri bA ra i daM b+ha liM ta khA hi :
oM badzra puSh+pe sogs :
hU~M:
phyi ltar rgyal chen rnam thos sras :
nang ltar rat+na he ru ka :
gsang ba rin chen 'byung ldan te :
sngon gyi thugs dam ji bzhin du :
bka' gsang gzhung bzhin sgrub pa la :
ma dag pa rnams mtshams chod cig :
tiSh+Tha badzra :
zhes brtan bzhugs bya'o //
gnyis pa bar mtshams la gnyis las :
dam sri mnan pa ni :
ra sog gam dug shog la dam sri'i gzugs bya mgo yan lag lcags sgrog gis bcings pa snying gar tri mthar ya ma dam sri gaM pa ri satwaM b+ha ya nan ces bris :
dug khrag gis byugs pa lcags snod du bkod :
gser skyems :
raM yaM khaM gis bsang zhing /
oM AHhU~M gis brlabs la /
bla ma rtsa gsum rgyal ba rgya mtsho'i tshogs :
gser skyems bdud rtsi'i mchod pa 'di bzhes la :
sgrub mchog bdag gi gzu dang dpang mdzod cig :
mthu rtsal nus pa'i gzi byin bskyed du gsol :
rdo rje'i chos srung snang srid dregs pa'i sde :
gser skyems bdud rtsi'i mchod pa 'di bzhes la :
sgrub mchog bdag gi gzu dang dpang mdzod cig :
mthu rtsal nus pa'i gzi byin bskyed du gsol :
'go zhing srung skyob dkar phyogs skyong ba'i dpung :
gser skyems bdud rtsi'i mchod pa 'di bzhes la :
sgrub mchog bdag gi gzu dang dpang mdzod cig :
mthu rtsal nus pa'i gzi byin bskyed du gsol :
zhes dpang du gsol :
sgo 'og tu dong gru gsum khru gang brus pa'i nang du bcug :
na mo :
dkon mchog rin chen rnam pa gsum gyi bka' bden pa dang :
rtsa gsum rgyal ba zhi khro rab 'byams kyi bka' bden pa dang :
rdo rje chos skyong ba'i srung ma bka' nyan las byed rgya mtsho'i tshogs dang bcas pa rnams kyi bden pa dang :
bden pa chen po'i mthu la brten nas sgrub pa zab mo la bar du gcod pa'i gnod byed ya ma daM sri gaM pa ri ang+ku shA dza :
zhes yang yang brjod pas bstim :
lcags sam drag po'i shing gi phur bu sor gsum par dar nag gi cod pan la :
oM badzra kro d+hA Ar+Ya a tsa la dgra bgegs dam sri ban+d+ha ban+d+ha hU~M phaT:
zhes bris pa gdags te :
phur bu skad cig gis khro bo'i rgyal po mi g.yo ba sku mdog ljang nag ral gri dang zhags pa 'dzin pa'i sku smad phur bu'i dbal rab tu 'bar ba'i gzi byin 'phro bar bsam la :
oM badzra kro d+ha Ar+Ya a tsa la hU~M phaT:
brgya rtsa sogs bzlas pas brlabs /
hU~M hU~M:
dngos grub sgrub pa'i bar chad bgegs :
ya ma dam sri zhes bya ba :
rgyu ni dug gsum las byung zhing :
rkyen ni rnam rtog 'khrul pas slong :
dngos grub sgrub pa'i bgegs khyod ni :
'dul zhing bsgral ba'i dus la babs :
hU~M:
rang bzhin dbyings las 'bar ba'i sku :
hU~M mdzad khro bo chos kyi rje :
thugs dam gnad nas da bskul gyis :
gdug pa 'dul ba'i dus la babs :
gtum chen khro rgyal mi g.yo ba :
dur khrod bgegs 'joms tshogs kyi gtso :
dam sri dpung bcas tshar gcod phyir :
kI la ya yi phrin las mdzod :
oM badzra kro d+ha Ar+Ya a tsa la dgra bgegs dam sri b+han+d+ha b+han+d+ha hU~M phaT:
ces bzlas shing phur bu dam sri'i snying gar gdab pas chos nyid kyi ngang du brgyal bar bsam la :
hU~M:
las ngan dam sri bdud kyi rigs :
mi ldang mnan par bya ba'i phyir :
sku gsung thugs kyi mtshon chas bsgral :
ye shes lnga dang dbyer med pa'i :
yum lnga'i rang bzhin 'byung lngas mnan :
ri rab chen po'i rmang du skyur :
rgya mtsho chen po'i gting du sba :
las kyi gshin rje'i lag tu gtad :
byang chub sems ni ma skyes bar :
nam yang ldang bar ma byed cig :
ya ma dam sri satwaM b+ha ya nan :
zhes brjod cing me rlung sa chu rgya gram rang 'thag la bris pa'i ri rab gling bzhi sats+tsha ye d+harma med pa nag po dang bcas pas mnan :
sgrub pa po'i gtso bo shar du phyogs pas lag sbrel la bro ra zlum por bskor zhing :
hU~M:
sangs rgyas kun gyi rang bzhin sku :
gti mug bde gshegs 'khor bcas kyis :
'jig rten khams ni rab 'byams na :
shin tu rmongs pa'i sems can rnams :
thugs rje'i stobs kyis zhi bar mdzad :
zhi bar ma gyur gang yang med :
zhi mdzad lha la phyag 'tshal lo :
hU~M bzhi pa'i sngags dang :
oM shAn+tiM ku ru swA hA:
ces brjod cing bro brdung ngo :
de bzhin du lhor phyogs pas bro ra gru bzhir bskor la :
hU~M:
sangs rgyas kun gyi rang bzhin sku :
nga rgyal bde gshegs 'khor bcas kyis :
'jig rten khams ni rab 'byams na :
shin tu khengs pa'i sems can rnams :
thugs rje'i stobs kyis rgyas par mdzad :
rgyas par ma gyur gang yang med :
rgyas mdzad lha la phyag 'tshal lo :
sum+b+ha dang b+h+rU~M puSh+TiM ku ru oM:
de bzhin du nub tu phyogs pas bro ra zla gam du bskor la :
hU~M:
sangs rgyas kun gyi rang bzhin sku :
'dod chags bde gshegs 'khor bcas kyis :
'jig rten khams ni rab 'byams na :
shin tu chags pa'i sems can rnams :
thugs rje'i stobs kyis dbang du mdzad :
dbang du ma gyur gang yang med :
dbang mdzad lha la phyag 'tshal lo :
sum+b+ha dang hrIHbA shaM ku ru ho :
de bzhin byang du phyogs pas bro ra gru gsum du bskor la :
hU~M:
sangs rgyas kun gyi rang bzhin sku :
zhe sdang bde gshegs 'khor bcas kyis :
'jig rten khams ni rab 'byams na :
shin tu gtum pa'i sems can rnams :
thugs rje'i stobs kyis brlag par mdzad :
brlag par ma gyur gang yang med :
brlag mdzad lha la phyag 'tshal lo :
sum+b+ha dang hU~M mA ra ya phaT:
ces rdo rje'i bros rgyas gdab pas nam yang 'da' ba med par bsam :
bsdu na hU~M bzhi pa'i glu blangs shing stangs stabs kyis rgyas gdab pa tsam gyis 'thus so //
sgo byang gdags pa ni :
ra sog g.yas par gshin rje'i sku 'og nas 'byung ba ltar dang :
dar nag po la sngags byang bris pa drag shing gi phur bu sor brgyad pa rnams sgo drung du gdags :
dmar gtor mtheb ril can dang mchod pa bshams la /
raM yaM khaM:
oM AHhU~M:
lan gsum gyis brlab /
oM swA b+hA wa sogs :
stong pa'i ngang las mdun gyi nam mkhar gshin rje mthing nag thod dbyug dang 'khor lo 'dzin pa gcer bu rgyan med chu glang gi gdan la 'gying zhing pad nyi dang ye shes kyi me phung 'bar ba'i dbus na bzhugs pa :
badzra sa mA dza :
ye shes pa spyan drangs :
dzaHhU~M baM ho :
gnyis su med par thim :
oM badzra puSh+pe d+hU pe A lo ke gan+d+he nai bid+ya shab+da pU dza ho :
oM karma ya ma rA dzaHhU~M phaT:
ces bzlas pas rgyud bskul zhing /
sngags sham du /
sa pa ri bA ra i daM b+ha liM ta kha kha khA hi khA hi :
btags pa lan gsum gyis gtor ma phul la /
hU~M:
gsang ba mchog gi dkyil 'khor 'dir :
rnal 'byor bdag cag 'khor bcas kyis :
dngos grub rnam pa gnyis bsgrub pas :
bsgrubs pa'i 'bras bu mchis kyi bar :
las kyi gshin rje chos rgyal la :
bcom ldan chos rje'i bka' bstsal ltar :
dngos grub 'phrog pa'i nyams len bdud :
lha dang 'byung po srin po gang :
khyed kyi 'khor dang g.yog lags pas :
rnam par smin pa'i chos shod la :
sa 'di yan chad ma gtang zhig :
gsang ba mchog gi pho brang che'i :
sgo srungs g.yar dam thub par mdzod :
sa ma ya satwaM:
zhes pas brtan par bya'o //
dam bca' ba mtshon pa'i slad du :
sgo gong du bdag cag sgrub pa po rnams kyis dngos grub ma thob kyi bar du sgo 'di las phyir mi 'da'o :
zhes bris pa'i byang bu gdags :
sgo'i nang du dam sri'i ling ga bris pa'i snying gar phur pa btab pa brub khung du bcug la them 'og tu bzhag :
sgo 'di yan chad 'byung po su'ang ma 'da' zhig :
ces bris pa'i dar nag gi cod paN dang bcas pa'i phur bu'ang sgo skyes la gzer ro :
gsum pa gsang mtshams la ma traM bsgral chog ni :
dkyil 'khor bya ba'i gzhir ma traM gi gzugs brnyan mgo lho nub tu bstan pa gan rkyal du bzhag :
sgrub pa po rnams drag po'i chas su zhugs la :
ma hA gu ru shrI he ru ko\u0f85 haM:
rang nyid skad cig gis bla ma dpal chen po che mchog he ru ka'i skur gyur par bsam :
lcags kyu'i phyag rgya bcings la :
hU~M:
chos nyid rnam par dag pa dang :
rten 'brel ye shes rol rtsal las :
dkyil 'khor lha tshogs cir yang shar :
bla ma rtsa gsum lha tshogs kyi :
byin rlabs mthu nus bden pa yis :
ngo bo dngos grub 'phrog pa'i bgegs :
rnam pa ma traM gzugs brnyan te :
stong khams khyab pa'i bdud rigs rnams :
ma rig nyon mongs las byung ba'i :
ru dra'i phung po 'di la khug :
ma traM ru dra A kar+Sha ya dza :
zhes bkug ste gzugs la bstim :
slob dpon gyi zhabs 'dor thabs g.yas 'og tu mnan par bsam la :
hU~M:
bdag tu blta ba'i ru dra 'dis :
sngon yang sgrub pa kun la sgrib :
da yang sgrub pa'i bar chad bgegs :
khungs dang rdzas bcas gang las byung :
khungs dang rdzas bcas bdag las byung :
bdag med rtogs pas dbyings su bsgral :
sngon tshe rang byung he ru kas :
gsang ba mchog gi dur khrod du :
bdag tu blta ba'i ru dra ni :
mgo bo lho nub rkang byang shar :
byas te dpal gyi zhabs 'og mnan :
ye shes 'bar ba'i mtshon cha yis :
bsgral te dur khrod pho brang byas :
dpal chen 'bar ba'i ting 'dzin dang :
rol pa'i stabs kyis rab tu gzir :
sku gsung thugs kyi mtshon rnon pos :
dug gsum ru dra dbyings su bstim :
dbyings las ye shes rang shar ba'i :
'bar ba'i gzhal yas chen po grub :
ma traM ru dra phaT:
ma traM ga ru dra phaT:
ma traM ka ru dra phaT:
sku gsum rang bzhin kha T+wAM ka rtse gsum snying gar bsnun pas :
ma traM gi phung po khrol gyis zhig :
bdag tu lta ba'i rnam shes tri nag po'i rnam par gnas pa bdag med lta ba'i stong nyid a dkar po'i rang bzhin du gnas gyur te bdag gi thugs kar thim par bsam la ye shes kyi rang bzhin ral gris lhu phral zhing :
mgo bo lho nub :
snying nub :
lag g.yon nub byang :
rkang g.yon byang :
mtshan ma byang shar :
rkang g.yas shar :
lag g.yas shar lho :
glo ba lho :
khog pa dbus su bzhag la :
sgrub pa po rnams srin lag lu gu rgyud la sbrel zhing :
hU~M:
stong pa nyid ni chos kyi dbyings :
ma bcos ngang du bro brdungs pas :
gti mug ru dra thal bar brlag :
'od gsal chen po'i klong du thim :
me long ye shes ngang nyid du :
snang stong 'dzin med bro brdungs pas :
zhe sdang ru dra thal bar brlag :
gsal ba chen po'i klong du thim :
thams cad mnyam pa'i dbyings nyid du :
gsal stong zhen med bro brdungs pas :
nga rgyal ru dra thal bar brlag :
phyogs lhung med pa'i klong du thim :
so sor rtogs pa'i dbyings nyid du :
ma 'dres yongs rdzogs bro brdungs pas :
'dod chags ru dra thal bar brlag :
bde ba chen po'i klong du thim :
bya ba grub pa'i dbyings nyid du :
rig pa zang thal bro brdungs pas :
phrag dog ru dra thal bar brlag :
lhun grub chen po'i klong du thim :
zhes bro rgyas par brdung ba'am :
hU~M hU~M hU~M hU~M:
zhes rdo rje'i 'gros kyis bskor ba kho nas kyang chog :
ru dra'i srog gi sgor zhugs :
bdag tu blta ba'i dregs pa bcom :
phung po dur khrod kyi gzhal yas khang chen por lhun gyis grub par bsam :
lag gnyis rdo rje khu tshur dpung mgor bsnol zhing dpal chen po'i 'gying bag dang bcas te :
hU~M hU~M hU~M 
ha ha ha 
phaT phaT phaT:
ces brjod bzhin du dkyil 'khor gyi gzhi la bskor ro :
!
gnyis pa nye bar bsnyen pa'i yan lag la lnga :
sta gon :
dkyil 'khor bzhengs pa :
bsre bsnan :
mnga' gsol :
byin dbab pa'o :
dang po sta gon la bzhi :
lha :
bum pa :
yo byad :
slob ma lta gon du bya ba'o :
dang po lha la snyan gsan 'beb pa ste :
chag chag gdab pa ni :
ka pA lar chang dang bdud rtsi lnga sbyar ba :
bla ma rig 'dzin yab yum gyi byang chub sems bde ba chen po rdo rje sems pa'i thig ler gyur par bsam la g.yas skor du chag chag gdab cing :
hU~M:
dur khrod gsang ba mchog gi pho brang 'dir :
snying po don gyi dkyil 'khor bzhengs pa'i phyir :
dngos grub 'dzin pa'i bdud rtsi chen po lngas :
gnyis med yum lnga'i dbyings su chag chag gdab :
mi 'da' rdo rje'i ye shes sgrub pa'i gnas :
'og min bkod pa chen po'i zhing du gyur :
pany+tsa dz+nyA na maN+Da la b+h+rU~M:
zhes khyem med par byug :
thig gdab pa ni :
slob dpon nub dang rig ma shar du 'khod :
tshon sna bsgril pa'i thig skud 'du byas la /
rdo rje rgyal po yab yum bde ba chen po pad+ma badzra rtsal gsang ba ye shes kyi d+hA ki dang mnyam par sbyor ba'i skur gyur pa'i gnas lngar 'ja' zer thig le dwangs mar 'khrigs pa'i klong du rigs kyi yab lnga dang yum lnga gzi byin lam mer gsal ba snyoms par zhugs pa'i bde ba'i sgras ye shes kyi dkyil 'khor mkha' khyab tu sad cing :
de 'dra ba'i dam tshig gi dkyil 'khor byang chub sems kyi sprin gyis sa gzhi la bris par bsam la :
hU~M:
bla ma yab yum gnyis med mnyam sbyor ba'i :
byang chub sems sprin nam mkha' gang bar spros :
ye shes dkyil 'khor nam mkha' gang bar sad :
dam tshig dkyil 'khor yum gyi sa gzhi la :
sgrub pa'i lha tshogs bzhugs gnas lhun gyis grub :
sgyu 'phrul chen po'i pho brang 'byams klas gyur :
b+h+rU~M dz+nyA na maN+Da la b+h+rU~M:
zhes brjod bzhin du bskor phyogs ma 'khrul bas thog mar ye shes kyi thig nam mkha' la gdab :
hU~M:
glur blangs bzhin du las kyi thig sa la gdab cing :
thugs sgrub so so'i dkyil 'khor dang mthun par cha dbye /
gtso bo'i lha gnas su dri'i thig le gru bzhi dang /
'khor gyi gnas rnams su zlum por bkod /
me tog sil ma'i tshom bu so so'i lha sngags kyi mthar :
sa ma ya satwaM zhes brjod cing spungs :
de'ang bar chad kun sel la so so'i sngags byang dzapa? bskul ltar dang /
yid bzhin nor bu la spyi sngags badzra gu ru dang thod phreng rtsal lha grangs byas pas kyang 'thus /
sman raka gtor gsum nyer spyod bcas bshams la byin gyis brlab pa ni :
raM yaM khaM:
ye shes rang snang snying po'i gzhal yas su :
phyi nang gsang ba bla med mchod pa'i sprin :
bde ba chen po'i longs spyod bsam mi khyab :
'phel 'grib bral ba dbyings kyi rgyan du rdzogs :
oM ma hA su kha sarba pU dza sa ma ya AHhU~M:
tshom bu rnams dri'i chus bsang /
raM yaM khaM:
oM swA b+hA ba sogs kyis sbyang :
bar chad kun sel la /
stong pa'i ngang las mdun gyi nam mkha'i gzhir :
'byung ba rim brtsegs rdo rje'i srung 'khor dbus :
b+h+rU~M las rin chen gzhal yas mtshan nyid rdzogs :
lte bar seng khri pad+ma nyi zla'i steng :
bde gshegs kun 'dus rig 'dzin pad+ma 'byung :
dkar dmar mdangs ldan sogs phrin las snying po'i lha bskyed nas bstod pa'i bar tshang bar gtang :
yid bzhin nor bu la /
stong pa'i ngang las mdun gyi nam mkha'i gzhir :
b+h+rU~M yig yongs gyur rin chen gzhal med khang :
gru bzhi sgo bzhi rta babs bzhi yis brgyan :
sogs lha bskyed nas bstod pa'i bar gtang /
de nas sgrub pa po rnams langs te thal mo sbyar zhing btud de :
ho :
ye nas gnyis med chos skur dag pa la :
ma rig dbang gis sgro dang skur btab ste :
bde dang sdug bsngal sna tshogs so sor smin :
de ldog don phyir rgyal ba'i dam mnos te :
bdag cag ma rig lus dang ngag sems kyis :
bag med tshul gyis dam las 'gal gyur pa :
rgyal ba 'khor bcas thugs dang ci 'gal ba :
thugs rje che mnga' khyed la bzod par gsol :
bzod par bzhes nas las kyi dngos grub stsol :
ces gsol ba gdab cing /
oM AHhU~M b+h+rU~M bi shwa bi shud+d+he hrIHhU~M phaT:
ces pas /
sta gon gyi dkyil 'khor rten dang brten par bcas pa mdun gyi nam mkhar byon par bsam :
dza :
zhes brjod pas /
ye thig gi dkyil 'khor dang dbyer med du bzhugs par bsam la /
slob dpon gyis 'khor los bsgyur ba'i chas su zhugs /
stegs bu'i dbus kyi char snyem pa dang bcas 'dug la phyogs bzhi nas rgyal thebs bzhis slob dpon dang mthun pa'i chas su zhugs /
mched lcam rnams kyis dkyil 'khor bskor la rol mo dang mchod pa'i sprin gyi tshogs dang bcas te /
gsol ba gdab pa ni :
shar nas /
bde gshegs sku yi lha tshogs dang :
sangs rgyas sras dang bcas rnams la :
'gro kun tshogs gnyis yongs rdzogs phyir :
rmad byung mchod sprin 'bul gyis bzhes :
oM sarba pU dza me g+ha AHhU~M:
ho :
dkyil 'khor gtso bo bde gshegs bdag :
bde gshegs dngos grub thob bya'i phyir :
bde gshegs dkyil 'khor bzhengs la gsan :
bde gshegs rigs kyi dngos grub stsol :
slar yang shar nas /
bde gshegs thugs kyi lha tshogs dang :
sangs rgyas sras dang bcas rnams la :
'gro kun tshogs gnyis yongs rdzogs phyir :
rmad byung mchod sprin 'bul gyis bzhes :
oM sarba pU dza me g+ha AHhU~M:
zhes mchod cing /
ho :
dkyil 'khor gtso bo rdo rje'i bdag :
rdo rje'i dngos grub thob bya'i phyir :
rdo rje'i dkyil 'khor bzhengs la gsan :
rdo rje'i rigs kyi dngos grub stsol :
lho nas /
bde gshegs yon tan lha tshogs dang :
sangs rgyas sras dang bcas rnams la :
'gro kun tshogs gnyis yongs rdzogs phyir :
rmad byung mchod sprin 'bul gyis bzhes :
oM sarba pU dza me g+ha AHhU~M:
zhes mchod /
ho :
dkyil 'khor gtso bo rin chen bdag :
rin chen dngos grub thob bya'i phyir :
rin chen dkyil 'khor bzhengs la gsan :
rin chen rigs kyi dngos grub stsol :
nub nas /
bde gshegs gsung gi lha tshogs dang :
sangs rgyas sras dang bcas rnams la :
'gro kun tshogs gnyis yongs rdzogs phyir :
rmad byung mchod sprin 'bul gyis bzhes :
oM sarba pU dza me g+ha AHhU~M:
zhes mchod /
ho :
dkyil 'khor gtso bo pad+ma'i bdag :
pad+ma'i dngos grub thob bya'i phyir :
pad+ma'i dkyil 'khor bzhengs la gsan :
pad+ma'i rigs kyi dngos grub stsol :
byang nas /
bde gshegs phrin las lha tshogs dang :
sangs rgyas sras dang bcas rnams la :
'gro kun tshogs gnyis yongs rdzogs phyir :
rmad byung mchod sprin 'bul gyis bzhes :
oM sarba pU dza me g+ha AHhU~M:
zhes mchod /
ho :
dkyil 'khor gtso bo las kyi bdag :
las kyi dngos grub thob bya'i phyir :
las kyi dkyil 'khor bzhengs la gsan :
las kyi rigs kyi dngos grub stsol :
de ltar gsol ba gdab pa gsan nas slob dpon snying rje chen pos slob ma rnams la snying brtse ba sngon du 'gro bas nam mkha'i dkyil 'khor pa la gnang ba nod pa ni :
bde gshegs rigs 'dus lha tshogs dang :
sangs rgyas sras dang bcas rnams la :
'gro kun tshogs gnyis yongs rdzogs phyir :
rmad byung mchod sprin 'bul gyis bzhes :
oM sarba pU dza me g+ha AHhU~M:
zhes pas mchod /
ho :
dkyil 'khor kun gyi khyab bdag che :
rig 'dzin gtso la phyag 'tshal lo :
bdag ni snying rje'i dbang gyur te :
khyed rnams mchod dang slob ma la :
phan phyir dkyil 'khor 'bri bar 'tshal :
thugs rje'i bdag nyid mgon rnams kyis :
rjes su gnang ba mdzad par rigs :
bde gshegs rdo rje rin po che :
pad+ma las kyi rigs mchog kun :
'od gsal snying po rdo rje sems :
rigs 'dus bla ma'i 'khor lor rdzogs :
'khor lo'i dbang phyug khyed mchod na :
thugs rjes mngon sum 'dir gshegs nas :
bdag dang slob mar bcas pa la :
byin rlabs dngos grub bstsal du gsol :
zhes lan gsum gsol ba gdab pas :
dkyil 'khor pa rnams dgyes bzhin du :
rdo rje 'dzin pa snying rje che :
khyed kyis 'gro la phan don du :
dkyil 'khor las rnams tshul bzhin sgrubs :
dngos grub kun bdag khyed 'gyur ro :
zhes sgra snyan lta bu'i glus :
gnang ba byin par bsam la :
hU~M zhes 'gying ba dang bcas pas langs te phyogs so so nas su ra to'i glu blang ba'am :
hU~M zhes bzla zhing dkyil 'khor gyi gzhi la bskor nas byang shar gyi grar 'khod la :
tshon byin gyis brlab pa ni :
kha dog rnam par bkra ba'i tshon lnga la /
oM AHhU~M swA hA zhes dgod /
tshon lnga rin po che'i phye ma 'od 'bar ba'i rnam pa la ye shes lnga'i rang bzhin oM AHhU~M swA hAs mtshan pa las bde ba chen po'i 'od zer 'phros :
'phags pa rnams kyi thugs rgyud bskul :
rgyal ba sras dang bcas pa'i thugs ka nas ye shes rigs lnga'i rang bzhin 'od zer sna lnga'i rnam par spyan drangs :
rdul tshon la thim pas ye shes rin po che'i rdul phra rab tu gyur par bsam :
'bru lnga bzlas pas byin brlab :
ye shes kyi dkyil 'khor ji lta ba bzhin dam tshig gi dkyil 'khor sa gzhi la bkra lam gyis gsal bar bsam :
b+h+rU~M bzlas pas tshon rnams ma nor bar thugs sgrub so so'i gzhung dang mthun par byang shar rtsig pa nas brtsam ste bri zhing der thod pas dgab la bzhag :
bris zin pa na tshon rnams ma sub par dwangs shing gsal na dngos grub thob pa'i rtags su bshad do //
mthar hU~M zhes pas tshon lhag mar bstims pa'i ye shes kyi byin rlabs rang gi snying gar thim par bsam :
ras bris kyi phyogs la spros pa bsdu na thig tshon gyi bya ba rnams dor la chag chag gdab rjes /
sngags bcas tshom bu dang mchod gtor bshams /
byin rlabs nas bstod pa'i bar gtang /
bzod gsol mthar lha nam mkhar btegs pa tsam gyis 'thus so //
gnyis pa dbang bskur ba'i slad du bum pa sta gon du bya ba ni :
stegs bu gzhan zhig tu dbang rten gyi bum pa lha grangs sam /
rigs drug gam :
dkyil 'khor gyi bum pa rnam par rgyal ba gcig dang las kyi bum pa ste gnyis 'du bya :
lha grangs kyi tshe dbang bskur ba na lha so so'i sngags dang bcas te chu dbang bskur /
drug gi tshe rdo rje sems dpa'i bum pa chu dbang dang /
gzhan rnams rigs so so'i dbang gis mtha' rten du bya /
gang ltar yang gu gul gyis bdug
/yungs dkar brdeg
/rgyun 'bab kyi chu rigs bzang pha ma 'dzom pa'i khye'u pho mos blangs pa blugs la :
oM swA b+hA wa shud+d+haHsarba d+harmAHswA b+hA ba shud+ho\u0f85 haM:
zhes bzla :
oM AHhU~M swA hA:
zhes bzla zhing lnga tshan lnga bcug :
de'ang gter gzhung las /
rin chen gser dngul bye ru dang :
mu tig rnam lngas 'byor pa spel :
nas 'bras gro dang sran ma dkar :
so ba'i 'bru yis bsod nams bskyed :
shu dag dbang lag tsher ma gnyis :   sle tres dang kaN+Da kA ri /mchan /
a ru'i sman gyis nad rnams zhi :
lan tsha mar sbrang bu ram dang :
til gyi snying pos ye shes thob :
tsan+dan dkar dmar gur gum dang :
ga pur li shis tshul khrims gtsang :
de ltar lnga tshan lngar bcas pa'i :
bcud kyis legs gtam byin brlabs pas :
nad gdon nyon mongs rnam lnga sogs :
phung po gnas gyur rigs lnga yi :
ye shes dngos grub mngon du 'gyur :
zhes gsungs pa ltar ro //
oM sarba pany+tsa a mr-ita hU~M hrIHTha :
zhes sha lnga dang bdud rtsi lnga blugs :
oM hrIHpany+tsa li ka AHhU~M:
zhes mgul chings bya :
oM AHbo d+hi gar+b+ha br-ik+Sha hU~M:
zhes kha rgyan gzug :
hU~M badzra tsit+ta sa ma ya hU~M:
zhes gzungs thag rdo rje gdags :
oM hU~M trAM hrIHA:
zhes rigs lnga'i phyag mtshan gyis brgyan la stegs bu'i khar dgod :
sman raka gtor gsum nyer spyod kyis bskor /
bum pa'i las sbyor myang grol bum pa sta gon du bya ba ni /
sangs rgyas byang sems rnams kyi gdung /
skye ba bdun gyi sha
/sngon gyi rig 'dzin rtsal 'chang rnams kyis bsgrubs pa'i sel med kyi dam rdzas a mr-ita rnams /
rtag ngu rig gsum /
bya rgod kyi sha rnams dang sbyar te ril bu dril la rtsi dmar po'am ser po gsol ba rin po che'i bum par blugs la kha bcad /
rigs lnga'i dbu rgyan gsol la stegs bur bzhag
/rgyas par spro na gong ltar mchod pa byin rlabs /
bsang sbyang /
stong pa'i ngang las b+h+rU~M yig yongs gyur te :
phyi ni rin chen bum pa rgyan dang ldan :
nang ni rang byung gzhal yas mtshan nyid rdzogs :

lte bar seng khri pad+ma nyi zla'i steng :
sogs bar chad kun sel phrin las snying po ltar dang /
yid bzhin nor bu la gong gi
/mtshan nyid rdzogs /
zhes pa'i 'phros su /
'og min pad+ma drwa ba'i pho brang dbus :
zhes pa nas brtsam bstod pa'i bar gtang /
bsdu na /
bum pa rang byung gi gzhal med khang chen por lha rnams dwangs pa'i mtsho la gza' skar shar ba bzhin lhag par gsal bar gyur /
ces dmigs la sngags tsam gyis mchod :
bstod pa shwa lo ka gcig brjod :
gzungs thag blang la :
bdag gi thugs ka'i sngags phreng las :
'od zer mchod pa'i tshul du 'phros :
snyoms 'jug byang sems bdud rtsi yis :
bum pa yongs su gang bar gyur :
ces dmigs la so so'i sngags ci rigs bzla :
mthar /
oM AHhU~M gis bdud rtsi'i mchod yon phul bas lha rnams 'od du zhu ba bum pa'i chu dang ro gcig tu gyur par bsam :
myang grol bum par dmigs te /
ril bu'i bum par kun bzang pad+ma 'byung :
gu ru drug gi sprin phung 'phro ba las :
'od zer spro bsdus sangs rgyas mdzad pa bsgrub :
lha sngags nus pa'i gzi byin 'bar bar gyur :
ces bsgom zhing sku gsum mam /
gtso sngags la a ra pa tsa mi ta hrI da ya swA hA:
zhes myang grol sngags sham btags pa ci rigs bzla /
las bum la dmigs te /
las bum nang du pad nyi'i steng :
hrIHlas dbang chen rta mgrin rgyal :
dmar nag thod dbyug me zhags 'dzin :
khro bo'i chas rdzogs me dbus rol :
thugs srog sngags kyi phreng ba las :
bdud rtsi'i rgyun byung bum pa gang :
dag byed rdo rje'i bdud rtsir gyur :
ces mos la /
oM h+ya grI ba hU~M phaT:
brgya rtsa brgyad bzlas mthar /
khro bo chen pos bgegs bzlog cing las thams cad grub pa'i phrin las mdzad du gsol :
zhes phrin las bcol lo //
gsum pa sgrub rdzas yo byad sta gon du bya ba ni :
yab kyi sku rten du sku 'bag rin po che'i ze'u khang du bzhugs pa :
yum gyi rten du kha T+wAM ga dar sna lngas brgyan pa :
zhi ba'i rten rdo rje dang dril bu dar dkar dmar gyis bsnol mar bcings pa :
drag po'i rten du phur pa khro zhal can dar sna lngas brgyan pa :
rtsa gsum thams cad kyi srog rten thod pa mtshan bzang nang mtshal gyis byugs la 'khor lo rtsibs bzhi rin chen zur brgyad mu khyud dang bcas pa bri :
lha gnas so sor so so'i srog yig :
mu khyud dang po la rtsa ba gsum gyi snying po :
phyi ma la dbyangs gsal rten snying gi mthar :
rtsa ba gsum gyi dkyil 'khor gyi lha tshogs rnams kyis bdag sgrub pa po la mchog dang thun mong gi dngos grub ma lus pa stsol cig :
ces bri :
yang na dar ram shog bu la so so'i srog 'khor bris pa lte ba ma nyams par blteb la :
rin po che :
'bru sna :
sman sna :
khyad par rang rang gi bla ma brgyud pa dang bcas pa'i dam tshig gi rdzas dang :
dbu skra :
na bza' gtso bor gyur pa'i dad pa'i rten rnams kyis phyur bur bkang :
srog phur sor bzhi 'am brgyad pa rdor dril gyis mtshan pa dang :
gtso 'khor gang nus kyi sku gzugs dang bcas pa'ang thod pa'i nang du gzhug :
dar sna lngas dril :
tshon skud sna lngas rgya gram du bcings pa rnams sgrub rten gyi gtso bo yin la :
sman sgrub dang 'brel na bdud rtsi sman gyi pho brang thod pa kha sbyor gyi nang du a mr-itas gtam zhing dar snas dril la tshon skud kyis bcings te rdor dril gyis rgyas gdab la dbu rgyan gsol :
bkra shis tshe'i 'brang rgyas tshe gtor bum gzugs nyi zla nor bus mtshan pa ril bus bskor zhing tshe'i dza gad dang bcas pa'ang 'du bya :
gzhan yang rten sgrub mchod pa'i gtor ma sogs 'og tu 'byung ba rnams kyang tshogs par bya'o :
bzhi pa slob ma sta gon du bya ba ni :
sgrub chen gyi mjug tu dbang bskur rgyas pa sbrel na 'dir sta gon gyi rim pa bar chad kun sel gyi rtsa dbang ltar sbyar :
dbang chen mi bskur ba dang 'bring bsdus tsam bskur ba la ni sta gon gyi bya ba mi dgos so //
rdul tshon mi 'grub na skabs 'dir ras bris kyi dkyil 'khor bkram mo //
gnyis pa sgrub pa'i rten dang rgyan bkod pa ni :
phugs logs sogs gang bder bdag bskyed mchod gtor bsham /
dkyil 'khor mdun stegs su sngar bshad pa'i sgrub rten gter gzhung las dngos bstan pa rnams dang /
spyi ltar sku rten gu ru'i sku tshab /
gsung rten rgyud dang gzhung pod /
thugs rten shel rdo bla ma'i gtor chen rin chen zur brgyad rgyan spros can /
mda' dar ral gri sgab bskor gyis mtshon dkyil 'khor rgyan rdzas /
phyi nang mchod rdzas rnams bkod /
brgyud 'debs skyabs sems sngon du 'gro bas thugs sgrub so so'i bdag bskyed rgyun gyi rnal 'byor bzlas pa dang bcas byas kyang chog la /
cung zad spro na so so'i phrin las bsdus pa gtang /
gang ltar yang bzlas pa'i mthar /
sgrub rdzas rnams la spros pa rgyas na :
zhi drag gi sbyang ba :
bgegs bskrad :
khrus gsol bcas :
bsdu na las sngags kyis thog drangs pa'i drag sngags brjod la yungs thun brabs gu gul bdug
/las thams cad pa'i bum chus khrus bya /
swa b+hA bas sbyang :
sgrub rdzas rnams stong pa'i ngang las bla ma rig 'dzin gtso dang 'khor du bcas pa'i dkyil 'khor snod bcud yongs su rdzogs pa lha so so'i sku gsung thugs kyi rang bzhin du gsal bar gyur par bsam la sgrub pa po rnams zhwa chos sogs rgyan gyis spras :
rang gral nas bzhengs te :
rang nyid ma hA gu ru'i skur gsal ba'i thugs ka'i hU~M las 'od zer lcags kyu lta bu dpag tu med pa 'phros pas :
phyogs bcu dus bzhi'i rgyal ba sras dang bcas pa bla ma rig 'dzin bde gshegs zhi khro mkha' 'gro chos skyong dang bcas pa sprin gtibs pa bzhin gnas 'dir byon te :
sgrub pa'i rten dang dbyer med par pho brang nang du so so'i gdan la bzhugs par gyur par bsam :
hU~M hrI:
chos sku'i dbyings nyid mtshan ma las 'das kyang :
bde chen longs spyod rdzogs sku'i skur bzhengs te :
dkyil 'khor lha tshogs rab 'byams ma lus pa :
ngo mtshar ltas bcas rol cing gshegs su gsol :
zhes bskul zhing rol mo bsgrag :
sku gsum mam gtso bo'i dzapa? dbyangs bya zhing slob dpon gyis thog drangs :
mched lcam rnams kyis sgrub rdzas so sor thogs te dkyil 'khor la bskor ba lan gsum gyi mthar mdun du 'khod la dbyangs dang bcas te :
hU~M:
sngon gyi bde gshegs rig 'dzin bla ma yis :
mi 'da' sgrub pa'i rten tu bsngags pa ni :
'phrul bzhad yid bzhin 'dod 'byung ka pA la :
rkang med mkha' 'gro tog tog skad gdangs can :
log par lta ba sgra thos tsam gyis brlag :
dkar po zangs yag bkra shis lcang lo 'phyo :
mtshan nyid kun ldan thur du gting ring gtibs :
sngon rabs 'das dang da lta slad nas 'byon :
dus gsum bde gshegs rnams la shin tu mtshon :
sku gsung thugs rten sha lnga bdud rtsi lnga :
dbang po rnam lnga snod bcud rgyan dang ldan :
'di ni sngon gyi skyes mchog sgrub pa'i rdzas :
da yang rtsa gsum sgrub pa'i rten du 'bul :
zhes dzapa? dbyangs bya zhing dkyil 'khor gyi steng du lding khri rim pa gsum bkod pa'i dbus su rin po che'i snod 'brus bkang ba la bkod :
hU~M:
dus gsum bde gshegs ma lus bzhugs pa'i gnas :
smin grol mdzad pa dbang gi bum pa mchog :
snod bcud yongs rdzogs zhing khams chen por gnas :
'gro ba'i don phyir dgyes shing brtan par bzhugs :
zhes bskul zhing dbang gi bum pa gtso bum g.yas /
myong grol bum pa g.yon :
gzhan rnams mtha' skor du bkod :
hU~M:
dus gsum sangs rgyas gu ru pad+ma yi :
zhal dang mi gnyis sku tshab rin po che :
'gro mgon bla ma'i sku gsung thugs kyi rten :
gsang ba yum gyi rten mchog kha T+wAM ga :
bde gshegs yab yum thabs shes rdor dril dang :
dbu rgyan rigs lnga dad cing mos pa'i rten :
bde gshegs bla ma bsgrub phyir bzhugs su gsol :
hU~M:
bde gshegs rtsa gsum bla ma rig 'dzin tshogs :
zhal mjal bar du rtse gcig bsgrub pa'i phyir :
sku rten sku dang gsung rten rgyud lung rnams :
thugs rten la sogs dad pa'i rten du bzhugs :
zhes bla ma'i dzapa? dbyangs dang bcas te rten de rnams lding khri gong mar bkod :
gtso 'khor yongs rdzogs kyi sku rten bris 'bur yod na lha gnas so sor bkod :
med na thang sku sogs la dmigs te /
bar chad kun sel la /
oM:
chos sku skye med ngang nyid las :
longs spyod rdzogs shing sprul pa'i sku :
rigs kun khyab bdag tshe dpag med :
'gro ba 'dul mdzad spyan ras gzigs :
dkyil 'khor gtso mchog thod phreng rtsal :
rgyal ba'i gdung 'tshob 'gro ba'i mgon :
mkhyen rab mthar phyin smra ba'i seng :
dngos grub mchog brnyes pad+ma'i zhal :
mu stegs 'dul mdzad bdud kyi gshed :
lha dang gnyis med 'dzam gling rgyan :
'chi med rig 'dzin pad+ma 'byung :
khyad 'phags rig 'dzin kun tu 'chang :
dregs pa tshar gcod gro bo lod :
'khor 'das zil gnon drag po rtsal :
klong dgu'i rig 'dzin dpal chen po :
srin po'i kha gnon thod phreng rtsal :
sku gsum dbyer med bde chen rgyal :
phrin las bzhi mdzad sgo skyong tshogs :
so so'i rigs kyi tshom bur bcas :
rig 'dzin dkyil 'khor lha tshogs rnams :
dgyes shing brtan par bzhugs nas kyang :
phyi nang gsang ba'i bar chad sol :
smin cing grol bar mdzad du gsol :
ces brjod /
yid bzhin nor bu la /
hU~M hrI:
ka dag chos sku'i ngang nyid las :
bde chen 'od gsal longs spyod rdzogs :
thugs rje cir yang sprul pa'i sku :
rigs kun khyab bdag bde ba che :
hor sogs dmag zlog che ba'i mchog :
nyon mongs nad sel sman gyi bla :
longs spyod char 'beb dbang gi rgyal :
dngos grub kun stsol lhag pa'i lha :
sgrub po'i lam ston thugs rje'i gter :
'jigs pa skyob mdzad ging gi gtso :
'byung bzhir dbang sgyur nam mkha'i rgyal :
ma rungs 'ching mdzad phyag rgya'i bdag :
bdud sde'i g.yul 'joms rdo rje'i rgyal :
'chi ba'i gdung sel snang mtha' yas :
bar do rang grol dus gsum mkhyen :
ngan song kun 'dren bde chen rgyal :
'gro drug mgon skyabs thod phreng rtsal :
bdud bzhi 'joms mdzad khro rgyal bzhi :
so so'i rigs kyi tshom bur bcas :
rig 'dzin dkyil 'khor lha tshogs rnams :
dgyes shing brtan par bzhugs nas kyang :
bsam don lhun gyis grub pa dang :
smin cing grol bar mdzad du gsol :
ces brjod /
hU~M:
ma rig drwa ba gcod pa'i 'bar ba'i mtshon :
'jam dpal rnon po'i shes rab ral gri bzhi :
ma rungs 'dul ba'i badzra kI la ya :
khro bo'i dmag dpung sdud pa'i ru mtshon dang :
ye shes rnam par gsal ba'i me long bzhi :
thabs kyi mda' la shes rab sgro bsgron te :
zung 'jug ye shes bzhi yi dar gyis brgyan :
bsod nams ye shes du ma'i rgyal mtshan 'phan :
gdugs dang ba dan lda ldi yol ba bcas :
rnam rtog rab 'ching tshon skud drwa ba'i tshogs :
chos kyi dbyings su ye shes e ru bran :
dkyil 'khor gsal bkra 'od gsal tha le ba :
kun tu bzang po'i rgyan rnams bzhugs su gsol :
zhes phyogs bzhir ral gri bzhi :
mtshams bzhir mda' dar me long can bzhi btsugs la tshon skud kyi drwa bas sbrel :
gzhan yang zur bzhir rgyal mtshan bzhi :
logs rnams su ba dan dang ru mtshon :
dar gyi drwa phyed sogs phyag len ltar mdzes shing brjid par bkram :
steng na dar gyi gdugs dbub :
stag gzig gi sgab dkris kyis bskor :
khro bo bcu'i phur pa drag sngags kyis brab bdug byug gsum bya zhing gzi byin bskyed :
hU~M:
chos sku zhi ba'i ngang las ma g.yos kyang :
thabs kyi cho 'phrul dpal chen khro rgyal bcu :
gdug pa 'dul phyir dus las mi g.yel bar :
phyogs mtshams srung ba'i bdag por bzhugs su gsol :
badzra ma hA kro d+ha sa ma ya satwaM:
zhes phyogs mtshams bcur bkod :
mchod rdzas rnams /
raM yaM khaM gis bsregs gtor bkrus :
stong pa'i ngang las :
b+h+rU~M las b+hany+dza 'bar ba'i gzhal yas khang rnams kyi nang du rigs lnga yab yum sbyor ba'i 'od zer gyis 'khor 'das kyi bdud rtsi'i bcud bsdus te byang chub sems su zhu ba'i bdud rtsi :
gIrtI dmar mo'i mkha' gsang nas bab pa'i byang sems dmar po'i rak+ta :
oM AHhU~M las gtor ma 'dod yon gyi phung po :
gzhan yang hU~M las phyi nang gsang ba'i mchod pa'i sprin phung nam mkha'i khams gang bar gyur :
na maHsarba ta thA ga te b+h+yo sogs nam mkha' mdzod kyi phyag rgyas byin gyis brlabs shing spel :
hU~M las rdo rje :
mUM las dril bu :
lag gnyis a dang ma las nyi ma dang zla ba :
hrIHlas rol mo'i tshogs bsam gyis mi khyab par gyur par bsam la :
oM:
snang srid dngos po cir snang ba :
thams cad phyag rgya bzhi yi ngang :
mchod pa'i phyag rgya chen po ni :
sems kyi yid bzhin sprin tshogs nyid :
mkha' dbyings khyab par rab sprul te :
rgyal ba dgyes phyir gnas gyur cig :
ces phyag mchod rol mo rnams byin gyis brlabs la :
dkyil 'khor mdun rgyab gang bder kha zas bzang dgus brgyan pa'i gtor ma dang /
bdud rtsi dang rak+ta'i snod /
chos gter srung ma spyi dang bye brag gi gtor 'bul /
chad brtan rgyun bzhag rnams lag len ltar bkod /
mdun du rgyun du gso rgyu'i chu gnyis nyer spyod phreng tshar /
mchod pa brgya rtsa'i rigs 'dzom na mtha' skor stegs bu rim pa can la go rim ma 'chor bar bsham /
nyin re bzhin 'bul rgyu'i sngon gtor /
tshogs kyi yo byad /
chos srung gtor 'bul rigs sogs phrin las la dgos pa rnams dang /
dkyil 'khor gyi byang phyogs su lcags hom /
nyu le'i ling+ga las phur stegs bcas /
yungs dkar sogs thun rdzas rnams kyang 'du bya /
slob dpon gyi mdun g.yon nas brtsam ste /
nang mchod /
rdor dril /
DA ma ru /
g.yab dar /
me tog gi snod /
yungs thun /
las bum rnams bzhag go
/gsum pa mched gsar rnying bsre ba ni :
slob dpon gyis khro bo 'chol ba'i sngags brjod cing yungs dkar brab gu gul bdug la slob ma gsar bu rnams bgegs bskrad :
las thams cad pa'i sngags brjod cing khrus bya :
slob bu rnams kyis maN+Dal phul :
hU~M:
bde gshegs kun 'dus bla ma la :
gus pas phyag 'tshal skyabs su 'chi :
mchod cing sdig pa thams cad bshags :
so thar byang sems gsang sngags kyi :
dam tshig ma lus bdag gis gzung :
dngos grub skal ba bstsal du gsol :
zhes lan gsum gyis rgyud sbyang zhing sdom pa gzung :
slob dpon he ru kar gsal ba'i thugs ka nas ya las lcags sdig nag po me 'bar ba 'phros :
ye shes kyi me 'bar :
slob bu'i lus la phog pas sdig sgrib thams cad thul gyis bsregs par gyur par bsam la :
oM badzra yak+sha kro d+ha sarba pA paM dz+wa la raM:
zhes bzlas :
stong pa'i ngang las hU~M las slob bu rnams dpal rdo rje sems dpa' sku mdog dkar po rdor dril 'dzin cing dar dang rin po ches brgyan pa :
sems dpa'i skyil krung gis pad zla'i gdan la bzhugs pa'i spyi bor oM:
mgrin par A:
thugs kar hU~M gis mtshan par gyur :
de bzhin gshegs pa thams cad kyi sku gsung thugs rdo rje'i yig 'bru gsum rnams spyan drangs te de nyid la thim par gyur :
slob dpon gyi lag g.yon rdo rje dang bcas pa'i srin lag gis slob ma'i gnas gsum du bdud rtsi'i thig le bya :
hU~M:
snang srid cir snang thams cad kun :
de bzhin gshegs pa'i rdo rje'i sku :
grags pa sngags rlung thams cad ni :
de bzhin gshegs pa'i rdo rje'i gsung :
gang shar ma bcos rig pa ni :
de bzhin gshegs pa'i rdo rje'i thugs :
sku gsung thugs su ye nas gnas :
gsang gsum dngos grub snod du 'gyur :
kA ya wA ka tsit+ta a b+hi Shiny+tsa oM AHhU~M:
dam bsgrag pa ni :
deng phyin skal ldan khyed rnams kyis :
so so thar dang byang chub sems :
gsang sngags spyi yi dam tshig dang :
sgrub pa lung gi nyi shu pa :
shes dang mi spang spyad bya dang :
dang du blang dang bsgrub bya dang :
nyi shu lnga dang khyad par du :
sku gsung thugs kyi dam tshig rnams :
srog gi phyir yang ma gtong zhig :
gal te dam las 'das gyur na :
rdo rje yak+sha khros nas su :
thar pa'i srog rtsa chad par 'gyur :
sgrub pa'i srog ni dam tshig ste :
thar pa 'dod rnams dang du longs :
zhes bsgrag ste :
slob ma rnams kyis :
sa ma ya i daM na ra kan :
zhes bro bor :
oM badzra sa ma ya ha na ha na hU~M phaT:
ces bdud rtsi blud cing :
oM badzra sa ma ya tiSh+Tha hU~M:
zhes rdo rje spyi bor bzhag cing dam tshig brtan par bsam :
spro na skabs 'dir dbang bskur zhing dam tshig rgyas par bshad :
rgyud lung gi don bkrol zhing tshig gi lung 'bogs :
bsdu na dam tshig 'bogs pa'i mthar mched gsar bu rnams rang rang gi gral du 'khod la gsar rnying bsre :
thams cad la bdud rtsi g.yon skor du drangs shing :
hU~M:
mi 'gyur ye shes chen po'i dkyil 'khor 'dir :
mi 'bral rtse gcig 'grogs pa'i ting 'dzin gyis :
sku gsung thugs kyi dam tshig srog tu gzung :
ma 'grub bar du bskyed dang rdzogs pa'i rim :
g.yel ba med par bsgom pa dam bca' 'o :
zhes brjod /
slob dpon gyis phreng bas dbang bskur cing lag tu gtad /
mched lcam rnams rig 'dzin bla ma gtso 'khor gyi sku gsung thugs su gsal btab la :
hU~M:
sgrub pa'i dngos grub ma lus thob bya'i phyir :
lus lha ngag sngags sems ni ting nge 'dzin :
rgyun mi 'chad cing lu gu rgyud du 'brel :
dngos grub rnam gnyis sgrub pa'i dbang thob shog :
badzra kA ya wA ka? tsit+ta a b+hi Shiny+tsa hU~M:
bzhi pa tshogs sgrub kyi las la 'jug rung bya ba sgrub pa po rnams mnga' gsol zhing gnas su 'god pa ni :
rgyal thebs gtso bos dbyangs bor len dang :
las kyi rdo rjes thod chang gzhung tshig dang bstun so sor drangs la :
ho :
dus gsum sangs rgyas kun gyi ngo bo nyid :
rdo rje rgyal po dkyil 'khor 'dus pa'i gtso :
nyon mongs bdud 'joms ye shes lnga yi bdag :
bstan pa'i sgron me mnga' gsol dgyes par bzhugs :
rdo rje'i gdung 'tshob phrin las rnam bzhi'i bdag :
rgyal tshab slob dpon mnga' gsol dgyes par bzhugs :
shes rab dbyings las bde ba'i ye shes ster :
kun bzang yum du mnga' gsol dgyes par bzhugs :
bskyed rim gsal ston las kyi gzhung bsrang mdzad :
rdo rje phrin las mnga'\u0f8e
mchod pa'i bya bas dkyil 'khor dgyes pa skyed :
las kyi rdo rje mnga'\u0f8e
phyi nang drod tshad dus dang rtags rnams mkhyen :
rdo rje srin por mnga'\u0f8e
dngos grub ltas mthong bar chad gzir zhing skrod :
rdo rje spyan par mnga'\u0f8e
phyi nang nyams len 'byung po thogs med bsgral :
rdo rje ging chen mnga'\u0f8e
dgra bgegs gnas spor gzugs phung zhal du stobs :
sgrol ging las mdzad mnga'\u0f8e
'du bar 'os min srung ba'i phrin las mdzad :
rdo rje mtshams par mnga'\u0f8e
tshogs kyi bya ba gtsang zhing dag par sbyor :
rdo rje phyag tshang mnga'\u0f8e
phyi yi nyul le skrod cing las rnams sgrub :
rdo rje rdul phyags mnga'\u0f8e
dzapa? bsnyen gsal dag rgyun mi 'chad par sgrog :
rdo rje mched lcam mnga' gsol dgyes par bzhugs :
zhes mnga' gsol zhing las kyi bskos gdab :
rang gral de las ma 'chug pa bya dgos so //
lnga pa byin dbab pa ni :
sgrub pa po rnams zhwa chos sogs gzi byin bskyed la dkyil 'khor gyi mthar 'khod :
dar sna'i g.yab mo dang dri bzang gi spos btul :
dad gus gdung shugs kyis dbyangs rol bcas tshig bdun lan gsum sngon du 'gro ba'i las byang so so'i byin 'beb gtong :
mthar dkyil 'khor la bskor ba dang dzapa? dbyangs lan gsum bya :
bdag bskyed bsdu ldang /
bsngo smon bcas kyis sngon 'gro'i rim pa rnams grub bo /
!
/gsum pa dngos gzhi lha dang dbyer med du sgrub pa'i rim pa la gsum :
phrin las kyi gzhung bsrang zhing bzlas pas thugs rgyud bskul ba :
sgrub pa'i bar gcod bsal zhing byin 'beb pa :
dus grangs rtags kyi rim pas tshad gzung ba'o :
dang po ni :
yan lag gi thugs sgrub rnam gnyis gang byed kyang rab nyin mtshan lan gsum re ste dus drug
/'bring nyin gnyis mtshan gnyis te dus bzhi /
tha mas kyang nyin mtshan gnyis la las gzhung tshar re gtang dgos pas /
thun dang po la tshig bdun dang gsol 'debs gang 'os kyis thog drangs /
brgyud 'debs skyabs sems nas brtsam sngon 'gro rnams rgyas par gtang /
dngos gzhi ting 'dzin gsum gyis bdag mdun dbyer med du bskyed /
ye shes kyi 'khor lo spyan drangs la bstims zhing bzhugs gsol phyag mchod bstod pa'i bar bya /
bzlas pa'i dbur sngags kyis mdun dkyil la dzapa? khang phyes te dzapa? bskul brjod la gzungs thag len /
bar chad kun sel skabs dzapa? kyi bkol byang ltar chos longs sprul gsum nas sgo ba bzhi'i bar du bzlas dmigs re re dang sbrags la so so'i bzlas pa'i mthar stong tshigs dang gsol 'debs re re bzhin 'gres su sbyar /
chos longs sprul gsum dang thod phreng rtsal sgrub bzlas kyi dngos gzhi yin pas mang dgos /
'di rnams la dzapa? dbyangs lan gsum res thog drangs rnam 'phrul bcu gnyis brgya rtsa re cha mnyam dang /
sgo ba bzhi nyer gcig tsam res chog
/'gro lugs de ltar la grangs mang nyung nyi tshod kyi longs skabs dang bstun /
khyad par myang grol ril bu sgrub pa'i skabs /
bum pa /
oM ha ya grI ba hU~M phaT kyis bsang :
swa b+hA bas sbyang :
stong pa'i ngang las b+h+rU~M yig kha dog lnga ldan yongs su gyur pa las rin po che sna tshogs las grub pa'i gzhal yas khang tshad dang mtshan nyid thams cad rdzogs pa'i dbus su 
'ja' zer thig le dwangs mar 'khrigs pa'i klong na sna tshogs pad+ma 'dab ma brgyad pa'i lte bar zla ba'i dkyil 'khor gyi steng du hrIHlas gu ru pad+ma rdo rje 'chang sku mdog mthing nag rdo rje dang dril bu 'dzin pa yum lha lcam dkar mo dang gnyis med du 'khril zhing 
dar dang rin po che'i rgyan sna tshogs kyis brgyan pa'i sku las 'od zer bye ba phrag bsam gyis mi khyab pa 'phro ba :
de'i mdun gyi bar snang gi steng 'og phyogs bzhir pad zla'i gdan re re'i steng du :
steng du lha'i gu ru srid thub 'dzin dkar po rdo rje dang dril bu 'dzin pa :
dar dang rin po ches brgyan pa :
shar du byol song gi gu ru seng ge rab brtan mthing nag rdo rje dang dril bu 'dzin cing dar dpyang dang rus pa'i rgyan gyis brgyan pa :
lhor mi'i gu ru pad+ma 'byung gnas sku mdog dkar smug b+han+d+ha dang thod pa bdud rtsis gang ba 'dzin cing pad zhwa dang chos gos rnam gsum gyis bklubs pa :
nub tu yi dwags kyi gu ru rnam par snang byed dmar po phyag gnyis kyis rin po che'i sgrom bu 'dzin cing dar dang rin po ches brgyan pa :
byang du lha min gyi gu ru rnam par rgyal ba ljang gu kha T+wAM ga dang ka pA la 'dzin cing dar dang rin po ches brgyan pa :
'og tu dmyal ba'i gu ru rnam par gnon smug nag rdo rje dang sdig pa 'dzin cing stag sham dang rus pa'i rgyan drug gis brgyan pa :
de thams cad kyang zhabs gnyis 'gro ba'i don la bzhengs pa'i stabs kyis mtha' yas pa'i sems can gyi don la dgyes pas 'od zer bye ba phrag drug drug 'phro ba'i klong na bzhugs pa :
sku las ril bu dang dbyer med pa'i sprul pa 'bum phrag du ma 'phro bas 'khor ba dong nas sprug pa'i ye shes sgyu 'phrul drwa ba chen po'i rnam rol cir yang 'char ba'i gnas gsum du de bzhin gshegs pa thams cad kyi rdo rje gsum gyi ngo bor oM AHhU~M gis mtshan cing :
rigs lnga ye shes lnga'i ngo bor dbang bskur bas phyogs bcu dus bzhi'i bde bar gshegs pa thams cad yongs su 'dus pa'i bdag nyid chen por gsal bar gyur :
spro na spyan 'dren nas bstod pa'i bar phrin las snying po ltar bya /
gzungs thag nas gzung ste /
rang gi thug srog sngags phreng dang bcas pa las ye shes kyi 'od zer gzungs thag la 'khril te song bas bum pa'i lha rnams kyi gnas gsum du phog sku gsung thugs kyi rgyud bskul :
de las 'od zer dpag tu med pa 'phros :
mkha' khyab kyi rgyal ba sras dang bcas pa mchod cing :
'od zer tshur 'dus pa dang lhan cig tu gsang ba gsum gyi byin rlabs thams cad bsdus te ril bu la thim pas ril bu 'gro drug gi sdug bsngal ma lus pa sbyang ba'i mthu dang ldan cing byin rlabs kyi gzi byin rab tu 'bar ba'i snang bas 'khor ba dong nas sprug par gyur :
sku gsum gyi snying po'i mthar /
a ra pa tsa mi ta hrI da ya swA hA:
zhes btags pa bzla zhing sngags rgyun gyi gtso bo de la bya dgos /
mthar dbyangs gsal rten snying yig brgya lan gsum brjod pas lhag chad bskang zhing brtan par bya'o //
gzhi bstod nongs bshags dbang len byas la dzapa? khang bsdu /
thun pa rnams kyis kyang grub na rgyun gyi rnal 'byor tsam gyis bdag mdun gsal btab la chos longs sprul gsum thod phreng rtsal rnams sbrel ba'i sngags rgyun bar ma chad par bya /
de nas nyul le sprod pa rgyas pa mi lcogs na /
rdo rje mtshams pas gu gul dud pa dang thun gyis brab te bskor la /
drag sngags so lnga pa dang /
oM g+ha g+ha g+hA ta ya g+hA ta ya sarba duSh+TAM hU~M phaT:
kI li kI la ya sarba pA paM phaT:
hU~M hU~M hU~M badzra kI la ya badzra d+hA rod A dz+nyA pa ya ti sarba big+h+nAMn kA ya wA ka tsit+ta badzra kI la ya hU~M phaT:
ces sder mo'i sngags drag tu brjod pas tshar bcad la srung 'khor gsal gdab /
byin 'beb kyang skabs 'dir byed na bka' ma spyi las 'byung ba /
'phags mchog thugs rje'i dus la bab /
khyad par bstan pa'i dus la bab //
mthu rtsal 'byung ba'i dus la bab //
byin gyis rlob pa'i dus la bab //
dbang mchog bskur ba'i dus la bab //
dngos grub stsol ba'i dus la bab //
mthu chen bdud 'dul bcom ldan 'das //
byin chen byin phob bcom ldan 'das //
dbang chen dbang skur bcom ldan 'das //
dngos grub mchog stsol bcom ldan 'das //
bdag cag las 'bras mchis par mdzod //
ces dang /
snying po'i mthar /
oM dz+nyA na A be sha ya a AHra ra ra ra tsA la ya tsA la ya a ha dz+haiM:
zhes brjod cing las rdor gyis g.yab dar bcas dkyil 'khor la bskor bas 'thus /
de nas dzapa? dbyangs lan gsum byas pas thun dang po 'grub /
yid bzhin nor bu'i skabs kyang spyi khog de dang mtshungs pa las /
dzapa? khang phyes te dzapa? bskul 'phros dzapa? dbyangs lan gsum gyis thog drangs bzlas pa badzra gu ru kho na la dngos gzhi bya /
mthar dzapa? dbyangs dang bcas thod phreng rtsal ci 'grub bzlas la stong tshigs phul /
myong grol ril bum sgrub pa dang 'brel na gong gsal nyid 'dir sbyar la stong tshigs phul grub rjes gsol 'debs bsam pa lhun grub 'don la nyul le bskrad pa dang byin 'beb dzapa? dbyangs bcas sngar ltar bya ba yin no //
thun gnyis pa la mcho pa kha gsos la thugs sgrub gnyis ka'i phrin las chung ba'i mchod pa byin rlabs nas bstod pa'i bar btang la dzapa? khang dbye zhing bskul bcas so so'i bsnyen pa blang mthar kha skong dang stong tshigs 'bul /
bar chad kun sel skabs gsol 'debs bar chad lam sel dang yid bzhin nor bu la bsam lhun brjod nas nyul le bskrod pa byin 'beb dzapa? dbyangs bcas kyis 'grub /
thun gsum pa'ang de dang 'dra ba las bzlas pa stong tshigs gsol 'debs bcas grub nas /
smin lugs dam can spyi gtor lta bu'i khongs su bar chad kun sel skabs tshe ring ma /
brtan ma /
kha rag khyung btsun rnams dang /
yid bzhin nor bu la klu btsan mched bdun gyi gtor chog sbyar /
phrin las rgyas pa'i tshogs mchod bskang ba bcas /
'di skabs smin lugs ltar lcogs na phyi rol du cha gsum gtor ma gtang /
tshogs la rol cing lhag ma
btang la btson du 'dzin /
chos skyong gtor 'bul sogs rjes chog mthar dbyung /
las byang gi bskul pa chad brtan rta bro brdung /
btang rag mchod bstod /
nongs bshags /
brtan bzhugs /
bsngo smon /
shis brjod bcas grub nas mun rub dang sbyar nas nyu le bskrod cing byin 'beb bcas rgyas par bya zhing dzapa? dbyangs lan gsum gyis nyin thun grub bo //
mtshan thun gsum po'i 'don 'grigs nyin thun gnyis pa dang mtshungs la thun mjug so sor bar chad bsal zhing byin 'beb bar ma chad pa dang /
thor thun gsham du tshogs mchod re'ang gal che'o //
gnyis pa dngos grub la bar du gcod pa bsal cing byin rlabs kyi gzi byin dbab pa ni :
slob dpon nam rgyal theb mdun du hom khung du nyul le'i ling+ga bcas pa dang /
las phur /
thun rdzas rnams dgod la /
pad+ma he ru ko\u0f85 haM:
snang srid thams cad khro bo rol pa'i dkyil 'khor du gyur :
ces yi dam drag po'i gsal snang dang nga rgyal brtan pos rten bskyed pa ni /
e yaM dz+wa la raM:
brub khung yangs shing gting zab pa'i nang du triHlas dngos grub la bar du gcod cing log par lta ba'i 'byung po nyams len bdud kyi rigs su gyur pa thams cad rid cing nyam thag pa'i lus can du gyur par bsam la :
na mo :
dkon mchog rin po che rnam pa gsum gyi bka' bden pa dang :
rtsa gsum rgyal ba zhi khro rab 'byams kyi bka' bden pa dang :
rdo rje'i chos skyong ba'i srung ma bka' nyan las byed rgya mtsho'i tshogs dang bcas pa rnams kyi bka' bden pa dang :
bden pa chen po'i mthu la brten nas sgrub pa zab mo la bar du gcod pa'i dam sri nyams len bdud kyi rigs su gyur pa thams cad ang+ku sha dza :
lan gsum gyis 'gugs bzhugs byas la /
phur thun tshom bur bskul ba ni :
hU~M:
chos kyi dbyings nas rang byung grub pa'i lha :
khro bo rol pa'i dur khrod chen po nas :
shin tu mi bzad khro gtum skur bstan pa :
dpal chen yongs rdzogs drag po'i phrin las mdzod :
hU~M:
nga ni pad+ma he ru ka :
sras 'khor sprul pa bye ba 'bum :
bka' sdod rab 'jigs pho nyar bcas :
drag po'i lha tshogs dus la bab :
g.yas kyi phyag na phur pa 'dril :
g.yon gyi phyag na lcags kyus 'gugs :
lcags kyus zungs la phur pas thobs :
gnod byed dgra bgegs rdul du rlogs :
oM badzra ma hA kro d+ha pad+ma kro d+hI shwa rI badzra kI li kI la ya ma hA yak+Sha kA la rU pa karma raM raM dz+wa la raM hU~M phaT:
gnod byed dgra bgegs 'byung po thams cad mA ra ya hU~M hU~M phaT:
ces drag sngags phur skor bcas pa dang :
oM g+ha g+ha g+hA ta ya sarba duSh+TAn hU~M phaT:
kI la ya kI la ya sarba pA paM phaT:
hU~M hU~M hU~M badzra kI la ya badzra d+ha rod A dz+nyA pa ya ti sarba big+h+nAn kA ya wA ka tsit+ta kI la ya hU~M phaT:
ces sder mo'i sngags brjod pas ling+ga la dbab cing thun brab :
khyad par dpal gyi pho nya kun thub rgyal mo bskul ba ni :
hU~M:
sgrub pa lung gi pho nya chen mo ni :
dbyings nas skur bzhengs 'bar ba'i sku gcig ma :
rta gdong zhal can he ru ka dpal dang :
pad+ma gzi ldan shin tu khros pa'i tshul :
rdo rje srin mo ma ning 'bar ba'i gdong :
rnam par bsgyur ba'i sna tshogs phyag brnyan zhal :
'joms byed chen po sku mdog cir yang ston :
zhe sdang bdud kyi mgo dang gshin rje'i mgo :
dam sri 'byung po'i thod pa'i rgyan phreng can :
glog 'gyu tsam la stong gsum 'bigs shing rgyug :
dpal gyi pho nya nyi zer rdul dang mnyam :
dgra dpung rtsad gcod bgegs dpung rdul du rlog :
bar chad 'byung po'i snying khrag hub kyis 'thung :
ri rab 'gul zhing rgya mtsho skom du rol :
'bar ba'i nyi zla gnyis kyang tshogs por 'phen :
mnyam pa med pa'i mthu stobs rtsal 'chang ba :
sngon gyi thugs dam bzhin du dus la bab :
dam sri nyul le'i tshogs rnams tshar chod cig :
gsang ba bsgrub pa'i 'bras bu mchis par mdzod :
oM grum bu a pa tse :
rU pa tse :
na la tse :
tsa me thun :
nA sha ya :
satwaM b+ha ya :
byi nA ya ka :
phye ma phye ma :
rdul phran rdul phran :
zhes drag tu brjod la gu gul dud pa rol mo'i tsham rngam khyad par dbyug pas sdigs shing thun gyis brab bo :
de nas chas sogs gong bshad ltar byas la las gzhung gi byin 'beb brjod cing dkyil 'khor la bskor ba dang dzapa? dbyangs lan gsum bya'o //
gsum pa bsgrub pa'i tshad ni :
mos slob kyi dbang du byas nas dus zla ba gcig gam :
bdun gsum mam zhag gsum gyis mtha' rten par bsgrubs pas kyang dus dang dbang po dang mthun par dngos grub ci rigs pa thob par 'gyur bar gsungs so :
grangs dang rtags ni gsang ba spyi dang so so'i gzhung las 'byung ba ltar ro :
gal lte rtags tshad ngan pa byung na nyu le bskrad /
rta bro brdung /
dam sel gyi ltas la yig brgya bzla zhing bshags rgyud bklag
/grib mi gtsang ba la rnam 'joms sme brtsegs sogs kyi bum khrus bya /
rtags tshad bzang ngan gang la'ang re dogs dang dgag sgrub med par dbyings su bskyal ba gnad yin /
dngos grub kyi ltas bzang nges pa can byung na de nyid du rgyun gyi dngos grub len pa gnad du che bas thod pa mtshan ldan chang dang chos sman sbyar bas bskang ba mdun du bzhag la /
hU~M:
bde gshegs rgyal ba ma lus dgongs su gsol :
rig 'dzin mkha' 'gro dam can srung ma'i tshogs :
lha yi dge bsnyen dam ldan thams cad kyis :
tshul bzhin sgrub pa'i rnal 'byor bdag cag la :
tshe dang chos dang phrin las rnam bzhi dang :
rkang mgyogs mig mthong ril bu mkha' spyod dang :
mthu dang rdzu 'phrul mngon shes nus mthu dang :
srid nor zas dang 'dod rgu'i dngos grub stsol :
a la la ho :
zhes brjod la bdud rtsi myang ngo /
!
/bzhi pa rjes sgrub pa chen po ni bsgrub pa mthar phyin nas dngos grub len pa ste :
dngos sbyor sgrol la brten par gsungs kyang mos slob skabs rdzas la brten te dngos grub len pa la gnyis :
dngos grub len pa dngos :
rjes mtha' rgyas kyi las rim mo :
dang po la gsum :
rdzas bshams pa :
cho ga'i sngon 'gro :
cho ga dngos so :
dang po ni :
dkyil 'khor gyi shar phyogs su gzhi stegs dkar po'i steng du 'bru dkar gyi g.yung drung g.yas skor du bris pa'i dbus su rin po che'i snod du zas sna dang spod sna tshogs sbyar ba las /
dbus su rin po che 'bar ba'i dbyibs dang phyogs bzhir zhi rgyas dbang drag gi 'brang rgyas rigs lnga'i phyag mtshan sa bon bcas pa dang nyi zlas spras pa bkod :
de steng rkang gsum khar thod pa mtshan ldan chang la chos sman dang mngar gsum sbyar bas bkang ba bzhag :
mtha' skor du mAM sa zla rgyas zla phrom tshe gal khur ba shing tog dkar gsum mngar gsum 'bras chan sogs bza' bca' btung ba'i rigs gyur mched rnams la 'dong nges kyis bskor la dar dmar mthing gi khebs kyis bkab bo :
gnyis pa cho ga'i sngon 'gro ni :
thor thun snga ba nas phrin las kyi gzhung bsrang /
bzlas pa kha skong stong tshigs sogs so so'i gzhung ltar grub nas bsnyen rgyun snga ma grol /
snying po la kA ya sid+d+hi oM:
wA ka sid+d+hi A:
tsit+ta sid+d+hi hU~M:
gu Na sid+d+hi trAM:
karma sid+d+hi hrI:
sarba lo ka dz+nyA na sid+d+hi pha la hU~M:
zhes dngos grub blang sngags btags pa rgyun /
srung ma'i gtor chog tshogs skong rgyas par bya /
tshogs tha ma'i skabs nyu le'i ling+ga mer bsregs pa'i thal ba chos srung gtor mar bstab /
de nas dngos grub 'phrog pa'i bgegs bskrad pa ni :
sgrub pa po rnams zhwa gos sogs gzi byin bskyed la :
hU~M:
mi gnas ye shes dkyil 'khor 'dir :
dngos grub 'phrog par byed pa'i bgegs :
lha 'am 'on te bdud kyang rung :
nga la bar chad byed pa'i bgegs :
gnas 'dir ma 'dug gzhan du dengs :
rdo rje gsang ba'i bka' las ni :
sdig can gang zhig 'da' byed pa'i :
klad pa tshal pa brgya ru khos :
drag sngags rol mo bcas yungs dkar gyis brab :
gu gul dud pas bdug la :
mtshams gcad pa ni :
hU~M:
ye shes snang ba lha yi dkyil 'khor la :
sku gsung thugs kyi rdo rje'i rang bzhin rdzogs :
rig pa rang shar khro tshogs mtshon cha'i gur :
ma bcos dbyings su gsal bas mtshams bcad do :
hU~M badzra rak+Sha b+h+rU~M:
zhes srung 'khor bsgoms la spos rol g.yab dar bcas las gzhung so so ltar byin dbab /
de nas sgrub rdzas byin gyis rlabs pa ni :
hU~M hrI:
ye shes snying po'i thugs kyi cho 'phrul las :
me chu rlung gis dngos 'dzin bskal pa bshigs :
dag pa'i sgrub gnas b+hany+dza gzhal yas khang :
oM hU~M trAM hrIHAHlas bdud rtsi lnga :
mUM lAM mAM pAM tAM las sha lngar gyur :
khams lnga ye shes lnga yi bdag nyid las :
rig pa'i cho 'phrul me rlung sbyor ba yis :
dbyings rig dbyer med bde stong ngang du zhu :
ye shes lnga yi 'od zer bsam yas 'phros :
'khor 'das dwangs ma'i bcud bsdus rigs lngar gyur :
yab yum mnyam sbyor byang chub sems su zhu :
rdzas rnams ye shes bdud rtsir 'khyil bar gyur :
oM AHhU~M sarba pany+tsa a mr-ita hU~M hrIHThA:
zhes bzlas shing byin gyis brlabs :
'khon gcugs bshags pa ni :
hU~M hrI:
ye nas gnyis med chos skur dag pa la :
ma rig dbang gis sgro dang skur btab ste :
bde dang sdug bsngal 'bras bu so sor smin :
de ldog phyir na rgyal ba'i dam mnos kyang :
snyoms las dbang gis dam las 'gal gyur rnams :
dmigs med chos kyi dbyings su bzod par gsol :
bzod par bzhes la dngos grub bstsal du gsol :
zhes dang yig brgya brjod /
gsum pa cho ga dngos las dngos grub bsdu ba ni :
hU~M hrI:
rang rig dbyings dang gnyis su med pa yi :
lha tshogs bde chen rgyas pa'i sbyor mtshams nas :
'od zer mtha' yas nam mkha' khyab par 'phros :
rgyal ba mchod cing 'gro ba'i sgrib pa sbyangs :
mchog dang thun mong dngos grub kun 'dus te :
bdag la thim pas gang 'dod lhun gyis grub :
rdzas la thim pas bdud rtsi'i rgya mtshor gyur :
ces bskul zhing dmigs la lha rnams kyi snying po'i mthar :
sarba a mr-ita kuN+Da lI sarba sid+d+hi hU~M hU~M:
zhes stong phrag bzla /
gnad nas bskul ba ni :
rang gi thugs ka nas 'od zer dmar po lcags kyu'i dbyibs can dpag tu med pa 'phros pas :
bla ma rig 'dzin rgyal ba sras bcas bde gshegs zhi khro mkha' 'gro chos skyong rnams bu yug 'tshubs pa ltar byon nas rang dam tshig pa la thim par bsam :
hU~M hrI:
bla ma rig 'dzin rgyal ba sras dang bcas :
bde gshegs zhi khro mkha' 'gro dam can rnams :
'og min chos kyi dbyings nas skur bzhengs la :
dam tshig dkyil 'khor 'di la brtan par bzhugs :
gnyis su med pa'i phyag bgyi bzhes su gsol :
dam rdzas bdud rtsi'i mchod pa 'di bzhes la :
mchog dang thun mong dngos grub bstsal du gsol :
gnas 'dir bde gshegs dngos grub mi ster na :
sngon gyi thugs dam gnyan po mi 'gal lam :
de bas da lta nyid du dngos grub stsol :
ces bskul zhing snying po'i mthar :
sa ma ya badzra sa ma ya :
zhes btags pa stong phrag bzla :
de nas dngos grub bskul ba ni :
hU~M:
rang bzhin chos kyi dbyings las ma g.yos pa'i :
longs spyod rdzogs sku zhing khams chen po 'dir :
rig 'dzin 'dus pa bla ma'i dkyil 'khor tshogs :
dang po ma rig mun pa'i smag gtibs nas :
rang dang dbyer med bzhugs kyang zhal ma mjal :
de nas bka' drin can gyi bla ma yi :
thugs rje'i man ngag zab mo'i sgron me yis :
rang rig rang gsal lha dang dkyil 'khor mjal :
bar du yi dam skyabs 'os mchod pa'i gnas :
bsgrubs bsgrubs bsnyen bsnyen grub pa mthar phyin nas :
lus ngag yid gsum sku gsung thugs su smin :
da ni lha mchog khyed dang gnyis su med :
rdo rje sems dpa'i nam yang lang la khad :
bde gshegs kun 'dus mkha' klong yangs pa ru :
ma rig rang sangs thugs rje'i nyi ma shar :
da ni dngos grub 'byung ba'i dus la babs :
'dod pa'i 'bras bu myur du mchis par mdzod :
ces bskul la thugs sgrub so so'i las byang nas 'byung ba'i dngos grub blang ba'i tshig brjod la bsgrub rten rnams gnas gsum du gtugs /
sngags dzapa? dbyangs kyi tshul du brjod la dngos grub kyi rdzas rnams slob dpon nas brtsam nas mched lcam thams cad la bkye /
bdud rtsi'i gnas gsum du thig le bya :
rdzas rnams rol la bde stong gi nyams bskyang :
mchog thun mong gi dngos grub thams cad stan thog 'di nyid du bde blag gi tshul gyis thob par gyur par bsam :
de nas gzhan don dbang bskur bya dgos na rgyas 'bring bsdus pa 'os bstun skabs 'dir bya ba yin no //
gnyis pa rjes mtha' rgyas kyi las rim la gsum :
dkyil 'khor dang 'brel ba'i rjes chog :
phyi mtshams bkrol ba :
smon lam sogs mthar dge'i bya ba rnams so :
dang po ni :
tshogs la longs spyad pa sngon du ma grub na 'dir bya /
sngar btson du gzung ba'i lhag ma dang lhan cig lhag chog btang zhing sgrub khang gi lho nub tu gom pa bdun cu'i sar skyel /
chos srung gtor 'bul skabs rgyun bzhag gtor ma rnams yang thog sogs su 'bul /
chad brtan yang rgyun bzhag phyir gtang /
chad mdo'i skabs zor bskul yang sbyar la rta bro brdung /
mcho pa kha gsos la gtang rag gi mchod bstod bya zhing nongs bshags yig brgya lan gsum brjod /
mdun bskyed cho gas mgron gyi lha ye shes pa rnams rten dang ras bris kyi dkyil 'khor la brtan bzhugs bya dam tshig pa rang la bsdu /
bdag bskyed kyi dkyil 'khor yang 'od gsal du bsdu zhing gnyug ma'i lha skur ldangs la gnas gsum bsrung ba sogs go cha bgo
/spyod yul lam khyer gyi rnal 'byor dang ma bral bar bya'o //
rjes bkra shis pa'i rten 'brel du gter bum sba ba ni /
rdza bum bre gang shong ba'i nang du lnga tshan lnga dang dar zab sman 'bru rin chen zas sna rnams dang sgrub gtor gyi cha shas kyis bkang ba kha bcad la sgrub khang gi phug log lta bur sba /
nam mkha' mdzod kyi sngags rgya lan gsum gyis brlabs /
oM:
bkra shis sa yi lha mo'i mkha' dbyings su :
bsgrubs pa'i rdzas dang longs spyod 'dod rgu'i tshogs :
yid bzhin nor bu dpal gyi bum pa bzang :
mi zad nam mkha' mdzod kyi gter sbas pas :
rdo rje slob dpon sgrub pa'i mched lcam kun :
tshe bsod dpal 'byor ye shes rgyas pa dang :
sa phyogs kun kyang bkra shis byin chags shing :
srid zhi'i dge legs ngang gis 'du bar shog :
nam zhig mi rtag skye 'chi 'byung ba'i tshe :
zad med rin chen gter la longs spyod nas :
'jigs dang sdug bsngal phongs pa kun zhi zhing :
sku bzhi'i rgyal srid chen po thob par shog :
su pra tiSh+Tha dang /
ye d+harma dang bkra shis rgyas par brjod la /
mi mngon par rgyas gdab bo //
gnyis pa phyi mtshams bkrol ba ni :
rgyal chen bzhi la zlum gtor re re /
sgo la dmar gtor dang so sor phyi mchod bcas bshams /
phyi rol du phyin la shar gyi tho rtsar 'khod la mchod gtor rnams /
raM yaM khaM gis bsang :
oM AHhU~M lan gsum gyis byin rlabs :
oM d+hiSh+Ta rASh+Ta ya sogs sngags lan gsum gyis gtor ma phul :
oM badzra puSh+pe sogs kyis mchod :
hU~M:
phyi ltar rgyal chen yul 'khor srung :
nang ltar bud+d+ha he ru ka :
gsang ba rnam par snang mdzad de :
sngon gyi thugs dam ji bzhin du :
sgrub pa srung mdzad sku drin du :
gtang rag mchod bzhes dbyings su gshegs :
badzra mu :
zhes gshegs la tho dang mchod pa bsdu /
des 'gres te /
lhor phyin la /
byin rlabs dang /
oM bi rU D+ha kA ya sogs gtor mchod sngags kyis 'bul /
hU~M:
phyi ltar rgyal chen 'phags skyes po :
nang ltar karma he ru ka :
gsang ba don yod grub pa ste :
sngon gyi thugs dam ji bzhin du :
sgrub pa srung mdzad sku drin du :
gtang rag mchod bzhes dbyings su gshegs :
badzra mu :
nub kyi tho rtsar phyin la /
byin rlabs dang /
oM bi rU pAk+Sha ya sogs gtor mchod sngags kyis phul /
hU~M:
phyi ltar rgyal chen spyan mi bzang :
nang ltar pad+ma he ru ka :
gsang ba snang ba mtha' yas te :
sngon gyi thugs dam ji bzhin du :
sgrub pa srung mdzad sku drin du :
gtang rag mchod bzhes dbyings su gshegs :
badzra mu :
byang gi tho rtsar 'khod la /
byin rlabs dang /
oM bai shra ba Na ya sogs gtor mchod sngags kyis phul /
hU~M:
phyi ltar rgyal chen rnam thos sras :
nang ltar rat+na he ru ka :
gsang ba rin chen 'byung ldan te :
sngon gyi thugs dam ji bzhin du :
sgrub pa srung mdzad sku drin du :
gtang rag mchod bzhes dbyings su gshegs :
badzra mu :
zhes gshegs /
sgo byang bkrol ba ni :
phyi sgor mchod gtor bshams la sngar bzhin byin brlabs /
oM karma ya ma rA dza hU~M phaT sa pa ri bA ra sogs gtor sngags btags pa lan gsum gyis phul /
oM badzra puSh+pe sogs kyis mchod /
hU~M:
dpal gyi pho nya sgo srung ni :
mthu stobs rdzu 'phrul bsam mi khyab :
gtang rag mchod pa 'di 'bul lo :
nyams chag 'gal 'khrul thams cad bshags :
slar yang 'khor srungs rkyen rnams zlogs :
bkra shis bde legs mdzad du gsol :
gats+tshas rang gnas su gshegs la sgo byang bsdu :
de nas nang du phyin la slob dpon nam rgyal thebs dkyil 'khor nub tu 'khod la :
oM badzra kI la ya ut+kI la ya sarba kI la ya badzra d+ha rod A dz+nyA pa ya hU~M hU~M hU~M phaT swA hA:
zhes lag gnyis skam pa'i phyag rgya dang bcas dang por gdab rim las ldog phyogs su phyung ste :
oM ru ru s+phu ru dz+wa la tiSh+Tha sid+d+hi lo tsa ni sarba ar+tha sA d+ha ni swA hA:
zhes phur rtse 'o mas bkru /
chos thams cad skye ba med pa'i don yid la byas te dril bu dkrol zhing :
a kA ro'i sngags brjod bzhin pas 'jam rol dang bcas ras bris dkyil 'khor bsdu :
rdul tshon yin na shar nas dbus su bsdu zhing tshom bu spyi bor bkod :
lhag ma klu chog bcas chu klung chen por gshegs so :
gsum pa smon lam sogs mthar dge'i bya ba ni :
gzhung chen po rnams su skabs 'dir slob dpon la bzod par gsol zhing gtang rag 'bul ba /
mched kyi nongs bshags rnams 'byung yang lugs 'dir ma bshad pas sa bcad tsam du /
ye shes sku mchog sogs dang /
rje btsun bla ma rnams kyi sogs brjod /
las gzhung so so nas 'byung ba'i smon lam spyir gdab :
khyad par mar me smon lam ni :
thams cad kyi lag pa lu gu rgyud du sbrel zhing g.yas su mar me thogs :
slob dpon nam rgyal thebs kyis byang drangs la :
ho :
yang gsang rig 'dzin bla ma'i dkyil 'khor du :
rdo rje slob dpon mchog gi bka' drin gyis :
dus gsum 'bral med 'grogs pa'i mched lcam rnams :
dkyil 'khor gsum du bsnyen bsgrub mthar phyin pa'i :
ting 'dzin rtse gcig zab mo 'di yi mthus :
rigs kyi gtso bo rdo rje slob dpon dang :
dam tshig gcig pa'i mched dang lcam dral dang :
zab mo'i dbang gis 'brel ba'i gzungs ma gsum :
tshe rabs kun tu mi 'bral lhan cig pas :
bde chen tshogs kyi 'du bar rtag spyod cing :
bla med gsang ba'i myur lam la brten nas :
sa bcu'i khyad par rim gyis bgrod par shog :
nam zhig tshe 'phos lus brjes dus byung tshe :
'khor ba'i g.yang sar lan gcig ltung srid kyang :
snang ba'i go 'byed ye shes mar me 'dis :
gti mug mun pa'i smag rum dbyings su bsal :
'dod chags gcong rong rnams su mi 'khyams shing :
zhe sdang dmyal ba'i zangs khar mi 'grim dang :
nga rgyal gcan gzan gdug pa'i skad mi thos :
phrag dog mtshon cha rnon pos mi phog shog :
rnam smin tshe dbang phyag rgya chen po dang :
lhun gyis grub pa'i go 'phang nyer bgrod de :
kun tu 'od kyi sa la phyin pa'i tshe :
rig 'dzin bla ma rnams kyis mdun bsus shig :
yi dam lha tshogs rnams kyis rgyab rten cig :
ma tshogs mkha' 'gro rnams kyis mtha' skyor cig :
'khor lo tshogs chen gnas su lam sna drongs :
'od gsal bla ma chos sku'i zhal mthong nas :
longs spyod rdzogs sku chen por lhun gyis grub :
ma 'gags sprul pa'i sgyu 'phrul rtsal 'chang bas :
khams gsum thig le chen por dong sprug shog :
bla ma rig 'dzin bsgrubs pa'i sa phyogs 'dir :
nad mug 'khrug rtsod skal ngan kun zhi zhing :
dge legs yon tan ngang gis 'du ba dang :
gsang sngags bstan pa mtha' rgyas bkra shis shog :
ces brjod /
gzhan yang theg pa chen po spyi dang gsang ba bla med kyi smon lam ji ltar rigs pa gdab :
zhal nas gsungs pa'i bkra shis kyi tshigs su bcad pas thog drangs :
las gzhung so so nas 'byung ba'i bkra shis sogs shis brjod rgyas par brjod cing me tog gi char dang rol mo snyan la ring bas dwangs shing spro ba bya :
kha skong du rgyas pa'i sbyin sreg dang zhag gsum sogs gnas gsum srung zhing tshogs mchod la sogs pa'i dga' ston rgyas par spel bas legs tshogs rgyun mi chad par 'phel ba'i rten 'brel du 'gyur ro :
gsang chen bla med myur lam mthar thug gi
/bdud rtsi'i bcud myong rig 'dzin tshom bu'i tshogs //
grangs las 'das pas 'jig rten kun khyab ste /
khams gsum gdod ma'i dbyings su grol gyur cig
/yan lag gi thugs sgrub gnyis po'i sgrub khog myong grol sid+d+hi ril bu'i sgrub pa dang 'brel ba 'di nyid gter chen mchog gyur gling pas go stod 'od 'bar brag nas spyan drangs nas gtan la phab pa'i yi ge pa kun gzigs 'jam dbyangs mkhyen brtse'i dbang pos mdzad pa'i phyag bris gzhan gyis klog tu mi gtub pa gong gsal gyis dpe gnyis pa 'bri bar bzhed kyang rim lus su gyur pa /
slad nas zhabs bskul nan du zhus pas gter gzhung dngos stod cha tsam dang 'don cha tshang ba gsal bkod bka' drin du bstsal pa thob pas /
yan lag thugs sgrub gnyis kyi sgrub khog dmigs bsal yod bzhin du rtsa ba'i thugs sgrub kyi rgyas 'gebs ra mgo lug sbyar sogs rang bzo'i rigs mi bya ka med byung ba rnams la phan 'dod kyi bsam pas 'chi med bstan gnyis g.yung drung gling pas tsa 'dra rin chen brag gi sgrub gnas su bgyis pa'i yi ge pa ni nye bar gnas pa gsang sngags bstan 'dzin gyis zhus pa dge legs 'phel //
!
//
swasti /
snyigs 'gro'i skyabs gcig o rgyan bla ma'i sku
/bde gshegs kun 'dus thugs sgrub rnam gnyis kyi /
khog dbub dngos grub 'byung ba'i bum pa bzang //
'og min mtshur mdor bzhengs dges phyi nang gi
/mi mthun dus kyi rgud pa kun zhi zhing //
dge legs rdzogs ldan gsar pa'i dpal gyis rtsen //
sde bzhi'i dpal la rtag tu spyod gyur cig
/
