@#//
dpal yang dag he ru ka'i sgrub dkyil gyi cho ga dngos grub 'byung ba zhes bya ba bzhugs so //
dpal yang dag he ru ka'i sgrub dkyil gyi cho ga nyung ngur bsdus pa dngos grub 'byung ba zhes bya ba /
bla ma dang he ru ka gnyis su med pa la phyag 'tshal lo //
'di la gsum /
sngon 'gro
/dngos gzhi /
rjes kyi rim pa'o //
dang po sngon 'gro la thun mong dang khyad par gyi sngon 'gro gnyis so //
dang po ni /
rdul tshon sogs kyi dkyil 'khor dang 'brel tshe gang du bya ba'i gzhir gtor ma dkar dmar gnyis bshams pa bsang sbyang /
stong pa'i ngang las rin po che'i snod du gtor ma phun sum tshogs pa'i dngos por gyur par bsam /
oM AHhU~M/
dkar gtor /
s+d+yA na pa ti k+She tra pA lany+tsa na maHsarba ta thA ga te b+h+yo sogs gsum gyis bsngo /
gang yang 'dir gnas lha dang klu //
gnod sbyin srin po'am gzhan dag la //
dkyil 'khor don du sa phyogs 'di //
bdag zhu khyed kyis bstsal du gsol //
dmar gtor /
oM sarba big+h+nAM na maHsarba ta thA ga te b+h+yo sogs kyis bsngos la /
hU~M/
yang dag gsang ba'i dkyil 'khor 'dir //
'du ba'i lha ni ma gtogs pa //
thams cad thugs rjes bskangs zin gyis //
da lta nyid du so sor dengs //
hU~M bzhi'i sngags brjod cing gtor ma phyi rol du dor /
rten gyi dal 'du bya ba ni /
gzhi der ba byung dang bdud rtsi lngas chag thas par bya /
thig skud dkar chal gyis sbags pa gsar nas /
rang nyid he ru ka yab yum snyoms par zhugs pa'i byang chub kyi sems thig skud dang gnyis su med pa ye shes lnga'i rang bzhin du gyur par mos /
oM AHhU~M hU~M oM swA AMHha /
nam mkhar thig chen brgyad gdab cing sa la'ang de bzhin du gdab ste sngags ni /
oM dz+nyA na tsakra sU tra ma ti kra ma hU~M/
zhes pa'o //
de yang gzhal yas khang gru bzhi sgo bzhi rta babs sogs bla med spyi mthun las nang pad+ma 'dab brgyad gyi lte ba zla gam can no //
tshon sna lnga de bzhin gshegs pa rigs lnga'i ngo bo byang chub kyi sems su zhu bar gyur /
oM AHsarba pany+tsa rat+na sa ma ye hU~M/
rin po che'i rdul phra rab tu gyur pa des /
zla gam mthing ga
/pad+ma phyogs mdog
/mtshan ma mdzes tshon sogs spyi dang mthun zhing lha gnas su sku yig 'bru thig le ci rigs bkod /
sgrub rdzas mchod pa ni /
dal gyi lte bar mar me /
steng du lding khri'i khar ka pA la bdud rtsis gang ba'i khar thod sku bkab pa /
shar du rnam rgyal bum pa /
mdun ngos su sman raka gtor gsum /
mtha' skor du /
mtshams 'dzin chu gnyis sngon 'gro'i nyer spyod lnga sogs bsham /
slob dpon gyi mdun du las bum dbu rgyan me tog phreng ba sogs dbang rdzas /
rdor dril DA ma ru sogs 'du bya'o //
gnyis pa khyad par gyi sngon 'gro ni /
bla ma dang he ru ka gnyis su med pa'i dkyil 'khor gyi 'khor lo mdun gyi nam mkhar badzra sa mA dzaHsa spyan drangs la /
bdag dang mkha' mnyam sems can rnams //
rdo rje slob dpon sangs rgyas dpal //
dus gsum bzhugs la phyag 'tshal lo //
mchog gsum bsten pa'i zhing gyur la //
gnyis med yid kyis skyabs su mchi //
dngos 'byor yid kyis rnam sprul pa'i //
dag pa'i mchod pa bzhes su gsol //
dngos grub chu bo gcod pa'i bgegs //
nyes byas ma lus bshags par bgyi //
phyogs bcu 'khor gsum dag pa'i chos //
ma chags spyod la rjes yi rangs //
dag pa'i mtha' bzhi dri ma med //
rdzogs pa'i byang chub sems bskyed do //
bde gshegs byang chub sems dpa' la //
dag pa gsum gyi lus 'bul lo //
tshe rabs bgrang pa'i dge ba rnams //
bsdus te byang chub chen por bsngo //
lan gsum /
tshogs zhing rnams rang la thim par gyur /
mtshams gcod pa ni /
rang nyid skad cig gis he ru ka yab yum du gsal ba'i sbyor mtshams nas 'chol pa'i khro bo mtshon cha thogs pa dpag tu med pa spros /
gdon bgegs log 'dren thams cad tshar bcad par gyur /
badzra pany+tsa ra raM yaM khaM/
khro bo rnams slar 'dus de'i rang bzhin can gyi rdo rje'i gur khang chen po'i phyi rol du /
bskal pa'i me /
dus mtha'i rlung /
rgya mtsho'i rba rlabs kun tu 'khrugs pas mtshams bcad par gyur /
bshags pa bya ba ni /
nam mkhar bshags yul dmigs la /
hU~M/
bla ma yi dam mkha' 'gro dgongs /
khyed ni rnam dag dri ma med //
bdag ni nyon mongs sgrib pas bsgribs //
nyams chag 'gal 'khrul mthol zhing bshags //
badzra sa ma ya hoH
byin dbab pa ni /
hU~M/
yang dag mchog gi dkyil 'khor rnams //
thugs dam thugs rje ches dgongs la //
sgrub pa'i dkyil 'khor chen po 'dir //
dbang skur byin phob dngos grub stsol //
sa ma ya A we sha ya hU~M hU~M/
zhes byin bsdus /
mchod rdzas rnams /
bde mchog sgyu 'phrul drwa ba chen po'i rol pa las /
mchod yon me tog bdug spos mar me dri ro rol mo sogs mchod pa'i sprin nam mkha'i khams gang bar gyur /
oM AHbadzra ar+g+haM nas shab+da hU~M gi bar brjod /
bdud rtsi /
stong pa'i ngang las snod gzhal yas khang du bcud rdzas rigs lnga yab yum snyoms par zhugs shing zhu ba'i byang chub kyi sems dam tshig gi bdud rtsi ye shes kyi bdud rtsi dang gnyis su med pa bdud rtsi'i rgya mtsho chen por gyur /
oM AHhU~M sarba pany+tsa a mr-ita hU~M hrIHThA/
lan gsum /
gtor ma /
stong pa'i ngang las gtor gzhong pad+ma'i snod du gtor rdzas 'dod yon gyi rnam pa ma tshang ba med par gyur /
oM AHhU~M ma hA ba liM ta te dzo ba liM ta ba la ba te gu h+ya sa ma ye swA hA/
lan gsum /
rak+ta /
stong pa'i ngang las dmar gyi dung chen du chags med rak+ta'i rgya mtsho rba rlabs 'khrugs par gyur /
oM AHhU~M ma hA rak+ta dz+wa la maN+Da la hU~M hrIHThA:
lan gsum /
gnyis pa dngos gzhi bdag bskyed pa ni /
oM swa b+hA wa shud+d+haHsarba d+harmAHswa b+hA wa shud+d+ho\u0f85 haM/
chos rnams gzod nas stong pa nyid //
ma skyes pa las 'gag med kyi //
rtsal snang ma rtogs 'gro ba la //
bzod med snying rje 'ja' tshon ltar //
dngos med dngos kun ye shes sprin //
'gyur ba med pa'i mthing gsal hU~M//
chu las chu bur bzhin du shar //
de nyid gnas 'gyur dran rdzogs su //
bdag nyid bde chen he ru ka
/mkha' dbyings mdog can rdor dril bsnol //
yum mchog rdo rje rnal 'byor ma //
dmar gsal gri thod 'dzin pas 'khyud //
rin chen rus pa'i rgyan cha dang //
stag sham dril g.yer dar dpyang can //
dpa' bo g.yas brkyang stabs kyis 'gyings //
pad nyi dbugs bral 'ja' 'od klong //
snang stong rang bzhin med pa'i sku'i //
spyi mgrin thugs kar oM AHhU~M//
dkar dmar mthing ba'i mdog can las //
'od 'phros snod bcud thams cad sbyangs //
lha dang lha mo'i rnam par gyur //
tshur 'dus bdag la gnyis med thim //
dzaHhU~M baM hoH
slar yang thugs ka nas 'od 'phros //
dbang gi lha tshogs ma lus drangs //
nam mkha' gang ba'i rgyal ba yis //
bdud rtsi'i bum pa bzung nas ni //
rin chen byang chub sems dbang bskur //
oM hU~M trAM hrIHAH
a b+hi Shiny+tsa hU~M/
sku gang dri ma sbyangs byas nas //
chu lhag gyen du 'khyil ba las //
sangs rgyas mnga' bdag cod pan gyur //
badzra tuSh+ya hoH
mnyam pa nyid du dgyes par gyur //
thugs srog hU~M las sngags phreng ni //
ngo bo byang chub sems nyid las //
rnam pa yig gzugs dkar dmar phreng //
bar ma chad pa thur du song //
rdo rje'i lam nas yum mkhar babs //
sku dbyibs gyen brgyud zhal nas thon //
yab kyi zhal zhugs hU~M la thim //
bde chen ye shes ngang du 'o //
oM hrIHha ha hU~M hU~M phaT/
oM ru lu ru lu hU~M b+h+yo hU~M/
zhes mi rus kyi phreng ba byang chub sems kyi snying por nges pa blangs la bzla'o //
thun mjug tu snod bcud sbyong ba'i ting nge 'dzin ni /
thugs srog hU~M las 'od zer 'phros //
snod bcud kun zhu bdag la thim //
bdag kyang spyi gtsug gdan gyi ni //
steng 'og gnyis nas mas yar du //
hU~M la rim gyis bsdu bar bya //
de yang thig le'i bar du 'o //
thig le la sems bzung ste ci gnas su mnyam par bzhag cing spro na de yang dmigs med du gyur pa'i zhi gnas kyi ngo bo lhag mthong so sor rtog pa'i ye shes rang rig rang gsal gyi ngang du 'jug cing /
slar rjes thob lha sku dran rdzogs su ldang /
mdun bskyed ni /
rten gyi dkyil 'khor /
swa b+hA was stong par sbyang /
stong pa'i ngang las bdag nyid lhar gsal ba'i thugs ka nas rgyu'i sa bon hU~M 'phros /
de las e yaM raM baM laM suM rnams mched pa las chos thams cad 'byung ba'i nam mkha'i dbyings su 'byung ba rim brtsegs ri rab kyi steng du /
b+h+rU~M las ye shes rin po che 'bar ba'i gzhal yas khang gru bzhi sgo bzhi rta babs bang rim bzhi dang bcas pa /
tshad dang mtshan nyid thams cad yongs su rdzogs pa'i phyi rol du pad+ma dur khrod rdor ra me 'khor dang bcas pas yongs su bskor ba /
nang lha snam mthing ga gru bzhi pa'i dbus su sna tshogs pad+ma 'dab ma brgyad pa'i lte bar zla gam mthing nag gi klong pad+ma dang nyi ma ru dra chung ma dang bcas pa'i steng du /
rgyu'i ting nge 'dzin hU~M 'od du zhu ba las dpal yang dag bde mchog sgyu ma chen mo dgyes mdzad rdo rje he ru ka
/sku mdog mthing nag zhal gcig phyag gnyis spyan gsum pa /
zhal khro 'dzum mche ba'i myu gu cung zad gtsigs shing /
dbu skra ser po gyen du brdzes pa /
skra mtshams su rdo rjes sbrel ba'i thod pa skam po lnga rin po che'i rtse bran can gyi dbu rgyan dang rlon pa lnga bcu'i do shal rus pa'i rgyan drug
/rdo rje'i phreng bas brgyan pa /
phyag gnyis rdo rje dang dril bu 'dzin pas yum la 'khyud pa /
stag lpags kyi sham thabs grol zhing gsum khugs su phyar ba'i dar dpyang g.yo ba /
zhabs g.yas brkyangs pas u ma'i snying ga dang /
g.yon cung zad bskums pas dbang phyug gi mgrin pa bltabs te brdzis pa /
pang du yum rdo rje rnal 'byor ma sku mdog dmar mo gri gug dang thod pa 'dzin cing zhabs g.yon brkyang gis 'khril ba /
gcer mo skra grol zhing rus pa'i phyag rgya lngas brgyan pa /
gnyis ka bskal pa'i me dpung 'bar ba'i klong na bzhugs pa'o //
yab yum gyi sbyor mtshams nas byang sems yi ge'i sprin ha brgyad kyi rnam par spros pa yongs su gyur pa las /
shar gyi 'dab ma la gau rI ma sngon mo g.yas zhing dbyug dang g.yon b+han dmar 'dzin pa /
lhor tsau rI ma ser mo mda' gzhu 'geng ba /
nub tu pra mo dmar mo chu srin rgyal mtshan 'phyar ba /
byang du be tA li nag mo rdo rje dang zhing chung 'dzin pa /
mer puk+ka si dmar ser zhing chung gi rgyu ma 'dren pa /
bden bral du g+hasma rI ljang nag g.yon thod khrag g.yas pa'i rdo rjes dkrug pa /
rlung du sme sha mthing nag byis pa'i ro bzung nas snying za ba /
dbang ldan du tsaN+Da lI ser skya zhing chung gi mgo lus 'dral ba /
thams cad kyang gcer bu lang tshos sgeg cing khro 'dzum bzhad pa /
dur khrod rus pa'i chas can /
g.yon brkyang gi stabs kyis nyi ma dang zhing gi gdan la gnas pa /
gzhan yang phyi rol gyi pad+ma'i 'khor yug la dbang mo nyer brgyad /
dur khrod rnams su phyogs skyong zhing skyong grub pa rig 'dzin sogs /
brten pa'i dkyil 'khor gyi lha tshogs lus pa med pa'i dam tshig gi 'khor lo yongs su rdzogs par gyur /
lha tshogs thams cad kyi spyi bor oM/
mgrin par AH
thugs kar hU~M/
de las 'od zer 'phros ye shes kyi dkyil 'khor lha'i 'khor lo dang bcas pa mdun gyi nam mkhar spyan drangs /
oM badzra sa ma ya dzaH
dmigs med mkha' ltar dag cing khyab pa'i sku
/spyan 'dren gshegs su gsol bar mi dmigs kyang //
thugs rje'i ngang nyid chos skur dag pa las //
ye shes sgyu mar rol cing gshegs su gsol //
dzaHhU~M baM hoH
dam ye gnyis med du mos /
slar yang thugs ka'i sa bon gyi 'od kyis dbang gi lha rigs lnga 'khor dang bcas pa spyan drangs /
oM sarba ta thA ga ta a b+hi Shiny+tsa tu mAM/
zhes gsol ba btab pas /
de bzhin gshegs pa rnams kyis dbang bskur ba'i dgongs pa mdzad /
sems dpa' sems ma rnams kyis me tog 'thor zhing bkra shis kyi glu len /
rdo rje khro bo rnams kyis bgegs bskrad /
rig pa'i lha mo rnams kyis rin po che'i bum pa byang sems kyi bdud rtsis gang bas mngon par dbang bskur bar gyur /
dbang bskur rdo rje chen po ni /
khams gsum kun gyis phyag bya ba //
sangs rgyas kun gyi gsang gsum gyi //
gnas las byung ba sbyin par bya //
oM sarba ta thA ga ta a b+hi She ka te sa ma ya shrI ye hU~M/
zhes dbang bskur pas lha tshogs rnams kyi sku gang /
dri ma dag
/bde ba chen pos dgyes /
chu lhag gyen du 'khyil bas gtso bo yab yum la mi bskyod pa gtso bor bzhugs pa'i rigs lnga yab yum /
'khor rnams la he ru ka nyid kyi rnam pas dbu brgyan par gyur /
mchod phreng ni /
hU~M/
yan lag brgyad ldan yid 'ong mchod yon sbreng //
dag byed dri ldan zhabs bsil gang+gA'i rgyun //
thang skyes chu skyes rnam bkra'i me tog tshal //
lhan cig skyes dang yongs sbyar bdug pa'i sprin //
nyin mor byed pa snang ba'i gzugs gsar pa //
dri chab yid 'ong sim pa mchog skyed spel //
zhal zas bdud rtsi'i rtser son ro brgya'i dpyid //
rol mo yan lag 'bum sder 'jebs pa'i sgra
/ngo mtshar mchod pa'i sprin phung bsam yas pa //
mkha' khyab mkha' yi khyon rnams bkang ste 'bul //
oM shrI badzra he ru ka sa pa ri wA ra ar+g+haM nas shab+da pU dza hoH
hU~M/
mi dbang la 'os rin chen rnam pa bdun //
mdzes sdug gzugs dang snyan brjid rol mo'i sgra
/dri zhim ngad ldang bcud ldan bdud rtsi'i zas //
'jam mnyen reg bde bkra shis rtags rdzas sogs //
srid zhi'i 'byor tshogs nam mkha'i mdzod du 'bul //
oM shrI badzra he ru ka sa pa ri wA ra sap+ta ma hA rat+na pany+tsa kA ma gu Na pU dza hoH
hU~M/
gdug pa can rnams tshar bcad pa'i //
dbang po'i me tog phreng bar spel //
tshil chen gsur gyi dud pa'i sprin //
zhun mar mchog gi sgron ma dang /
khrag mkhris dri sbyar byug pa'i mtsho //
sha rus spungs pa'i zhal zas mchog
/thod rnga rkang gi gling bu sogs //
dur khrod drag po'i mchod pa 'bul //
oM shrI badzra he ru ka sa pa ri wA ra ma hA sh+mA sha na pU dza hoH
hU~M/
rdo rje sgeg mo gzugs mdzes ma //
phreng ba ma ni rgyan phreng 'dzin //
glu ma glu len pi wang brdung //
gar ma mdzes pa'i gar bsgyur ma //
bdug pa ma ni spos sprin spro //
me tog ma ni me tog 'thor //
mar me ma ni snang gsal 'dzin //
dri ma dri mchog byugs pa 'bul //
'chi med bu mo lta bu yis //
phyogs bcu'i 'jig rten bkang ste 'bul /
oM badzra lA s+ye /
mA lA+e /
gI tI/
nIrti /
puSh+pe /
d+hU pe /
A lo ke
/g+han+d+he hU~M/
rgyu gnyis rkyen sbyar bdud rtsi 'di //
dug lnga'i sman gyur ye shes rdzas //
dza gad dpa' bo'i phud kyi mchog
/bde mchog dkyil 'khor lha la 'bul //
ma hA pany+tsa a mr-ita khA hi /
dam rdzas rmad byung gtor chen po //
chos nyid skye med klong nas sprul //
'dod yon sna lngas rab tu spras //
sgyu 'phrul dkyil 'khor lha la 'bul //
ma hA ba liM ta khA hi /
nyon mongs rtsa ba 'khor ba'i khrag
/khams gsum 'khor ba stong bya'i phyir //
dung chen snod du dmar chen bskyil //
dgyes mdzad dkyil 'khor 'khor lo mchod //
ma hA rak+ta khA hi /
gdod nas rang rig lha ru dag
/mchod bya mchod byed mchod yul kun //
mi dmigs spros bral phyag rgya che //
yang dag don gyi lha la 'bul //
d+harma d+hA tu ma hA mu dra pU dza hoH
zhes phyi nang gsang ba de nyid dang 'brel ba'i mchod pas mchod nas bstod pa ni /
hU~M/
chos dbyings rnam par dag pa'i dbyings nyid las //
thabs kyis khro bo'i skur ston gdug pa 'dul //
che ba'i che mchog lha yi lhar gyur pa //
bde chen he ru ka la phyag 'tshal bstod //
yang dag dkyil 'khor 'khor lo'i gtso bo ni //
mthing nag zhal gcig phyag gnyis rdor dril 'dzin //
gar dgu'i nyams ldan shes rab phag mo dang //
dgyes mdzad drwa ba sdom mdzad phyag 'tshal bstod //
'dab brgyad gau rI la sogs lha mo brgyad //
sku mdog phyag mtshan rgyan dang cha lugs ldan //
sgyu 'phrul rol mos gtso la bdes mchod pa'i //
bde mchog 'khor lo'i sku la phyag 'tshal bstod //
pad+ma'i phreng bar dbang mo nyer brgyad dang //
dur khrod gnas bzhugs phyogs skyong dregs par bcas //
grub pa rig 'dzin lha dang mkha' 'gro sogs //
dkyil 'khor lha tshogs rnams la phyag 'tshal bstod //
mi 'gyur bde chen thugs kyi lha tshogs rnams //
dbyings nas brtser dgongs skal ldan sgrub mchog bur //
rang byung dbang dang dngos grub stsol nas kyang //
phyag rgya chen po'i rig 'dzin thob par mdzod //
ces pa tsam gyis bstod /
gtso bo'i thugs ka'i sa bon las byang chub sems kyi sngags kyi phreng ba mkha' gsang las brgyud de zhal du 'khor ba bde chen gyi spro bsdu gsal btab la /
yi ge bdun pa dang /
ru lu'i sngags sbrel ba ci rigs su bzla zhing /
spro na /
lha mo brgyad kyi thugs kar sa bon la sngags kyis bskor bar mos la /
oM badzra gau rI hU~M hU~M phaTaH
thog mtha' rigs 'gre bas /
tsau rI/
pra mo ha /
be tA li /
puk+ka si /
g+hasma rI/
sme sha ni /
tsaN+Da lI/
rnams kyang ci 'grub bzla'o //
bum bsnyen ni /
rnam bum dang las bum gnyis swa b+hA wa'i sngags kyis bsang sbyang nas /
stong pa'i ngang las rin po che las grub pa'i bum pa mtshan nyid dang ldan pa'i rnam rgyal gyi nang gi dbus su pad+ma dang nyi ma ru dra chung ma dang bcas pa'i steng du /
hU~M yig 'od du zhu ba las /
zhes sogs nas /
gnyis ka bskal pa'i me dpung 'bar ba'i klong na bzhugs pa'o //
las bum gyi nang du nyi ma dang ro gdan la ha las g+hasma rI ljang nag g.yon thod khrag g.yas pa'i rdo rjes dkrug pa /
gcer bu lang tshos sgeg cing khro 'dzum bzhad pa /
dur khrod rol pa'i chas can /
g.yon brkyang gi stabs kyis gnas pa /
bum lha'i spyi bor oM/
mgrin par AH
zhes sogs nas rigs lnga yab yum /
bar dang /
las kyi bum par he ru ka nyid kyi rnam pas dbu brgyan par gyur /
mchod pa ni /
hU~M/
yang dag gsang ba mchog gi dkyil 'khor du //
mchod yon me tog la sogs phyi mchod dang //
dur khrod dam rdzas nang gi mchod pa dang //
gzungs ma brgyad dang sman gtor rak+tar bcas //
dmigs med spros bral de bzhin nyid mchod 'bul //
oM shrI badzra he ru ka sa pa ri wA ra ma hA sarba pU dza hoH
bstod pa ni /
hU~M/
bde chen he ru ka dpal bcom ldan 'das //
e yig stong pa shes rab yum gyi mkhar //
wa~M yig snang ba'i rdo rje dgyes mdzad pa //
sgyu ma chen mo bde ba mchog la bstod //
bdag gi thugs ka nas sngags phreng gzungs thag la 'khril te song ba bum lha'i thugs ka'i sa bon la phog
/byang sems yi ge'i tshogs mkha' gsang nas zhal du 'khor ba de las bdud rtsi'i rgyun babs pas bum pa gang bar bsam la yig bdun thugs sngags sbrel ba dang /
las bum du dmigs pa gong dang 'dra ba las sngags phreng thugs ka'i sa bon la 'khor ba las bdud rtsi babs par mos la /
oM badzra g+hasma rI hU~M hU~M phaTaH
ces pa ci rigs pa bzla zhing mthar dung zhal du bdud rtsi blugs pas mchod yon bum par /
oM AHhU~M gis phul bas lha rnams bde ba'i ngo bor zhu ba bum pa'i bdud rtsi dang ro gcig tu gyur par blta'o //
gsum pa rjes ni /
tshogs kyi mchod pa bza' btung gi dngos po ci 'byor ba bshams la byin brlab ni /
hU~M/
rdo rje lta bu'i ting 'dzin las //
raM yaM khaM 'phros tshogs rdzas kyi //
dngos 'dzin 'bags btsog ser sna sbyang //
oM AHhU~M ha ho hrIH
bde skyong snod du ye shes kyi //
bdud rtsi kha dog dri ro sogs //
'dod yon phung po rmad byung bas //
'khor lo'i 'du ba dgyes byed gyur //
oM/
bsod nams ye shes tshogs rdzogs shing //
rang rig mtha' dbus med pa'i dkyil //
ye shes zhi khro 'khor lo'i tshul //
tshogs mchog dkyil 'khor gshegs su gsol //
oM ru lu ru lu hU~M b+h+yo hU~M e h+ye hi A na ya dzaHhU~M baM hoH
tshogs phud cha gsum du spros pa'i dang po /
oM hU~M/
bla med mchog gi mchod pa dam pa 'di //
ye shes lnga yi 'od zer rnam par 'phro //
'dod pa'i yon tan lnga yis rab brgyan te //
thugs dam bzhin las ci bder bzhes su gsol //
bar pa /
oM hU~M/
dang po byang chub mchog tu thugs bskyed nas //
rtsa ba yan lag bcas pa'i dam tshig la //
sems can dbang gis nor 'khrul ci mchis pa //
mi 'chab 'gyod pa'i sems kyis mthol lo bshags //
yig brgya brjod /
mtha' ma hU~M zhes brjod pas 'dod yon gyi dngos po rang la thim /
nr-i tri yaM dzaH
badzra ang+ku sha dzaH
dzaHhU~M baM hoH
pra we sha ya phaT/
ces pas dgra bgegs bkug bstims dug lnga gnas bsgyur dwangs ma bde chen gyi 'khor lor spar te /
snyigs ma rdo rje bza' ba'i dam tshig tu mos la /
hU~M/
nga ni za byed chen po ste /
khams gsum ma lus bsgral ba dang //
gdul dka' ma lus 'dul ba'i phyir //
sha rus la sogs bza' bar bya //
zla ba la sogs snying po can //
mAM sa la sogs ro mchog gsol //
me tog sogs dang tsan+dan dri //
bzang rgu 'bul lo bzhes su gsol //
mi mo rnams kyi reg bya'i mchog
/byin gyis rlobs shig rnal 'byor pa //
sgrub pa'i rdzas 'di thams cad la //
hU~M dang phaT kyis ldan par mdzod //
ces sbyor sgrol zung 'jug chen pos dkyil 'khor tshims par bya'o //
dbang blang ba ni /
dbang gi las rnams gtso bo las bye ba'i rgyal thebs kyis mdzad par mos /
las bum gyi chus khrus bya /
hU~M bzhi'i sngags kyis bgegs bskrad /
phyag dang maN+Dal phul /
oM AHhU~M gis mig dar bcing /
A khaM wI ra hU~M gis me tog bzung /
dga' chen khyod bdag ston pa ste /
mgon po chen po bdag la stsol //
byang chub chen po'i tshul ston pa //
dam tshig de nyid bdag la stsol //
byang chub sems kyang bdag la stsol //
sangs rgyas chos dang dge 'dun te //
skyabs gsum dag kyang bdag la stsol //
thar pa chen po'i grong mchog tu //
mgon pos bdag ni 'jug par 'tshal //
lan gsum /
yang dag mchog gi dkyil 'khor 'dir //
so so thar pa'i sdom pa dang //
byang chub sems dpa'i bslab bya dang //
rig 'dzin sngags kyi dam tshig rnams //
deng nas bdag gis brtan por bzung //
lan gsum /
dzaHhU~M baM hoH
pra we sha ya phaT/
dkyil 'khor gyi shar sgo nas /
oM na ma ste hU~M/
oM na maHmi hU~M/
oM na mo na maHhU~M gis phyag bya /
rang skad cig gis he ru kar gsal ba'i snying gar hU~M yig mthing ga mar me ltar 'bar ba dkyil 'khor gyi gtso bo'i thugs ka'i sa bon las ye shes pa rang 'dra ba dpag tu med pa char ltar bab pa snying ga'i sa bon la thim par gyur /
bdud rtsi lngas sngags pa'i rdul ras gu gul byi la'i brun sbyar ba bsreg pas bdug cing /
DA dril gyi sgra dang /
yig bdun thugs sngags sbrel ba'i mjug tu dz+nyA na A be sha ya a A pheM pheM/
brjod pas /
ye shes pa dbab /
tiSh+Tha badzra /
zhes pas brtan par bya /
me tog dkyil 'khor par dor la /
pra ti badzra hoH
rigs nges par byas la /
oM pra ti g+h+r-ih+na i maM satwa ma hA ba la tiSh+Tha /
me tog spyi bor bcing /
oM badzra dz+nyA na pra be sha ya phaT/
gdong g.yogs bsal /
yang dag mchog gi dkyil 'khor mngon sum du mthong bar bsam /
byang chub rdo rjes sangs rgyas la //
mchod cing ji ltar gsol btab bzhin //
bdag kyang drang ba'i don gyi phyir //
nam mkha'i rdo rje deng bdag stsol //
lan gsum /
gdan gsum tshang ba'i dkyil 'khor gyi lha tshogs de bzhin gshegs pa thams cad kyis dbang bskur ba'i dgongs pa mdzad /
sems dpa' sems ma rnams kyis me tog 'thor zhing bkra shis kyi glu len /
rdo rje khro bo rnams kyis bgegs bskrad /
rig pa'i lha mo rnams kyis rin po che'i bum pa byang sems kyi bdud rtsis gang bas mngon par dbang bskur bar gyur /
dbang bskur rdo rje chen po ni /
khams gsum kun gyis phyag bya ba //
sangs rgyas kun gyi gsang gsum gyi //
gnas las byung ba sbyin par bya //
oM sarba ta thA ga ta a b+hi She ka te sa ma ya shrI ye hU~M/
zhes dbang bskur pas lha tshogs rnams kyi sku gang /
dri ma dag
/bde ba chen pos dgyes /
chu lhag gyen du 'khyil pa mi bskyod pa gtso bor bzhugs pa'i rigs lnga yab yum gyi brgyan par gyur /
spro na /
sangs rgyas kun gyi dbu rgyan dbang //
de ring khyod la bskur bar bya //
sangs rgyas mchog tu rab bsgrub phyir //
dbu rgyan 'di yis mdzes par mos //
oM rat+na mu kuT a b+hi Shiny+tsa hU~M/
zhes pas dbu brgyan cing /
sangs rgyas kun gyi rdo rje'i dbang //
de ring khyod la bskur bar bya //
sangs rgyas mchog gi rnal 'byor mched //
rdo rje 'di ni rtag tu zungs //
oM ma hA badzra a b+hi Shiny+tsa hU~M/
rdo rje lag pa g.yas /
'di de sangs rgyas thams cad kyi //
chos kyi dbyings kyi rjes 'gror bshad //
byang chub mchog tu rgyal bas bzhed /
khyed kyis kyang ni rtag tu zungs //
oM ma hA gaN+De a b+hi Shiny+tsa hU~M/
dril bu g.yon du gtad /
sangs rgyas kun gyi ming gi dbang //
de ring khyod la bskur bar bya //
cis kyang mi chod mi shigs pa //
rdo rje'i ming ni rab tu grags //
kye shrI he ru ka sgyu 'phrul bde mchog rdo rje a b+hi Shiny+tsa hU~M/
zhes pas ming gdags pa ste /
rig pa'i dbang lnga tshang bar bya'o //
de tsam gyis phyi mtshan ma rdzas kyi dkyil 'khor du bum pa'i dbang thob /
lus kyi dri ma sbyangs /
lam dus su bskyed pa'i rim pa sgom pa la dbang /
'bras bu sprul pa'i sku'i go 'phang thob pa'i skal pa can du gyur /
ka pA la'i bdud rtsi he ru ka yab yum snyoms par zhugs pa'i byang sems dang gnyis su med par mos la /
'das pa'i rdo rje can sogs kyis //
ji ltar sangs rgyas sras dbang bskur //
byang chub sems ni bzang po yis //
de ltar bu khyod dbang bskur ro //
yig bdun thugs sngags dang /
a ho ma hA su kha hoH
zhes pas myang /
rtsa 'khor gyi mdud pa grol te byang sems yi ge'i 'khor los khyab par gyur par bsam /
kun rdzob byang chub sems kyi dal du zab mo gsang ba'i dbang thob /
ngag gi dri ma sbyangs /
lam bdag byin rlabs kyi rdzogs rim tsaN+Da lI sgom pa la dbang /
'bras bu zung 'jug longs sku thob pa'i skal pa can du gyur /
las rgya'i gzugs bris pa'am dril bu /
de nyid du mos la /
lha mo dga' sbyin gnas sbyin ma //
sna tshogs sgyu rtsal yid du 'ong /
khyer la rtag tu pad+mar rol //
bde chen mchog gi go 'phang thob //
b+hany+dza mok+Sha hoH
snyoms par zhugs pas dga' bzhi lugs bzlog gi bde ba'i ye shes rgyud la brtan par gyur par bsam /
gsang ba b+ha ga'i dkyil 'khor du shes rab ye shes kyi dbang thob /
'dod khams pa sems kyi dri ma sbyangs /
lam phyag rgya chen mo pho nya dga' bzhi bde stong bsgom pa la dbang /
'bras bu chos sku 'grub pa'i skal pa can du gyur /
dbang dus su skyes pa'i mchog tu mi 'gyur ba'i bde ba'i ye shes rang ngor bzhag la de nyid tshig gis mtshon par /
sems kyi gshis gang du'ang ma grub pa mdangs bde chen du ma 'gags pa /
rtsal sna tshogs su 'char ba bsgom bya sgom byed thams cad las 'das pa'i gsal rig rjen ne ba spros pa dang bral ba 'di ka yang dag bde mchog he ru ka phyag rgya chen po'i ngo bo nyid do //
zhes ngo 'phrod par bya /
don dam ye shes kyi dal du skye med phyag rgya chen po'i tshig dbang thob /
sgo gsum gyi dri ma dag
/lam phyag rgya chen po rnam kun mchog ldan gyi stong nyid sgom pa la dbang /
'bras bu lhun gyis grub pa'i rang bzhin ngo bo nyid sku thob pa'i skal pa can du gyur /
lha sngags kyi dbang dang mtha' rten sogs spro na mchis mod lam dbang tsam la 'di rnams kyis don thob pa yin no //
tshogs kyi rdzas rnams nang gi sbyin sreg gis rol ba'i lhag ma /
oM AHhU~M hoHsa byin gyis brlabs pa /
hU~M/
mkha' 'gro ging dang dbang phyug ma //
ma bdun sring bzhi 'bar ma brgyad //
pho nya la sogs lhag sdud tshogs //
dpal gyi pham phab 'di gsol la //
bcol ba'i phrin las bsgrub par mdzod //
ma hA pany+tsa rak+ta ba liM ta khA hi /
brtan ma skyong ba ni /
gtor ma sman phud kyis bran la /
hU~M/
tshogs dang bka' yi tshogs bcas nyid //
brtan ma chen mo khyed rnams kyang //
sngon tshe khas blangs dam bcas pa'i //
g.yar dam gnyan po rjes dgongs la //
dam rdzas gnyan po'i gtor ma longs //
bcol ba'i phrin las 'grub par mdzod //
la lA/
le le /
taM taM/
te tai /
kha rak+ma ma ma sring 'gro ma hU~M b+h+yo hU~M hU~M/
gtang rag gi tshul du /
hU~M/
yang dag gsang ba mchog gi dkyil 'khor du //
mchod yon me tog la sogs phyi mchod dang //
dur khrod dam rdzas nang gi mchod pa dang //
gzungs ma brgyad dang sman gtor rak+tar bcas //
dmigs med spros bral de bzhin nyid mchod 'bul //
oM shrI badzra he ru ka sa pa ri wA ra ma hA sarba pU dza hoH
zhes mchod /
hU~M/
yang dag bde chen 'khor lo'i dkyil 'khor du //
sgrub rdzas dman zhing ting 'dzin cho ga nyams //
'gal 'khrul nongs pa ci mchis bzod par gsol //
tshangs pa mchog las dngos grub bstsal du gsol //
yig brgya bzla bas bzod par gsol /
ye shes kyi lha tshogs thod sku la bstim zhing /
'dir ni gzugs dang lhan cig tu //
zhes sogs kyis brtan bzhugs bya /
dam tshig pa'i dkyil 'khor 'od du zhu ste bdag nyid la bsdu /
bdag nyid lhar gsal ba yang dbu zhabs nas rim bzhin thugs srog la thim pa ril 'dzin nam rjes gzhig gi 'od gsal gyi ngang du mnyam par bzhag nas slar rjes thob lha sku dran rdzogs su ldang ngo /
rdul tshon a kA ro bzla bas phyags shing sgrub rdzas rnams mi mngon par bsdu'o //
shis brjod ni /
bkra shis gang zhig chos kyi dbyings nyid rnam dag las //
'bar ba'i skur ston gdug pa 'dul mdzad he ru ka
/mkha' 'gro ma yi drwa bar sdom mdzad bcom ldan 'das //
bden pa des kyang bde chen mchog la bkra shis shog
/bkra shis gang zhig phyogs mtshams 'dab brgyad la gnas pa'i //
gau rI la sogs rnam thar brgyad mtshon lha mo brgyad //
sgyu 'phrul mchog gi bde ba'i rol mos dgyes mdzad pa'i //
bden pa des kyang bde chen mchog la bkra shis shog
/bkra shis gang zhig pad+ma'i mu khyud dbang mo dang //
dur khrod brgyad gnas phyogs skyong la sogs 'byung po'i tshogs //
grub pa rig 'dzin lha dang mkha' 'gro la sogs pa'i //
bden pa des kyang bde chen mchog la bkra shis shog
/de ltar yang dpal yang dag bde chen snying po'i sgrub dkyil gyi cho ga 'di ni /
gter gzhung nyid las spros med bdag gi rnal 'byor tsam dang /
dbang yang /
dbang rnon dad pa'i rjes 'jug la :
bla mas byin rlabs 'pho ba yis :
smin par byas las :
zhes byin rlabs 'pho ba'i dbang las rten gyi dkyil 'khor la ched du brten par ma gsungs mod /
snyigs dus 'dir de lta bu'i dpon slob snod bcud 'dzom pa ches dkon par ma zad /
spros bcas kyi dkyil 'khor sgrub smin sogs dmigs su ma bkag ste /
de nyid las /
dngos gzhi'i gsang sngags rim pa la :
dbang dang byin rlabs rim pa gnyis :
zhes dbang dang zhes pas bdag 'jug dbang sogs bstan cing //
de yang mtha' gnyis zhen pa gang :
gcod phyir bskyed dang rdzogs pa yi :
rnal 'byor 'di la bslab par bya :
zhes pas /
bskyed rim yan lag dkyil 'khor sgrub mchod sogs bstan pas 'brel med rang bzor mi 'gyur zhing /
rgyal ba'i sras po don thams cad grub pa sogs sku mched rnams kyis yang yang skul bar mdzad pa ltar /
gter gzhung gi rtsa tho la /
rigs mthun gyi cho ga bla ma mkhas pa dag gi yig cha dang rnam par dpyod pa'i blo gros kyis kha legs par bkang ste d+harma swA mIs grub pa'i gnas mchog me tog lha nang gi mtshams mal du zin bris su btab pa'i dge bas sems can thams cad yang dag phyag rgya chen po'i ye shes kyi go 'phang thob par gyur cig //
/
@#//
gter gsar yang dag bde chen snying po'i chog khrigs snying por dril ba bzhugs so //
bla ma dang ni yang dag pa'i //
bde chen lhan skyes he ru kar //
btud nas de yi cho ga'i khrigs //
snying por dril te gsal bar bya //
'di la gsum /
rdzas bsham zhing cho ga'i sngon 'gro
/dngos gzhi'i rim pa /
rjes kyi tshul lo //
dang po ni /
gnas khang mdzes par brgyan /
stegs bu'i khar rdul tshon ras bris tshom bu'i dkyil 'khor ci rigs kyi dbus su sku rten thod sku
/gsung rten bdud rtsi /
thugs rten mar me rnams bshams pa'i mdun ngos su sman raka gtor gsum /
mtha' skor du nyer spyod lnga tshogs rdzas sogs nye bar mkho ba'i yo byad rnams dang /
bdag 'jug dang dbang sogs la dkyil 'khor gyi dbus su rnam bum rig dbang sogs kyi dbang rdzas rnams dngos sam /
tsakli gang 'byor kyang 'du bya /
bde ba'i stan la 'dug ste skyabs sems bdun dag bgegs gtor rnams dang /
mtshams gcod nas bzung thun mong las bdun rnams bka' brgyad nas len pa'am /
yang phur khog gcig pa'i dbang gis phur pa'i nang bzhin byas kyang rung bas /
'dir phyi ma ltar skyabs 'gro ni /
na mo /
dpal chen khrag 'thung 'bar ba'i dkyil 'khor cher //
dus gsum dkon mchog skyabs yul kun 'dus par //
dus 'di nas bzung bla med byang chub bar //
skyabs su mchi 'o bdag rgyud byin gyis rlobs //
lan gsum /
sems bskyed ni /
nam mkha'i mtha' khyab pha ma sems can rnams //
nyon mongs dbang gis 'khrul pa'i duHkhas mnar //
snying rjes yang dag bde chen sar 'god blos //
phyag rgya chen po'i go 'phang thob par bgyi'o //
lan gsum /
brgyad rnam dag 'bul ba ni /
rdo rje slob dpon sangs rgyas dpal //
dus gsum bzhugs la phyag 'tshal lo //
mchog gsum bsten pa'i zhing gyur la //
gnyis med yid kyis skyabs su mchi //
dngos 'byor yid kyis rnam sprul pa'i //
dag pa'i mchod pa bzhes su gsol //
dngos grub chu bo gcod pa'i bgegs //
nyes byas ma lus bshags par bgyi //
phyogs bcu 'khor gsum dag pa'i zhing //
ma chags spyod la rjes yi rang //
dag pa'i mtha' bzhi dri ma med //
rdzogs pa'i byang chub sems bskyed do //
bdag dang mtha' yas sems can rnams //
dus gsum bzhugs la lus 'bul lo //
tshe rabs bgrang ba'i dge ba rnams //
bsdus nas byang chub chen por bsngo //
bgegs gtor /
oM badzra a mr-itas bsang /
swa b+hA was sbyang /
'bru gsum dang nam mkha' mdzod kyi sngags dang phyag rgyas lan gsum bsngo zhing bka' bsgo ba ni /
hU~M/
nyon cig bgegs dang log 'dren tshogs //
nga yi bka' las 'da' ma byed //
rdo rje khrag 'thung bka' las ni //
sdig can gang zhig 'da' byed pa /
khro bo 'bar ba'i tshogs rnams kyis //
rdul phran bzhin du bshigs par byed //
gdug cing sdang ba'i sems ldan rnams //
'di ru ma 'dug gzhan du dengs //
hU~M bzhi'i sngags brjod /
mtshams gcod ni /
hU~M/
nga ni rang byung khro bo'i rgyal //
sku gsung thugs las 'od 'phros pas //
steng 'og phyogs mtshams ma lus pa //
rdo rje phyag mtshan 'bar bas khengs //
gnod byed bgegs kyi tshogs rnams bsrung //
badzra rak+Sha mAM/
brda sgo dbye ba ni /
hU~M/
snang srid yang dag don gyi lha //
thabs kyis 'gro don mdzad pa'i phyir //
gsang ba thugs kyi dkyil 'khor du //
rang gsal 'gag med sgo phye 'o //
b+h+rU~M pra we sha ya phaT/
brda phyag 'tshal ba ni /
hU~M/
thabs kyi spyod pas 'gro don du //
byams dang snying rjes gang 'dul ba //
sangs rgyas phrin las rdzogs mdzad cing //
rang zhal mthong la phyag 'tshal lo //
a ti pU hoH
dam bca' ba ni /
hU~M/
'du 'bral med pa'i gzungs thag la //
rig srog rdo rje lu gu rgyud //
lha dang dbyer med ma grub bar //
ji srid bar du mi gtang ngo //
sa mA ti hU~M/
byin 'beb pa ni /
hU~M/
mkha' dang mnyam pa'i dkyil 'khor nas //
bde chen ye shes he ru ka
/yang dag don gyi lha tshogs rnams //
dus las mi 'da' thugs dam can //
sgrub pa'i dkyil 'khor chen po 'dir //
sku gsung thugs kyi byin phob cig
/dbang skur byin rlobs dngos grub stsol //
sa ma ya hoH
sa ma ya satwaM/
sman raka gtor gsum mchod rdzas rnams brlab pa ni /
raM yaM khaM/
ma dag pa'i dngos po bsregs gtor bkrus /
snod rnam par dag pa rang byung gi zhal bur bcud rdzas rnam par dag pa ye shes lnga'i bdud rtsi /
dpal gyi gtor ma /
'khor ba bsgral pa'i rak+ta /
kun tu bzang po'i mchod sprin rab 'byams nam mkha'i mtha' klas par gyur /
oM sarba pany+tsa ma hA b+ha liM ta rak+ta sarba pU dza AHhU~M/
lan gsum /
dngos gzhi'i cho ga la bdag mdun zung 'jug chen por sgom pa yin te /
hU~M/
chos rnams gzod nas stong pa nyid //
ma skyes pa las 'gag med kyi //
rtsal snang ma rtogs 'gro ba la //
bzod med snying rje gzha' tshon ltar //
dngos med dngos kun ye shes sprin //
'gyur ba med pa'i mthing gsal hU~M//
de las sa bon 'byung rim brtsegs //
zla gam dur khrod gzhal yas khang //
tshad dang mtshan nyid rdzogs pa'i dbus //
hU~M yig gnas 'gyur dran rdzogs su //
bdag nyid bde chen he ru ka
/mkha' dbyings mdog can rdor dril bsnol //
yum mchog rdo rje rnal 'byor ma //
dmar gsal gri thod 'dzin pas 'khyud //
rin chen rus pa'i rgyan cha dang //
stag sham dril g.yer dar dpyang can //
dpa' bo g.yas brkyang stabs kyis 'gying //
pad nyi dbugs bral 'ja' 'od klong //
snang stong rang bzhin med par gsal //
gzhung gi dgongs pa lhan skyes nyid na'ang lha dgu byed par spro na /
ye shes dam tshig chen po yis //
rdo rje pad+ma gdan byas nas //
gnyis su med pa'i brda mtshon te //
byang chub sems sprin 'phros pa las //
ha brgyad sgrar bcas phyogs mtshams kyi //
zla gam gdan la 'khod pa ni //
gau rI b+han dmar byis dbyug sngo //
tsau rI mda' gzhu 'gengs ma ser //
pra mo chu srin rgyal mtshan 'phyar //
bai tA byis sha rdor 'phyar nag
/puk+ka dmar ser byis rgyu 'dren //
g+hasma dung dmar dkrug 'thung ljang //
sme sha mthing nag byis snying za //
tsaN+Da ser skya mchog lus 'dral //
kun kyang dur khrod chas kyis brgyan //
zhing gi gdan la brkyang bskum rol //
de ltar lha tshogs thams cad kyi //
spyi mgrin thugs kar oM AHhU~M//
dkar dmar mthing ba'i mdog can las //
'od 'phros snod bcud thams cad sbyangs //
lha dang lha mo'i rnam par gyur //
tshur 'dus bdag la gnyis med thim //
nam mkha' gang ba'i rgyal ba yis //
rin chen byang chub sems dbang bskur //
oM hU~M trAM hrIHAH
a b+hi Shiny+tsa hU~M/
badzra tuSh+ya hoH
spyan 'dren pa ni /
oM/
dmigs med mkha' ltar dag cing khyab pa'i sku
/spyan 'dren gshegs su gsol bar mi dmigs kyang //
thugs rje'i ngang nyid chos skur dag pa las //
ye shes sgyu mar rol cing gshegs su gsol //
oM ru lu ru lu hU~M b+h+yo hU~M e h+ye hi A na ya dzaHhU~M baM hoH
mdun gyi nam mkhar spyan drangs pa sa ma ya tiSh+Tha lhan gyis gnyis su med par bzhugs su gsol /
a ti pU hoH
pra tIts+tsha hoH
zhes pas phyag bya /
mchod pa ni /
bde bar gshegs so bcom ldan 'das //
rgyal ba rgya mtsho'i ye shes che //
srid pa rgya mtsho mtha' yas kun //
kun bzang mchod sprin mchog tu rol //
oM badzra ar+g+haM nas shab+da pra tIts+tsha AHhU~M gi bar gyis spyir mchod nas /
khyad par du sman rag gtor gsum gyi mchod pa ni /
hU~M/
rang byung gdod nas rnam par dag
/rtsa brgyad stong la sbyar ba'i sman //
rigs lnga dam tshig lnga yi dngos //
ye shes lnga rdzogs grub pa'i rdzas //
dpal chen khrag 'thung lha la 'bul //
sarba pany+tsa a mr-ita kha raM khA hi /
rmad du byung ba'i gtor ma dang /
khams gsum 'khor ba bsgral ba'i khrag
/chos dbyings skye ba med dbyings las //
ji ltar dmigs pa bzhin du 'bul //
ma hA b+ha liM ta rak+ta khA hi /
bstod pa ni /
hU~M/
bdag med phyogs bral don dam thugs chud cing //
byams dang snying rjes dgra zin mi mnga' yang //
gdug pa 'dul phyir dus las mi 'da' ba'i //
'jigs byed he ru ka la phyag 'tshal bstod /
khro mo dbang phyug sku la nyer gnas shing //
thabs dang shes rab 'brel ba'i dkyil 'khor 'dir //
mkha' 'gro mi bzad 'bar ba'i sprin 'phro ba //
gdug pa 'dul mdzad yum la phyag 'tshal bstod //
nam mkha'i lus can gar yang thogs med cing //
'dod dgur bsgyur ba'i gzugs can 'phrul mo che //
ma sring byams pa'i tshul gyis grogs mdzad ma //
phyi nang mkha' 'gro'i tshogs la phyag 'tshal bstod //
mchod bstod rnams rgyas par spro na yang dag cho ga gzhan nas rgyas bkab rung ngo //
dzapa? bzla ba ni /
bdag mdun gnyis po bzhin dang me long ltar so sor phye nas /
dmigs pa ni /
thugs srog hU~M las sngags phreng ni //
ngo bo byang chub sems nyid las //
rnam pa yig gzugs dkar dmar phreng //
bar ma chad pa thur du song //
rdo rje'i lam nas yum mkhar babs //
sku dbyibs gyen brgyud zhal nas thon //
yab kyi zhal zhugs hU~M la thim //
bde chen ye shes ngang nas bzla //
zhes pa'i ting nge 'dzin dang ldan pas dung chen sogs kyi phreng ba A li kA li bzlas pa'i byang chub sems kyi ngo bor mos pa thogs la /
oM hrI ha ha hU~M hU~M phaT/
oM ru lu ru lu hU~M b+h+yo hU~M/
zhes yig bdun dang thugs sngags sbrel ba bzla'o //
bdag 'jug dang dbang gi bum pa'i sgos dzapa? ni /
bdag gi thugs ka'i sa bon las //
sngags phreng gzungs thag la brgyud de //
hU~M/
bum pa'i lhar phog bdud rtsi'i rgyun //
babs pas bum chur ro gcig gyur //
zhes rnam rgyal la dmigs te yig bdun dang thugs sngags sbrel ba bzla /
las bum du bdud rtsi 'khyil ba mos la /
a mr-ita'i sngags ci nus bzla zhing /
mthar lha gnyis ka 'od du zhu nas bum chu la thim par blta'o //
gsum pa rjes kyi cho ga la /
tshogs mchod ni /
a mr-itas bsang /
raM yaM khaM/
rang gi thugs ka nas raM yaM khaM 'phros /
ye shes kyi me rlung chur gyur pas dngos 'dzin nyes skyon thams cad bsregs gtor bkrus nas stong par gyur /
stong pa'i ngang las tshogs rdzas trAM las rin po che'i phung por gyur /
oM AHhU~M/
'dod yon lnga'i lha mo mkha' khyab tu spro ba'i longs spyod kyi gter du gyur /
'bru gsum gyi byin gyis brlab /
dmigs med mkha' ltar dag cing khyab pa'i sku
/spyan 'dren gshegs su gsol bar mi dmigs kyang //
thugs rje'i ngang nyid chos skur dag pa las //
ye shes sgyu mar rol cing gshegs su gsol //
oM ru lu ru lu hU~M b+h+yo hU~M e h+ye hi A na ya dzaHhU~M baM hoH
zhes tshogs mgron spyan drang /
tshogs phud cha gsum du byas pa'i dang po mchod pa ni /
bla med mchog gi mchod pa dam pa ni //
ye shes lnga yi 'od zer rnam par 'phro //
'dod pa'i yon tan lnga yis rab brgyan te //
thugs dam bzhin las ci bder bzhes su gsol //
bar pa bshags pa ni /
bdag cag ma rig lus dang ngag sems kyis //
bag med tshul gyis dam las 'gal gyur te //
'dod khro gti mug dbang gis nongs bgyis pa //
bkram pa'i lha tshogs rnams la bzod par gsol //
yig brgya brjod /
tha ma bsgral bstab bya ba ni /
tshogs zan la dgug gzhug bya ba /
e yi tshogs kyi dkyil 'khor mchog
/'bar ba gtum chen rngams pa la /
khros pa'i yid kyis mchod sbyin bya //
sangs rgyas bsod nams sku yang 'jig
/bdud rtsi lnga 'am zas lnga la //
mtshan ma ming du bcas par bya //
bkug nas rdo rje phur bus gdab //
rdul du byas nas tshogs su 'bul //
oM ru lu ru lu hU~M b+h+yo hU~M sarba duSh+TAM mA ra ya rbad /
ces bsgral /
hU~M/
dgra bgegs bsgral pa'i sha khrag rus //
don snying nang khrol bcas pa rnams //
ye shes bdud rtsir byin brlabs nas //
bzhes shig rol cig dgyes par mdzod //
mAM sa rak+ta kiM ni ri ti khA hi /
bdag nyid 'jug cing dbang gi rim pa ni /
las bum chus khrus bya /
hU~M bzhi'i sngags kyis bgegs bskrad /
maN+Dal phul nas /
oM AHhU~M gis mig dar bcing /
A khaM wI ra hU~M gis me tog gi phreng ba bzung /
gsol ba gdab pa ni /
bla ma rdo rje 'dzin chen po //
sangs rgyas kun bdag dkyil 'khor gtso //
bla med gsang chen dkyil 'khor du //
bdag sogs 'jug par mdzad du gsol //
lan gsum /
e ma dus gsum byon pa yi //
dpa' bos cho ga 'di mdzad pas //
byang chub spyod pa bla med thob //
bdud sde'i dpung bcas mi bzad bcom //
de phyir de ring khyod nyid kyang //
dpa' bo mchog gi rjes gzhug phyir //
rdo rje'i dbang bskur cho ga sbyin //
zhes pas spro ba bskyed /
sdom pa bzung ba ni /
hoH
bde chen snying po'i dkyil 'khor du //
so so thar pa'i sdom pa dang //
byang chub sems gsum bslab bya dang //
rig sngags 'chang ba'i sdom pa rnams //
ma lus bdag gis brtan por bzung //
bdud rtsi lce la bzhag la /
hU~M/
yang dag ye shes dkyil 'khor ni //
ye nas rang byung sems la rdzogs //
dam tshig nyams na de la sgrib //
de bas shin tu dam tshig srungs //
badzra tsit+ta sa ma ya /
'di ni dam tshig bdud rtsi'i chu //
dam tshig bsrungs na dngos grub thob //
dam tshig log na sreg par byed //
sa ma ya a mr-ita u da ka Tha /
dzaHhU~M baM hoH
pra be sha ya phaT/
dkyil 'khor gyi shar sgo nas /
oM na ma ste hU~M/
oM na maHmi hU~M/
oM na mo na maHhU~M gis phyag bya /
rang nyid skad cig gis dpal chen po bde chen he ru ka yum dang bcas pa'i skur gsal ba'i spyi bor oM/
mgrin par AH
snying gar hU~M/
de las 'od zer 'phros dkyil 'khor gtso bo'i thugs ka nas ye shes pa rang 'dra ba dpag tu med pa bar ma chad par byon te snying ga'i sa bon la thim par gyur /
'beb rdzas kyis bdug cing thod rnga sogs rol mo'i sgra dang yig bdun thugs sngags sbrel ba'i mthar A we sha ya AHbrjod cing rdo rje me tog dang bcas pa spyi bor bzhag la tiSh+Tha badzra gyis brtan par bya'o //
hoH
yang dag mchog gi dkyil 'khor du //
rig pa'i me tog 'di phul bas //
sngon nas las 'phro gang yod lhas //
rjes 'dzin byin gyis brlab par shog
/pra tIts+tsha badzra hoH
me tog dkyil 'khor du dor /
rigs nges par byas la /
pra ti gr-ih+Na i maM satwa ma hA ba la /
me tog spyi bor bcing /
tsak+ShuHpra we sha ya phaT/
spyan dar bsal /
yang dag bde chen he ru ka'i phyi nang dbyings gsum gyi dkyil 'khor gyi 'khor lo thams cad mngon sum du mthong bar mos la maN+Dal phul /
byang chub rdo rjes sangs rgyas la //
mchod cing ji ltar gsol btab bzhin //
bdag kyang drang ba'i don gyi phyir //
nam mkha'i rdo rje deng bdag stsol //
lan gsum /
gdan gsum tshang ba'i dkyil 'khor gyi lha tshogs rnams kyis mngon par dbang bskur bar gyur /
hU~M/
rin chen bum pa gzhal yas khang //
dpal chen khrag 'thung lha tshogs bzhugs //
de ring khyod la dbang bskur bas //
rdo rje'i sku ru 'grub par shog
/yig bdun thugs sngags sbrel ba'i mjug tu a b+hi She ka ta sa ma ya shrI hU~M/
bum pa spyi bor bzhag cing bum chu myang /
sgo gsum gyi dri ma thams cad sbyangs /
bde ba chen po myangs /
chu lhag gyen du 'khyil ba rdo rje sems dpas dbu brgyan par gyur /
dbu rgyan bcings la /
sangs rgyas kun gyi dbu rgyan dbang //
de ring khyod la bskur bar bya //
sangs rgyas mchog tu rab bsgrub phyir //
dbu rgyan 'di yis mdzes par byos //
oM rat+na mu kuT a b+hi Shiny+tsa hU~M/
zhes pas dbu brgyan cing /
sangs rgyas kun gyi rdo rje'i dbang //
de ring khyod la bskur bar bya //
sangs rgyas mchog gi rnal 'byor che //
rdo rje 'di ni rtag tu zungs //
oM ma hA badzra a b+hi Shiny+tsa hU~M/
rdo rje lag pa g.yas /
'di de sangs rgyas thams cad kyi //
chos kyi dbyings kyi rjes 'gror bshad //
byang chub mchog tu rgyal bas bzhed /
khyod kyis kyang ni rtag tu zungs //
oM ma hA gaN+De a b+hi Shiny+tsa hU~M/
dril bu g.yon du gtad /
sangs rgyas kun gyi ming gi dbang //
de ring khyod la bskur bar bya //
cis kyang mi chod mi shigs pa //
rdo rje'i ming ni rab tu grags //
kyai shrI he ru ka sogs rigs dang mthun pa'i ming ngam /
spyi tsam la sgyu 'phrul rdo rje a b+hi Shiny+tsa hU~M/
zhes rig dbang lnga tshang bar bya'o //
de ltar na phyi mtshan ma rdzas kyi dkyil 'khor du lus smin par byed pa bum pa'i dbang thob /
lus kyi dri ma sbyangs /
lam dus su bskyed pa'i rim pa bsgom pa la dbang /
snod bcud khrag 'thung gi dkyil 'khor du rdzogs te /
sku rdo rje mngon par byang chub pa lnga yi bdag nyid mchog gi sprul sku thob pa'i skal pa can du gyur /
zhes rtogs pa bskyed /
ka pA la'i bdud rtsi he ru ka yab yum snyoms par zhugs pa'i byang chub kyi sems lce thog myang bas /
byang sems kyi yi ge'i sprin gyis rtsa gnas rnams gang bas mdud pa bkrol te thig rlung sems gsum ye shes su byin gyis brlabs pas bde ba chen po'i rang bzhin du gyur /
hU~M/
ji ltar sngon gyi bde gshegs kyis //
rgyal sras tshogs la dbang bskur bzhin //
gnyis med mnyam sbyor byang sems rol //
bu mchog khyod la dbang bskur ro //
bo d+hi tsit+ta a b+hi Shiny+tsa hU~M/
a ho ma hA su kha hoH
zhes pas myang /
kun rdzob byang chub sems kyi dkyil 'khor du gsang rdzas kyi dbang thob /
ngag gi dri ma sbyangs /
lam dus su bdag byin rlabs kyi gtum mo sbar ba la dbang /
sgra skad rlung 'byin 'jug gsang sngags su dag ste /
gsung rdo rje bden don bcu gnyis kyi bdag nyid longs sku thob pa'i skal pa can du gyur /
gzungs ma'i gzugs sam dril bu de nyid du mos pa gtad la /
lha mo dga' sbyin gnas sbyin ma //
sna tshogs sgyu rtsal yid du 'ong /
khyer la rtag tu pad+mar rol //
bde chen mchog gi dngos grub thob //
pra dz+nyA dz+nyA na a b+hi Shiny+tsa hU~M/
shes rab ma dang 'du shes gsum gyis rol pas byang sems dbab bzlog gi lugs 'byung dang lugs bzlog gi bde ba'i ye shes kyi rol mo rgyud la brtan par gyur /
gsang ba chos thams cad 'byung ba'i dkyil 'khor du yid smin par byed pa shes rab ye shes kyi dbang thob /
sems kyi dri ma sbyangs /
lam dus su pho nya bde ba chen po rdo rje sems dpa'i gsang lam bsgom pa la dbang /
byung tshor lhan skyes ye shes su dag ste thugs rdo rje dga' ba bcu drug gi bdag nyid chos sku thob pa'i skal pa can du gyur /
man shel dri ma med pa mig gi sgor bzhag la /
hU~M/
'di ltar chos rnams thams cad kun //
thog mtha' dbus med gsal zhing stong //
smra bsam brjod med ye shes lam //
brjod pa kun gyi rgyu yi mchog
/'di ni sangs rgyas dgongs pa 'o //
dz+nyA na badzra d+harma kA ya a b+hi Shiny+tsa AH
sems ni shel gong dwangs pa la gzugs brnyan gyi tshon ris 'char ba ltar gshis gang du'ang ma grub pa /
mdangs bde chen du ma 'gags pa /
rang rtsal sna tshogs su 'char ba /
bsgom bya sgom byed thams cad las 'das pa'i gsal rig rjen ne ba spros pa dang bral ba 'di ka dpal chen he ru ka'i dgongs pa'o //
de ltar na don dam spros med brda'i dkyil 'khor du /
tshig dang rig pa'i rtsal dbang thob /
sgo gsum gyi dri ma sbyangs /
lam dus su khregs chod thod rgal zung 'jug gi nyams len bya ba la dbang /
snang bzhi zad sar 'khyol te lhun grub ngo bo nyid kyi sku thob pa'i skal pa can du gyur /
gtso bos ji ltar bka' bstsal pa //
de dag thams cad bdag gis bgyid //
bdag gi sgo gsum longs spyod bcas //
deng nas 'dren pa nyid la 'bul //
nyes ltung dri mas gos gyur na //
cha yis kyang ni spyad du gsol //
zhes dam tshig khas len dang gtang rag gi maN+Dal 'bul lo //
tshogs la rol pa'i lhag ma kha phrus bdud rtsir spel te /
hU~M/
mkha' 'gro ging dang dbang phyug ma //
ma bdun sring bzhi 'bar ma brgyad //
pho nya la sogs lhag sdud tshogs //
dpal gyi pham phab 'di gsol la //
bcol pa'i phrin las grub par mdzod //
lhag ma phyir dor //
brtan ma skyong ba ni /
gtor ma 'bru gsum gyi byin gyis brlabs la /
hU~M/
khas blangs bod khams skyong ba brtan ma'i tshogs /
kha rag ma sogs bcu gnyis 'khor bcas la //
sngon tshe ji ltar dam bcol bzhin //
bka' yi gtor ma 'di longs la //
byams pa'i grogs mdzod phrin las mdzod //
gtor ma gtsang sar gshegs /
spro na rta bro'ang bya /
dngos grub blang ba ni /
hU~M/
lhag pa'i lha mchog yang dag he ru ka
/chos kyi dbyings las rtsol rtog mi mnga' yang //
dus las mi 'da'i thugs rje thugs dam gyis //
rang byung dbang dang dngos grub bstsal du gsol //
sarba sid+d+hi pha la hoH
zhes dngos grub kyi rdzas la rol /
sngags tsam gyis mchod /
yig brgya bzla zhing /
ma 'byor pa dang sogs kyis nongs pa bshags /
oM/
khyed kyis sems can don kun mdzad //
ces sogs kyis ye shes pa gshegs /
dam tshig gi 'khor lo thugs srog 
hU~M yig nA da'i bar du bsdus la de yang 'od gsal gyi ngang du la bzla /
thun mtshams sogs spyod lam rnams su sgyu ma lta bu'i lha skur ldang zhing bsngo smon shis brjod sogs cho ga spyi bzhin du bya'o //
gter gsar yang dag gi chog khrigs snying por dril ba 'di /
yang dag lhag pa'i lha la yi dam du mdzad pa'i sum ldan rig pa 'dzin pa ngag dbang pad+ma'i bzhed skong du phyogs bral gyi rgyal khams pa d+harma swA mIs bsdebs pa'o ///
/
@#//
dpal yang dag he ru ka la brten pa'i zhi ba'i sbyin sreg bde chen snying po'i mdzes rgyan zhes bya ba bzhugs //
dpal he ru ka la phyag 'tshal lo //
'dir yang dag he ru ka la brten pa'i zhi ba'i sbyin sreg gi cho ga bya bar 'dod pas /
dben pa'i gnas su gza' tshes dge ba'i snga dro'i char /
slob dpon kha shar du phyogs pa rgyan gos dkar po bzang po'i 'dug stangs kyis gnas pa'i mdun du /
gtsang ma'i sa la stegs bu gru bzhi rgyar khru gang dpangs su de'i phyed chag thas par byas pa dkar rtsis byugs par /
rdul tshon gyi pad+ma 'dab brgyad dkar po lte bar raM yig pad+ma'i mthar rdor ra me ri dkar po g.yas skor gra bzhi'i zla tshes rdo rje dkar po /
bud shing ni yam shing gi rgyu dang mtshungs pa'am lci ba srog chags med pa'i skam po rdor ra'i nang nas zlum por brtsigs pa'i nang gi shar phyogs su me tshang steng du ku shas bkab /
slob dpon gyi g.yas ngos su bsreg rdzas rim par /
mar khu /
yam shing bal dkar sogs kyi shing shun pa dang bcas pa ring thung sor brgyad mdzub mo dang mnyam pa mar dkar gyis byugs pa /
til /
dUr wa /
zho /
zas mchog ril bu /
ku sha
/so ba /
nas /
gro /
yungs dkar /
sran ma /
shing tog rnams tshar gnyis re /
mda' dar dkar po /
g.yon ngos su chu gnyis /
nyer spyod lnga /
me lha'i gtor ma /
mdun du rdor dril /
dgang gzar blugs /
bsang chu'i snod sogs bsham /
gung phugs su sman raka gtor gsum /
nyer spyod lnga /
tshogs /
sngon 'gro gtor ma bgegs gtor sogs kyang 'du bya'o //
dngos gzhi skyabs 'gro nas bzung ste bdag bskyed bzlas pa'i bar du bya /
bsang chu la bdud rtsi 'khyil ba mos te /
a mr-ita'i sngags ci rigs bzla /
spro na rdor dril byin rlabs kyang bya /
dgang gzar blugs la bsang chu 'thor la a mr-itas bsang /
swa b+hA was sbyang /
stong pa'i ngang las rin po che las grub pa'i dgang gzar blugs mtshan nyid thams cad dang ldan par gyur /
mchod rdzas dang bsreg rdzas rnams la bsang chu 'thor /
gong bzhin bsang sbyang /
stong pa'i ngang las rin po che'i snod du mchod bsreg gi rdzas rnams ye shes kyi bdud rtsi phun sum tshogs pa'i rang bzhin du gyur /
oM AHhU~M lan gsum gyi byin gyis brlab /
bgegs gtor thab la g.yas g.yon du gsum gsum bskor zhing nam mkha' mdzod dang hU~M bzhi'i sngags brjod /
hU~M/
nyon cig bgegs dang log 'dren tshogs //
sogs nas /
hU~M bzhi'i sngags brjod /
tsham rngam drag pos phyi rol du dor /
hU~M/
nga ni rang byung khro bo'i rgyal //
sogs kyis mtshams bcad /
thab la bsang chu 'thor zhing bsang sbyang /
stong pa'i ngang las pad+ma dang zla ba'i steng du hU~M yig zhu ba las byung ba'i rin po che las grub pa'i zhi ba'i thab khung tshad dang mtshan nyid thams cad yongs su rdzogs pa /
nang byang chub kyi shing la sogs pa'i bud shing bzang pos yongs su gang bar gyur /
sgron shing la me sbar bar bsang chu 'thor bsang sbyang /
oM dz+wa la dz+wa la hU~M/
lan gsum /
thab kyi shar ngos nas sbar /
me 'bar ba'i dbus su ra skyes kyi khri la raM las zhi ba'i me lha sku mdog dkar po drang srong gi rnam 'gyur can phyag g.yas bgrang phreng dang g.yon bum pa bsnams pa 'od zer dkar po'i klong na bzhugs pa'i spyi bor oM/
mgrin par AH
thugs kar hU~M/
de las 'od zer 'phros shar lho'i mtshams nas me lha 'khor bcas spyan drang /
mda' dar g.yab cing dril gsil dang bcas te /
hU~M/
dad pa dang ni dam tshig gis //
me lha'i rgyal po drang srong mchog
/gzugs brnyan dkyil 'khor dam pa 'dir //
spyan 'dren mchod kyis gshegs su gsol //
oM ag+ne ye e h+ye hi sa ma ya dzaHhU~M baM hoH
ku sha'i gdan 'bul A be sha ya tiSh+Tha lhan /
chu gnyis /
oM ag+ne d+he wa sa pa ri wA ra ar+g+haM pra tIts+tsha swA hA/
ar+g+haM gyi gnas su /
pA d+yaM bcug pas 'bul /
a ti pU hoH
pra tIts+tsha ho /
zhes pas phyag bya /
dgang blugs thogs la /
dgang blugs kha la hU~M gis mtshan //
me lha'i ljags la raM yig gsal //
bsreg rdzas bdud rtsi bzhes par gyur //
oM ag+na ye swA hA/
sngags dang lhan cig mar khu lan bdun byon zan gyi tshul du phul /
de nas bsreg rdzas 'bul ba ni /
yam shing phul la /
oM ag+na ye bo d+hi br-ik+Sha ye swA hA/
sngags rdzas lan gcig lan bdun sogs phul ba'i mjug tu spel tshig nad gdon sdig sgrib thams cad shAn+tiM ku ru ye swA hA/
zhes pa'am bsnyen pa'i kha skong lta bur /
sngags ma dag pa dang ting nge 'dzin ma gsal ba cho ga lhag chad du gyur pa sogs dngos grub thob pa la bar du gcod pa thams cad shAn+tiM ku ru ye swA hA/
zhes skabs thob kyi bsgyur kha gang 'dod bya /
mar khu la /
ag+na ye swA hA/
til la /
sarba pA paM da ha na ye swA hA/
dUr wa la /
badzra A yu She swA hA/
zho /
sarba saM pa de swA hA/
zas mchog la sngags de kha /
ku sha
/a pra ti ha ta badzra ye swA hA/
'bras /
badzra puSh+Ta ye swA hA/
so ba /
badzra bi dza ye swA hA/
nas /
ma hA bi de swA hA/
gro /
badzra g+hasma ra ye swA hA/
yungs dkar /
sarba ar+tha sid+d+hi ye swA hA/
sran ma /
ma hA ba la ye swA hA/
shing tog
/badzra bi wa ye swA hA/
de nas /
oM ag+na ye badzra puSh+pe nas shab+da pra tIts+tsha hU~M gi bar gyis mchod /
hU~M/
me lha'i rgyal po drang srong mchog
/bdud bzhi sreg mdzad 'bar ba'i 'od //
las kun 'grub par mdzad pa po //
'khor dang bcas la phyag 'tshal bstod //
ces pas bstod /
'dod gsol ni /
hoH
drang srong chen po khyod kyis rnal 'byor pa bdag gi nad gdon sdig sgrib zhi ba la sogs pa'i phrin las ji ltar gsol ba thams cad myur du grub pa'i phrin las mdzad du gsol /
oM ag+na ye swA hA/
lan gsum gyis mar khu phul /
me lha thab kyi kha khyer la gnas par gyur /
thab kyi bud shing rnams kha gso /
bsang chu 'thor zhing bsang sbyang /
hU~M/
chos rnams gzod nas stong pa nyid //
ces sogs kyis me thab kyi dbus su dkyil 'khor gyi 'khor lo bskyed cing spyan 'dren bstim /
phyag 'tshal dang /
spyir mchod byas nas /
dgang blugs kha la hU~M yig mtshan //
lha tshogs ljags la raM yig gsal //
bsreg rdzas bdud rtsi bzhes par gyur //
ru lu 'bru brgyad kyi rjes su oM ag+na ye swA hA/
sbyar ba bdun dang lhan cig mar khu lan bdun byon zan gyi tshul du phul nas /
'jig rten pa'i skabs bzhin las ru lu 'bru brgyad kyi rjes su yam shing la sogs pa so so'i sngags rdzas dang mthar spel tshig btags pa ji ltar 'dod pa phul /
bsreg rdzas rdzogs pa'i mthar khyad par sman raka gtor gsum gyis mchod cing las byang bzhin du bstod /
hoH
dkyil 'khor gyi lha tshogs rnams la phrin las su gsol ba ni rnal 'byor pa zhes sogs 'jig rten pa'i skabs ltar 'dod don gsol /
dkyil 'khor gyi lha tshogs thams cad sku mdog thugs srog sngags phreng thams cad 'od zer dkar por 'bar bas nad gdon sdig sgrib thams cad zhi bar gyur par mos la ru lu 'bru brgyad kyi sham du /
nad gdon sdig sgrib thams cad shAn+tiM ku ru ye swA hA/
btags pa ci rigs bzla /
byon zan bzhin du mar khu lan bdun sogs phul /
sngags tsam gyis mchod /
bdag med phyogs bral don dam thugs chud cing //
byams dang snying rjes dgra zin mi mnga' yang //
gdug pa 'dul phyir dus las mi 'da' ba'i //
'jigs byed he ru ka la phyag 'tshal bstod //
ces sh+lo ka gcig gis bstod /
ma 'byor pa dang sogs kyis bzod par gsol /
yig brgya lan gsum bzla /
oM/
khyed kyis sems can don kun mdzad /
sogs nas /
badzra muMHgyi se gol gyi sgras ye shes pa gshegs /
dam tshig pa bdag bskyed kyi thugs kar bsdu /
me thab tu bud shing cung zad kha gso bsang chu 'thor zhing bsang sbyang /
me lha kha khyer nas me thab kyi dbus su gnas par gyur /
byon zan bzhin du mar khu lan bdun phul /
yam shing nas bzung ste bsreg rdzas lhag ma yod pa rnams spel tshig spang ba'i tshar gsum sogs kyis phul ba'i mthar me lha'i gtor ma gzar bu'i khar bzhag pa bsang chus bsang sbyang /
oM AHhU~M lan gsum gyis byin gyis brlab /
me ste bsreg bya za ba'i lha //
drang srong rgyal po gdon gyi bdag
/'dzin byed me lha'i tshogs bcas la //
mchod cing bstod de phyag kyang 'tshal //
mchod sbyin gtor ma 'di bzhes la //
nad gdon sdig sgrib zhi la sogs //
ji ltar gsol ba'i phrin las kun //
yid la 'dod pa bzhin 'grub mdzod //
gtor ma me nang du phul /
ma 'byor pa dang sogs kyis bzod par gsol /
oM badzra muMHgyis spyan drangs pa'i me lha shar lhor gshegs /
bskyed pa'i me lha bdag bskyed la bsdu /
tshogs kyi mchod pa /
brtan ma bskyang ba sogs las byang gi rjes chog rnams kyang dkyus bzhin bya ba yin no //
tshig gi spun pas ma rnyogs shing //
don min lhad kyis ma bslad par //
legs bshad snying por dril ba 'di //
bde chen snying po mdzes pa'i rgyan //
zhes pa'ang sum ldan rig pa 'dzin pa ngag dbang pad+ma'i bzhed skong du d+harma swA mIs spel ba'o ///
/
@#//
dpal yang dag la brten pa'i bdud rtsi ril bu'i sgrub thabs rig 'dzin zhal lung zhes bya ba bzhugs so //
bla ma dang dpal he ru ka la phyag 'tshal lo //
'dir dpal yang dag la brten nas bdud rtsi ril bu bsgrub par 'dod pas /
ril bu'i sbyor tshul /
sgrub pa'i rim pa'o //
dang po ni /
lung las /
gtso bo lnga dang 'bras bu lnga :
rtsa ba brgyad dang yan lag stong :
rtsa brgyad stong la sbyar ba'i sman :
sdug bsngal nad kyi gsos su 'gyur :
zhes gsungs pas /
bdud rtsi lnga ni /
dri chen /
dri chu /
byang sems dkar dmar /
go ro tsa na /
sha lnga ni /
glang sha
/mi sha
/khyi sha
/rta sha
/rma bya'i sha
/rtsa ba brgyad la /
dzA ti /
tsan dan dkar dmar /
li shi
/shing rtsa /
g+han+d+ha ba traM/
gur gum /
ga pur /
ma nu rnams dang /
gzhan yang dug rigs ma yin pa'i bzang sman gyi rigs gang 'byor /
gtso bo a ru gser mdog gis bung bskyed cing 'bras phye dang bsres pa'i ril bu sran ma tsam pa gur gum gyis kha dog bsgyur la bya'o //
spyir sha lnga dang bdud rtsi lnga rnams sngon gyi chos sman la yod pa'i phabs gta' dang /
dngos su skyes bu dam pa'i gdung sku sha bdud rtsi gsang chab sogs la gzhi bya zhing /
gang zag phal pa'i rigs kyi bdud rtsi lnga sogs mi bstsal lo //
gzhan yang de bzhin gshegs pa'i 'phel gdung /
sel med kyi grub thob gong ma'i myong grol dam rdzas kyi rigs kyang ci 'byor sbyar rung ngo //
dngos gzhi sgrub pa'i rim pa ni /
sngon 'gro
/sgrub chen gyi khog dbub /
sa chog
/rgyal tho sgo byang /
dam sri mnan pa /
thig tshon byin rlabs /
lha dang bum pa sta gon sogs nyin dang po'i bya ba rnams grub nas /
dngos gzhi dkyil 'khor gyi bri rgyan sgrub rdzas 'god rgyu'i skabs dkyil 'khor gyi dbus su thugs rten mar me'i khar lding khri la sogs pa cung zad mtho ba'i khar /
gsung rten gyi thod pa'i nang rigs lnga yab yum lnga'i sa bon bkod pa nang du dar dmar gyi khud du ril bu rnams dril bas gang bar byas pa'i khar /
sku rten thod sku bkab cing tshon rkud sna lngas rgya gram du bcing /
gzungs thag 'then /
g.yas g.yon du rdor dril /
mdun du me long /
steng du rigs lnga'i prog zhu bkon pa sogs chas 'jug bya /
mtha' skor du sgrub rdzas mchod pa rnams kyang dkyus bzhin du bsham mo //
dngos gzhi sgrub pa'i skabs su cho ga thun bzhir byed cing /
bdag nyid dang mdun gyi bsgrub gzhi'i dkyil 'khor dpal chen po gsal ba'i ngang nas ru lu 'bru brgyad ci rigs bzlas pa'i mjug tu /
b+han+d+ha ril bu dang bcas pa oM hU~M trAM hrIHAHlas de bzhin gshegs pa rigs lnga yum dang bcas pa gsal ba thugs ka'i sa bon las 'od zer 'phros /
phyi snod kyi 'jig rten 'byung bas bsdus pa'i rtsi shing nags tshal la phog 'byung lnga'i bcud bsdus /
bcud kyi 'jig rten na sems can bdag tu lta ba kun gyi lus ngag yid gsum gyi sgrib pa sbyangs /
sman la 'dus pas ma dag pa'i dngos po dang bral mu tig dkar po dri mas ma gos pa bzhin du dkar ltem ltem gyur par bsam la /
oM AHhU~M sarba pany+tsa a mr-ita /
ra sA ya na /
ta na g+ha na /
gu ya sid+d+hi hU~M hrIHThAH
gtso bor bzla zhing thun mtshams rnams su byin 'beb nyul le skrod pa tshogs skong sogs kyang bya ba yin no //
de ltar sgrub zhag ji ltar 'os pa song nas grol bar nye ba na thun zhabs rnams su bdud rtsi bskyil ba'i sngags /
oM AHhU~M sarba pany+tsa a mr-ita kuN+Da lI hU~M hrIHThAH
zhes dang /
bdud rtsi dbab pa'i snying po oM AHhU~M sarba pany+tsa a mr-ita pra we sha ya pheM pheM hU~M hrIHThAH
zhes dang /
bdud rtsi dbang du bya ba'i snying po /
oM AHhU~M sarba pany+tsa a mr-ita ha ya grI wa hrIH
ru lu ru lu hrIH
pad+ma pad+ma hrIH
b+han+d+ha b+han+d+ha hrIHhU~M hrIHThAH
zhes pa rnams kyang ci rigs bzla'o //
grub pa'i rtags ni /
ji skad du /
rtags dang mtshan ma bdun gyis 'byung :
'od dang du ba sgra dang dri :
lha mo'i gzugs kyang ston par byed :
mang du 'phel na grub tshad yin :
de la ya mtshan bskyed mi bya :
zhes gsungs pas sgrub zhag bdun gyis rtags tshad rdzogs par gsungs shing /
rab bdud rtsi sum 'gyur du 'phel ba /
sman dris yul khams khyab pa /
'od dang 'ja' gur sogs snang ba /
'bring nyams la lha dang mkha' 'gros byin gyis brlabs pa /
tha ma nyams dga' ba bag dro sgrub rdzas mdangs gsal ba sogs 'byung ngo //
gsum pa rjes ni /
bsnyen pa'i skabs bzhin /
dngos grub kyi rdzas rnams bsham /
dkyus bzhin du dngos grub len chog byas pa'i mjug tu khyad par du bdud rtsi'i dngos grub blang ba 'di yang bya ste /
hU~M:
rang byung 'chi med bdud rtsi'i dkyil 'khor 'dir //
bla ma yi dam mkha' 'gro thugs dam can //
ma bsgribs ye shes spyan gyis gzigs gyur te //
sku gsung thugs kyi dngos grub bstsal du gsol //
'chi med bdud rtsi sman gyi dngos grub stsol //
dug gsum nad kyis zin pa'i gcong snying la //
'tsho byed sman gyi rgyal pos rtsis gtong phyir //
skye 'chi med pa'i dngos grub chen po de //
bdud rtsi'i rdzas la brten de da stsol cig
/bdud rtsi bsgrubs pa'i rnam grangs da ni tshang //
bdud rtsi bsnyen pa'i dzapa? kyang tshang lags na //
sku gsung thugs kyi dngos grub bstsal du gsol //
oM AHhU~M sarba pany+tsa a mr-ita kA ya wA ka tsit+ta hU~M hrIHThAH
zhes pas dngos grub blangs shing rjes kyi cho ga mtha' dag sgrub chen gyi chings bzhin du bya ba yin la /
ril bu dril bu dang b+han+d+ha sogs la gzhal la tsho gsum du bgos te /
tsho gcig rdo rje slob dpon la 'bul /
tsho gcig sgrub po rnams kyis bgo bar gsungs so //
de ltar dpal yang dag la brten pa'i bdud rtsi ril bu'i sgrub thabs snying po tsam zhig bshad zin to //
zhes pa d+harma swA mIs so //

//
