sems skyed gsal btab la /
de'ang mtshams sbyor gyi khyad par /
de la 'dir gsan bya'i chos ni /
khyab bdag kun bzang rdo rje 'chang chen pos bstan pa'i sngags rgyud rgya mtsho'i yang rtse man ngag rdzogs pa chen po /
de yang spros bral rang byung gi ye shes rgya chad phyogs lhung med pa theg pa thams cad kyi don yongs su rdzogs pas rtse mor gyur pa ste /
kun byed las /
gcig rdzogs gnyis rdzogs sems su rdzogs //
gcig rdzogs sems kyis byas par rdzogs //
gnyis rdzogs phun sum tshogs par rdzogs //
kun rdzogs byang chub sems su rdzogs //
zhes pa ltar /
a nu man chad thams cad rtsol sgrub kyi blang dor byas pas re dogs kyi dri mas rang byung gi ye shes la sgrib cing /
a ti yo ga ni bya rtsol dang bral ba'i ye shes la dbang bsgyur pa yin /
de la'ang phyi nang gsang ba'i skor tsho gsum las /
'dir nang skor snying lta bu kun tu bzang po klong chen rab 'byams rgyal po sogs rgyud lung rnams kyis bstan don /
snang srid 'khor 'das kyis bsdus pa'i chos thams cad chos nyid kun tu bzang mo'i klong las 'gro 'ong med pa'i phyir /
sku gsum rang chas kyi dbyings las mi 'gyur bar rtogs pas gnyen po'i mtha' las grol ba nang bya bral klong gi sde /
de la'ang dkar nag khra gsum dang rab 'byams klong gi sde bzhi rnams lo chen bai ro tsa nas spang mi pham mgon po la gsungs pas 'ja' lus su gshegs pa las dar ba sogs bka' ma dang /
rtsod dus kyi gdul bya kun bzang thugs kyi bstan pas 'dul ba'i dus su son pa na sprul pa'i gter 'byin rgya mtsho'i 'khor los bsgyur ba /
7o rgyan mchog gyur bde chen gling pas dzam nang pad+ma shel phug gi gnam khung nas spyan drangs pa'i rdzogs pa chen po sde gsum las /
nang skor klong sde'i rig 'dzin bla ma'i sgrub dbang yin la /
de ni sgra thal 'gyur rtsa ba'i rgyud las /
bla ma sangs rgyas kun dang mnyam //
bsten pa de las yon tan ni //
dpag bsam shing dang yid bzhin nor //
'dod 'jo'i ba dang 'dra ba yi //
yon tan dpag tu med pa thob //
de la dmigs nas bla ma bsten //
'khor ba'i g.yul ngo bzlog phyir ro //
zhes gsungs pa ltar /
lhan skyes nam mkha' lta bu'i ye shes kyang bla ma'i byin rlabs lam du byas pas mngon sum ster bar gsungs na /
mngon mtho dang nges legs kyi 'bras bu ni 'bad med du ster bar smros ci dgos pas /
thog ma nyid du rig 'dzin bla ma rnams kyi rdo rje gsum gyi byin rlabs 'pho ba'i dbang bskur ba ste /
mdo byang las /
rig 'dzin bla ma 'gro 'dul bco lnga yang :
rgya gar yul gyi slob dpon chen po rnams :
'gro don phyir du bod kyi yul du 'khrungs :
de yi dbang byas ye shes mtsho rgyal la :
lha sras kyis zhus lha sras gshegs rjes su :
zur mkhar bza' yis yi ger bkod pa dag :
ngan lam ban+des khrigs su btab pa 'di :
bla ma'i phrin las dgongs pa 'od gsal zhes :
'di yi byin rlabs bla ma'i spyi skor las :
grub pa'i tshul ston bka' babs dbang bskur zhing :
thugs kyi byin rlabs rdo rje'i glu rnams blang :
zhes pa ltar nang skor rig 'dzin bco lnga'i byin rlabs dbang bskur bgyi ba la bdag nyid kyis bgyi 'os grub nas sogs kyis mtshams sbyar maN+Dal 'bul ba sogs bya /
dbang dngos la phyi skor bla ma'i sgrub dbang byin rlabs kyi gsol gdab nas brtsam gong ltar bya bar gsungs pa dkyus su bris pa ni /
khyed rang rnams snyim pa me tog gis bkang ba bcas thal mo sbyar la gsol ba 'debs pa 'di'i rjes zlos gyis /
zung 'jug dgongs pa brnyes pa yi :
'gro 'dul rig 'dzin bco lnga yi :
byin rlabs brtse bas gnang du gsol :
lan gsum /
de ltar gsol ba btab pa la bla mas bskur thob bral ba'i dbang bskur ye nas rang la rdzogs par gdams pa ni 'di la gsan pas khyab ste /
spyir ni 'gro 'dul lnga bcu rtsa brgyad po :
thams cad zung 'jug mngon gyur kun tu bzang :
dgongs pa rang byung nam mkha'i rnal 'byor tshogs :
ye shes sku can 'khor 'das yongs la khyab :
bzhugs yul zhing khams gzhan du btsal mi 'tshal :
da lta'i nam mkha' 'dir yang rnal 'byor rnams :
rang gi sems nyid 'di la'ang bla mas khyab :
bskur bya skur thabs bsgrub dang sgrub thabs med :
rnal 'byor lta ba'i ngang la sgrub dbang rdzogs :
zhes brjod /
de nas khyed rang rnams kyis tshogs gsag pa'i ched du mchod pa 'bul bar gdams pa ni /
e ma ho bde gshegs bla ma rnams :
bsam gyis mi khyab chos nyid klong :
kun tu bzang po'i rnal 'byor yin :
lta ba'i rgyal po'i mchod pa 'bul :
zhes gdams nas /
slob ma rnams kyis maN+Dal tshogs :
ci 'byor bshams te lta bar gnas :
zhes gsungs pas /
rang rig gdod nas rnam par dag pa'i rig rtsal bla ma'i lha tshogs rnams kyi spyan sngar tshig ris dang mthun pa'i dmigs 'don zung du chud pas 'di rnams rjes zlos gyis /
gdod nas dag pa'i kun bzang bla ma la :
mtshan 'dzin 'khrul pa'i bskang bshags mi 'tshal zhing :
gnyis su 'dzin pa'i phyag 'tshal mos gus bral :
de bas rang rig klong du phyag 'tshal lo :
gnyis su med pa'i mchod sprin rgya mtshos mchod :
bsam las 'das pa'i ngang du thugs dam bskang :
brjod med brjod pa thams cad mthol lo bshags :
e ma ho bde gshegs bla ma rnams :
kun bzang dgongs klong sems su rdzogs pa la :
phyi nang gnyis med spros pa'i mtha' las 'das :
chos dbyings klong chub ngang du phyag 'tshal lo :
e ma ho rang rig bla ma rnams :
'khor 'das thams cad sa ler mthong ba la :
gnyis su med pa'i dbyings su lhun rdzogs pas :
mthong bya mthong mkhan med la phyag 'tshal lo :
e ma ho bde gshegs bla ma rnams :
phyi nang nam mkha' kun la sku ni yongs su khyab pa nyid :
bzhugs pa'i yul ni phyogs bcu'i 'jig rten dag na mchis :
glo bur dri ma'i rnam rtog bsal phyir gzugs skur bzhengs pa rnams :
mtshan 'dzin 'khrul pa 'di dag myur du bsal bar mdzad du gsol :
zhes gsol ba btab pa la /
slob dpon gyis /
e ma ho :
bde gshegs bla ma 'gro 'dul lnga bcu rtsa brgyad rnams :
dmigs med chos kyi sku las da lta bzhengs su gsol :
nang skor bla ma rig 'dzin bco lngar snang bar mdzod :
ye shes sku yis slob mar byin rlabs dbang chen da lta bskur du gsol :
zhes gsol ba gdab /
de nas slob dpon rig 'dzin bla ma gtso 'khor gyi skur bsgom pa dang /
khyed rang rnams kyang rig 'dzin bla ma'i sku 'di bzhin gsal thobs shig
/a :
ka dag de bzhin nyid dbyings sogs nang skor sgrub thabs ltar bla ma'i mngon rtogs dpon slob gnyis kas /
snang la rang bzhin med par gsal :
zhes pa'i bar brjod cing bsgom /
de ltar gsal bzhin pa la rig 'dzin bla ma rnams kyis dgongs pa mi g.yo ba'i ngang nas do ha rdo rje'i glu blang ba dang rang 'dra'i sku gnyis pa re byung /
spyi bo nas thim pas sku'i byin rlabs dang /
mtshan sngags kyi bzlas pa bya ba gsung gi byin rlabs /
rig 'dzin bla ma rnams rang rig tu rdzogs pa'i ngang du mnyam par gzhag pa thugs kyi byin rlabs yin pas khyed rang rnams dgongs pa skye med kyi ngang du bzhag ste rdo rje'i glu la snyan gtod pa zhu /
dga' rab rdo rje'i sku thogs la /
rig 'dzin dga' rab rdo rjes chos kyi dbyings nas rdo rje sems dpa'i drung du sems nyid 'od gsal ba'i dus su :

nga ni mi yi rig 'dzin dga' rab rdo rje ste :
sems la blta ba'i yul med 'dzin pa rang sar dag :
sgom pa'i blo dang bral nas gsal dang mi gsal med :
spyod pa ci dgar btang bas re dogs rtsis gdab bral :
'bras bu 'od gsal snying po'i klong du rang bzhin grol :
zhes sku spyi bor gzhag
/mtshan sngags kyi rjes bzlas lan gsum mdzod /
A+o~M AHhU~M badzra ma hA gu ru pra he badzra sarba sid+d+hi hU~M:

dga' rab rdo rje 
rang rig tu rdzogs pa'i ngang du mnyam par gzhag
/ces brjod la dgongs pa'i ngang bskyang /
tshul de bzhin 'og ma rnams la yang ma chad par bya bas /
!
pad+ma 'byung gnas sku thogs la /
'chi med pad+ma 'byung gnas rdo rje'i glu :
rang byung rang shar chos nyid bstan pa'i tshe :
lhun grub brtsegs kyi bam ro'i tshal chen du :
pad+ma 'byung gnas brtul zhugs spyod pa'i tshe :

a ho :
shar grol dus mnyam rig pa thol byung ni :
'jigs med snang med 'dzin med ngang du spyod :
klong las shar ba'i cho 'phrul cir bstan kyang :
'khor 'das mnyam pa nyid du brdal ba 'o :
zhes sku spyi bor gzhag
/A+o~M AHhU~M badzra ma hA gu ru pad+ma sam+b+ha ba sarba sid+d+hi hU~M:
zhes rjes zlos dang /
gong bzhin dgongs pa'i ngang bskyang ngo /
!
/'jam dpal bshes gnyen gyi sku thogs la /
slob dpon 'jam dpal bshes gnyen gyis dur khrod he chen brdal du mchod rten la sku rgyab brten te sgrub pa'i tshe srod kyi dus su dgongs pa rang byung gi glu blangs pa ni :

dga' rab rdo rje'i thugs sras 'jam dpal bshes gnyen bdag :
gdams ngag sgom mkhan mi snang 'od gsal kun la khyab :
de nyid dmigs su ma mchis dmigs yul rdul tsam med :
stong nyid ka nas dag kyang sku dang ye shes gsal :
zhes sku spyi bor gzhag
/A+o~M AHhU~M badzra ma hA gu ru many+dzu shrI mi tra sarba sid+d+hi hU~M:
zhes rjes zlos dang /
gong bzhin dgongs pa'i ngang bskyang ngo /
!
/shrI siM ha'i sku thogs la /
shrI siM ha'i rdo rje'i glu ni :
ji ltar bsam yang mi rtog ngang :
ji ltar smras kyang sgom pa med :
snang srid chos kun ye shes ngang :
ye shes btsal du med pa 'di :
rang byung rang shar thal le ba :
nga ni deng phyin gzhi klong gnas :
gzhi ni ma bcos lhug par 'dug :
mtshan nyid kun ldan 'od gsal ba :
cir yang ma yin cir yang rtogs :
lta ba mthar phyin shrI siM:
sgom pa'i blo dang bral 'dod nas :
gsal ba 'di la lam byas pas :
gtad so med pa'i nyams shig shar :
rgyun chad med pa'i shrI siM:
spyod pa spyad rgyu 'dug gam bltas :
ci byas thams cad bde ba che :
gang byung thams cad dga' ba'i ngang :
zung 'jug mngon gyur shrI siM:
'bras bu 'thob par bya ba'i phyir :
gzhi yi klong du mnyam par bzhag :
'jam dpal bshes gnyen gdams pa ste :
sems kyi klong nas gter du rnyed :

gsal ba'i dbyings su sprul pa rnams :
mi rtog pa yi ngang la bzhag :
bde ba chen por lhun grub ste :
dbyer med ngang du a la la ho :
zhes bsam gtan gyi khang bur glu phyi ma blangs pa'o :
zhes sku spyi bor gzhag
/A+o~M AHhU~M badzra ma hA gu ru shrI siM ha sarba sid+d+hi hU~M:
zhes rjes zlos dang /
gong bzhin dgongs pa'i ngang bskyang ngo /
!
/dz+nyA sU tra'i sku thogs la /
slob dpon dz+nyA na sU tra'i rdo rje'i glu :
bde ba chen po'i ye shes ches 'phags pa :
dz+nyA na sU tra brag dmar dben rtsa ru :
mkha' 'gro rnams dang tshogs 'khor bskor ba'i tshe :

a ho :
bde ba nam mkha'i klong du bstims byas pas :
bde stong rgya che khyab brdal nam mkha' 'dra :
zhen pa med pa bde ba'i 'khor lo la :
lus ngag yid gsum bde ba chen por shar :
zhes sku spyi bor gzhag
/A+o~M AHhU~M badzra ma hA gu ru dz+nyA na sU tra sarba sid+d+hi hU~M:
zhes rjes zlos dang /
gong bzhin dgongs pa'i ngang bskyang ngo /
!
/bi ma mi tra'i sku thogs la /
slob dpon bi ma mi tra'i rdo rje'i glu :
ye shes dbyings su rnam par dag pa yi :
bde chen brtsegs par mkha' 'gro dbyings phyug mas :
slob dpon mchod pas de tshe 'di skad gsungs :

a ho :
bde chen nam mkha' gang ba'i dbyings su dag :
rang byung rang shar rig pa'i klong du thim :
dbyings rig gnyis med zung 'jug la bzlas pas :
'khor 'das kun khyab he ru kaHdpal lo :
zhes sku spyi bor gzhag
/A+o~M AHhU~M badzra ma hA gu ru bi ma la mi tra sarba sid+d+hi hU~M:
zhes rjes zlos dang /
gong bzhin dgongs pa'i ngang bskyang ngo /
!
/bai ro tsa na'i sku thogs la /
lo chen bai ro tsa na yis :
yar klung shel gyi brag phug nas :
nga ni bai ro tsa na ste :
ma bcos rang gsal ngang du gnas :
ma nor dmigs su ma mchis shing :
brjod med rig pa zang thal le :
bsam 'das sems kyi dri ma dag :
rang byung ye shes ngo bo nyid :
rang gsal rang bzhin lhun gyis grub :
cir snang chos sku'i rgyan du shar :
thugs rje sprul sku sna tshogs snang :
thams cad kun gzhi'i dbyings su rdzogs :
lta ba'i gnam 'phang gcod pa'i tshe :
sgom pa thabs shes sgro gshog brgyang :
spyod pa'i lam la zhugs pa'i tshe :
re dogs med pa'i ngang la 'gro :
'bras bu'i pha mthar bsnyegs pa'i tshe :
gzhan du med pa'i sangs rgyas rtogs :
sgom pa'i gzeb las grol tsa na :
lta ba'i rgyal po phugs thag chod :
lam la bgrod du med pa de :
lung dang rigs pas bsgrub med phyir :
gzhi yi steng du 'bras bur smin :
chos nyid klong du la bzlas te :
rang rig rtsal du shan yang 'byed :
dbyings rig gnyis su med pa de :
thig le nyag gcig ngang du rdzogs :
sems sde'i ngang du nyams blangs pas :
snang srid sems kyi klong du rdzogs :
klong sde'i lta ba nyams blangs tshe :
rnam rtog phra rags klong du thim :
man ngag nyams su blangs pa'i tshe :
dbyings ye zung 'jug mngon sangs rgyas :
lta ba'i phugs thag chod pa yin :
sgom pa'i blo las 'das pa yin :
spyod pa spyad du med pa yin :
'bras bu gzhan la re mi 'tshal :
'on kyang rnal 'byor bai ro yis :
rgyu 'bras khyad du mi gsod pas :
sdom pa gsum gyis rgyud sbyangs te :
mtshan ldan bla ma dpal seng ge :
spyi bo'i gtsug tu 'bral med bzhugs :
rig 'dzin pad+ma 'byung gnas de :
mnyes pa gsum gyis yang yang bsten :
paN chen bi ma la mi tra :
dgongs par bzhed pa'i pha mtha' bskang :
bslab pa gsum gyi chas 'dzin te :
lta ba'i gnam 'phang gcod pa yin :
sngar spyod ngang du mnyam par bzhag :
bstan gnyis zung 'jug bkra shis shog :
ces sku spyi bor gzhag
/A+o~M AHhU~M gu ru bai ro tsa na sid+d+hi hU~M:
zhes rjes zlos dang /
gong bzhin dgongs pa'i ngang bskyang ngo /
!
khri srong rje yi sku thogs la /
bsam yas dbu rtse'i bar khang nas :
khri srong rje yis 'di skad bzhengs :

nga ni khri srong lde'u btsan te :
sems nyid rang byung ye shes 'di :
cir yang mi dmigs cir yang gsal :
lta ba'i rgyal po mtha' gnyis bral :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/gnyags chen gyi sku thogs la /
yar klung phu nas gnyags chen gyis :

lhun grub ye shes bsam mi khyab :
nam mkha' lta bu mtha' bral ba :
zung du 'jug pa'i ye shes de :
blo byas yid dpyod kun las 'das :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/gnyan chen dpal ye'i sku thogs la /
kong po brag dkar yang dben nas :
gnyan chen dpal gyi ye shes kyis :

rang rig lhun grub blo las 'das :
sems nyid nam mkha' mtha' dbus med :
tshogs brgyad snang la ngos gzung med :
rang byung dgongs pa 'di ka 'o :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/nyang ban gyi sku thogs la /
ljon pa lung nas nyang ban gyis :

lta ba phyogs lhung med pa de :
dmigs bya med pa'i ngo bo nyid :
lta byed blo yi gzeb las grol :
blta bya'i snying po ye shes che :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/nam snying gi sku thogs la /
mkhar chu'i gnas su nam snying gis :

rang byung rang shar ye shes 'di :
bsgom bya'i blo las ring du 'das :
sgom byed shes pa rang sar dengs :
cir yang dmigs su med par shar :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/'brog mi dpal ye'i sku thogs la /
bdud ri gnam lcags 'bar ba'i rtser :
'brog mi dpal gyi ye shes kyis :
dgongs pa rang byung rang shar 'di :
ma bcos lhug par bzhag tsam na :
brjod du med pa'i nyams shig shar :
bsam du med pa'i 'bras bu rnyed :
ces sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/gnubs chen gyi sku thogs la /
yang rdzong gnas nas gnubs chen gyis :

nga ni sangs rgyas ye shes te :
sangs rgyas rang las rnyed pa yin :
lta ba'i rgyal po gnam 'phang gcod :
sgom pa thabs shes gshog rtsal che :
spyod pa 'jigs med he ru ka :
'bras bu srid zhi'i thig ler rdzogs :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/lang gro'i sku thogs la /
zangs yag brag gi ke'u tshang nas :
lang gro dkon mchog 'byung gnas kyis :

sems la bsam du med pa'i nyams :
rang gsal rjen par gnas pa 'di :
'khor 'das kun la khyab pa nyid :
dus gsum sangs rgyas dgongs pa lags :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/rgyal ba mchog dbyangs sku thogs la /
bsam yas mchims phu'i dben rtsa nas :
rgyal ba mchog dbyangs 'di skad do :

blo 'das bsam brjod bral ba'i sems :
rig pa'i ngang du gnyis med 'dres :
phyi nang kun la zang thal le :
ma bcos ye rdzogs chen po 'o :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/rlangs chen dpal seng sku thogs la /
khams kyi khyung brag dben rtsa nas :
rlangs chen dpal gyi seng ge yis :

gsal ba thabs su byas nas kyang :
stong pa shes rab ngang du rdzogs :
gsal stong dbyer med klong du 'phyo :
kun bzang dgongs pa rang las rnyed :
ces sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/mkha' 'gro mtsho rgyal gyi sku thogs la /
ti sgro brag gi tshogs khang du :
ye shes mkha' 'gro mtsho rgyal gyis :

'khor 'das kun la khyab pa'i sems :
bde ba chen po'i ngang du thim :
chos nyid klong du blta bya bral :
kho mo'i rtogs pa de tsam mo :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /
!
/g.yu sgra snying po'i sku thogs la /
yer pa gtsug rum 'bar ba ru :
rgyal mo g.yu sgra snying po yis :

sems las gzhan pa'i sangs rgyas med :
rnam rtog chos dbyings klong du nub :
dbyings rig dbyer med rdzogs pa 'di :
bai ro tsa na'i bka' drin lags :
zhes sku spyi bor gzhag
/A+o~M AHsarba ma hA gu ru hU~M:
zhes rjes zlos dang /
gong bzhin dgongs pa'i ngang bskyang ngo /

/de rnams kyi byin rlabs brtan par bya ba'i slad du rig 'dzin bla ma'i lha tshogs rnams kyi shis pa brjod cing phyag gis me tog 'thor bas dge legs su byas pa'i mos pa mdzod /
bkra shis ci rigs brjod /
byin rlabs dbang bskur zab mo thob pa'i skabs su zhal gyis bzhes pa'i dam tshig la srung sdom bgyid snyam pas 'di'i rjes zlos gyis /
gtso bos ji ltar sogs /
dam tshig bsgrag gzung gtang rag maN+Dal yon 'bul dge bsngo rnams spyi ltar bya'o /
!
/skabs 'dir shes par bya ba la /
brgyud 'dzin gtso bo gter slob mkhan chen karma rat+nas gter gzhung dgongs don khrigs su bstar ba'i bai ro gtsor gyur pa'i nang skor rig 'dzin bco lnga'i bskyed bzlas byang bu dang dbang chog bzhugs pa nyid sbyor na khyad med la /
de'i tshe dbang sgrub kyi dngos gzhir byang bu de nyid ltar bsgom bzlas dang /
dbang bskur ba'i tshe na'ang de las 'byung ba'i go rim ltar /
gtso bo bai ro dang /
khri srong nas brtsam bod kyi rig 'dzin bcu gsum gyi glu rim par blangs te sku gsung thugs kyi byin rlabs so so bzhin bya'o //
mkhan chen rat+na'i lugs 'di rje bla ma 'jam dbyangs chos kyi blo gros rin po ches zur du dmigs bsal gsan yod med som nyir 'dug kyang don brgyud ni chu bo gcig 'dres su rung ngam snyam pa mang+ga la'i rnam par rtog pa'o //

//rje rim phrin las mjug gi rim pa rnams nang skor gyi rjes byang ltar ro //
klong chen grub pa'i rig 'dzin gyi //
byin rlabs sprin phung char rgyun ni //
skal ldan dad pa'i zhing sa ru //
'beb pa'i thabs bzang 'di ko rmad //
nang skor klong sde'i bla ma'i sgrub dbang gi le tshan no ///
/

@#//
bdun pa nang skor klong sde'i yi dam zhi ba rdzogs chen ston pa bcu gsum gyi dbang la /
sbyor ba ras bris zhi dkyil spyi mthun lha gnas lte ba zlum skor mthing ga phyi skor pad 'dab bzhi dang de rgyab pad 'dab brgyad phyogs mdog mtshams bzhi mthing ga can thig les mtshan pa dgram pa'am /
maN+Dal steng 'bru'i tshom bu bcu gsum de 'gres kyis bkod /
de steng many+dzi'i khar bum pa so lnga'i bcud ldan kha rgyan can /
mdun du ston pa rnams kyi sku tsaka bcu gsum kyang bkod /
g.yas su thod chang bdud rtsi /
g.yon du rig tsaka
/rgyab tu shel rdo bcas dang /
phyi nang gi mchod pa dang tshogs gtor sogs spyi ltar 'du byas nas //

//dngos gzhi'i dbang sgrub la nang skor khro bo'i byang bu khrigs bsdebs ltar la rten byang mngon rtogs rjes /
brten pa nang skor yi dam zhi sgrub gter gzhung gis bdag mdun dbyer med du bsgom la bstod pa'i mthar /
dzapa? dmigs ni /
bde gshegs ston pa bcu gnyis rnams :
snang srid sku yi rol pas gang :
sngags ni grags stong rang sgra sgrog :
'od gsal ngo bo'i thugs kyi ngang :
mchod sprin rgya mtshos rgyal ba dgyes :
'gro rnams bla med sa la bkod :
snang srid gzhir bzhengs bde ba che :
dgongs pa klong yangs ngang du rdzogs :
zhes pa'i dgongs pa srog tu bzung ste gzhung gi bzlas pa ci 'grub dang /
bum sgrub zur du spro na /
bum pa rang byung gi gzhal yas khang du bde gshegs ston pa bcu gsum gyi tshom bu dwangs pa'i mtsho la gza' skar shar ba ltar skad cig gis gsal bar gyur /
rang srog sngags kyi 'od zer sogs spyi ltar gsal btab la bzlas pa bya /
mthar stong tshigs 'od zhu /
las bum sogs dang /
bka' srung tshogs mchod rig me dor ba bcas grub nas /
dbang dngos la khrus sogs spyi dang mtshungs /
mtshams sbyor gyi khyad par /
de yang phyogs bcu'i bde bar gshegs pa rnams phyogs bcu'i zhing rab 'byams rnams su gdul bya dang 'dul byed kyi rnam par rol pa 'byams klas pa las /
sku gsum bstan pa'i snying po 'od gsal rdzogs pa chen po bstan par mdzad pa'i tshul /
sgyu 'phrul rgya mtsho las /
rgyal ba sems dpa' rnal 'byor pa //
dgongs pa rig pa rna bar brgyud //
ces gsungs pa ltar /
bdag cag gi ston pa nyid chos sku kun tu bzang po sku dang ye shes 'du 'bral med pa'i dgongs pa las ma g.yos par /
longs spyod rdzogs sku rigs lnga'i sangs rgyas dang rdo rje sems dpa' sogs kyi thugs rje'i rtsal las phyogs bcu'i zhing kun tu 'gro ba'i don mdzad pa'i bye brag
/mi mjed 'jig rten gyi zhing 'di'i dbang du byas na byin rlabs mchog dang ye shes dam pa'i sprul pa gnyis su snang ba'i phyi ma la /
bskal pa dang por dga' ldan brtsegs par ston pa khye'u snang ba dam pa tshe lo dpag med dus byon pa nas /
tshe lo brgya pa'i skabs ser skya'i gnas su mgon med zas sbyin gyi kun dga' ra bar ston pa shAkya thub pa ste lha dang mi'i yul du byon pa drug drug gis /
sgra thal 'gyur rtsa ba'i rgyud la sogs pas mtshon rang bzhin rdzogs pa chen po'i chos kyi 'khor lo bskor pa rgyal ba dgongs pas brgyud nas /
dpal rdo rje sems dpas rig 'dzin dga' rab rdo rje nas rim par gu ru rin po che dang lo chen bai ro'i bar brda brgyud /
de nas da lta'i bar gang zag snyan brgyud kyi bab so chen po gsum gyi dang por bgrang ba'i dgongs brgyud ston pa bcu gsum ni /
ngo bo chos sku kun tu bzang po gcig gi ye shes las gzhan du ma gyur kyang /
rnam pa mtshan dang sku yi bkod pa gang 'dul du snang ba kun dkyil 'khor gcig tu sgrub pa'i byin rlabs dbang gi cho ga sgrub pa skabs su bab pa ste /
'di ni 7gter chen mchog gyur gling pa'i zab gter rdzogs pa chen po nang skor klong sde'i yi dam zhi ba'i sgrub thabs su byon pa'i byin rlabs dgongs pa brda bzhi'i sgrub dbang gsang gsum rdo rje 'bar ba ste de nyid gsan pa'i yon du maN+Dal phul /
zhes 'bul /
thal mo me tog dang bcas te gsol ba 'debs pa 'di'i rjes zlos /
ye sangs rgyas pa gdod ma'i kun tu bzang :
thog ma'i ston pa chen po bcu gsum gyi :
rang byung dgongs pa klong yangs bstan du gsol :
chos dbyings 'ub chub klong du mi 'da' ba'i :
rnal 'byor nam mkha'i rgyal po blta 'dod kyis :
da lta nyid du bla mas bstsal du gsol :
lan gsum /
zhes mi phyed dad pas gsol ba btab pa la /
bla mas mkhyen brtse ye shes kyi sgo phyes te bka' yi gnang ba sbyin pa ni /
e ma ho :
bde gshegs ston pa rig 'dzin ni :
bstan pa gnyis kyi bdag po ste :
kun tu bzang po man chad nas :
bod kyi rig 'dzin yan chad du :
'gro 'dul bdun cu rtsa gcig ni :
chos dbyings klong la khyab pa nyid :
thams cad nam mkha'i rnal 'byor yin :
'khor 'das kun la khyab pa'i sku :
glo bur 'khrul pas ma bsgrib na :
rang yang nam mkha'i ngang du rdzogs :
'gro 'dul rnams dang dgongs pa gcig :
da lta'i nam mkha' 'di rnams kyang :
bdun cu rtsa gcig 'dus pa yi :
thugs rje'i klong chen dam pa 'o :
de phyir mchod pa'i sprin tshogs 'bul :
zhes gsungs pa ltar brgyud gsum rig 'dzin bla ma mdo sngags bstan pa'i bdag po kun tu bzang po nas da lta'i bar byon pa thams cad /
dgongs klong ye shes gcig gi thig ler ston 'khor dgongs pa gcig tu shar ba'i dad mos drags pos /
khyed rang gi lus longs spyod dge tshogs dang bcas pa kun bzang mchod pa'i sprin du 'bul ba kun rdzob dmigs pa'i rnam pa can dang don dam shar grol gnyis med kyi lha la gnyis 'dzin dag pa'i mchod pa 'bul ba dang /
kun rdzob mtshan ma'i rtog pas 'khrul pa rang rgyud du spyod pa'i sdig ltung thams cad don dam rig pa bcings grol las 'das pa'i ngo bor dge sdig rgyu 'bras dang bral bas /
bshags bya bshags byed bral ba'i ngang du bshags pa sogs kyi don dran bzhin pas rjes zlos /
kun rdzob rig pa'i klong yangs nam mkha' che :
kun bzang klong du rtogs pa'i mchod pa'i sprin :
shar dang shar yul med par mchod pa 'bul :
'dzin yul med pa'i ngang du mthol lo bshags :
bshags bya bshags byed bral ba ngo mtshar che :
ye shes klong chub ngang du mdzad du gsol :
slob dpon gyis /
khyed rang rnams kyis don dam chos nyid kyi dbang rang rig gdod ma'i mgon po ye sangs rgyas pa la bskur thob bral ba'i dgongs pa rig pa rang gnas su bzhag pas /
blta stangs nam mkhar gtad de ngo bo bskyangs pas don gyi byin rlabs rdzogs par bstan pa ni /
rang rig gzhi lus kun tu bzang po la :
zhal phyag mtshan ma byin rlabs mi 'tshal zhing :
rnal 'byor nam mkha' che la lta stangs kyis :
rang gsal ma bcos lhug par gnas par gyis :
de nas byin rlabs dgongs pa brda yi dbang bzhi rim par bskur ba la /
dbyings zang thal gyi bum pa la ye shes bcud dang kha rgyan gyis gtams pa'i rdzas kyi bum pa'i brdas /
don dbyings rig zung 'jug gi gnas lugs gdod nas 'du 'bral med par rang la bzhugs pa mtshon par mos mdzod /
bum pa thogs la /
bum pa chos dbyings phyi nang med pa la :
rang byung ye shes kha rgyan bcud kyis gtams :
bskur bya bskur thob med par rang la rdzogs :
e ma ho :
chos kyi dbyings su rdzogs pa'i dbang thob shog :
gsang ba'i dbang gi slad du rig stong dbyings kyi b+han+dzar 'od gsal snang ba rgyas pa'i bdud rtsi mngon du bya ba'i brdar snying po ra sa yA na sbyin par mos mdzod /
bdud rtsi thogs la /
gsal rig rgyun chad med pa'i thod pa'i nang :
yongs su de nyid rgyas pa'i bdud rtsi zhu :
e ma ho :
mdangs gsal gsal rdzogs ngang du dbang bskur bas :
snang ba mthong med mthong ba rab gsal shog :
shes rab ye shes kyi dbang gi don du bde chen rnam kun mchog ldan stong pa'i dga' ma dang mchog tu mi 'gyur ba'i ye shes kyi rig pa'i khye'u gnyis med rtag par dgyes pa'i zung 'jug gi brda gzugs 'dis mtshon par mos /
rig tsaka gtad la /
bde chen ye shes gang ba'i lang tsho yis :
rig pa rang gsal gcig tu bde bar 'khril :
gnyis med snang med 'dzin med bde ba che :
e ma ho bde chen ye shes dbang bskur bas :
rtog tshogs bde ba chen po'i ngang du grol :
dbang bzhi pa'i slad du chos nyid ka dag gi klong du 'khor 'das kyi snang ba 'ja' tshon ltar bkra yang /
skye 'gag gnas gsum dang bral ba'i dgongs pa'i dbyings las ma g.yos pa rdo rje sems dpa'i man shel gyi brdas mtshon te /
man shel phyar nas /
sems dpa'i me long dwangs gsal rnyog pa kun dang bral :
snang ba ci shar 'ja' tshon bzhin du dngos med par :
gang nas ma byung phyi nang kun tu thal ler gsal :
dbyings rig zung 'jug dgongs pas dbang bskur bskur thob med :
rtsis gdab bral ba'i ngang du gnas pas dbang bskur yongs rdzogs shog :
d+harma d+hA tu a b+hi Shiny+tsa a la la ho :
de rnams kyis dngos gzhi'i dbang bzhi grub nas /
rjes 'brel ye shes kyi dgongs brgyud 'pho bas dbang don skyes brtan gong 'phel gyi slad du mngon rdzogs ston pa bcu gsum gyi byin rlabs 'pho ba'i dbang bskur ba la /
rang byung rdo rje'i rgyud kyi tshig bsgrag pa dang lhan cig ston pa bde bar gshegs pa'i ye shes kyi phyag rgya re spros te khyed rang gi spyi bor thim pas rdo rje ye shes chen po'i byin rlabs btsan thabs su thob par mos shig
/ston pa bcu gsum gyi sku re sbrags te 'das rjes kyi khrid dal bar bklag nas bskur ba rdor gling lta ba klong yangs nas zur du phyung ba ltar bya'o //
zhes pa cung gsal ba'i zur rgyan dkyus su lag len bde phyir dgod na /
thog mar ston pa dang po rdo rje 'chang chen gyi sku thogs la /
hU~M/
rdzogs pa chen po'i ston pa mchog
/gdod ma'i dbyings las gang 'dul shar //
sku lnga lhun rdzogs sangs rgyas mes //
rdo rje 'chang chen dbang bskur ro //
ma hA badzra d+hA ra a b+hi Shiny+tsa A+o~M/
zhes spyi bor bzhag
/rdor gling pha rgyud lta ba klong yangs las 'byung ba bzhin /
rgya gar skad du :
sarba b+he la tri d+harma \u0f88
bod skad du :
rang byung chos tshig thams cad rang shar ba'i gleg bam :
sogs nas /
rdo rje 'chang dang po'i dgongs pa bstan pa'i bu gcig pa rdzogs so :
bar tshan gsum gsal dag ldan par bklag
/de bzhin du ston pa gnyis pa rdo rje sems dpa'i sku thogs la /
hU~M/
rdzogs pa chen po'i ston pa mchog
/lha yul dga' ldan brtsegs pa ru //
rig pa skur smin phyag rgya'i gzugs //
rdo rje sems dpa'i dbang bskur ro //
ma hA san+d+hiHbadzra satwa a b+hi Shiny+tsa A+o~M/
zhes spyi bor bzhag la /
rgya gar skad du :
sarba d+harmA b+h+yai :
bod skad du :
chos thams cad kyi gnad :
sogs nas /
sngags kyi srung mas 'di srungs shig :
ston pa gsum pa mdzes pa'i tog gi sku thogs la /
hU~M/
rdzogs pa chen po'i ston pa mchog
/mi mjed 'jig rten khams nyid du //
tshe lo bye ba'i dus byon pa'i //
mdzes pa'i tog gi   'od mi 'khrugs pa /dbang bskur ro //
ma hA san+d+hiHsu ga ta a b+hi Shiny+tsa A+o~M/
zhes spyi bor bzhag
/rgya gar skad du :
sarba du sa d+harkaM:
bod skad du :
yang tig srog gzer :
sogs nas /
thugs rje gcer grol yin no :
ston pa bzhi pa 'jam dpal 'jigs skyob bam mdzes pa'i dpal gyi sku thogs la /
hU~M/
rdzogs pa chen po'i ston pa mchog
/drod gsher 'dus pa 'od phung du //
tshe lo 'bum pa'i dus byon pa'i //
mdzes pa'i dpal gyi   'jigs skyob dkar po /dbang bskur ro //
ma hA san+d+hiHsu ga ta a b+hi Shiny+tsa A+o~M/
zhes spyi bor bzhag
/rgya gar skad du :
e baM kru ya :
bod skad du :
gser gyi 'bru gcig pa :
sogs nas /
sngags kyi bdag mos srungs shig :
ston pa lnga pa gzhon nu rnam rol gyi sku thogs la /
hU~M/
rdzogs pa chen po'i ston pa mchog
/chags 'byung mngal du snang ba ru //
tshe lo brgyad khri'i dus byon pa'i //
gzhon nu rnam rol dbang bskur ro //
ma hA san+d+hiHsu ga ta a b+hi Shiny+tsa A+o~M/
zhes spyi bor bzhag
/rgya gar skad du :
mA ma Ak+She :
bod skad du :
rigs drug rang grol :
sogs nas /
sngags kyi srung mas bka' 'di srungs :
ston pa drug pa rdo rje 'chang gi sku spyi bor bzhag la /
hU~M/
rdzogs pa chen po'i ston pa mchog
/'tsho byed gzhon nu'i ldum ra ru //
tshe lo bdun khri'i dus byon pa'i //
rdo rje 'chang gi dbang bskur ro //
ma hA san+d+hiHsu ga ta a b+hi Shiny+tsa A+o~M/
rgya gar skad du :
bud+d+ha d+he ka ra a ti na maH
bod skad du :
sangs rgyas kyi zhal chems dang po zhes bya ba :
sogs nas /
dpal sngags kyi bdag mo nag mo khros mas srungs shig :
ston pa bdun pa gzhon nu dpa' bo stobs ldan gyi sku spyi bor bzhag la /
hU~M/
rdzogs pa chen po'i ston pa mchog
/dur khrod me ri 'bar ba ru //
tshe lo drug khri'i dus byon pa'i //
gzhon nu stobs ldan dbang bskur ro //
ma hA san+d+hiHsu ga ta a b+hi Shiny+tsa A+o~M/
rgya gar skad du :
bud+d+ha d+he ka ra ya d+hu yi na ma :
bod skad du :
sangs rgyas kyi 'das rjes gnyis pa zhes bya ba :
sogs nas /
mkha' 'gro ma nag mos rgyal ba'i bka' 'di srungs shig :
ston pa brgyad pa drang srong khros pa'i rgyal po'i sku spyi bor bzhag la /
hU~M/
rdzogs pa chen po'i ston pa mchog
/srin po ru lu'i sgra ldan du //
tshe lo khri pa'i dus byon pa'i //
drang srong khros rgyal dbang bskur ro //
ma hA san+d+hiHsu ga ta a b+hi Shiny+tsa A+o~M/
rgya gar skad du :
bud+d+ha d+he ka ra ya tri ti na ma :
bod skad du :
sangs rgyas kyi zhal chems gsum pa zhes bya ba :
sogs nas /
sngags kyi srung mas bka' 'di srungs shig :
ston pa dgu pa gser 'od dam pa'i sku spyi bor bzhag la /
hU~M/
rdzogs pa chen po'i ston pa mchog
/bya rgod spungs pa'i ri bo ru //
tshe lo lnga stong dus byon pa'i //
gser 'od dam pa'i dbang bskur ro //
ma hA san+d+hiHsu ga ta a b+hi Shiny+tsa A+o~M/
rgya gar skad du :
bud+d+ha d+he ka ra ya :
bod skad du :
sangs rgyas kyi zhal chems :
sogs nas /
sngags kyi srung mas thub par srungs :
ston pa bcu pa brtsegs pa'i blo gros kyi sku spyi bor bzhag la /
hU~M/
rdzogs pa chen po'i ston pa mchog
/sog po g.yu smin can gnas su //
tshe lo stong gi dus byon pa'i //
brtsegs pa'i blo gros dbang bskur ro //
ma hA san+d+hiHsu ga ta a b+hi Shiny+tsa A+o~M/
rgya gar skad du :
bud+d+ha d+harma :
bod skad du :
sangs rgyas kyi chos tshig :
sogs nas /
sngags kyi srung mas bka' 'di srungs shig :
ston pa bcu gcig pa 'od srung bsgres po'i sku spyi bor bzhag la /
hU~M/
rdzogs pa chen po'i ston pa mchog
/bya rgod phung po'i ri bo ru //
tshe lo lnga brgya'i dus byon pa'i //
'od srung bgres po'i dbang bskur ro //
ma hA san+d+hiHsu ga ta a b+hi Shiny+tsa A+o~M/
rgya gar skad du :
sarba ta thA ga ta b+h+ya :
bod skad du :
de bzhin gshegs pa thams cad kyi dgongs bcud :
sogs nas /
sngags kyi srung mas srungs shig :
ston pa bcu gnyis pa mngon rdzogs rgyal po'i sku spyi bor bzhag la /
hU~M/
rdzogs pa chen po'i ston pa mchog
/rdo rje gdan gyi shing drung du //
tshe lo sum brgya'i dus byon pa'i //
mngon rdzogs rgyal po'i dbang bskur ro //
ma hA san+d+hiHsu ga ta a b+hi Shiny+tsa A+o~M/
rgya gar skad du :
bud+d+ha ak+She baM:
bod skad du :
sangs rgyas kyi gnad them :
sogs nas /
sku gsung thugs kyi rgya yod do :
ston pa bcu gsum pa shAkya thub pa'i sku spyi bor bzhag la /
hU~M/
rdzogs pa chen po'i ston pa mchog
/wa rA Na sA'i gnas mchog tu //
tshe lo brgya pa'i dus byon pa'i //
shAkya thub pa'i dbang bskur ro //
ma hA san+d+hiHsu ga ta a b+hi Shiny+tsa A+o~M/
rgya gar skad du :
rat+na ti la :
bod skad du :
rin chen thig le :
sogs nas /
'das rjes dgongs nyams bstan pa kun gyi thugs bcud do :
sa ma ya :
rgya rgya rgya :
de rjes mtshams sbyor bcas shis brjod ci rigs byas la /
de rnams kyis nang skor klong sde'i yi dam zhi sgrub bde gshegs bcu gsum gyi dbang bskur gsang gsum rdo rje 'bar ba thob pa las byung ba'i dam tshig la srung sdom bgyid snyam pas rjes zlos gyis /
gtso bos sogs rjes rim ni dbang rjes spyi ltar dang //

//phrin las rjes kyi rim pa nang byang dkyus ltar bya'o //
mtshan tsam thos par dka' ba yi //
thun min bde gshegs bcu gsum gyi //
byin rlabs 'di 'dra 'jig rten dkon //
bdag kyang skal pa bzang ngo snyam //
nang skor yi dam zhi ba rdzogs chen ston pa bcu gsum gyi sgrub dbang gi le tshan no ///
/

@#//
brgyad pa nang skor klong sde'i rtsa ba yi dam khro bo mngon rdzogs rgyal po dang yan lag dgu bsgril gyi dbang la /
sta gon dang /
dngos gzhi /
mjug gsum ste /
spyir gter gzhung du sta gon gyi tshig zin ltar na snga rjes lan gnyis su gsungs shing /
bka' ma tshogs chen 'dus pa la ni dngos gzhi ma hA'i dbang gi skabs su sta gon mdzad pa yin yang /
'dir yan lag theg dgu'i dbang rnams rtsa ba'i dkyil 'khor gyi 'phros don tsam las dbang sgrub dang dkyil chog sger du ma gsungs pas sta gon thog mar mdzad nas /
yan lag dang rtsa ba'i dbang bskur mtha' rten bcas rim can du bskur ba phyag len du mdzad pas /
!
dang po sta gon la sa lha bum slob bzhi las /
dang po sa yi sta gon ni /
gang du bya ba'i gzhi der gtor ma dkar dmar gser skyems bcas dang /
seng ldeng gi phur bu sor brgyad pa dar dmar cod pan can /
dri'i chu bdud rtsi lnga sbyar dung phor sogs dgos pa'i yo byad rnams bshams la /
brgyud 'debs /
bsang chu /
sngon 'gro nang skor khro bo'i byang bu khrigs bsdebs kyi dbu nas byin brlab byang bu yan btang la /
bdag bskyed rgyas par bya ba 'am /
rang nyid skad cig gis gnyug ma'i he ru kaHdpal chen mngon rdzogs rgyal po rang snang gi yum dang bcas pa'i skur lam gyis gsal bar mos la /
gtor ma dkar dmar rgyan ldan gnyis las sngags kyis bsang /
swa b+hA was sbyang /
stong pa'i ngang las b+h+rU~M las rin po che'i snod zab cing rgya che ba'i nang du gtor ma kha dog dri ro nus pa phun sum tshogs par bsam /
A+o~M AHhU~M gis byin gyis brlab /
gtor ma dang po /
s+d+yA na pa ti k+She tra pA lany+tsa na maHsarba ta thA ga ta b+h+yo sogs gsum gyis bsngos la /
hU~M:
chos dbyings rang rtsal las shar ba'i :
snang ba sna tshogs sa bdag la :
dran snang so ma'i gtor ma 'bul :
glo bur snang ba'i sa 'di stsol :
b+hU mi pa ti ba liM ta khA hi :
zhes gsol /
sa gzung ba'i slad du dbang mchog gi phur bu thogs la /
rang gi thugs ka nas hrIHyig mar me ltar 'bar ba 'phros /
phur bu la thim pas de nyid dpal rta mgrin sku mdog dmar po dbyug to dang thod khrag 'dzin pa sku smad phur bu'i dbal can du gyur par bsam zhing /
A+o~M pad+mAn ta kr-ita phaT:
ces lan bdun bzlas nas sa gzhi la btab pas /
de las 'od zer 'phros sa gzhi la khyab pas snang srid thams cad bdag gi dbang du 'dus par bsam /
sa sbyong ba'i slad du /
rang gi thugs ka nas raM yaM khaM 'phros pas snod bcud kyi dngos 'dzin ma dag pa'i nyes skyon thams cad bsregs gtor bkrus te stong par sbyangs /
stong pa'i ngang las snod bcud snang srid thams cad 'og min bkod pa lhun grub kyi zhing khams chen por yongs su rdzogs par gsal la /
A+o~M swa b+hA wa shud+d+ha sarba d+harmaHswa b+hA wa shud+d+ho\u0f85 haM/
zhes bzla zhing lag g.yas pa'i sor mo lnga rdo rje rtse lnga par mos pas bskor zhing reg
/sa srung ba'i slad du /
gtor ma gnyis pa /
A+o~M sarba big+h+nAn na maHsarba ta thA ga te b+h+yo sogs nas /
i maM ga ga na khaM gr-ih+Ne daM ba lin+te swA hA/
zhes lan gsum gyis bsngos la /
hU~M:
rang byung snying po sgom pa la :
mi dbang ma rig bdud kyi tshogs :
rang rtsal rol pa'i gtor ma longs :
pha mtha' bral ba'i klong du dengs :
hU~M hU~M hU~M phaT:
ces dang sum+b+ha ni sogs drag sngags yungs thun tsham rngam dang bcas pas bskrad la /
hU~M:
dbyings rig zung 'jug cho 'phrul las :
snang zhing srid pas bsdus pa'i chos :
ye nas rang gsal srung ba'i gur :
ma bcos thig le chen por rdzogs :
hU~M hU~M hU~M badzra rak+Sha :
zhes srung 'khor bsgom /
sa 'dul ba'i slad du dri'i dung zhal thogs la /
hU~M:
chos dbyings yum gyi sa gzhi la :
rig pa thabs kyi bdud rtsi yis :
bde stong dngos grub 'dzin pa'i phyir :
zung du 'jug pa'i chag chag gdab :
pany+tsa a mr-ita maN+Da la hU~M:
zhes dkyil 'khor gyi gzhi la byang shar nas g.yas skor du khyem med par byug go /
!
//gnyis pa lha sta gon la /
dris byug pa'i maN+Dal che legs steng tshom bu dbus dang phyogs mtshams su rgyud lung gi khro bo gtso dgu /
de'i phyi rol rim bzhin gnas yul ma mo bcu drug sgo ba bzhi /
shar stod nas phyogs rer bdun bdun gyis dbang mo nyer brgyad tsam dngos su bkod la /
gzhan rnams mtshon byed 'bru'i sil ma bkram /
phyi'i phyogs mtshams su yan lag gi dkyil 'khor mtshon pa'i tshom bu brgyad bkod pa stegs bur bshams la phyi nang gi mchod pas mtha' bskor /
de steng steng khang zhi dkyil tshom bu zhe gnyis can yang dbus su steg la bkod nas /
nang skor khro bo'i byang bu khrigs bsdebs kyi mchod pa byin rlabs nas brten pa'i byang bu'i nang gter gzhung phyogs gcig gi dgongs pa zur byang ltar sbyar la bstod pa'i bar gtang ngo //
!
//gsum pa bum pa sta gon la /
rtsa ba dang yan lag gi dbang khrus kyi bum pa thams cad la gu gul bdug la yungs thun brab cing drag sngags bzlas pas bskrad la /
swa b+hA wa'i sngags brjod pas dri bzang gi chu gtsang dang nyer lnga dang so lnga'i rdzas skabs phyed par blugs /
A+o~M dz+nyA na bud+d+ha badzra rat+na pad+ma karma b+h+rU~M:
zhes mgul chings kha rgyan gzungs rdor sogs rgyan gyis spras pa stegs bur so so'i gnas tshon du bkod la gzungs thag btags /
rtsa dkyil dang ni yan lags so so yi //
bum pa rang byung gzhal yas khang chen dbus //
byol song pad+ma nyi zla'i gdan steng du :
sogs nas nang byang gi brten pa'i byang bu'i nang dgongs pa phyogs gcig pa'i zur byang sbyar la bstod pa'i bar dang /
gzungs thag blangs la /
rang srog sngags kyi 'od zer gzungs thag sogs brjod la spyi 'dus snying po dang /
yang snying ci nus tsam mam /
spro na sngags byang ltar rtsa lag gi bzlas pa yongs rdzogs gang 'tsham bzla /
stong tshigs dang /
'bru gsum gyis mchod yon phul ba'i rkyen gyis lha rnams 'od du zhu ste bum chu dang dbyer med du gyur /
ces brjod do //
!
//bzhi pa slob ma sta gon la sbyor ba /
'o ma can nam 'bras bu can gyi so shing sor bcu gnyis pa gas chag med pa'i rtse mo sor gnyis zlum po la me tog gis brgyan cing smad dbal ldan dri'i chus rlan pa dang /
maN+Dal pad 'dab bzhi par me tog gi tshom bu lnga bkod pa /
dri'i khyor chu /
dpung skud kha dog lnga bsgril rdo rje'i mdud pa gsum ldan /
ku sha che chung gi phon po /
til nag dang me chu /
dri'i dung zhal /
slob ma mchod pa'i nyer spyod bcas nye logs su bsdog
/zung du ma gyur pa'i slob ma rnams bos /
sgo'i phyi rol du khrus nas dbyung /
nang du zhugs pa na bgegs la gtor ma sbyin cing bskrad /
srung 'khor bsgom /
maN+Dal bkye bsdu byas nas /
sems bskyed gsal gdab /
mtshams sbyor gyi khyad par /
de la 'dir rang re rnams kyis rnyed par dka' ba'i dal 'byor gyi rten 'di lta bu thob pa ni dus res 'ga' tsam yin /
thob pa de yang yun du mi rtag cing myur du 'jig pa'i chos can yin pas de bas na myur ba nyid du dam pa'i chos la 'bad pa drag po ci nas kyang bya /
de yang shi ba'i rjes su las dkar nag gang bsags pa'i 'bras bu bde sdug la longs spyod cing /
zag bcas 'khor ba'i gnas 'dir bde ba ltar snang ba rnams kyang don du sdug bsngal gyi rgyu kho na las ma 'das pas /
des na khams gsum 'khor ba la nges par 'byung ba'i blo shugs drags su bskyed cing /
rgyu 'bras blang dor la phra zhing phra ba nas brtson pa lhur len pa gal che la /
blang zhing bsgrub par bya ba dam pa'i chos de la yang /
gdul bya'i khams dbang dang 'tsham par chos tshul bsam gyis mi khyab pa las /
re zhig spang gnyen gyi dbang du bsdu na /
sangs rgyas gsang ba'i rnam 'joms gzungs 'grel las /
sangs rgyas mchog gis chos gsungs pa //
'dul ba mdo sde mngon pa dang //
rig pa 'dzin pa'i sde bzhir gnas //
zhes sde snod bzhir dbye ba dang /
snga 'gyur rang skad thun mong min pa spyi mdo dgongs 'dus las /
lang ka'i bdag po gzhan yang gang //
don dam nges pa'i theg pa ni //
gsum du nges par bstan pa ste //
kun 'byung 'dren dang dka' thub rig
/dbang bsgyur thabs kyi theg pa 'o //
zhes gsum du snang ba las de re re la'ang gsum gsum du phye bas dgur 'gyur te /
kun 'byung 'dren pa'i theg pa ni /
nyan thos rang rgyal byang sems te mtshan nyid sde gsum dang /
dka' thub rig byed theg pa ni /
kri ya u pa yo ga ste phyi rgyud sde gsum dang /
dbang bsgyur thabs kyi theg pa ni /
rgyud ma hA yo ga
/lung a nu yo ga
/man ngag a ti yo ga ste nang rgyud sde gsum rnams su dbye ba dang /
lang kar gshegs pa las /
lha yi theg dang tshangs pa'i theg
/de bzhin du ni nyan thos dang //
de bzhin gshegs dang rang rgyal gyi //
theg pa tha dad par bshad do //
zhes mngon mtho'i theg pa lha mi gnyis /
nges par legs pa'i theg pa nyan rang byang sems gsum dang lngar dbye ba rnams su yod pas /
mdo rgyud de dag gi rjes su 'brangs nas nyams len mngon rtogs kyi rim pa so so'i lam rang rang gi lta sgom spyod pa'i nyams len rang rkya thub pa dang /
gsang sngags rdo rje theg pa rnal 'byor bla med kyi lam stegs su'ang bstan pas mthar thug sngags kyi lta spyod las gzhan du ma gyur pa yin zhing /


lam nyams len theg dgu de rnams rang rang gi gzhung dang mi 'gal bar bkral zhing 'jug sgo dbang gis smin par bya ba rgyas par snga 'gyur bka' ma lung a nu yo ga mdo tshogs chen 'dus pa dang /
bsdus pa'i tshul gter kha du ma las kyang 'byung ba'i bka' srol gnyis las 'dir zab mo gter gyi phyogs yin /
de la yang theg dgu yongs rdzogs kyi dbang bskur mang du bzhugs pa las /
'dir dam chos rdzogs chen sde gsum gyi nang skor /
chos thams cad chos nyid kun tu bzang mo'i klong las mi 'da' bar bstan pa klong dgu bam po nyi khri'i rgyud kyi bcud phyung ba /
man ngag gi rtsa ba sprul sku dga' rab rdo rje'i mdo lung chen po'i rgyud las btus pa'i rig 'dzin shrI siM ha'i man ngag gi khyad chos su bzhag pa /
rdzogs pa chen po sde gsum gyi nang skor rtsa ba klong sde'i yi dam khro bo mngon rdzogs rgyal po dang /
yan lag theg pa dgu bsgril gyi dbang ste /
gzhung las /
de ltar sde gsum nang skor gyi :
rtsa ba yan lag dkyil 'khor pa'i :
sngags kyi phreng ba dgongs pa bcas :
shrI siM ha'i thugs kyi bcud :
thun mong ma yin lung chen po'i :
bcud 'dril man ngag yang zhun 'di :
bai ro bdag gi thugs dam ste :
da lta spel phangs gter du sbas :
ma 'ongs mnga' bdag yab sras kyi :
sprul pa sgyu ma'i skyes bu zung :
dus kyi tha mar 'byung ba dang :
'phrad nas gzhan la phan par shog :
ces gsungs pa ltar /
'jam mgon nyi zla zung gcig gis nges gsang bstan pa'i me ro gso ba'i srog gi zungs su sa steng du snang bar mdzad pa dbang gi gter mdzod chen po zhes sngon 'gro sta gon 'jug pa'i chos la yan lag bcu /
yan lag sgo 'byed dang lam stegs theg rim dbang phreng bcas dgu dang /
rtsa ba mngon rdzogs nang rgyud yo ga gsum gyi dbang rim dgu bsgril gcig bcas bcu /
mtha' rten dang mtha' rdzogs yan lag gnyis bcas nyer gnyis 'byung ba'i dbang gi rim pa rnams dkyus gcig tu bskur ba la /
sta gon dang dngos gzhi gnyis las /
thog mar sngon 'gro sta gon gyi chos rnams zhu ba'i yon du maN+Dal 'bul ba zhu /
zhes brda sbyar la maN+Dal 'bul /
de nas lag gnyis snyim pa me tog gis bkang ste thal mo sbyar nas gsol ba 'debs pa 'di'i rjes zlos /
e ma ho :
'dren pa'i gtso bo bla ma rje :
bdag cag 'khor ba las sgrol phyir :
thar pa'i lam mchog ston pa dang :
thugs rjes brtse bar gzung du gsol :
lan gsum /
de ltar gsol ba btab pa la slob dpon gyis lan sbyin pa ni /
ho :
thar pa don gnyer skal ldan rnams :
tshur shog ji ltar 'tsham pa yi :
lam mchog bdag gis ston pas na :
skal pa ldan rnams spro ba skyed :

rgyud dag par bya ba'i slad du dmigs pa 'di bzhin mdzod /
chos thams cad kyi rang bzhin stong pa chen po sangs rgyas chos kyi sku /
rang mdangs ma 'gags par gsal ba dam pa'i chos /
sna tshogs ci yang shar ba dge 'dun te de lta bu'i gnas lugs yongs shes kyi ngang nas rig pa'i snang char /
mdun gyi nam mkhar skyabs gnas dkon mchog rtsa gsum rgya mtsho mngon sum bzhin du bzhugs pa'i spyan sngar /
rang gzhan sems can thams cad 'khor ba'i 'jigs pa las bsgral ba'i blos dwangs 'dod yid ches kyi dad pa drags po bskyed de /
deng nas gzung ste byang chub snying po'i bar du mi phyed gus pas skyabs su 'gro ba 'di'i rjes zlos /
ngo bo stong pa sogs lan gsum /
sems bskyed pa'i slad du /
sems can thams cad ye nas chos kyi dbyings rnam par dag pa bri gang 'pho 'gyur bral bar bzhugs pa la /
rang ngo ma shes pas bsgribs te bdag gzhan du sgro btags pa'i gnyis chos kyi 'khrul pas bcings pa'i 'gro ba rnams /
srid zhir mi gnas pa'i dpal chen rang byung khro bo'i rgyal po'i ye shes kyi klong du bsgral bar bya'o snyam pa'i blos /
phyogs lhung dang bral bar khyab gdal chen por sems bskyed pa 'di'i rjes zlos /
e ma ho chos dbyings sogs lan gsum /
slar yang zhing mchog de dag gi spyan sngar gsag sbyang spel gsum gyi gnad bsdus pa yan lag brgyad pa bgyi ba la /
chos dbyings mtha' dbus bral ba'i dus gsum gyi bde bar gshegs pa rnams la dmigs med lta ba'i ngang nas gnyis su med par phyag 'tshal zhing /
me long lta bu'i ye shes kyi klong du 'khor 'das kyi chos thams cad spang blang mtshan 'dzin med par sgrib bral du gsal ba'i snang srid thams cad mchod par 'bul ba dang /
dge sdig gi chos thams cad spang blang 'dzin med mnyam pa nyid kyi klong du gnas pa ma shes pas rgyu 'bras gnyis su 'dzin pa'i sdig ltung thams cad bshags pa dang /
chos can gyi snang cha ma 'dres so sor rtog pa'i ye shes kyi klong du phyogs dus kyi slob dang mi slob zag bcas zag med kyi dge chos thams cad rnam par rang rtsal du gsal ba la so so rang rig pas rjes su yi rang zhing /
bya ba grub pa'i ye shes kyi klong du gang la gang 'dul gyi 'dod rgu thams cad 'byung ba'i phrin las la 'bad med lhun grub chen por dbang 'byor pas /
rigs can gsum la blo rim dang 'tsham pa'i chos 'khor rgyun mi 'chad du bskor bar bskul ba dang /
srid zhir mi gnas shing bden gnyis dbyer med chen por chos gzugs kyi sku gnyis rtag par 'du 'bral med par bzhugs pa dang /
de las byung ba'i dge ba dam pas mtha' bral gzung 'dzin gyi sgrib pa phra rags las 'das pa'i chos dbyings ye shes chen po'i klong du mngon par byang chub par bsngo ba ste don de rnams dran bzhin pas rjes zlos /
dmigs mtha' bral ba'i sogs lan gsum /
de nas tshogs zhing dpang por bzhugs pa'i spyan sngar skyabs 'gro nas gzung /
nges 'byung gi blos so thar gyi sdom pa dang /
byang chub sems dpa'i nyes spyod sdom pa dang dge ba chos sdud sems can don byed kyi tshul khrims dang /
rdo rje theg pa bde gshegs rigs lnga'i phyi nang gsang ba'i sdom pa dang dam tshig rnams gzung bar bgyi'o snyam pas rjes zlos /
bde gshegs sras bcas dgongs su gsol :
bdag gis dkon mchog gsum bzung zhing :
de bzhin mkhan po pha ma dang :
dge ba'i grogs la bkur sti dang :
dge bcu phar phyin bdag gis spyad :
rigs lnga'i sdom pa ma lus gzung :
mgon pos lam mchog bstan du gsol :
lan gsum /
de ltar rgyud sdom ldan du byas pa la /
slob dpon gyis dkyil 'khor du 'jug par gnang ba sbyin pa ni /
de ltar yin na gsang sngags kyi :
dkyil 'khor dag tu 'jug rung yin :
brtag phyir sta gon legs par gyis :
zhes gdams te /
dang po dngos grub kyi ltas brtag pa'i phyir so shing sbyin pa ni /
maN+Dal tshom bu lnga ldan 'du byas la /
mkha' dbyings kyi rgyas so shing bzung ste rtse mos so brus pa ltar byas pas lus kyi sgrib pa dag cing bum dbang gi snod rung du byas la dngos grub kyi ltas brtag pa'i don du ltos pa med par 'di'i rjes zlos dang bcas te maN+Dal du 'dor ba zhu /
ho :
chos dbyings maN+Dal rnam par dag :
ye shes lnga yi tshom bur gsal :
bdag gi dug lnga ye shes su :
sangs nas skal pa mthong bar shog :
badzra hA sa ha :
zhes pas dor la /
ltas brtag pa ni /
phyogs bzhi dbus ni rigs lnga dang :
steng 'og mkha' sa'i dngos grub thob :
ma 'dzin ngan pas bshags shing bskyar :
zhes gsungs so /
khyor chu sbyin pa ni /
khyor chu lag g.yas su lan gsum byin pa hub gsum du btung zhing lhag mas khrus byas shing rgyab tu dor bas ngag gi sgrib pa dag nas gsang dbang gi snod rung du byas shing rmi lam brtag pa de gsal bar byas par mos /
dung zhal gyi chu thogs nas /
dri med khyor chu bdud rtsi'i mtsho :
rnam par dag pa khrus kyi chus :
bag chags ngan pa sangs gyur nas :
skal bzang rmi lam mthong bar shog :
las sngags rdor sems snying po bzla bzhin du sbyin /
srung skud bcing ba ni /
las sngags rdor sems snying pos bsngags te /
bar chad bsal phyir las sngags kyis :
bsngags pa'i rdo rje'i srung skud btags :
zhes gsungs pa ltar phrin las kyi lha yi rang bzhin du byin gyis brlabs pa'i srung skud skyes pa'i dpung pa g.yon dang bud med kyi g.yas su bcings pas khams kyi sgrib pa sbyangs shing sher dbang gi snod rung du byas te rmi lam brtag pa'i bar chad srung bar mos /
rmi lam brtag pa mi 'khrug pa'i phyir du d+hI dang khaM las byung ba'i ku sha'i chun po sngas dang stan gyi don du sbyin pa dang rmi lam dngos brtag dgos par gdams pa ni /
hU~M:
thabs kyi d+hI las skyes pa dang :
shes rab khaM las skyes pa yi :
gtsang zhing dge ba'i sngas stan la :
nyal te lha la sems bzung la :
bzang ngan gang byung bdag la ston :
gang yang chos nyid klong la zhog :
badzra d+hI khaM:
zhes pas sbyin /
sdig sbyong ni /
til dang me chu bsham la /
khyed rang dbang gis smin par byed pa'i 'gal rkyen sdig sgrib sbyang ba'i slad du dmigs pa 'di bzhin mdzod /
tha mal lus kyi rkang mthil la :
yaM dang lte bar raM snying gar :
sdig pa kaM yig rnam par gnas :
slob dpon thugs ka'i 'od zer gyis :
yaM raM rlung me'i sbyor ba yis :
kaM yig slob ma'i sna nas thon :
til la bstims la sdigs mdzub kyis :
ye shes me dang chu la sbyangs :
A+o~M sarba pA paM a pa na ya bi shud+d+he swA hA:
zhes pa'i sngags lan kha yar gyis til bsregs mthar me chur dor /
de ltar sgo gsum rdo rje gsum du dag cing dbang shes lha yi rol par shes pas smin rung du byed pa'i phyir khyed rang skad cig gis rdo rje sems dpar gsal ba'i gnas gsum du dri yi thig le bya ste /
A+o~M AHhU~M:
zhes gnas gsum du dri yi thig le bkod /
'bru gsum la bsgoms rgyal rnams kyi :
gsang gsum byin rlabs thams cad bstim :
de nyid la nye bar spyod pa rnams kyis mchod par gyur /
A+o~M badzra puSh+pe sogs nas /
nai bid+yA'i bar gyi mchod pa rnam lngas mchod /
zam mo'i chos bshad pas spro ba skyed pa ni /
'jig rten du ni kun mkhyen dag
/u dum wA ra'i me tog bzhin //
brgya lam na ni res 'ga' zhig
/'byung 'gyur yang na mi 'byung ngo //
gsang sngags spyod pa'i tshul 'di ni //
de bas kyang ni dkon pa ste //
bu yis blo gros 'di gyis shig
/kye rigs kyi bu rnams 'jig rten na u dum wA ra'i me tog brgya lam na 'byung srid kyi de bas sangs rgyas 'jig rten du 'byon pa dkon /
byon kyang chos gsungs pa dang khyad par theg chen gsungs pa dkon /
de las kyang gsang sngags rdo rje theg pa gsungs pa ni shin tu dkon pas rnyed par dka' zhing /
rnyed na don che ba dkyil 'khor chen po lan gcig mthong bas kyang bskal pa bye bar bsags pa'i sdig pa 'dags par gsungs na /
dkyil 'khor du zhugs nas dbang bskur ba tshul bzhin thob par gyur na smros kyang ci dgos te /
thabs mang dka' ba med pa'i tshul gyis ring por mi thogs par bla na med pa sangs rgyas kyi go 'phang bde blag tu 'thob par byed pa myur lam rdo rje theg pa'i rigs su skyes pa ni khyed rnams kyis rnyed pa legs par rnyed pa yin pas /
spro ba chen po skyed la yang dag pa'i blo gros dang bsam pa de las nam yang mi 'gyur bar gyis shig
/'di mtshams dngos sta sbrel na 'og gi dngos gzhi'i lo rgyus la 'jug cing /
de ltar na 'og gi snyan gsan dbab pa sogs lha sta'i rjes rim rnams kyang gong gi lha sta grub mtshams rang du bya'o /

/dkyus su /
dngos gzhi dbang bskur ba'i cho ga sang nyin 'byung ba lags pas dge ba'i rtsa ba gzhan don du bsngo ba zhu /
bsod nams 'di yis sogs kyis dge ba bsngos te slob ma rnams rang gnas su gtang /

slob dpon gyis sta gon gyi lha la snyan gsan dbab pa ni /
pus btsugs kyis 'dug la spos 'thul zhing dril bu 'khrol bas /
hU~M:
bde gshegs rgyal ba dgongs su gsol :
rig pa 'dzin pa bdag gis ni :
thugs rje'i dkyil 'khor bri 'tshal gyis :
'gro ba'i don du gnang du gsol :
ces bri zhing bsgrub par gsol ba btab la mchod bstod sngon du 'gro bas /
'degs pa'i rgya dang bcas /
A+o~M badzra ut+tiSh+Tha /
zhes pas /
sta gon gyi lha rnams bar snang 'od kyi drwa bar bzhugs par mos /
tshom bu dang mchod pa rnams bsdu /
phyir nangs slob ma rnams kyis rmi lam dge ba'i mtshan ma mthong na zhen pa med pa'i sgo nas gzengs bstod /
ci yang ma mthong na 'bring /
ngan na zhi ba'i sreg blug sogs zlog pa'i thabs bya zhing /
gtso bo chos nyid sgyu ma lta bur shes pas bden med kyi rgyas btab pas bzlog go

/spro na skabs 'dir phyi bshags kyi rigs kyang spyi ltar gang 'grub bya bar gsungs so //
!
//gnyis pa dngos gzhi la gsum /
dbang rten dkyil 'khor bsham pa /
dbang don sgrub mchod /
dbang skur ba dngos so //
dang po ni /
stegs kyi khar 'di'i ras bris dngos sam bka' ma'i 'dus mdo'i ras bris lta bu yod na bkram /
med na tshom bu gong bzhin bkod /
de'i steng many+dzi'i khar sngar sta gon byas pa'i bum pa rnams rang gnas so sor /
phyogs bzhir thun mong rig pa'i dbang rdzas lnga dang 'dzom na gsang mtshan shog dril /
mngon rdzogs rgyal po gtso 'khor dgu'i lha tsaka
/mnga' gsol chas /
gsang thod /
rig tsaka
/man shel rnams rtsa dbang dang /
mtha' rten sgrub rdzas la sman gyi pho brang /
mar me gling dgu /
khram shing dang 'khor lo /
rta zhal /
phur bu /
mdos gtor /
mtha' rdzogs la zhal zas sna tshogs rnams bsham /
rtsa dkyil gyi srung ra'i nang khyams la byang shar nas brtsam ste g.yon skor du /
sgo 'byed dbang la /
khrus bum /
bye yungs /
phyag rdor sku tsaka dang dmyal ba yi dwags dud 'gro lha min thub pa bzhi'i tsaka li lnga /
nub byang du lha mi gnyis kyi /
mi yi theg par /
khrus bum /
'khor los bsgyur rgyal sde lnga'i tsaka li gcig
/lha la /
bum pa /
lha bu dam pa tog dkar la 'khor tshangs pa brgya byin lha mo sgyu 'phrul rnams kyi sku tsaka gcig
/lho nub tu nyan thos la /
bum pa /
rab byung chas /
ston pa nyan thos bzhis bskor sku tsaka gcig
/shar lhor rang rgyal la /
bum pa /
rang rgyal gtso 'khor gyi sku tsaka
/rten 'brel bcu gnyis kyi gzugs bris tsaka li /
byang du byang sems la /
bum pa /
sems dpa' brgyad kyi sku tsaka
/ral gri dang sman gru dung bcas bris pa'i tsaka li /
nub tu kr-i ya la /
khrus bum nyer lnga'i rdzas ldan /
ston pa la bkra shis lha mo brgyad kyis bskor ba'i sku tsaka gcig
/rnam bum /
dbu rgyan /
rigs gsum longs sku'i chas can sku tsaka gcig
/lho ru u b+ha'i dbang la /
bum pa /
dbu rgyan /
rdor dril /
dbyangs gsal bkod pa'i sngags byang /
rnam snang dang snang mtha' mi bskyod rin 'byung bcas longs sku'i chas can rigs bzhi'i sku tsaka gcig
/shar du yo ga'i dbang la /
bum pa sogs rigs dbang lnga /
rnam snang zhal bzhi phyag gnyis mnyam gzhag 'khor lo dbyings phyug sems skyil gyis mdun du bzhugs pa dang /
rigs bzhi yab rkyang longs sku'i chas mnyam gzhag rang rtags rdor skyil can gyi sku tsaka
/rigs bzhi'i yum bzhi phyag g.yas gar rgya g.yon rang rtags sems skyil can rnams kyi sku tsag bcas gsum /
kun rigs gzungs kyi sngags byang /
me long /
mnga' gsol chas bcas /
de ltar yan lag sgo 'byed dang lam stegs theg rim dbang rdzas rnams rtsa dkyil gyi phyogs mtshams rnams su g.yon skor gyis bshams pa phyag len bsdus pa gter gzhung rtsa ba'i dgongs don ltar ro //
de rnams kyi phyi rol du sman gtor rak+ta sogs phyi nang gi mchod pas bskor zhing tshogs kyi yo byad rgyas par bshams /
dam chu dang gser thur mig dar me tog phyag shing sogs kyang 'du bya'o ///
/
!
gnyis pa dbang don sgrub mchod ni /
dngos sta mi sbrel na 'dir brgyud 'debs dang bsang chu sngon 'gros /
nang skor khro byang gi dbu nas bya /
sbrel na mi dgos /
nang skor yi dam khro bo'i byang bu khrigs bsdebs kyi mchod pa byin rlabs kyi byang bu nas lha skyed brten byang skabs gter gzhung gi dgongs pa phyogs gcig pa'i ldeb 'phyang sbyar nas /
spyan 'dren skabs sngar sta gon gyi nam mkha'i lha yang bstims la /
bstod pa'i mjug tu dzapa? khang dbye ba ni /
A+o~M ru lu ru lu hU~M b+h+yo hU~M:
phaTa? dza :
dbang gzhung las /
theg pa dgu yi dkyil 'khor rnams :
rtsa ba'i 'khor gyi tshul du bsgom :
dper na rtsa ba'i shel gcig la :
tho phyir 'ja' tshon shar bzhin bsgom :
zhes gsungs pa ltar /
chos nyid lta ba'i klong du theg dgu'i yon tan gzhir rdzogs thams cad dkyil 'khor gyi lha yi rol par shar ba'i nges pas yan lag gi dkyil 'khor du bkod pa'i bum pa sogs dbang rdzas rnams ye shes kyi rol par shes pas lta ba'i ngang bskyangs te bzlas pa bya ba gal che zhing /
rnam pa tsam du /
mdun bskyed ye shes rang snang gi gzhal med khang chen po'i steng khang bum pa'i nang gi nam mkhar zhi ba rdo rje dbyings kyi lha tshogs bzhi bcu rtsa gnyis ma 'dres tshom bu gsal rdzogs dang /
dkyil 'khor phyi ma'i khrag khyams la 'jig rten ma mo bdun brgya nyi shu khro mo'i chas can phyogs rer brgya dang brgyad cu re phyogs mdog gtso la gus tshul thal mo sbyar ba /
dkyil 'khor phyi khyams rta babs thad kyi bar snang la brgyud gsum rig 'dzin bla ma bye ba sa ya sprin ltar gtibs pa /
phyi khyams pad+ma'i ra ba'i nang gi 'jig rten pa'i 'khor yug la 'gro ba rigs drug gi steng gi nam mkhar byang sems nyan rang drang srong grub pa rnams gnas pa /
kun gyi phyi rol rdo rje'i srung gur nang gi ri rab kyi steng la lam stegs theg pa 'og ma'i yan lag gi dkyil 'khor rnams gsal ba ni /
rang rang gi rigs dang mthun pa'i dkyil 'khor gzhal yas so so'i nang du /
byang shar du ngan song kun 'dren sgo 'byed phyag rdor gyi dkyil 'khor la gsang bdag khro bo'i rgyal por 'khor ngan 'gro'i 'dren ston rnam gsum sprul sku'i tshul dang lha min gyi ston pa rgyal po'i chas can bzhi /
nub byang du lha mi'i theg pa'i dkyil 'khor la /
mi yi ston pa zas gtsang sras 'khor los bsgyur ba'i chas can la 'khor gser dngul zangs lcags kyi 'khor sgyur rang 'dra bzhi dang /
lha yi ston pa dam pa tog dkar rgyal po'i chas can la 'khor tshangs pa gdong bzhi dang dbang po brgya byin lha mo sgyu 'phrul ma dang bcas pa /
lho nub tu nyan thos theg pa'i dkyil 'khor la ston pa thub dbang mchog gi sprul sku'i tshul la 'khor nyan thos chen po nye bar 'khor dang shA ri'i bu mong gal bu kun dga' bo rnam pa bzhi /
shar lhor rang rgyal theg pa'i dkyil 'khor la ston pa rang sangs rgyas dgra bcom pa rab byung gi tshul can gtso bo'i sku las me 'bar ba dang /
'khor mi rtag don rtogs sku las chu 'khrugs /
stong nyid don rtogs mkha' la bzhugs pa dang /
gzhan yang mi rtog don rtogs /
'jigs pa med pa /
snang ba'i chos la mi zhen 'od 'bar sogs rdzu 'phrul ston pa /
byang du byang sems theg pa'i dkyil 'khor la nye sras brgyad sogs byang sems sems dpa'i cha byad can /
nub tu bya ba'i rgyud kyi theg pa'i dkyil 'khor la gtso bo ston pa gser mdog mya ngan med dpal dang rigs gsum longs spyod rdzogs sku la rma bya can sogs bkra shis lha mo brgyad kyis bskor ba /
lhor spyod pa'i rgyud kyi theg pa'i dkyil 'khor la gtso bo rnam par snang mdzad dang /
snang ba mtha' yas /
mi bskyod pa /
rin chen 'byung ldan te rgyal ba rigs bzhi longs spyod rdzogs sku'i chas can /
shar du rnal 'byor rgyud yo ga rnam snang rdor dbyings la gtso bo rnam snang dkar po zhal bzhi phyag gnyis mnyam bzhag mtshan rdzogs 'khor lo /
yum dbyings phyug ma sems skyil gyis mdun du bzhugs pa /
'khor yab rigs bzhi rang mdog longs sku'i chas can mnyam gzhag rang rtags rdor dkyil /
yum bzhi rnams phyag g.yas gar rgya dang g.yon rang rtags /
zhabs sems skyil rigs kyi kha dog can no //
de ltar yan lag gi dkyil 'khor de rnams kyang dwangs pa'i mkha' la 'ja' tshon shar ba ltar bkra lam gyis gsal bar gyur /
zhes brjod nas rang 'dra'i skal mnyam gyis 'di bzhin mos pas gsal 'debs gnang ba gal che snyam zhing /
nang skor khro bo'i sngags byang gter gzhung ltar so so'i dzapa? dmigs bcas /
rtsa dkyil yan lag dang bcas pa'i bzlas pa'ang sbyar /
dngos sta sbrel skabs bum pa bsgrubs zin ma thag pa yin pas nges par mi dgos kyang /
spro zhing gal che'i nan tan byed na dang /
mi sbrel skabs ni sngar sta gon skabs bzhin slar nges par bya'o //
sman gyi pho brang la dmigs te bdud rtsi sman sgrub ngag 'don gter gzhung gi zhi ba dang /
khro bo la /
dbyings kyi b+han+d+ha sogs nas bzlas pa dang /
sman srung spyan drangs rtogs bsal bcas tshang ma bsdus tsam bya /
bka' gter srung ma'i gtor bsngo /
tshogs mchod skong bshags bcas zab rgyas dang /
las bum la rdor sems bskyed pa'am snying pos brlab /
bdag 'jug mdor bsdus zur byang ltar ram /
rig pa'i me tog dor zhing gnang ba zhu ba rnams grub par bya'o //
!
//gsum pa dngos gzhi'i dbang bskur ba dngos la /
yan lag sgo 'byed dang lam stegs sogs theg rim dgu sgril gyi dbang dang /
rtsa ba nang rgyud gsum sgril gyi dbang /
mtha' rten sgrub rdzas dang mtha' rdzogs zhal zas kyi dbang bcas yod pa las /
dang po ni /
sngar sta gon byas pa'i slob ma rnams sgo drung du bos la khrus nas dbyung /
nang du zhugs nas gral la 'khod pa dang bgegs gtor bsngos la bskrad cing srung 'khor bsgom /
maN+Dal bkram bsdu dang sems bskyed gsal btab la /
chos bshad spyir sta gon skabs bzhin las khyad par ni /
de yang snod bcud dbyings ye gnyis med kyi dkyil 'khor du rang shar ba bde stong zung 'jug gi ye shes lam byed a nu lung gi mdo bzhi la sogs pa'i dgongs pa /
dbang gi chu bo bzhi rgyun ma chad pa 'phags pa'i yul du rgyal po dzaHlas brgyud pa /
gnubs sangs rgyas ye shes rin po ches rgya bal bru sha sogs kyi slob dpon bzhi las /
dbang rgyud bshad man ngag dang bcas pa gsan pa'i rgyun snga 'gyur bka' ma'i ring lugs ma nyams par bzhugs pa'i dgongs pa dang mi 'gal zhing /
bskyed rdzogs nyams len gyi rim pa rdzogs pa chen po klong sde'i man ngag ltar bkral pa'i yi dam mngon rdzogs rgyal po theg pa rim dgu'i dkyil 'khor yongs rdzogs kyi dbang bskur tshul /
zab mo gter gyi bka' bab las byung ba'i sngon med ngo mtshar rmad du byung ba'i gsang ba'i lam khyad par du 'phags pa ste /
de yang dbang gi ngo bo ni /
rgyu gnyis rkyen bzhi tshogs la brten nas go 'phang gi chos rgyud la 'jog pa'i las kyis rgyud kyi dri ma byang ba'am nyams smad par byas shing /
thar pa'i myu gu mngon du skyes pa'am skye nges kyi sa bon khyad par can gsos thebs pas /
lam sgom rung dang 'bras bu thob rung gi nus pa mthu can du smin par byed pa ste /
sa bon gsos thebs pa'i cha de sngags kyi sdom pa'ang yin la dam tshig kyang yin no //
nges tshig ni /
a b+hi Shiny+tsa'i sgra las drangs na /
mngon par gtor bas na dbang ste /
sbyang bya sgo gsum gyi dri ma gtor zhing 'khrud par byed pa'i phyir dang /
yang mngon par blugs pas na dbang ste /
lam sgom rung dang 'bras bu thob rung gi nus pa khyad par can rgyud la 'jog pa'i phyir /
de ltar yang brtag gnyis las /
gtor dang blugs pa zhes bya ba //
des na dbang zhes brjod par bya //
zhes gsungs /
dbye na dbang don bsdus pa las /
rjes 'jug las kyi dang po la //
chu bo bzhi yi dbang bskur ba //
yo ga la sogs theg drug la //
phyi dbang rgyud kyi chu bos bya //
bskyed pa ma hA yo ga la //
nang dbang 'byung ba'i chu bos bya //
rdzogs pa a nu yo ga la //
sgrub dbang grags pa'i chu bos bya //
rdzogs chen a ti yo ga la //
gsang dbang rdzogs pa'i chu bos bya //
zhes gsungs pa ltar /
theg rim dgu'i dbang rnams spyir bzhugs shing /
nang gses kyi dbye ba yan lag sgo 'byed dang lam stegs sogs phyi rgyud dbang rim dgu dang /
yan lag can rtsa ba mngon rdzogs nang rgyud yo ga sum sgril gyi dbang mtha' rten rdzogs dang bcas pa rnams rim par bsgrub par bgyi ba la bdag nyid kyi bgyi 'os rigs grub nas /
khyed rang rnams kyi ngo skal du gyur pa thog mar dbang bskur gsan pa'i yon du maN+Dal phul /
sta dngos ma sbrel na 'dir skyabs sems tshogs gsag sdom gzung rnams sta gon skabs ltar bya'o //
de nas thog mar sgo 'byed phyag rdor ngan song kun sbyong gi dbang bskur ba ni /
ngan song gi gnas nas drang ba'i phyir gsol ba gdab pa 'di'i rjes zlos mdzod /
kye ma kyi hud rdo rje 'dzin :
'gro mgon thugs rjes bdag skyobs shig :
dbang mchog rgyal po bsgrag tu gsol :
slad nas mi 'chab mi sbed do :
lan gsum /
de la slob dpon gyis lan gsol ba ni /
bu 'dir shog cig rigs kyi bu :
rang gi nyams dang zlas nyams kyis :
ngan song gnas su ltung pa las :
skyob phyir dbang mchog sbyin par bya :
zhes gnang ba bstsal nas /
mngon rdzogs rtsa ba'i dkyil 'khor chen po'i mtha' yi dur khrod kyi phyi dang srung ba'i ra ba'i nang gi byang shar ngan song sbyong ba'i dkyil 'khor nas gtso bo gsang ba'i bdag po ngan song kun 'dren gyi lha tshogs 'khor dang bcas pa nam mkha' gang bar byon nas slob dpon dang dbyer med pas /
bum pa bdud rtsis gang ba'i ye shes kyi chu rgyun gyis spyi bo nas khrus mdzad pas dug gsum rgyu 'bras dang bcas pa dbyings su dag par mos shig
/byang shar gyi bum pa thogs te /
hU~M:
byang shar dkyil 'khor chen po nas :
phyag na rdo rje dbyings nas bzhengs :
bkra shis khrus kyi bum pa 'dir :
rgyal ba kun gyi thugs rje'i chus :
slob ma'i dug gsum sgrib sbyangs nas :
na raka gnas rnams dong sprugs shog :
A+o~M badzra pA Ni hU~M phaTa?:
khrus bya /
sngags de brjod cing yungs dkar gyis brab /
sdig sgrib thams cad ye shes kyi mes bsregs /
byang sems kyi chus bkrus shing sbyangs par bsam /
slob dpon gsang ba'i bdag po yi :
phyag g.yas nyi ma la gnas pa'i :
sor mor A+o~M hU~M trAM hrIHA:
g.yon pa zla ba la gnas pa'i :
sor mor mUM lAM mAM pAM tAM:
rigs lnga yab yum skur gyur pa :
thal sbyar bsnol bsdams kyis /
A+o~M badzra su ra ti :
A+o~M badzra any+dza li :
A+o~M badzra ban+d+ha baM:
rigs lnga yab yum sbyor ba yis :
dmyal ba yi dwags dud 'gro ru :
skye ba'i sdig sgrib sa bon sbyangs :
thal mo gzengs bskum bkrol ba'i phyag rgya bcas te /
A+o~M da ha da ha sarba na ra ka ga te he tuM hU~M phaTa?:
A+o~M pa tsa pa tsa sarba pre ta ka ga te he tuM hU~M phaTa?:
A+o~M ma tha ma tha sarba tir+Ya ka ga te he tuM hU~M phaTa?:
sngags gsum brjod /
des slob ma rnams ngan song gi gnas las thar bar byed pa sbyor ba sdig sgrib dag byed kyi dbang gis rgyud snod rung du byas nas lha tshogs rnams kyi ye shes phyag rgya'i sku yis dbang bskur bar mos shig
/sku rnams kyi dbang rim par bskur te /
hU~M:
gsang ba'i bdag po rdo rje 'dzin :
zhal gcig phyag gnyis sku mdog mthing :
rdo rje dril 'dzin khro bo'i rgyal :
thar par 'dren pas dbang bskur ro :
A+o~M badzra pA Ni kA ya a b+hi Shiny+tsa A+o~M:
hU~M:
dmyal ba 'dul mdzad chos kyi rgyal :
sprul sku ston pa'i tshul bzung bas :
zhe sdang sdig sgrib 'joms par mdzad :
de bzhin gshegs pas dbang bskur ro :
A+o~M mu ne ye kA ya a b+hi Shiny+tsa A+o~M:
hU~M:
yi dwags 'dul mdzad kha 'bar rgyal :
sprul sku ston pa'i tshul bzung bas :
'dod chags sdig sgrib 'joms par mdzad :
de bzhin gshegs pas dbang bskur ro :
A+o~M mu ne sruM kA ya a b+hi Shiny+tsa A+o~M:
hU~M:
dud 'gro 'dul mdzad seng rab brtan :
sprul sku ston pa'i tshul bzung bas :
gti mug sdig sgrib 'joms mdzad pa'i :
de bzhin gshegs pas dbang bskur ro :
A+o~M mu ne k+ShaM kA ya a b+hi Shiny+tsa A+o~M:
zhes ngan 'gro'i gnas gsum sbyangs rjes /
slar yang gsang ba'i bdag po 'khor dang bcas pas khrus mdzad pas nyon mongs pa phrag dog dang log lta'i sdig sgrib rgyu 'bras rnams bkrus shing sbyang par mos shig
/slar yang byang shar gyi bum pa thogs nas /
hU~M:
byang shar dkyil 'khor chen po nas :
phyag na rdo rje dbyings nas bzhengs :
bkra shis khrus kyi bum pa 'dir :
rgyal ba kun gyi thugs rje'i chus :
slob ma'i phrag dog sgrib sbyangs nas :
lha min gnas rnams dong sprugs shog :
A+o~M badzra pA Ni hU~M phaTa?:
ces khrus byas rjes /
lha min gyi thub pa gtso 'khor bzhi'i dbang bskur zhing byin gyis brlabs par mos la /
sku thogs te /
hU~M:
phrag dog rab tu 'joms pa dang :
rtag chad gnyis kyi mtha' bsal mdzad :
gzugs can mu stegs la sogs pa'i :
lta log sum brgya drug cu dang :
gzugs med lha min mthu chen 'joms :
lha min bcom ldan thags bzang ris :
rgyal po'i cha lugs 'khor lo 'dzin :
ded dpon bzhi yi tshogs rnams kyis :
log lta 'joms phyir dbang bskur ro :
A+o~M mu ne trUM kA ya a b+hi Shiny+tsa A+o~M:
des yan lag dang po thar pa'i sgo 'byed kyi dbang grub nas /
yan lag gnyis pa mi yi theg pa dge bcu ston pa'i dbang bskur ba la /
dkyil 'khor chen po'i nub byang gi smad nas mi yi thub pa shAkya'i rgyal po gtso 'khor rnams kyis rin po che'i bum par /
ston pa zas gtsang sras sogs sangs rgyas kyi byin rlabs bdud rtsis gang bas dbang bskur bas ma dag pa'i cha bkrus shing dag pa ye shes kyi byin rlabs thob par mos mdzod /
nub byang gi bkra shis bum pa thogs la /
hU~M:
bkra shis bum pa kun tu dge ba'i khrus :
mdzangs shing blo gros ldan par bya ba'i phyir :
sangs rgyas byin rlabs bdud rtsi chu yi mchog :
deng 'dir skal ldan rnams la dbang bskur ro :
A+o~M sarba ta thA ga ta a b+hi Shiny+tsa hU~M:
'gro 'dul mi yi ston pa zas gtsang sras shAkya'i 'khor los bsgyur ba'i rgyal po la gser dngul zangs lcags kyi 'khor los bsgyur rgyal bzhi'i 'khor dang bcas pas byin gyis brlabs par gyur :
sku thogs la /
hU~M:
'dod chags 'joms mdzad bcom ldan shAkya'i rgyal :
zas gtsang sras po khye'u mdzes pa'i gzugs :
lta bas chog mi shes pa rgyal po'i tshul :
dang po gser gyi 'khor los bsgyur ba'i rgyal :
gnyis pa dngul gyi 'khor los bsgyur ba'i rgyal :
gsum pa zangs kyi 'khor los bsgyur ba'i rgyal :
bzhi pa lcags kyi 'khor los bsgyur ba'i rgyal :
'jig rten mi yi rgyal po sde lnga yis :
bkra shis rnam par dge ba'i dbang bskur bas :
skyon spang legs pa'i yon tan sgrub pa yi :
dge bcu phun sum tshogs pa'i dbang thob shog :
A+o~M mu ne sruM kA ya a b+hi Shiny+tsa A+o~M:
yan lag gnyis pa mi'i theg pa :
yongs su rdzogs pa'i dbang ldan gyur :
des mngon mtho'i dang po mi yi theg pa'i lam dang yon tan thams cad rdzogs par byas pa la /
yan lag gsum pa lha yi dge bcu ston pa'i phyir /
dkyil 'khor chen po'i nub byang gi stod nas lha yi theg pa'i dkyil 'khor gyi lha tshogs rnams kyis dag gtsang ye shes kyi bdud rtsis gang ba'i bum pas spyi bo nas dbang bskur zhing bkrus par mos mdzod /
slar yang nub byang gi bkra shis bum pa thogs te /
hU~M:
cir yang 'gyur ba'i sna tshogs cho 'phrul las :
bkra shis bum pa khrus kyi gzhal yas khang :
lha yi bya ba thog mar dag byed khrus :
'jig rten chos tshul de dang mthun pa'i phyir :
dge ba'i khrus chab gtsang mas dbang bskur ro :
A+o~M sarba ta thA ga ta a b+hi She ka te sa ma ya shrI ye hU~M:
lha yi ston pa bcom ldan dbang po brgya byin 'khor dang bcas pas dbang bskur bas zhi lhag gi ting nge 'dzin gyi yon tan khyad par can rgyud la skyes par bsam /
sku tsaka thogs la /
hU~M:
nga rgyal 'joms mdzad bcom ldan brgya byin ni :
dam pa tog dkar lha yi rgyal po'i tshul :
kun la dbang bsgyur tshangs pa gdong bzhi dang :
srid pa'i mes po lha dbang brgya byin ni :
kun tu dge ba lha yi tshogs kyi rje :
kun tu mdzes pa lha mo sgyu 'phrul ma :
lha yi dge bcu phun sum tshogs gyur pa'i :
'jig rten lha dbang rnams kyi dbang bskur ro :
A+o~M mu ne kreM kA ya a b+hi Shiny+tsa A+o~M:
yan lag gsum pa lha'i theg pa :
yongs su rdzogs pa'i dbang ldan gyur :
des thog ma'i lam stegs sor bzhag lha mi'i theg pa'i dbang grub nas /
da ni yan lag bzhi pa nyan thos theg pa'i dbang bskur ba ni /
dkyil 'khor chen po'i lho nub nyan thos theg pa'i dkyil 'khor gyi gtso bo shAkya thub pa mchog gi sprul pa'i sku gtso 'khor rnams kyis lam gyi mi mthun phyogs sbyang ba'i phyir /
rin po che'i bum pa bdud rtsis gang bas khrus mdzad pas /
rgyal ba shAkya'i dbang po sku bltams pa dang lha rnams kyis khrus gsol ba bzhin dge legs kyi dpal rgyas par gyur par mos /
lho nub kyi bum pa thogs la /
ho :
rgyal ba 'jig rten la ni sku bltams tshe :
lha yi rgyal po rnams kyis khrus gsol ltar :
rnam par rgyal ba'i bum pa khrus kyi mdzod :
'jig rten kun tu shis pa dang po'i dbang :
A+o~M sarba ta thA ga ta a b+hi She ka te sa ma ya shrI ye hU~M:
skal bzang 'dren pa rnams kyis 'gro ba 'dul ba'i don du bzhes pa'i thar pa'i rgyal mtshan chen po chos gos rnam pa gsum dang /
sbyangs pa'i yon tan gyi rten lhung bzed 'khar gsil la sogs 'tsho ba'i yo byad sprul sku chags bral gyi chas rnams kyis dbang bskur bas tshangs par spyod pa bslab pa gsum gyi yon tan mngon du gyur par mos /
chos gos gsum sogs rab byung chas gtad la /
ho :
rab tu byung zhing tshangs par spyod pa'i tshe :
chos gos rnam gsum lhung bzed 'khar gsil dang :
spyi blugs chu snod chu tshags la sogs pa'i :
rab byung cha lugs chas kyis dbang bskur bas :
tshangs par spyod pa'i sdom pa yongs rdzogs shog :
mnyam med thub pa'i dbang po ston pa 'khor dang bcas pas dbang bskur bas nyan thos kyi lam yongs su rdzogs pa'i yon tan mngon du gyur par mos /
thub dbang 'khor bcas kyi sku tsaka gtad de /
hU~M:
ston pa'i rgyal po bcom ldan shAkya thub :
gser mdog sa gnon mnyam gzhag mtshan dpes spras :
tshul khrims phun sum tshogs pa nye bar 'khor :
mngon par shes pa ldan pa shA ri'i bu :
rdzu 'phrul khyad par 'phags pa mo'u gal bu :
rgyal ba'i rim gro nyan thos kun dga' bo :
gzhan yang nyan thos dge slong dpag med pas :
dbang bskur tshul khrims mtha' ru phyin par shog :
A+o~M mu ni mu ni ma hA mu ni shAkya mu ni kA ya a b+hi Shiny+tsa A+o~M:
'o rigs kyi bu dkon mchog rin po che rnam pa gsum la skyabs su ma song na srid pa'i g.yang sa las nam yang mi sgrol bas /
khyed rnams la ston pa sangs rgyas 'khor bcas kyi sku yi dbang bskur /
'phags pa'i dge 'dun gyi rjes su slob phyir rab tu byung ba'i chas kyis spras /
rtogs pa'i chos bslab pa gsum ldan du byed par lam bden lung 'bogs pa'i tshul du dbang bskur pas /
srid pa'i mtha' las grol ba'i dbang thob pa'i don sgrog pa la snyan gtod 'tshal /
e ma :
lha mi'i theg pa dge ba bcu spyad kyang :
dkon mchog gsum la skyabs su ma song bas :
'khor bar 'phags pa nam yang mi 'gyur zhing :
dge sdig spang blang tsam las lta ba med :
nyan thos lta ba bag yod tshul bzhin las :
chos kyi bdag med phyed tsam rtogs pa dang :
gang zag bdag med rtogs pa skad cig ma :
de las gzhom med gzhan du stong par lta :
d+harma a b+hi Shiny+tsa hU~M:
yan lag bzhi pa nyan thos theg :
yongs su rdzogs pa'i dbang ldan gyur :
yan lag lnga pa rang rgyal gyi theg pa'i dbang bskur ba la /
dkyil 'khor chen po'i shar lho'i rang rgyal dkyil 'khor gyi gtso 'khor rnams kyis lha yi bdud rtsis gang ba'i bum pas dbang bskur bas /
rten cing 'brel 'byung gi don rtogs pa'i rang byang chub kyi lam kun la dbang ba'i skal ldan du byas par gyur /
shar lho'i bum pa thogs te /
hU~M:
thog mtha' bar du dge ba'i lha yi chu :
dngos po'i dri 'joms mi rtag tshul ston pa :
yongs su sdig sgrib 'joms pa'i chu yis bkru :
rdzu 'phrul shugs kyis ston pa'i dbang thob shog :
A+o~M sarba ta thA ga ta a b+hi She ka te sa ma ya shrI ye hU~M:
yid bzhin bde ba mchog gi go 'phang mngon du gyur pa'i rang rgyal gyi ston pa rdzu 'phrul sna tshogs 'du mdzad pa gtso 'khor rnams kyis dbang bskur byin gyis brlabs par soms /
sku tsaka thogs la /
hU~M:
slob dpon med par rang sangs rgyas pa'i sku :
nyon mongs dgra bcom ma rig kun las ldog :
rang rgyal gtso bo'i sku las me 'bar dang :
mi rtag don rtogs sku las chu 'khrugs dang :
stong nyid don rtogs rang rgyal mkha' la bzhugs :
mi rtog don rtogs rang rgyal 'jigs pa med :
snang ba'i chos la mi zhen 'od phung 'bar :
rang rgyal chen po rnams kyi dbang thob shog
/A+o~M sarba ma hA yA na a b+hi Shiny+tsa hU~M:
rang sangs rgyas rnams ni slob dpon med par dur khrod du song ste lam sngon sbyang gi nus pas rten 'brel lugs 'byung ldog gi don mngon du gyur nas gang zag dang chos kyi bdag med pa phyed dang gnyis rtogs pa mtshon phyir rten 'brel bcu gnyis kyi gzugs kyi dbang bskur bar mos /
rten 'brel bcu gnyis kyi gzugs thogs la /
hU~M:
rten 'brel bcu gnyis thog ma ma rig pa :
yongs dag gang zag bdag med nyid rtogs shing :
srid pa'i 'khor lo'i drwa ba rnam 'joms pa'i :
rten 'brel bcu gnyis mngon par dag gyur pas :
brda rtags gzugs kyi tha ma gdos bcas tshogs :
mi rtag ston pa'i tshul gyis dbang bskur ro :
d+harma a b+hi Shiny+tsa A:
yan lag lnga pa rang rgyal theg :
yongs su rdzogs pa'i dbang ldan gyur :
yan lag drug pa byang sems theg pa'i dbang bskur ba ni /
mngon rdzogs dkyil 'khor chen po'i byang nas rgyal ba'i sras po rigs gsum mgon po sogs mkha' dbyings gang ba'i byang chub sems dpa' rnams kyis bum pa byang chub sems kyi bdud rtsi'i gang ba bsnams te spyi bo nas khrus mdzad cing dbang bskur bar mos /
byang gi bum pa thogs la /
hU~M:
phan bde'i 'byung gnas bkra shis bum pa ru :
byang chub sems kyi chu yi bdud rtsis bkang :
sdug bsngal thams cad rnam par sbyong ba'i phyir :
skal ldan rnams la snying po'i khrus gsol bas :
byang chub sems dpa'i rigs can dag tu gyur :
rgya chen rgyun mi chad pa'i byang chub sems :
rnam par brtan cing rab tu 'phel gyur cig :
A+o~M sarba ta thA ga ta a b+hi She ka te sa ma ya shrI ye hU~M:
zhes khrus byas shing dbang bskur pas khyed rnams sems dpa' gzhon nu lha yi cha byad can du gyur pa la /
byang sems nye ba'i sras mchog rnams kyi dbang bskur bas de dag gi thugs bskyed dang rnam thar gyi dpal la spyod pa'i dbang dam pa thob par gyur /
byang chub sems dpa'i sku rnams spyi bor bzhag la /
hU~M:
snying rje'i bdag nyid 'phags mchog thugs rje che :
mkhyen brtse'i bdag nyid 'jam dpal ye shes sems :
sdug bsngal kun 'joms bcom ldan rdo rje 'dzin :
sa bcu'i mgon po 'phags mchog mi pham mgon :
gzhan yang sgrib pa rnam sel nam mkha'i snying :
kun tu bzang po sa yi snying po dang :
zla ba'i blo gros byams mgon thugs rje'i gter :
sems dpa'i rgyal po gser 'od dam pa sogs :
byang chub sems dpa' bye ba khrag khrig gi :
thugs bskyed rnam dag smon lam yongs grub pa :
sems can kun la sman mdzad mkhyen brtse nus :
ma lus yongs su rdzogs pa'i dbang thob shog :
A+o~M b+ho d+hi satwa sarba a b+hi Shiny+tsa hU~M:
des theg pa chen po'i lam gyi yon tan rnams rgyud la rdzogs te sa bcu la gnas pa'i byang chub sems dpa'i tshogs dang skal ba mnyam pa'i mthar /
'gro ba'i sdug bsngal gcod byed shes rab kyi ral gri sogs rdzas rnams kyi dbang bskur ba ni /
ral gri sogs 'gro ba'i don mtshon rnams gtad de /
sdug bsngal gcod mdzad shes rab ral gri dang :
nyon mongs gcong nad 'byin pa'i sman gyi rgyal :
sdug bsngal chu bo che las sgrol ba'i gru :
sems can kun gyi dbugs dbyung chos kyi dung :
byang chub sems kyi rang bzhin kun khyab pa :
rtag tu yon tan mngon sum rdzogs gyur pa'i :
byang chub sems dpa' rnams kyi gang dgongs pa :
sems can kun la de nyid 'byung gyur cig :
A+o~M sarba b+ho d+hi satwa a b+hi Shiny+tsa hU~M:
de ltar dbang bskur pas zhi ba phyogs gcig gi mtha' las grol nas thabs snying rje chen po dang shes rab stong pa nyid rtogs pa'i blo zung du 'jug pas /
pha rol tu phyin pa drug la sogs pa theg pa chen po'i lam gyi yon tan rgya mtsho yongs su rdzogs pas don gnyis lhun grub kyi sa la dbugs dbyung nas lung bstan pa ni /
slob dpon gyis phyag gdengs te :
'di phan theg dman nyan thos rang don te :
'di ni theg chen gzhan don rlabs chen yin :
smon lam yang dag dge ba'i 'jug pa ste :
byang chub sems dpa'i sdom pa bla na med :
bdag med rnam gnyis rang bzhin rtogs gyur te :
de ring byang chub sems dpa'i rigs can no :
rgyal ba kun gyis sras kyi dam par dgongs :
spro ba skyed cig gzhan phan rgya cher gyis :
b+ho d+hi satwa A:
yan lag drug pa byang sems theg :
yongs su rdzogs pa'i dbang ldan gyur :
de dag gis rgyu mtshan nyid theg pa'i dbang rnams grub nas /
'bras bu gsang sngags rdo rje theg pa'i dbang gi dang po phyi rgyud sde gsum las /
yan lag bdun pa kri ya'i theg pa'i dbang bskur ba ni /
dkyil 'khor chen po'i nub nas kri ya rigs gsum 'dus pa'i lha tshogs rnams kyis /
rgyal ba shAkya'i dbang po sku bltams pa'i tshe lha rnams kyis khrus gsol pa bzhin /
ye shes bdud rtsi'i gang ba'i bum pas spyi bo nas dbang bskur zhing bkrus par mos mdzod /
nub kyi dag byed khrus kyi bum pa thogs te /
hU~M:
rnam par rgyal ba'i ston pa sangs rgyas nyid :
sa chen 'di ru rnam par bltams pa'i tshe :
kun gyi dang po bkra shis khrus gsol ltar :
shin tu dge ba'i chab kyis khrus bgyi 'o :
A+o~M sarba ta thA ga ta a b+hi She ka te sa ma ya shrI ye hU~M:
rigs gsum 'dus pa'i lha tshogs nam mkha' gang bas sku phyag rgya'i dkyil 'khor gyi dbang bskur bar gyur /
ston pa bkra shis lha mo brgyad kyis bskor ba'i sku spyi bor bzhag la /
hU~M:
ston pa gser mdog mya ngan med pa'i rgyal :
nyon mongs dug rnams sel ba'i rma bya can :
sgrib pa'i dri ma'i tshogs 'joms bsil ba'i tshal :
gdon bgegs ma lus kun 'joms so sor 'brang :
sdug bsngal rnam par 'joms pa lha mo'i mchog :
'jigs pa brgyad rnams zhi mdzad zhi ba ma :
yongs su sdug bsngal sbyong mdzad rig pa'i rgyal :
kun tu bsod nams 'phel mdzad rnam par rgyal :
las kun grub par mdzad pa grub pa mo :
bkra shis lha mo brgyad kyi dbang bskur bas :
shin tu rnam par dge dang bkra shis shing :
rnam par rgyal ba'i dbang mchog thob par shog :

dkyil 'khor gyi lha tshogs rnams khyed rang la thim pas /
slob ma rnams skad cig gis ston pa thub pa'i dbang po gser mdog mya ngan med pa'i rgyal po'i skur gyur pa la bkra shis rnam par rgyal ba'i bum pa'i dbang bskur bas /
lha tshogs rnams kyi ye shes dang yon tan yongs su rdzogs pa thob par gyur /
slar yang nub kyi bum pas dbang bskur la /
hU~M:
bkra shis rnam par rgyal ba'i bum pa nas :
nyon mongs dug 'joms pha rol phyin pa'i chu :
bkod pa khyad 'phags dge mtshan du mar bcas :
ye shes chu bo mchog gi khrus bgyi 'o :
A+o~M sarba ta thA ga ta a b+hi She ka te sa ma ya shrI ye hU~M:
bum chu sbyin zhing khrus bya /
de ltar dbang bskur zhing khrus byas pas dug lnga dag
/ye shes lnga mngon du gyur /
bum pa'i bdud rtsis lus gang /
zegs ma spyi bor 'khyil pa yongs su gyur pa rigs kyi bdag pos dbu brgyan pa mtshon phyir dbu rgyan spyi bor bcings la /

dam pa tog dkar lha yul nas gshegs te :
de tshe rgyal ba byams pa mgon po la :
rgyal tshab dbang bskur cod pan bcings pa ltar :
rin chen cod pan dam pas dbang bskur ro :
A+o~M rat+na mu ku trA~M a b+hi Shiny+tsa mI:
khyed rnams kyi lus ngag yid gsum rigs gsum sems dpa' rgyal ba kun gyi sku gsung thugs kyi bdag nyid du byin gyis brlabs par gyur par mos /
rigs gsum lha yi sku spyi bor bzhag la /
hU~M:
snang srid rigs gsum dkyil 'khor mthong ba'i phyir :
sku yi rigs mchog 'jam dpal ye shes sems :
gsung gi rigs mchog 'phags pa spyan ras gzigs :
thugs kyi rigs mchog bcom ldan gsang ba'i bdag :
dug gsum dag nas sku gsum mthong ba dang :
rigs gsum lha tshogs rnams dang dbyer med shog :
A+o~M sarba ta thA ga ta kA ya wA ka tsit+ta a b+hi Shiny+tsa hU~M:
ye shes thig le'i rgyud las /
chu yi dbang bskur dbu rgyan dag
/bya ba'i rgyud la rab tu grags //
zhes gsungs pa ltar /
yan lag bdun pa kri ya'i theg :
yongs su rdzogs pa'i dbang thob gyur :
yan lag brgyad pa u b+ha'i theg pa'i dbang bskur ba ni /
chu dang cod pan te kri yar grags pa'i steng /
de yang rgyud las /
rdo rje dril bu de bzhin ming //
spyod pa'i rgyud la rab tu grags //
zhes pa ltar /
mngon rdzogs rtsa ba'i dkyil 'khor chen po'i lho phyogs nas u b+ha ya'i lha tshogs rnams kyi thugs ka nas rig pa'i lha mo rnams spros te bkra shis pa'i rnam pa du mas dbang bskur bar gyur /
lho yi bum pa thogs la /
hU~M:
rang gsal dag pa'i bum pa ru :
ye shes bzhi yi chu yis bkang :
nyon mongs sbyong phyir khrus bgyis pas :
ye shes rnam bzhi mthong bar shog :
A+o~M sarba ta thA ga ta a b+hi She ka te sa ma ya shrI ye hU~M:
bum pa bzang po las byung ba'i chus khrus byas shing yon tan yongs su rdzogs pa'i brdar dbang lhas dbu rgyan spyi bor bcings par gyur /
dbu rgyan bcings la /
hU~M:
rnam par rgyal ba'i sangs rgyas kyi :
rin chen dbang rtags cod pan che :
rgyal ba'i dbang rnams rdzogs pa'i phyir :
dbu rgyan dam pas dbang bskur ro :
rat+na mu ku trA~M:
thugs bde stong chen po thabs shes gnyis su med pa'i phyag rgya rdo rje dang dril bu gtad pa zung 'jug gi ye shes rtogs pa'i brdar thugs kar bsnol te zungs shig
/rdor dril gtad la bsnol te phyag rgya byed du gzhug
/hU~M:
rnam par dag pa'i ye shes kyi :
thabs kyi rdo rje gzung bar gyis :
stong pa zung 'jug dbyangs ldan pa'i :
shes rab dril bu gzung bar gyis :
badzra d+hA ra karma gaN+De :
gsung rig pa'i sngags kyi byin rlabs 'thob pa'i phyir thabs shes dbyangs gsal gyi yi ge'i phreng bas dbang bskur bar gyur /
sngags byang gtad la /
hU~M:
sngags dang phyag rgya bla med pas :
thams cad ye shes chen por sgyur :
thabs dang shes rab zung 'jug pa'i :
sngags dang phyag rgya gzung bar gyis :
a A:
i I:
u U:
r-i r-I:
l-i l-I:
e ai :
o au :
aM a :
ka kha ga g+ha nga :
tsa tsha dza dz+ha nya :
Ta Tha Da D+ha Na :
ta tha da d+ha na :
pa pha ba b+ha ma :
ya ra la wa :
sha Sha sa ha k+Sha :

sku phyag rgya'i dbang bskur ba'i phyir rigs kyi 'khor los bsgyur ba bzhi'i dbang bskur bar gyur /
sku tsaka thogs la /
hU~M:
chos dbyings ye shes bcom ldan rnam snang mdzad :
sor rtog ye shes bcom ldan snang mtha' yas :
me long ye shes bcom ldan mi bskyod pa :
mnyam nyid ye shes bcom ldan rin chen 'byung :
rgyal ba rigs bzhi'i dbang chen rab bskur bas :
rigs bzhi'i lha yi dngos grub 'grub par shog :
A+o~M sarba ta thA ga ta bai ro tsa na pad+ma d+hA ra ak+Sho b+h+yaHrat+na saM b+ha wa a b+hi Shiny+tsa hU~M:
yan lag brgyad pa u b+ha'i theg :
yongs su rdzogs pa'i dbang thob gyur :
yan lag dgu pa yo ga'i theg pa'i dbang bskur ba yang /
rgyud snga ma las /
phyir mi ldog pa yi ni dbang //
rnal 'byor rgyud du gsal bar phyes //
de ni drug pa'i bye brag dbang //
slob dpon gyi ni dbang zhes bya //
zhes gsungs pa ltar bya spyod du grags pa'i dbang rnams kyi steng dam tshig gsum sbyin pa dang rdo rje slob dpon gyi dbang rnal 'byor gyi rgyud las 'byung ba ltar /
rdzogs par ster ba la 'jug pa'i chos ni /
thog mar khyed rang mngon rdzogs rtsa ba'i dkyil 'khor gyi shar phyogs yo ga rdo rje dbyings kyi dkyil 'khor sngon chad ma mjal ba'i ma rig pa'i sgrib g.yogs mtshon byed mig dar 'ching ba zhu /
A khaM wI ra hU~M gis 'ching /
lha dang mjal ba'i phyag rten du me tog re yang phyag tu 'dzin mdzod /
A khaM wI ra hU~M/
gsang ba gnyan po'i dkyil 'khor du 'jug cing dbang bskur ba la rgyud sdom pa dang ma ldan na dbang gi bcud mi chags par gdams pa ni /
'di phan nyon mongs bkru ba'i bya ba yin :
da ni ye shes gong du 'phel ba yi :
gsang sngags yo ga'i theg par 'jug pa ste :
rigs lnga'i sdom pa ma lus thub par srungs :
zhes brjod la /
rigs lnga spyi dang bye brag gi sdom pa gzung bar bgyi 'o snyam pa'i blos 'di'i rjes zlos /
bde bar gshegs pa slob dpon dgongs :
rigs lnga'i sdom pa ma lus pa :
rnal 'byor rgyud du gang gsungs pa :
de dag thams cad bdag gis bsdam :
sa ma ya i dan na ra kan :
de nas dbang gi gzhi 'god pa ye shes pa 'beb pa'i slad du slob ma rnams kyi gzhi lus rnam par snang mdzad kyi sku 'di ltar gsal thobs shig
/slob ma mi dmigs stong pa nyid du gyur //
stong pa'i ngang las pad zla'i gdan gyi steng :
dus gsum sangs rgyas kun rig rnam snang mdzad :
zhal bzhi phyag gnyis mnyam gzhag 'khor lo 'dzin :
dkar po longs spyod rdzogs sku mtshan dpe rdzogs :
lha mo dbyings phyug ma ni mdun na 'dud :
de ltar gsal ba'i gnas gsum yig 'brus mtshan //
slob dpon thugs nas 'od zer 'phros pa yis //
ye shes spyan drangs dbyer med thim par gyur //
A+o~M bud+d+ha bai ro tsa na A be sha ya a AH
zhes dbab /
ye shes pa rnams brtan par gyur //
tiSh+Tha badzra zhes spyi bor rdo rje bzhag pas brtan par bya /
dkyil 'khor gyi lha la sngar phyag tu gtad pa'i me tog 'bul te sngags 'di'i rjes zlos /
puSh+pe pU dza ho :
me tog slar yang dbang rtags cod pan du spyi bor bcings te /
puSh+pe gr-ih+Na i maM satwa ma hA bA la :
lhag pa'i lha spyi bo nas thim par bsam /
ma rig pa'i sgrib g.yogs mig
