@#//
grub thob chen po'i thugs thig las /
khrag 'thung bde gshegs 'dus pa'i tshom bu tshogs sgrub kyi lag len gsal bar bkod pa rig 'dzin dgyes pa'i rol mo zhes bya ba bzhugs so //
na mo gu ru su ga ta sa mA dza ya /
ye shes klong dgu'i dbyings las srid dang zhi'i //
dpal chen rol pa khyab bdag he ru ka
/rdo rje 'dzin pa'i rnam par snang ba gang //
gtsug gi rgyan bzhugs grub gnyis byin rlabs stsol //
sgrub sde'i zab gsang gcig dril zhing //
nye brgyud byin rlabs tshan kha can //
gang 'dir mos slob tsam gyis kyang //
don ldan 'gyur phyir dang bas zhugs //
sgrub pa bka' brgyad kyi lam srol 'o ma'i rgya mtsho las mar gyi snying po yang zhun byas pa lta bu rgyud lung man ngag zab cing rgya che ba'i yang bcud snying por dril ba khrag 'thung bde gshegs 'dus pa'i tshom bu tshogs sgrub chen mo bgyi ba la gsum /
bsgrub pa'i gzhi /
sgrub byed kyi lam /
bsgrubs pa'i 'bras bu'o //
dang po ni /
lung las /
bsgrub bya'i lha ni sems yin te :
sems nyid don gyi lha skur bzhugs :
zhes gsungs pa ltar rang gi kun gzhi byang chub kyi sems nyid bde ba chen po gdod ma nas don dam rang byung gi lha'i sku dang ye shes zung 'jug tu bzhugs pa nyid do //
gnyis pa la gsum /
phun sum tshogs pa lngas sgrub pa'i gzhi bzung ba /
bsnyen sgrub yan lag bzhis sgrub pa'i gzhung bsrang ba /
rjes kyi las rim rnams kyis sgrub pa mtha' rgyas su bya ba'o //
dang po ni /
gzhung las /
bsnyen rdzogs rtogs ldan ston pa dang :
dad brtson brtul zhugs ldan pa'i 'khor :
gnas dus yo byad phun tshogs pas :
zhes gsungs pa ltar /
gtso bo ston pa rdo rje rgyal po bsnyen sgrub la grangs rtags rdzogs shing rtogs pa'i gdeng dang ldan pa /
sgrub pa'i 'khor grogs dad gus brtson 'grus gsang sngags kyi lta spyod lam du longs pa'i brtul zhugs dang ldan pa /
rgyud las gsungs pa'i sgrub gnas kyi mtshan nyid tshang ba'am grub thob gong mas byin gyis brlabs shing dben la bkra shis pa /
dus byang bgrod lha'i nyin mo'i zla ba yar gyi ngo gza' skar sbyor byed dge zhing shis pa /
yo byad sku gsung thugs yon tan phrin las lnga'i rten gtso bor gyur pa'i sgrub pa'i mthun rkyen ji ltar dgos pa thams cad gtsang zhing dag la ma tshang ba med pa ste phun sum tshogs pa lnga dang ldan pas sgrub pa la 'jug par bya'o //
gnyis pa ni /
rgyud las /
bsnyen sgrub yan lag rnam pa bzhis /
thun mong mchog gi dngos grub len /
zhes gsungs pas /
sngon du 'gro ba bsnyen pa dang nye bsnyen /
dngos gzhi'i las rim sgrub pa /
rjes dngos grub blang ba sgrub pa chen po gsum gyis bsdus pa las /
dang po la lnga /
sa chog
/mtshams gcod /
sta gon /
rten dkyil 'khor bca' ba /
sgrub pa po gnas su 'god pa'o //
dang po sa brtag pa ni /
sgrub gnas rnying pa la mi dgos /
sa slong ba ni /
dkyil 'khor gyi stegs bu'i dbus su 'bru'i tshom bu bkod pa'i steng du /
many+dzi'i khar sa lha'i gtor ma dkar zlum mtheb kyu dang ril bus mtshan pa /
mdun du gser skyems dang bcas pa'i mthar byang shar du mtshams 'dzin me tog nas brtsam ste chu gnyis nyer spyod dang bcas pas g.yas su bskor /
logs gang bder bdag bskyed mchod pa dpal gtor sman raka nyer spyod bcas bsham /
gzhan yang nye bar mkho ba'i yo byad thams cad tshogs par byas la /
bdag gi rnal 'byor ni /
brgyud 'debs dang /
rdo rje slob dpon sangs rgyas dpal :
sogs tshogs gsag sngon du 'gro bas /
las byang ltar mchod pa byin rlabs lha bskyed nas bstod pa'i bar /
bsnyen pa brgya phrag gsum /
sgrub pa bzhi /
las sbyor bzhi bcu tsam bzlas la /
ye shes lha tshogs sogs kyis mchod bstod 'bul /
las byang gsham las 'byung ba ltar 'od gsal du bsdu zhing gnyug ma'i lha skur ldang /
sa lha'i mchod pa rnams a mr-itas bsang /
raM yaM khaM gis sbyang /
thams cad stong nyid nam mkha'i ngang :
b+h+rU~M las rin chen snod nang du :
oM las phyi nang mchod pa'i tshogs :
so so'i lha mo'i rol par bcas :
rab 'byams nam mkha' gang bar gyur :
oM badzra puSh+pe d+hU pe A lo ke gan+d+he nai wid+ya shab+da pU dza sa ma ya hU~M:
zhes dang /
gtor gzhong rat+na'i gzhal yas su :
gtor ma 'dod yon phung por spungs :
oM AHhU~M:
lan gsum rgya dang bcas pas brlab /
b+hU mi pa ti sa pa ri wA ra badzra sa mA dzaH
zhes rdo rje bsdu ba'i rgya dang bcas spyan drangs /
oM badzra ar+g+haM nas /
shab+da pra tIts+tsha swA hA'i bar so so'i phyag rgya dang bcas pas mchod /
rdor thal phye bas /
b+hU mi pa ti sa pa ri wA ra na maHsarba ta thA ga te b+h+yo bi shwa mu khe b+h+yaHsarba thA khaM ud+ga te s+pha ra Na i maM ga ga na khaM swA hA/
lan gsum gyis gtor ma phul la /
hU~M:
dgongs shig sa bdag lha klu sde dang dpung :
gangs ri g.ya' rtse lu ma skyed mos tshal :
mtsho rdzing lteng ka so so'i gnas rnams nas :
lha klu sa bdag gnas 'dir spyan 'dren gyis :
dzam gling gru bzhir sgrub pa'i sa bslang phyir :
sa bdag 'khor dang bcas pa 'dir gshegs te :
byin rlabs bsngos pa'i gtor ma 'di bzhes la :
rin chen gter gyi sa 'di bstsal du gsol :
zhes 'dod don gsol nas /
dbang du bya ba ni /
stegs bu'i mdun nas slob dpon gyi dbang mchog gi phur bu bzung la /
bdag nyid che mchog he ru ka zhal gcig phyag gnyis par gsal ba'i thugs ka'i hU~M las 'od 'phros phur bu la thim /
de nyid dpal rta mgrin gyi skur gyur par bsams la /
hU~M pad+mAn+ta krita hU~M phaT/
ces btab ste lan bdun bzlas pas /
phur bu las byung ba'i 'od zer dmar pos sa gzhi thams cad khyab /
bdag gi dbang du gyur par bsam mo //
sbyong ba la /
sngags dang phyag rgyas sbyong ba ni /
slob dpon gyi lag g.yas rdo rje rtse lnga par bsams nas phyag rdo rje dang bcas stegs bu'i steng du bzhag
/thams cad kyis rdo rje dang bcas lag g.yas sa la reg pa'i tshul byas nas /
oM swa b+hA wa shud+d+haHsarba d+harmAHswa b+hA wa shu+ud+d+ho\u0f85 haM/
lan gsum gyis sa la bsnun /
ting nge 'dzin gyis sbyong ba ni /
bdag nyid che mchog he ru kar gsal ba'i thugs ka'i hU~M las hU~M phra mo grangs med pa phyogs bcur 'phros /
'phags pa mchod /
sems can gyi don byas /
tshur 'dus ye shes kyi me rlung chur gyur pas ma dag pa'i dngos 'dzin thams cad bsregs gtor sbyangs /
dur khrod rol pa'i zhing khams chen por gyur par bsam /
bsdu na de tsam gyis chog
/cung zad spro na bzung ba ni /
seng ldeng phur pa cod pan can bcu 'bru'i snod du btsugs pa slob dpon stegs bu'i dbus nas zhal shar du phyogs pa'i mdun dang /
phur stegs e bcu rnams phyogs bcur bkod /
bdag gi thugs ka nas hU~M 'phros /
oM TA ki rA dza ma hA kro d+ha hU~M phaT/
ces brjod pas khro bo lcags kyu dang tho ba thogs pa spros /
phyogs skyong bcu bkug nas tho bas bsnun te gzir /
e bcur bkod par gyur /
yang rang gi thugs ka nas hU~M yig bcu spros pa las phur bu rnams khro bo bcu sku smad phur bu'i dbal can du gyur /
hU~M bcu brjod /
phyogs bcu'i bgegs rnams kyi snying gar btab par gyur /
slob dpon gyi phyag g.yas tho ba dang /
g.yon pas steng gi khro bo'i phur pa sogs rim bzhin thogs la /
oM badzra kro d+ha hU~M kA ra hU~M/
gardza gardza hU~M phaT/
oM g+ha g+ha g+hA ta ya sarba duSh+TaM hU~M phaT/
kI la ya kI la ya sarba pA paM phaT/
hU~M hU~M hU~M badzra kI la ya badzra d+ha rod A dz+nyA pa ya ti sarba big+h+nAM kA ya wA ka tsit+ta badzra kI la ya hU~M phaT/
des 'gres te khro bcu'i snying po so sor las sngags btags pa brjod cing 'bar ba'i stangs stabs dang bcas steng gi phur bu shar gyi shar dang /
phyogs bzhi shar nas g.yas skor dang /
mtshams bzhi byang shar nas g.yon skor dang /
'og gi phur bu nub kyi nub tu gdab cing /
phyogs bcur phur bu btab pas de las byung ba'i ye shes kyi me dpung phyogs thams cad du khyab par 'bar bas bgegs rnams bsregs shing mi gnas par gyur par bsam /
skabs 'dir spyi bshags bya bar gsungs pa ni /
sAts+tsha gdab pa /
srog bslu /
nye'u 'don /
bshags skong dang /
sbyin sreg
/mgron bzhi la mchod sbyin ci 'byor dang /
gzungs mdo sgrog
/khyad par gnas khang gi shar du sher phyin /
lhor stobs po che /
nub tu lang gshegs /
byang du tog gzungs rnams 'don pa sogs dge ba'i dpung bskyed pa'i phyir rang ngam gzhan gyis kyang ci 'grub tu bya'o //
gnyis pa mtshams bcad pa la gnyis las /
dang po phyi mtshams ni /
sgrub khang gi phyogs bzhir tho bzhi la rgyal chen so so'i sku rten rgyal mtshan dang bcas pa btsugs pa'i mdun du stegs khebs ldan gyi khar me tog tshom bu'i steng du gtor ma dkar zlum mdun du mtheb kyu ril bus mtshan pa re dang /
de'i mdun du g.yon nas brtsam pa'i chu gnyis nyer spyod lnga dang bcas pa bshams la /
slob dpon 'dus pa bcas rol cha dang ser sbreng gis shar gyi tho rtsar 'khod la /
mchod pa dang gtor ma bsang sbyang byin rlabs gong gi sa lha'i skabs ltar bya /
tho sku rten dang bcas pa /
a mr-itas bsang /
swa b+hA was sbyang /
rang gi thugs ka nas 'od zer 'phros pas ri rab kyi shar phyogs nas rgyal po chen po yul 'khor srung 'khor dang bcas pa badzra sa mA dza :sa spyan drangs /
dzaHhU~M baM ho :sa rten la bstim /
oM d+h+r-iSh+Ta rASh+TA hU~M dza :
lan nyer gcig gi mthar /
oM badzra ar+g+haM nas /
shab+da pra tIts+tsha swA hA'i bar gyis mchod /
rdor thal phye rgyas snying po'i mthar /
ba liM ta nA nA khA dan+tu gr-ih+Na hU~M khA hi khA hi :
zhes btags pa lan gsum gyis gtor ma phul /
hU~M:
ri rab gling bzhi'i shar phyogs nas :
phyag na rdo rje'i dbang gi mthus :
rgyal po chen po yul 'khor srung :
bdag cag re ba bskang ba'i phyir :
ma dag pa rnams mtshams chod cig :
dpal ldan rgyal po chen po yul 'khor srung :
zhi ba'i phrin las mthar phyin sku mdog dkar :
thugs rje'i dbang gis 'gro don pi wang bsnams :
shar phyogs dri za'i 'khor tshogs mtshams chod cig :
ces phrin las gsol bas srung ba'i las mdzad par bsam zhing tiSh+Tha badzra :
zhes me tog 'thor la brtan bzhugs bya /
de nas lho'i mchod gtor sngar ltar byin gyis brlab /
tho bsang sbyang /
rang gi thugs ka nas 'od zer 'phros pas ri rab kyi lho phyogs nas rgyal po chen po 'phags skyes po 'khor dang bcas pa badzra sa mA dza :sa spyan drangs /
dzaHhU~M baMM ho :sa bstim /
oM bai rU D+ha ka hU~M dza :
lan nyer gcig dang /
oM badzra ar+g+haM sogs kyis mchod /
snying po'i mthar /
ba liM ta nA nA sogs btags pa gsum gyis gtor ma phul /
hU~M:
ri rab gling bzhi'i lho phyogs nas :
phyag na rdo rje'i dbang gi mthus :
rgyal po chen po 'phags skyes po :
bdag cag re ba bskang ba'i phyir :
ma dag pa rnams mtshams chod cig :
chos skyong rgyal po chen po 'phags skyes po :
mngon spyod tshul gyis 'gro don mthar phyin sku :
dug gsum 'joms pa'i be con ral gri bsnams :
lho phyogs grul bum 'khor tshogs mtshams chod cig :
ces dang /
tiSh+Tha badzras brtan bzhugs bya /
de nas nub kyi mchod gtor sngar ltar byin gyis brlab /
tho bsang sbyang /
rang gi thugs ka nas 'od zer 'phros pas ri rab kyi nub phyogs nas rgyal po chen po spyan mi bzang 'khor dang bcas pa badzra sa mA dza :sa spyan drangs /
dzaHhU~M baM ho :sa bstim /
oM bai rU pAk+Sha hU~M dza :
lan nyer gcig dang /
oM badzra ar+g+haM sogs kyis mchod /
snying po'i mthar /
ba liM ta nA nA sogs btags pa gsum gyis gtor ma phul /
hU~M:
ri rab gling bzhi'i nub phyogs nas :
phyag na rdo rje'i dbang gi mthus :
rgyal po chen po spyan mi bzang :
bdag cag re ba bskang ba'i phyir :
ma dag pa rnams mtshams chod cig :
chos skyong rgyal po chen po spyan mi bzang :
dbang drag dmar smug 'bar ba 'jigs pa'i sku :
bsod nams tshogs rdzogs rin chen sbrul zhags bsnams :
nub phyogs klu dbang 'khor tshogs mtshams chod cig :
ces dang /
tiSh+Tha badzras brtan bzhugs bya /
de nas byang gi mchod gtor sngar ltar byin gyis brlab /
tho bsang sbyang /
rang gi thugs ka nas 'od zer 'phros pas ri rab kyi byang phyogs nas rgyal po chen po rnam thos sras 'khor dang bcas pa badzra sa mA dza :sa spyan drangs /
dzaHhU~M baM ho :sa bstim /
oM bai shra ma Na hU~M dza :
zhes lan nyer gcig dang /
oM badzra ar+g+haM sogs kyis mchod /
snying po'i mthar ba liM ta nA nA sogs btags pa gsum gyis gtor ma phul /
hU~M:
ri rab gling bzhi'i byang phyogs nas :
phyag na rdo rje'i dbang gi mthus :
rgyal po chen po rnam thos sras :
bdag cag re ba bskang ba'i phyir :
ma dag pa rnams mtshams chod cig :
chos skyong rgyal po chen po rnam thos sras :
che ba'i yon tan longs spyod mthar phyin sku :
rin chen gter ldan ne'u le be con bsnams :
byang phyogs gnod sbyin 'khor tshogs mtshams chod cig :
ces dang /
tiSh+Tha badzras brtan bzhugs bya'o //
gnyis pa bar mtshams la gnyis kyi /
dang po dam sri mnan pa ni /
dug shog la dam sri'i ling+ga spyi mthun gyi snying gar tri'i mthar /
ya ma dam sri gaM pa ri mA ra ya dza :
zhes bris la dug khrag byugs pa brub khung du bkod nas bskul gser skyems gzu dpang dmigs bya 'gugs bstim thun gyis brabs nas mnan thod du 'jug pa rnams snga nyin nas rdo rje mtshams pa sogs kyis grub pa yod na dang /
ma grub na ling rkyang sgrub khang gi sgo drung du dong gru gsum brus pa'i nang du bkod la slob dpon gyis gser skyems thogs te /
raM yaM khaM/
'dod yon zag pa med pa'i bdud rtsi'i rgya mtshor gyur /
zhes byin gyis brlabs nas /
hU~M:
byin rlabs mchog stsol rtsa brgyud bla ma dang :
yi dam zhi khro sgrub pa bka' brgyad lha :
sangs rgyas byang sems dpa' bo mkha' 'gro la :
gser skyems mchod pa 'bul lo phrin las mdzod :
mthu stobs dbang phyug ma mgon lcam dral dang :
dregs pa'i sde dpon chen po sum cu sogs :
ye shes las las grub pa'i dam can la :
gser skyems mchod pa 'bul lo phrin las mdzod :
phyi nang gsang ba gab sbas bstan pa skyong :
dregs pa sde brgyad yul lha gzhi bdag sogs :
srid gsum 'byung po mthu stobs can rnams la :
gser skyems mchod pa 'bul lo phrin las mdzod :
ces gser skyems btang /
e yaM raM dz+wa la raM:
brub khung yangs shing gting zab pa'i nang du tri las dam sri pho mo rid cing nyam thag pa'i lus can du gyur /
na mo :
rig 'dzin sogs bden stobs brjod pa sngon du 'gro bas /
khyad par bcom ldan 'das bde gshegs sgrub pa bka' brgyad kyi lha tshogs rnams kyi bka' bden pa dang :
bden pa chen po'i byin gyi rlabs kyis ma rungs pa'i sems can ya ma dam sri thams cad mtshan ma rdzas kyi rten 'di la mchis par gyur cig :
tri yaM dzaHtri badzra ang+ku sha dza :
dzaHhU~M baM ho :
zhes dgug gzhug byas nas phur chung gcig mi g.yo bar bskyed pa slob dpon gyi phyag tu thogs /
oM badzra kro d+ha Ar+ya a tsa la hU~M b+han+d+ha b+han+d+ha hU~M phaT:
ces tshar gsum gyis gzi byin bskyed nas /
hU~M:
dur khrod chen po'i gnas mchog 'dir :
sgrub pa'i bar chad byed pa'i bgegs :
bka' las 'das pa'i dam sri rnams :
bsad cing mnan pa'i dus la bab :
hU~M mdzad hU~M gi khro bo Ar+ya a tsa la :
sprul pa'i 'od zer rngam brjid dgra bgegs 'dul :
dur khrod bgegs kyi tshogs 'dzoms badzra kI la ya :
ya ma dam sri thal ba'i rdul du rlogs :
Ar+ya a tsa la dam sri b+han+d+ha b+han+d+ha mA ra ya hU~M phaT:
zhes mnan thod dam ling ga la slob dpon gyis skyer pa'i phur chung btab /
thun rdzas kyis brab
/mnan chas dong nang du bskyur /
ro g.yam la ri gling dang rdo rje rgya gram bris pas bkab pa'i steng sAts+tsha nag pos mnan rjes /
thams cad kyis Ar+ya a tsa la'i sngags brjod bzhin pas sa chu me rnams kyis rgyas gdab nas mi mngon par byas la slob dpon gyis rdo rjes rgya gram du mnan la /
hU~M:
ri rab chen po'i rmang du mnan :
rgya mtsho chen po'i gting du bskyur :
gshin rje nag po'i lag tu gtad :
chu srin gdug pa'i kha ru brdzang :
'khor lo 'bar ba'i phyag rgyas mnan :
bdun rgyud rigs ni brlag par 'gyur :
nam yang ldang bar mi nus so :
byang chub sems ni skyes na gtang :
zhes brjod cing don bsam mo //
de'i steng du thams cad kyis sum+b+ha ni brjod bzhin du lag pa lu gu rgyud du sbrel nas las byang ltar bro brdung ngo //
gnyis pa sgo byang gdags pa ni /
ra sogs gam ro ras la gshin rje'i sku mngon rtogs ltar bris pa'i rgyab tu snying po dang 'dod gsol bcas bris pa sgo'i them gyi phyi ngos su btags pa'i mdun du gtor ma gru gsum dmar po mtheb ril gyis mtshan pa dang /
chu gnyis nyer spyod bcas bshams pa sngar ltar byin gyis brlab /
sku rten a mritas bsang /
swa b+hA was sbyang /
stong pa'i ngang las hU~M las gshin rje chos kyi rgyal po mthing nag 'khor lo dang thod dbyug 'dzin pa khro gtum 'jigs pa'i chas can ma he la dor stabs kyis gnas pa'o //
ye shes pa badzra sa mA dza :
dzaHhU~M baM ho :
zhes drangs bstim /
oM badzra karma ya ma rA dza hU~M phaT:
ces nyer gcig bzla /
oM badzra ar+g+haM nas shab+da pra tIts+tsha swA hA sogs kyis mchod la /
rang sngags kyi mthar /
ba liM ta nA nA khA dan+tu grih+na hU~M khA hi khA hi :
zhes lan gsum gyis rdor thal phye rgyas gtor ma phul nas phrin las gsol ba ni /
hU~M:
gsang chen lhun grub pho brang nas :
las kyi gshin rje'i bdag po la :
bcom ldan chos rjes bka' bstsal ltar :
de bzhin rig 'dzin sgrub pa pos :
bka' gsang gzhung chen 'di bsgrubs nas :
yang dag don chen deng sgrub na :
'di la gnod cing bar gcod pa :
lha srin sde brgyad 'byung po kun :
khyod kyi 'khor dang g.yog lags pas :
rnam par smin pa'i chos shod la :
gsang ba mchog gi rnal 'byor pas :
bla med 'bras bu ma thob bar :
sa 'di yan chad ma gtang bar :
phyi 'khor skyong ba'i mu ran la :
rdo rje'i yal gam thub par mdzod :
oM badzra ya ma rA dza sa ma ya satwaM:
zhes rten la me tog 'thor nas brtan bzhugs bya /
sgo them gyi nang du brub khung zhig gi nang du zan ling la seng ldeng ngam skyer pa'i phur bu'i dbal la mi g.yo ba'i sngags dang /
mgul du rgya shog la sgo 'di yan chad su yang ma 'da' zhig ces bris te btags pa btab /
sgo 'di yan chad su yang ma 'da' zhig :
ces brjod /
gsum pa nang mtshams la dang po ma traM bsgral ba ni /
dkyil 'khor gyi gzhir ma traM gi gzugs brnyan mgo lho nub tu bstan pa gan rkyal du bzhag
/stegs bu'i shar ngos su slob dpon zhal nub bstan gyis phyag tu g.yab dar dang dril bu bsnams nas /
oM badzra kro d+ha ma hA shrI he ru ko\u0f85 haM:
bdag nyid badzra he ru ka'i skur gyur /
ces brjod cing /
slob dpon gyis lcags kyu'i phyag rgya bcings te /
ma traM ka ru dra dza :
lan bdun brjod /
na mo :
rig 'dzin rtsa brgyud sogs bden stobs brjod pa sngon 'gros /
bden pa chen po'i byin gyi rlabs kyis rnam pa ma traM ru dra :
ngo bo dngos grub la bar du gcod pa'i bdud dang log 'dren thams cad ma traM ru dra A kar+ShA ya dza :
tri yaM dza :
dzaHhU~M baM ho :
zhes bkug ste gzugs la bstims nas /
hU~M:
ma traM bya ba'i sdig can khyod :
sngon yang sgrub pa kun la bsgribs :
sngon tshe dpal chen he ru kas :
bsgral nas dur khrod chen por byas :
khungs dang rdzas bcas gang las byung :
khungs dang rdzas bcas bdag las byung :
bdag med stong pa'i tho bas gzhom :
oM ma hA shUn+ya tA dz+nyA na badzra swa b+hA wa At+ma ko\u0f85 haM:
ma traM ru dra dza :
A kar+sha ru dra dza :
kha trang ru dra dza :
zhes pas chos dang gang zag gi bdag chad par lta ba rnams gzhom pa'i don dang /
ma traM gi gzugs de nyid slob dpon gyi zhabs g.yas pa'i dor stabs kyis mnan la /
hU~M:
ma traM bya ba'i sdig can khyod :
rol pa'i stabs kyis mnan pa ni :
'jigs byed chen po he ru kas :
mgo ni lho nub mtshams su bstan :
rkang pa byang shar mtshams su bstan :
khro rgyal zhabs ni g.yas g.yon gyis :
gyad kyi dor stabs tshul du mnan :
oM ma hA shrI he ru ka dr-i sh+ya ho :
sa ma ya satwaM:
ma hA de ba ru dra dza :
dzaHhU~M:
zhes lan bdun bzla zhing /
thams cad kyi lag g.yas kyi sor mo gsum sgreng ba kha T+wAM ga'i rgyas snying gar bsnun tshul byas la /
gzugs phung hrul gyis zhig
/ma rig sgo lnga'i sbub dral :
rnam shes tri nag por gnas pa thugs ka'i 'od kyis sbyangs pas hU~M yig dkar por gyur pa bdag gi thugs kar thim nas gnyis su med par gyur par bsam /
las rdor gyis ma traM gi lhu tshigs so sor phral nas stegs bu'i lho nub tu mgo
/nub tu snying /
nub byang du lag g.yon /
byang du rkang g.yon /
byang shar du gsang gnas /
shar du rkang g.yas /
shar lhor lag g.yas /
lhor glo ba ste phyogs mtshams rnams so sor bkod /
slob dpon shar du gnas pas /
b+h+rU~M dz+nyA na maN+Dal b+h+rU~M:
thugs ka nas b+h+rU~M 'phros khog pa la thim pas khog pa dur khrod rol pa'i gzhal yas khang dur khrod brgyad ra ba me dang bcas pas bskor bar gyur /
thams cad kyi lag g.yas phyi dang g.yon nang du byas pa'i khu tshur dpung mgor bsnol zhing /
hU~M pra be sha phaT:
ces lan bdun bzlas nas rgya bkrol te /
dkyil 'khor gyi sgo shag gis bye bar gyur par bsams la /
de nas slob dpon rdo rje'i 'gros gar gyis /
hU~M hU~M hU~M:
ha ha ha :
phaT phaT phaT:
ces brjod nas dkyil 'khor la g.yas su lan gsum bskor nas /
dkyil 'khor gyi nang du tshud par gyur /
ces brjod la stegs bu'i dbus kyi khri'u khar slob dpon zhal shar du phyogs par bzhugs /
gnyis pa srung 'khor bsgom pa ni /
hU~M:
bdag nyid dpal chen he ru ka'i :
sogs nas /
badzra rak+Sha rak+Sha b+h+rU~M:
zhes 'don bsgom du bya'o /
gsum pa sta gon bya ba ni /
gzhung las /
lhag pa'i lha dang bum pa rnams :
sta gon rim pas lhag par gnas :
zhes pas gnyis /
lha dang bum pa sta gon no //
dang po /
dkyil 'khor gyi gzhi la me tog bkram /
spos btul la /
bdag nyid he ru kar gsal ba'i :
thugs nas 'phros pa'i 'od zer gyis :
zhi khro bka' brgyad dkyil 'khor lha :
mdun gyi nam mkhar spyan drangs bsam :
oM:
zhi khro rab 'byams lha tshogs rnams :
sngon gyi thugs dam rjes dgongs la :
dkyil 'khor dgyes pa bskyed pa dang :
slob ma rnams la snying brtse bas :
gnas 'dir dpal chen he ru ka'i :
pho brang chen po 'debs 'tshal na :
thugs rjes dgongs te gnang ba dang :
snod bcud byin gyis brlab mdzad gsol :
ces lan gsum gyis gsol ba btab pas thugs dgyes pa'i tshul gyis /
rdo rje slob dpon snying rje che :
khyod kyis rang gzhan phan gdags phyir :
sgrub pa'i cho ga tshul bzhin gyis :
bde gshegs rgyal bas byin rlob 'gyur :
gnang ba bstsal nas 'od du zhu :
bdag dang gnas la thim pa yis :
tha mal snang zhen rab sbyangs te :
ye shes chen pos byin rlabs gyur :
ces mos /
'di ni dkyil 'khor 'bri bar gnang ba zhu ba'i don yin pas dbang bskur dang mi 'brel yang nges par bya dgos /
gnyis pa ni /
rin po che'i bum par dri'i chu dang so lnga'i rdzas sbyar ba kha rgyan mgul chings gzungs rdor ldan pa dang /
las kyi bum pa bcas stegs la bkod pa'i mdun du sman gtor rak+ta /
phyi mchod bskor bshams byas la bsang sbyang /
las byang ltar byin brlab /
bum pa bsang sbyang /
stong pa'i ngang las bum pa rang byung dur khrod drag po'i gzhal yas khang mtshan nyid yongs su rdzogs pa'i nang du gdan so so'i dbus su dpal chen che mchog gi dkyil 'khor /
phyogs mtshams brgyad du sgrub sde brgyad /
phyi rol bka' sdod kyi tshogs bcas nyi ma dang 'od zer ltar skad cig gis gsal ba'i gnas gsum rdo rje gsum gyi byin gyis brlabs /
ye shes lnga'i dbang bskur bar gyur /
oM shrI he ru ka sarba maN+Da la hU~M:
oM AHhU~M sarba ta thA ga ta kA ya wAk+tsit+ta badzra swa b+hA wa At+ma ko\u0f85 haM:
hU~M oM trAM hrIHaHa b+hi Shiny+tsa mi :
shrI he ru ka maN+Da la sa pa ri wA ra e h+ye hi :
badzra sa mA dza :
sa ma ya dz+nyA na dzaHhU~M baM ho :
a ti pU ho :
pra tIts+tsha ho :
oM pa na peM:
pe nu su ra tA:
ti pu pa ra mu :
sarba ta thA ga ta sid+d+hi hu :
sa ma yo ta mu :
sarba ma hA su kha sid+d+hi hu :
oM shrI badzra rA ga d+hU pe d+hU:
puSh+pe pu :
A lo ke hrI:
gan+d+he gan :
nai bid+ya A:
shab+da ho :
sarba pany+tsa a mr-ita khA raM khA hi :
ma hA ba liM ta khA hi :
ma hA rak+ta khA hi :
hU~M:
sgeg dpa' 'jigs rung rdo rje'i sku :
rgod gshe drag shul sngags kyi gsung :
snying rje rngam zhi'i ye shes thugs :
dpal chen he ru ka la bstod :
gzungs thag blangs la /
rang srog sngags kyi 'od zer gzungs thag la //
'khril nas bum pa'i lha tshogs thugs kar zhugs //
de dag sku las byang sems bdud rtsi'i rgyun //
babs pas bum chur gnyis med ro gcig gyur //
ces dmigs la bsnyen sgrub kyi sngags ci nus bzla /
las bum gyi nang du pad nyi'i gdan la khro bo bdud rtsi 'khyil pa ljang nag rgya gram dang sdigs mdzub mdzad pa khro bo'i chas can skad cig gis gsal ba'i sku las rdo rje bdud rtsi'i rgyun babs pas bum pa gang bar gyur /
oM badzra a mr-ita kuN+Da lI ha na ha na hU~M phaTaH
ces brgya rtsa bzla /
mthar dung zhal gyi mchod yon phul la /
lha rnams bde ba chen po'i ngo bor 'od du zhu nas bum pa'i chu dang ro gcig par gyur /
bzhi pa rten gyi dkyil 'khor bca' ba la /
dang po chag chag gdab pa ni /
bdud rtsi lnga chang dang sbyar bas dkyil 'khor gyi gzhir byang shar nas g.yas skor du khyem med par byugs shing /
hU~M:
tshe mchog 'dzin pa'i dngos grub dri :
byang chub sems ni dkar bas na :
mAM sa yon tan kun dang ldan :
rak+ta chags pa'i gnas chen po :
bdud rtsi gur gum dri yi chu :
gdod nas dag pa'i rtsa ba lnga :
nyon mongs dug lnga 'khor ba'i rgyu :
ye shes rnam lngar byin brlabs nas :
dkyil 'khor dgu ru+u lhun gyis grub :
oM ma hA he ru ka pany+tsa a mr-ita dz+nyA na maN+Dal hU~M:
zhes brjod /
de nas thig tshon gyi bya ba ni /
deng sang phal cher gyis mi 'grub pa mang bas 'dir ma bkod la spro na bder 'dus kyi sgrub khog sogs ltar bya /
'on kyang gzhung las /
thig dang tshon gyis dkyil 'khor bri :
yang na tshom bu'i mtshon pa yi :
dmigs rten phyag rgya ci rigs dgram :
zhes dang phrin las sngon 'gro las kyang de mtshungs bsdu na tshom bu'i dkyil 'khor gyis kyang chog par gsungs pas skabs 'dir ras bris kyi dkyil 'khor bkram /
de yan chad ni bsnyen pa'i las rim ste nyin dang po'i bya ba'o //
'og nas 'byung ba'i gtor mchod thams cad kyang 'di nyin nas grabs su tshud par bya'o //
de nas rgyan dgod pa ni /
sgrub rdzas sku rten thod pa mtshan ldan la che mchog gi sku bris pa /
gsung rten dar dmar la sngags byang gser gyis bris pa /
thugs rten gnam lcags rdo rje /
yon tan rten b+han+d+ha bdud rtsi chos sman gyis bkang ba /
phrin las rten phur pa khro zhal can /
ban+d+har mar me sdong bu dgu btsugs pa rnams dang /
rgyal mtshan /
ba dan /
ral gri
/mda' dar bzhi /
tshon skud drwa ba /
phyi nang mchod rdzas sogs stegs bur bkod /
nang mo bdag bskyed gtor mchod sngar nyin ltar bsham /
bdag gi rnal 'byor brgyud 'debs tshogs gsag nas brtsam las byang ltar tshang bar btang /
bzlas pa bsdu ldang bcas bya /
de nas 'dus pa rnams dbu zhwa bcas bzhengs la /
hU~M hU~M bi shwa badzra sogs dang /
sum+b+ha ni brjod cing rol mo bcas slob dpon gyis yungs thun 'thor /
las rdor gyis gu gul bdug la rten gyi bgegs bsal /
'dus pa rnams dkyil 'khor la phyogs par khrom tshogs su gnas /
rdo rje slob dpon gyis dril spos bcas sna drangs /
rgyal tshab pa /
yum bzang mo /
rgyal thebs sogs kyis sku gsung thugs rten nas mchod rdzas bar rim par thogs /
che mchog gi dzapa? dbyangs dang 'jam rol skabs dkyil 'khor la g.yas su lan gsum bskor nas mdun du 'khod la dril gdangs bcas /
hU~M:
bde gshegs khrag 'thung rab 'byams kyi :
rdo rje'i sku ni mkha' dang mnyam :
phyag rgya'i rten dang dbyer med bzhugs :
sku yi byin rlabs dngos grub stsol :
bsnyen sgrub sngags mthar /
kA ya dz+nyA na sa ma ya satwaM:
hU~M hU~M hU~M:
zhes thod sku dkyil 'khor gyi dbus su rin po che'i snod 'brus bkang ba la bzhugs su gsol /
hU~M:
bde gshegs khrag 'thung rab 'byams kyi :
rdo rje'i gsung ni mi shigs sgra :
sngags kyi rten dang dbyer med bzhugs :
gsung gi byin rlabs dngos grub stsol :
sngags mthar /
wA ka dz+nyA na sa ma ya satwaM:
hU~M hU~M hU~M:
zhes sngags byang nub tu dgod /
hU~M:
bde gshegs khrag 'thung rab 'byams kyi :
rdo rje'i thugs ni 'od gsal dbyings :
phyag mtshan rten dang dbyer med bzhugs :
thugs kyi byin rlabs dngos grub stsol :
sngags mthar /
tsit+ta dz+nyA na sa ma ya satwaM:
hU~M hU~M hU~M:
zhes rdo rje shar du dgod /
hU~M:
bde gshegs khrag 'thung rab 'byams kyi :
rdo rje'i yon tan lhun gyis grub :
bdud rtsi'i rten dang dbyer med bzhugs :
yon tan byin rlabs dngos grub stsol :
sngags mthar /
gu Na dz+nyA na sa ma ya satwaM:
hU~M hU~M hU~M:
zhes sman thod lhor dgod /
hU~M:
bde gshegs khrag 'thung rab 'byams kyi :
rdo rje'i phrin las thogs med khyab :
phur bu'i rten dang dbyer med bzhugs :
phrin las byin rlabs dngos grub stsol :
sngags mthar /
karma dz+nyA na sa ma ya satwaM:
hU~M hU~M hU~M:
zhes phur bu byang du dgod /
hU~M:
chos nyid gcig las rig rtsal dgu :
gzi brjid sgron me 'od gsal ba :
dpal chen klong dgu'i rten du bzhugs :
ye shes byin rlabs dngos grub stsol :
sngags mthar /
dI paM dz+nyA na d+hA tu sa ma ya satwaM:
hU~M hU~M hU~M:
zhes b+han+d+ha'i mar me dbus kyi thod sku'i mdun du dgod /
hU~M:
dkyil 'khor chen po'i gzhal yas pho brang ni :
mnyam nyid don gyi khyad par dbyer med kyang :
kun rdzob rigs lnga phyi nang bye brag gsal :
ma 'dres kha dog so sor gsal bkra zhing :
khyad par yon tan mdzes pa'i rgyan bres pas :
phyogs bzhi mtshams dang steng 'og thams cad du :
pho brang rgyan dang ldan par bzhugs su gsol :
b+h+rU~M bi shwa bi shud+d+he rat+na trAM sa ma ya lhan :
zhes phyogs bcur phur bu /
phyogs bzhir ral gri dang 'phan bzhi /
mtshams bzhir mda' dar dang rgyal mtshan bzhi btsugs la tshon skud drwa bas sbrel ba'am /
sgab skor dang gdugs la sogs pas brgyan /
de rgyab dkyil 'khor shar du chu gnyis nyer spyod /
lhor 'dod yon lnga /
byang du drag po'i nyer spyod rnams g.yas skor /
nub tu dkyil 'khor lha'i 'das gtor dmar po gtso 'khor dgu pa so so'i mdun du mtheb kyu gyen lang re sbyar ba rtse khrom can /
g.yas g.yon du chos skyong spyi sger /
gter srung dang gzhi bdag spyi gtor /
sman raka dang bcas pa bkod /
gzhan yang nyin re bzhin 'bul rgyu'i chos skyong 'bul gtor /
chad tho brtan ma /
tshogs rdzas sogs nye bar mkho ba'i mchod gtor gyi rigs thams cad ci ltar 'os pa'i bkod pa legs par bsham zhing /
de dag spyi khyab tu /
bla med mchog gi mchod pa dam pa 'di //
ye shes lnga yi 'od zer rnam par 'phro //
'dod pa'i yon tan lnga yis rab brgyan te //
dam tshig bzhin las ci bder bzhes su gsol //
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM swA hA/
zhes nam mkha' mdzod kyi sngags rgyas mkha' khyab tu spel lo //
lnga pa sgrub pa po rnam phrin las la 'jug rung gi bya ba la gsum /
gnas su 'god pa /
chas su 'jug pa /
bsre bsnan bya ba'o //
dang po ni /
rdo rje rgyal tshab pas gral gsham nas stong thun sngon du 'gro bas dbyangs snyan bor len tshul gyis /
hU~M:
sangs rgyas gdung 'tshob rdo rje rgyal po nyid :
sku gsung thugs dang yon tan phrin las rdzogs :
dug lnga rtsad gcod yon tan kun 'byung gnas :
ston pa'i sgron mer mnga' gsol dgyes par bzhugs :
zhes dang /
rgyal tshab la /
hU~M:
bla ma'i gdung 'tshob sku gsung thugs kyi sras :
dam chos char 'beb tshe dang dngos grub spel :
dbang bskur phrin las rnam bzhi mthar phyin pa :
rgyal tshab ston par mnga' gsol dgyes par bzhugs :
yum la /
gnyis med bde skyed mtshan nyid rab tu bzang :
kun bzang yum du mnga' gsol dgyes par bzhugs :
rdo rje las par /
phrin las gzhung srong bsnyen sgrub mthar phyin mdzad :
rdo rje karma mnga' gsol dgyes par bzhugs :
ging la /
bar gcod bgegs bsgral gzugs phung lha la stob :
rdo rje ging mchog mnga' gsol dgyes par bzhugs :
mtshams par /
phyi nang mtshams gcod bar chad thams cad srung :
rdo rje mtshams par mnga' gsol dgyes par bzhugs :
spyan par /
dngos grub bgegs gnyis dus dang drod tshad mkhyen :
rdo rje spyan par mnga' gsol dgyes par bzhugs :
dus mtshams par /
phrin las skabs sbyar dus 'dzin nam tshod mkhas :
rdo rje dus mtshams mnga' gsol dgyes par bzhugs :
phyag tshang la /
phud gtsang g.yos mkhas phyi nang bya byed mkhas :
rdo rje phyag tshang mnga' gsol dgyes par bzhugs :
byan por /
g.yo mkhan chad lhag med cing gtsang sbra ldan :
rdo rje byan por mnga' gsol dgyes par bzhugs :
mched lcam gzhan rnams la /
gsal dag dzapa? mkhas dad ldan brtson par bzhugs :
gser phreng mched rnams mnga' gsol dgyes par bzhugs :
rdul phyag la /
kun gyi bka' sgrub phyi yi nyul le skrod :
rdul phyag skyes bur mnga' gsol dgyes par bzhugs :
zhes so so'i tshig mthar las rdor gyis bdud rtsi rim par drangs la mnga' gsol /
gnyis pa ni /
gtong thun dbyangs bcas sngar dang 'dra bas /
hU~M:
don dam spros med rgyu ma'i khong gseng can :
ye shes lnga ldan thod pa'i dbu rgyan gsol :
theg mchog don ston glang chen ko rlon gsol :
'khor ba mi spang mi lpags g.yang gzhi gsol :
zhe sdang nyid 'joms sbrul nag chun po gsol :
phrin las rnam bzhi lhun grub stag sham gsol :
'khor ba'i bcud len zhag gi zo ris gsol :
chags pa dbang sdud rak+ta'i thig le gsol :
skye 'chi rtsad gcod thal chen tshom bu gsol :
sku gsum lhun grub thod phreng tshar gsum gsol :
cis kyang mi shigs rdo rje'i go khrab gsol :
ma rig nags sreg ye shes me dpung gsol :
zhing bcu yongs sgrol dpal gyi chas bcu 'di :
dbang phyug chen po'i sku la rgyan du bzhes :
zhes rjes zlos dang bcas tshig dang bstun nas chas rnams las kyi rdo rjes rgyal tshab par rim par phul la rdo rje slob dpon sogs thams cad kyi gnas so sor brgyan tshul mdzad /
de nas las byang shwa lo ka gcig gis brda sgo dbye zhing brda phyag 'tshal /
gsum pa ni /
dbang ma thob pa'i mched gsar bu rnams dkyil 'khor byang shar lta bu logs su phye /
slob dpon gyi mdun rdor dril /
bdud rtsi /
yungs thun sogs bkod nas /
bdud rtsi byin rlabs kyi sngags lan gsum sngon du 'gro bas las byang ltar sman mchod 'bul /
de nas slob dpon gyis /
bdag nyid che mchog he ru kar gsal ba'i thugs ka nas ya las lcags sdig mgo dgu rwa bco brgyad pa spros /
de las ye shes kyi me 'bar bas slob bu'i sdig sgrib thams cad bsregs par bsam zhing /
oM AHhU~M badzra yak+Sha kro d+ha ha na ha na hU~M phaT:
ces bzla zhing yungs thun gyis brabs /
bar gcod bgegs bskrad pa'i phyir /
hU~M:
nyon cig bgegs dang log 'dren tshogs :
sogs las byang ltar brjod la drag sngags spos rol ging dang me chu'i thun sogs tsham rngam dang grwa mang gis 'jam rol dang bcas bgegs bskrad /
rdo rje slob dpon sangs rgyas dpal :
sogs kyi rjes zlos gsar bu rnams la byed bcug
/snying gar rang 'dra'i ye shes sems dpa' tshon gang bar bsgoms la byin gyis brlabs pa'i bdud rtsi rdo rjes lce thog tu lan gsum bzhag nas /
hU~M:
ji snyed sangs rgyas thams cad dang :
byang chub sems dang rdo rje 'dzin :
de bzhin sgrub pa'i rnal 'byor pa :
de dag la ni snying ring na :
rdo rje yak+sha gnod sbyin gyis :
khyod kyi snying la zhugs te 'thung :
snying la yang dag gnas pa 'o :
'di ni sems can dmyal ba'i chu :
dam tshig nyams na sreg par byed :
dam tshig bsrungs na dngos grub ni :
rdo rje bdud rtsi'i chu 'dis 'grub :
ces byin pa /
slob mas kyang i dan+te na ra kan sa ma ya yak+Sha hU~M:
zhes myangs pa snying ga'i ye shes sems dpa' la thim nas dbyer med du gyur par bsam mo //
'dres zin bsnan pa ni /
rgyal tshab pas bdud rtsi g.yon skor du gsar rnying thams cad brim zhing /
che mchog gi sngags dbyangs lan gsum mjug tu 'jam rol dang bcas pas bdud rtsi myangs nas thams cad kyis /
oM:
dpal ldan sangs rgyas sku 'chang ba :
rdo rje mi phyed sku dang ldan :
deng bdag sangs rgyas thams cad kyi :
rdo rje sku yi dngos grub stsol :
oM sarba ta thA ga ta kA ya badzra swa b+hA wa At+ma ko\u0f85 haM/
A:
dpal ldan sangs rgyas gsung 'chang ba :
rdo rje mi phyed gsung dang ldan :
deng bdag sangs rgyas thams cad kyi :
rdo rje gsung gi dngos grub stsol :
AHsarba ta thA ga ta wA ka badzra swa b+hA wa At+ma ko\u0f85 haM/
hU~M:
dpal ldan sangs rgyas thugs 'chang ba :
rdo rje mi phyed thugs dang ldan :
deng bdag sangs rgyas thams cad kyi :
rdo rje thugs kyi dngos grub stsol :
hU~M sarba ta thA ga ta tsit+ta badzra swa b+hA wa At+ma ko\u0f85 haM:
zhes dang /
slob dpon gyis /
deng phyin chad mched gsar rnying thams cad skal pa mnyam zhing dam tshig gcig tu 'dus pa yin pas dam tshig gzhung bzhin du bsrung bar gyis shig
/ces bsgo
/thams cad kyis phyag thal sbyar gyi bar du me tog bzung la /
sku gsung thugs kyi rdo rje slob dpon dang :
dam tshig 'brel ba'i mched dang lcam dral gyi :
sgrub mchog rnams su byin gyis brlabs pa yi :
bka' drin rjes su dran phyir gtang rag gtong :
zhes drin lan gyi me tog 'thor /
de nas rdo rje'i gral du bzhag pa ni /
mched gsar pa rnams rang rang gi gral du 'khod nas /
rtsa ba sku gsung thugs kyi dam tshig dang :
bsnyen sgrub rnam bzhi bsnyen zhing bsgrub pa dang :
yi dam lha mchog dzapa? bsnyen bgrang ba'i phyir :
dam tshig rdo rje'i gral du mchi bar gnang :
zhes brjod cing lha'i nga rgyal dang ldan pas /
oM ma hA badzra hU~M:
zhes rdo rje thugs kar gsor ba dang /
oM badzra g+haN+De hU~M:
zhes dril bu dkrol zhing bkur bsten /
oM sarba ta thA ga ta ma hA a nu rA ga Na badzra swa b+hA wa At+ma ko\u0f85 haM:
zhes thugs kar 'khyud rgya byas la dril bu dkrol ba dang rol chen brgya brdung sogs rol mo'i sgra cher bsgrag
/de'i rjes 'brel du gzhung las /
ye shes lha yi gzi byin dbab :
ces pas 'dus pa rnams dbu zhwa bcas bzhengs /
slob dpon gyis g.yab dril thogs pas dkyil 'khor mdun du 'khod /
las rdor gyis sbyar spos dang g.yab dar thogs pas sna drangs te /
hU~M:
bzhengs shig pad+ma 'byung gnas sogs kyis bskul /
'og nas 'byung ba ltar byin 'beb dbyangs bcas kyi gsham du rgyud gsum rol mo'i skabs dkyil 'khor la lan gsum bskor la rang gral du 'khod /
bsngo ba smon lam byas la grol /
de dag ni nye bar bsnyen pa ste nyin gnyis pa'i bya ba'o //
gnyis pa phrin las kyi gzhung bsrang ste sgrub pa dngos la 'jug pa ni /
phyag len rigs mthong brgyud ltar byas la /
brgyud 'debs dang las byang gi sngon 'gro tshang bar btang /
dngos gzhi dkyil 'khor bdag mdun dbyer med du gsal btab la /
lha bskyed nas bstod pa'i bar song nas /
b+h+rU~M bi shwa bi shud+d+he hU~M hU~M hU~M hU~M hU~M hU~M hU~M hU~M hU~M phaT dzaH
zhes pas mdun gyi rten gyi go sar dzapa? khang dbye /
hU~M:
dbu rgyan kun bzang rigs lnga'i 'khor :
sogs kyi dzapa? dgongs gsal gdab /
hU~M:
kun bzang rigs lnga gtso dang 'khor :
zhi ba rdo rje dbyings kyi lha :
sku ni snang stong gzi byin 'bar :
gsung gis grags stong sngags sgra sgrog :
thugs mchog rig stong srog ldan pa :
bsnyen sgrub dzapa? kyis thugs dam bskul :
ma grub bar du mi gtong na :
ma g.yel thugs rje'i dpung skyed la :
bzlas pa'i phrin las g.yel med pas :
las bzhi grub pa chen po brgyad :
rig 'dzin mchog gi dngos grub rnams :
da lta nyid du 'grub mdzad gsol :
zhes bskul la zhi ba'i bsnyen sngags bzla
/stong tshigs ni /
hU~M/
ye shes lha tshogs spyan 'dren gshegs //
phyi nang gsang ba'i mchod pa 'bul //
sku gsung thugs yon phrin las bstod //
bag med 'gal 'khrul nyams chag bshags //
ma hA a mr-ita ba liM ta rak+ta khA hi /
zhes brjod la sman raka 'thor ba phyi ma thams cad la 'gre
/hU~M:
dpal chen gtso dgu'i thugs ka ru :
sogs kyis gsal gdab /
hU~M:
tshom bu dgu yi dkyil 'khor nas :
sgrub pa bka' brgyad lha tshogs rnams :
sku ni snang stong sogs gong ltar brjod pas bskul la sgrub sngags bzla /
stong tshigs 'bul /
hU~M:
dbus nas rang byung grub pa'i lha :
che mchog yon tan lha tshogs rnams :
sku ni snang stong sogs /
oM badzra kro d+ha ma hA shrI he ru ka hU~M phaT:
hU~M:
shar nas rang byung grub pa'i lha :
yang dag thugs kyi lha tshogs rnams :
sku ni snang stong sogs /
oM ru lu ru lu hU~M b+h+yoHhU~M phaT:
hU~M:
lho nas rang byung grub pa'i lha :
'jam dpal sku yi lha tshogs rnams :
sku ni snang stong sogs /
oM a kro te ka ya mAn+ta ka ha na ma tha b+hany+dza hU~M phaT:
hU~M:
nub nas rang byung grub pa'i lha :
pad+ma gsung gi lha tshogs rnams :
sku ni snang stong sogs /
oM pad+mAn+ta krita badzra kro d+ha h+ya grI wa hUM phaT:
hU~M:
byang nas rang byung grub pa'i lha :
phur pa phrin las lha tshogs rnams :
sku ni snang stong sogs /
oM badzra kI li kI la ya sarba big+h+nAn baM hU~M phaT:
hU~M:
shar lho rang byung grub pa'i lha :
ma mo rbod gtong lha tshogs rnams :
sku ni snang stong sogs /
oM gu h+ya dz+nyA na kro d+ha kro d+hI ma ma yo gi nI ru lu ru lu hU~M b+h+yo hU~M phaT:
hU~M:
lho nub rang byung grub pa'i lha :
bla ma rig 'dzin lha tshogs rnams :
sku ni snang stong sogs /
oM badzra ma hA gu ru sarba sid+d+hi hU~M phaT:
hU~M:
nub byang rang byung grub pa'i lha :
'jig rten mchod bstod lha tshogs rnams :
sku ni snang stong sogs /
oM badzra tsaN+Da sarba duSh+TAn hU~M phaT:
hU~M:
byang shar rang byung grub pa'i lha :
dmod pa drag sngags lha tshogs rnams :
sku ni snang stong sogs /
oM badzra sarba duSh+TAn hU~M phaT:
las sbyor ni /
hU~M:
'bar ba'i dkyil 'khor lha tshogs kyis :
sogs kyi dmigs pa gsal gdab la drag sngags so lnga pa bzla zhing /
bar mtshams rnams su stong tshigs so sor 'bul /
de'ang zhi ba'i bsnyen pa dang khro bo'i dril sgrub gnyis la bzlas pa'i dngos gzhi dang sngags rgyun bzung /
bsnyen sngags las kyang sgrub sngags bung bskyed /
che mchog la stong phrag byas na dpal brgyad por brgya rtsa re bzlas pas mtshon pa dang /
las sbyor lnga bcu'am nyer gcig tsam bzla /
tshe bcud bsdu ba'i dmigs gnad bcas /
zhi khro spyi sngags mthar /
oM b+h+rU~M badzra A yu She swA hA:
zhes btags pa'ang nyer gcig tsam bzlas pas thun dang po grub /
de nas thun drug byed na nyin mo la phrin las tshar gnyis dang /
mtshan mo la tshar gsum bskyar /
thun bzhi byed na nyin mor yang bskyar gcig dang /
mtshan mor tshar gnyis gtang dgos pas /
tshar rjes ma rnams mchod pa gsos la mchod pa byin rlabs dang lha bskyed nas bzlas pa'i bar bskyar ba yin la /
bzlas pa ni bskul tshig bcas zhi khro'i bsnyen sngags bzlas pa'i dngos gzhi bya /
mthar las sbyor cung zad bzla zhing stong tshigs so sor 'bul /
tshe bsnyen yang nyer gcig tsam re bzlas pas chog go
/nyin thun rjes mar bsnyen pa grub pa dang /
smin lugs dam can spyi gtor lta bu'i srung ma'i gtor chog
/dregs pa'i sde dpon sum cu'i gtor 'bul sogs kyang bya /
skabs 'dir skong bshags grub na legs pas zhi khro bka' brgyad kyi phyag bshags skong ba mar me smon lam bcas chos dbang gsang rdzogs dang byang gter rang shar gyi gzhung phyogs bsgrigs zur du bzhugs pa nyid sbyar /
de nas las byang ltar tshogs byin rlabs nas bsgral bstab bar byas la spro na skabs 'dir phyi rol du cha gsum gtor ma gtang /
tshogs la rol /
lhag gtor bsngos la lhag ma btson 'dzin bya /
dam can gtor chog byas na gtor 'bul sogs mthar dbyung /
las byang gi bskul ba dang chad brtan rta bro gtang rag mchod bstod bzod gsol grub nas mdun bskyed brtan bzhugs /
bdag bskyed bsdu ldang bsngo smon shis brjod bcas bya'o //
de nas bar gcod nyu le 'dul zhing bskrad pa ni /
'dus pa thams cad zhwa dang bcas bzhengs /
slob dpon sogs chas zhugs pa rnams dkyil 'khor gyi mdun du 'khod pa'i drung du nyu le'i ling ga bcas la /
e yaM raM dz+wa la raM/
brub khung yangs shing gting zab pa'i nang du tri las dngos grub la bar du gcod cing log par lta ba'i 'byung po nyams len bdud kyi rigs su gyur pa thams cad rid cing nyam thag pa'i lus can du gyur /
zhes brub khung bskyed /
na mo :
rig 'dzin rtsa brgyud sogs bden stobs brjod pa sngon du 'gro bas /
bden pa chen po'i byin gyis rlabs kyis dngos grub la bar du gcod cing log par 'dren pa'i 'byung po nyams len bdud kyi rigs su gyur pa thams cad mtshan ma rdzas kyi rten 'di la mchis par gyur cig
/tri yaM dza :
tri badzra aM ku sha dza :
dzaHhU~M baM ho :sa dgug gzhug byas nas ging pa las kyi che mchog tu gsal ba'i thugs ka nas pho nya mtshon cha'i char 'beb pas rdul du brlag par bsam zhing /
rol mo dbyangs dang TA ki'i 'cham stabs dang bcas phur thun tshom bur bskul ba ni /
hU~M:
chos kyi dbyings las rang byung grub pa'i lha :
khro bo rol pa'i dur khrod chen po nas :
shin tu mi bzad rab 'jigs skur ston pa :
dpal chen yongs rdzogs drag po'i phrin las mdzod :
ces dang /
hU~M:
nga ni dpal chen he ru ka :
sras dang sprul pa bye ba 'bum :
bka' sdod rab 'jigs pho nyar bcas :
bka' brgyad lha tshogs dus la bab :
g.yas kyi phyag na phur bu bsnams :
g.yon gyi phyag na lcags kyu bsnams :
lcags kyus zungs la phur bus thobs :
gnod byed dgra bgegs rdul du rlogs :
ces phur thun tshom bur bskul mthar slob dpon gyis drag sngags phur skor dang bcas pas gdab cing /
TA ki rnams kyis thun gyis brab /
khyad pa dpal gyi pho nya kun thub rgyal mo bskul ba ni /
hU~M:
shar phyogs dkar mo dung gi gzhal yas nas :
khrag mdog dmar mo bse yi lan phran can :
spyan rtsa dmar po nyi zla skar ltar 'phro :
smin ma glog 'gyu mun pa'i go skabs 'byed :
bu yug thog 'beb shangs nas rdo rje 'khrugs :
bzhad pas he dang dpal gyi spu gris gtams :
rngam pa'i ljags 'dril bskal pa'i me chen 'bar :
ag tshoms me 'bar rab 'byams srid pa sreg :
bskal pa'i 'brug sgra snyan nas gsung sgra sgrog :
lag pa dmar po spu gri 'bum gyis gtams :
sen mo lcags kyu'i rtse la bskal pa'i me chen 'bar :
ba spu rdo rje gnam lcags zhun ma 'khrugs :
smin ma lcags kyi khro chung char 'bebs shing :
zhabs kyi phur pas srin po lnga brgya gzir :
ral pa'i gseb nas khrag gi dug char 'bebs :
shin tu mi bzad gtum chen khrag 'thung ma :
srin mo snying 'byin changs par bcug nas gsol :
shin tu mi bzad 'bar ba'i sku gcig ma :
dpag tshad lnga brgyar rgyug cing klu srin ma lus sgrol :
khros pa'i zhal mdog khrag gi mchin pa kha :
na bza' dmar po srin gyi g.yang gzhi gyon :
phyogs bcur kha bltas phyogs skyong zhabs kyis mnan :
bdud la bab na snying khrag dron mo 'thung :
srin la bab na srog rtsa dmar po gcod :
dgra la bab na dug gi kha chu 'debs :
bgegs la bab na rU pa rdul du rlog :
dpal gyi pho nya dpal gyi thugs las sprul :
dam tshig dgra dang 'byung po bgegs kyi tshogs :
phung po dum bur gtubs shing don snying ma lus sreg :
gru bu gru a pa tse ru pa tse ni tsa ra Na thun du thun na sha satwaM b+ha ya yak+sha 'byin yak+sha 'byin ya phye ma phye ma /
rdul phran :
rdul phran :
zhes drag sngags spos rol dang khyad par gyi dbyug pas bsdigs shing thun gyis brab pa sogs drag po'i tsham rngam dang bcas gzir la bskrad /
srung ba'i 'khor lo brtan por bsgom /
de nas byin dbab pa ni spos rol g.yab dril sogs sngar ltar byas la /
hU~M:
byin chen ngo mtshar mchog gi gnas :
sogs dur khrod brgyad kyi byin 'beb bka' brgyad gsang rdzogs las 'byung ba nyid brjod /
bsnyen sgrub kyi dzapa? dbyangs lan gsum byas pas grub /
mtshan thun dang por las byang gi tshogs gsag nas bzung sngon 'gro tshang ba dang /
thor thun rjes tshogs mchod re lhag por gtang /
gzhan nyin thun rjes ma dang 'dra /
thor thun grol rjes nyu le bskrad /
byin 'beb las byang ltar bya /
sgrub zhag rjes ma gsum gyi snga dror tshe bsnyen rjes zur gsal tshe 'gugs tshar re sbyor rgyu byung na'ang legs /
de lta bu'i tshul gyis zhag bdun la sogs par gyer bsgom bzlas pa ma chad par bya ste sgrub pa'i rim pa'o //
grol nyin dgong mor dbang gi sbyin sreg grub na legs /
gsum pa rjes dngos grub blang ba la /
grub pa'i rtags rab 'bring tha ma'i tshul du byung ba'am sgrub pa'i zhag grangs thems pa'i tshe /
rdzas bsham pa ni /
dkyil 'khor gyi mdun du stegs bu khebs ldan dkar po'i steng du 'bru dkar pos g.yung drung g.yas 'khyil du bris pa'i khar many+dzi'i steng du dkyil 'khor gyi rnam bum blangs la bzhag
/g.yas su rin po che'i snod du gser g.yu sogs rin po che sna tshogs kyi phye ma dang dkar mngar gyis sbrus pa'i las bzhi'i 'brang rgyas ril bus bskor ba /
mAM sa /
mar /
thud /
'bras chan /
khur ba /
zho dang la du /
shing thog sna tshogs /
su rA sogs bza' bca' btung ba'i bye brag sna tshogs pas bskor ba /
g.yon du chang bzang por mngar gsum dang a mr-itas sbags pas b+hany+dza bkang pa bshams la dar gyis gur dbub pa'i tshul du bkab /
nangs mo phrin las kyi gzhung sngar ltar bsrangs la bzlas pa'i rjes tshe 'gugs sbyar /
stong tshigs thun pa rnams kyang lhan cig 'bul la sngags rgyun snga ma grol /
bsnyen sgrub sngags la /
kA ya wA ka tsit+ta gu Na karma sarba sid+d+hi pha la hU~M:
zhes btags pa bzla /
srung ma rnams kyi gtor chog grub nas /
las byang ltar bgegs bskrad /
rgyal tshab pas dkyil 'khor bskor zhing thun brab /
mtshams gcod /
las rdor dang rgyal tshab pas spos g.yab dril bcas tshogs pa dang dkyil 'khor bskor zhing las byang ltar byin 'beb gyer /
ye shes sku mchog sogs brjod la nongs pa bshags /
bdud rtsi'i sngags lan gsum brjod la rdzas rnams byin brlabs /
dkyil 'khor gyi lha tshogs rnams yab yum snyoms par zhugs pa'i sbyor mtshams nas 'od zer dmar po phyogs bcur 'phros 'gro ba'i rgyud sbyangs /
bde bar gshegs pa rnams la phog dgyes pa bskyed sku gsung thugs yon tan phrin las dang bcas pa'i dngos grub tshur 'dus bdag la thim gsal zhing brtan par byas /
rdzas rnams la thim pas 'chi med kyi bdud rtsi dngos grub kun gyi snying por 'khyil bar gyur /
zhes dmigs /
bsnyen sgrub sngags la gong gi sngags sham btags la brgya'am nyer gcig bzlas la las byang ltar /
oM AHhU~M:
bde gshegs zhi khro sogs kyis dngos grub spyir bskul /
bye brag tu /
dkyil 'khor lha tshogs rnams kyi gnas lnga nas sku gsung thugs yon tan phrin las kyi dngos grub thams cad yig 'bru lnga dang 'od zer thig le'i rnam pa dpag tu med pa 'phros te rang gi gnas lngar thim pas dbang dang byin rlabs dngos grub ma lus pa thob par mos la /
slob dpon gyis gnas lngar rim par gtugs la gong gi rgyan bkod skabs kyi /
hU~M:
bde gshegs khrag 'thung rab 'byams kyi :
sogs tshigs bcad dang bsnyen sgrub sngags mthar /
kA ya sid+d+hi pha la hU~M:
sogs so sor btags nas shwa lo ka lnga po brjod cing dngos grub blang /
slob dpon la bum chu dang dngos grub kyi phud 'bul /
zur byang ltar /
hU~M:
tshe yi dngos grub rgyud gsum po :
rtsa srog tsit+ta'i thig ler stims :
mi phyed sku gsung thugs rdo rje'i :
dbang dang byin rlabs dngos grub stsol :
kA ya wA ka tsit+ta A yur+dz+nyA na sid+d+hI hU~M b+h+rU~M:
zhes brjod la tshe 'brang gis dbang blang /
tshe+e ril chang phul /
de nas 'dus pa rnams kyis bsnyen sgrub dzapa? dbyangs byas la /
slob dpon dang rgyal tshab pas rten rnams dang tshe bum gyis dbang bskur /
las rdor sogs kyis rdzas dang tshe ril sogs bkye /
rdzas rnams dngos grub tu rol pas lha dang bdag gnyis su med pa bde ba chen po de bzhin gshegs pa thams cad kyi rdo rje gsum gyi rang bzhin du gyur par mos /
bde gshegs zhi khro sgrub pa bka' brgyad kyi lha tshogs rnams kyi dngos grub thams cad bdag cag rnams kyis thob nas sku lnga ye shes lnga'i yon tan ma lus pa rtsol ba med par lhun gyis grub par gyur cig
/ho :
bdag cag sgrub pa po rnams kyis rdo rje'i tshe gsol bas tshe'i dngos grub dbang du gyur cig :
thabs kyi mAM sa gsol bas 'khor 'das kyi nus stobs dbang du gyur cig :
shes rab dza gad gsol bas bde ba chen po'i ye shes dbang du gyur cig :
zhal zas kyi bye brag mang po gsol bas zhi khro phrin las kyi dngos grub thams cad dbang du gyur cig :
'dod yon gyi rnam pa thams cad longs spyad pas 'khor 'das kyi legs tshogs thams cad dbang du gyur cig :
sarba karma wA shaM ma no ha ra sid+d+hi+i sid+d+hi hU~M:
zhes dang las byang las /
hU~M:
tshe bcud snying dbus rten la thim :
sogs kyang brjod pas sgrub pa chen po'i rim pa grub bo //
skabs 'dir dpon slob kha shas nas rgyas pa'i sbyin sreg byas la /
dngos grub kyi phud 'bul /
spros pa bsdu na skabs 'di na tsam las sbyin sreg gzhan ma grub kyang chad skyon du mi 'gyur ro //
gzhan don du dbang bskur na smin byed rgyas pa'am de'i snying po bsdus pa tsam gyis skabs 'dir rjes su 'dzin par bya'o //
gsum pa rjes kyi las rim rnams kyis sgrub pa'i mtha' rgyas su bya ba ni /
las byang ltar tshogs byin rlabs nas rim par gtang ba'i zhal bstabs mjug tu nyu le'i ling+ga mer bsreg
/lhag ma bsdus nas sngar btson 'dzin byas pa'i tshogs lhag mchod pa'i ras ma dang bcas phyi rol du gtang /
srung ma'i gtor 'bul zur du yod na bya /
bskul chad brtan rta bro yan grub nas /
gtang rag mchod bstod rgyas par bya /
nongs bshags bzod gsol dang /
dkyil 'khor gyi ye shes pa ras bris dang rten la brtan bzhugs spyi ltar bya /
dam tshig pa rang la bsdu zhing thun mtshams kyi lhar ldang /
de nas phyi mtshams bkrol ba ni /
sgrub khang gi shar la sogs pa'i rgyal chen bzhi dang sgo byang gi lha bcas so so'i mdun du mchod pa bsham /
bsang sbyang byin rlabs drangs bstim mchod pa rnams sngar ltar las /
mchod sbyin gtor ma 'di bzhes la //
sogs kyis phrin las bcol /
badzra muHsa gshegs su gsol /
dkyil 'khor mtha'i phur bu rnams /
oM badzra kI la ya ut+kI la ya sarba kI la badzra d+hA ra A dz+nyA pa ya hU~M hU~M hU~M phaT swA hA:
zhes lag gnyis skam pa'i rgya dang bcas dang por gdab rim las ldog phyogs su phyungs te /
oM ru ru s+phu ru dz+wa la tiSh+Tha sid+d+hi lo tsa ni sarba ar+tha sA d+ha ni swA hA:sa phur rtse 'o mas bkru
/chos thams cad skye ba med pa'i don yid la byas te dril bu dkrol zhing /
a kA ro'i sngags brjod bzhin pas 'jam rol dang bcas ras bris dkyil 'khor bsdu /
sgrub rdzas sogs rjes shul mi mngon par bya /
de nas mar me'i smon lam gyis dge ba'i rtsa ba bla na med pa'i rgyur bsngo ba ni /
dpon slob thams cad lag bsnol bas srin lag sbrel /
rdo rje rgyal thebs kyis snam sbyar dang bcas bzhengs te mar me'i smon lam gtong thun sngon du 'gro bas /
hU~M:
dur khrod gsang ba mchog gi dkyil 'khor du //
snying po byang chub lam la zhugs pa yis //
'khor ba'i g.yang sa chen por mi ltung zhing //
chags sdang gcong rong gnas su mi skye dang //
log lta dmyal ba'i zangs khar rbab mi 'gril //
'khon 'dzin gcan gzan gdug pa'i skad mi thos //
nyon mongs mtshon rtse gdug pa'i zer mi 'phog
/dge ba'i bshes gnyen bka' drin che ba dang //
srog gis sbrel ba'i mched dang lcam dral dang //
gsum pa'i dbang gis sbrel ba'i rig ma gsum //
skye ba 'di dang tshe rabs thams cad du //
mi 'bral rtse gcig 'grogs pa'i ting 'dzin gyis //
sa bcu khyad par rim gyis bgrod par shog
/nam zhig tshe 'phos lus brje'i dus byung nas //
'khor ba'i g.yang sar lan gcig ltung srid kyang //
snang ba'i go 'byed zhun mar mdangs gsal 'dis //
rig 'dzin sgrub pa po yis shul mtshon cing //
kun tu 'od kyi sa la rgyud sbyangs nas //
pad+ma chen po'i sa la lhun gyis grub //
'khor lo tshogs chen sa la gshegs pa'i tshe //
sngon gyi rgyal ba rnams kyis mdun bsus shig
/yi dam lha yis rgyab nas srog brten cig
/byang chub sems dpa' rnams kyis mtha' skyor cig
/mchod pa'i lha mo rnams kyis sna drongs shig
/ma tshogs dbang mo rnams kyis rjes skyongs shig
/lcang lo can gyi sa la phyin pa'i tshe //
mi ldog pa yi sa la gnas nas kyang //
rdo rje khro rgyal khyod kyi zhal mthong nas //
rig 'dzin rnams dang dbyer med gyur nas kyang //
bla med sku gsung thugs su 'grub par shog
/ces thams cad kyis rjes zlos dang bcas smon lam gdab /
las byang ltar /
ho :
dge ba 'di dang sogs bsngo smon dang shis pa brjod /
gzhan yang zhal las gsungs pas thog drangs te bkra shis kyi tshigs su bcad pa rgyas par spel lo //
gsum pa de ltar bsgrubs pa'i 'bras bu ni /
gzhung nyid las /
de ltar 'bad pas brtson 'grus dang :
ting 'dzin skal pa'i khyad par bzhin :
rab kyis rig 'dzin mchog dngos 'grub /
'bring gis sngags kyi drod tshad 'thob :
gzhan du phrin las ci rigs 'grub :
mdor na 'brel tshad don ldan pa :
sgrub pa chen po'i phrin las so :
zhes bslu med rdo rje'i gsung gi nges pa ltar ro //
bskal mang mtshan tsam thos dka' ba //
gsang chen nges pa'i theg pa ru //
tshom bu tshogs sgrub mos slob tsam //
bgyis kyang rig 'dzin sa la sbyor //
tshul 'dir yid ches dad pa rnyed //
brtson pas sgrub pa'i skal ldan gyis //
tha gru kun khyab mkha' mnyam 'gro //
klong dgu'i dbyings su byang chub shog
/ces pa'ang rig kun khyab bdag gter chen bla ma thams cad gzigs pa'i bka' lung gser gyi me tog dad pa'i gtsug tu bkod de sngags rig 'dzin pa'i gzugs brnyan pad+ma gar dbang phrin las 'gro 'dul rtsal gyis smin lugs bka' brgyad bder 'dus sgrub khog la gzhi byas te lag len rnam gsal gyi tshul du rdzong sar bkra shis lha rtse'i chos grwar bsdebs pa dge legs 'phel //
mang+ga laM///
/
