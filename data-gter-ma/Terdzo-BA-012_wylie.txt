@#//
bka' brgyad drag po rang byung rang shar gyi rtsa ba'i dbang skur ba'i cho ga snying por dril ba dngos grub rdzing bu zhes bya ba bzhugs so //
na mo gu ru shrI he ru ka badzra kro d+ha rA dzA ya /
rang byung rang las shar ba'i dkyil 'khor la //
blo 'das dgongs pa'i cho 'phrul tshad med pas //
srid pa gting sprugs dug gsum dbyings sgrol phyir //
bsam yas tshad bzung bral ba'i dang bas 'dud //
srog gi dwangs ma nyid mtshungs sgrub sde'i chos //
mdzod lnga'i bcud kyi snying po thob tsam gyis //
rdo rje sems dang skal pa mnyam byed de'i //
rtsa ba'i smin byed nyung ngur dril 'di 'o //
drag po rang byung rang shar gyi rtsa ba'i dbang ngam bsnyen pa gso ba'i dbang du grags pa'i smin byed ras bris kyi dkyil 'khor la brten te slob ma rjes su bzung ba'i tshul 'chad pa la gsum /
sbyor ba sta gon gyi cho ga
/dngos gzhi dbang gi bya ba /
rjes mtha' sdud kyi rim pa'o //
dang po la gsum /
sa /
lha /
bum pa sta gon no //
dang po ni /
sgrub gnas rnying pa dang ras bris kyi phyogs la ma byas kyang chog rung phyag len mi nub pa'i phyir mdor bsdus mdzad pas /
sa slong ba ni /
dkyil 'khor bya ba'i gzhir maN+Dal la tshom bu gcig bkod la /
gtor ma dkar dmar /
phyi mchod bcas bsham /
slob dpon gyis sngags kyi phrin las sam bdag bskyed tsam bzlas pa dang bcas pa sngon du btang nas /
mchod gtor rnams a mr-itas bsang /
swa b+hA bas sbyang /
stong pa'i ngang las rin po che'i snod du gtor ma bdud rtsi'i rgya mtsho dang mchod rdzas rnams dwangs shing thogs pa med par gyur /
ar+g+haM sogs kyis mchod pa dang /
oM AHhU~M lan gsum gyis gtor ma byin gyis brlab /
tshom bu bsang sbyang /
rang nyid che mchog tu gsal ba'i lag pa sa la brdab pa'i rkyen gyis sa gzhi'i dbus na sa'i lha mo gser mdog mchog sbyin dang gser bum can dar dang rin po ches brgyan pa 'khor sa bdag klu gnyan gyis bskor ba badzra sa ma ya dza :
dzaHhU~M baM hoH
tshom bu dang gnyis su med par gyur /
pad+ma ka ma lA ya satwaM/
oM hU~M trAM hrIHAH
oM pri thi wI de bI sa pa ri bA ra a kA ro btags pa lan gsum gyis gtor ma phul /
mtshan sngags mthar ar+g+haM sogs kyis mchod /
hU~M:
ji ltar sngon tshe dpang mdzad ltar :
bdag ni byang chub nges par bsgrub :
mchod 'bul dpang mdzod sa 'di zhu :
bcu gnyis lo yi rta la zhon :
ko long sdom pa'i lha dgu sogs :
'byung po'i tshogs rnams ma lus kun :
sa glud mchod gtor 'di bzhes la :
sa phyogs 'di dag bdag la zhu :
'byung po sa yi bdag po rnams :
gnas rten gzhan du khyed song la :
sa 'di bkra shis mdzad du gsol :
sarba b+hU ta pU tsa khA hi :
shAn+tiM ku ru ye swA hA:
ho :
sa yi lha mo 'khor bcas rnams :
sngon tshe dpal chen spyan snga ru :
ji ltar khas blangs dam bcas bzhin :
bdag cag byang chub sgrub pa'i grogs :
lha mo khyod kyis mdzad du gsol :
lha mos gnang ba byin nas sa la thim pas gser gyi sa gzhir gyur :
dkar dmar gtor ma phyir btang /
sa lha'i tshom bu mchod gtor sogs bsdu'o //
ting nge 'dzin gyis sbyong ba ni /
rang nyid lha yi thugs ka nas :
b+h+rU~M las 'od zer 'phro 'du yis :
bde gshegs rnams kyi thugs bskul nas :
sa gzhi byin gyis brlabs pa yis :
rin chen sna tshogs sa gzhi'i dbus :
rin chen gzhal yas chen por gyur :
zhes brjod cing don sgom pas 'grub bo //
gnyis pa ni /
dkyil 'khor gzhir bdud rtsi 'thor la /
hU~M:
rnam rtog dngos gzhi rtsa ba lnga :
dug lnga 'khor ba'i rtags kyi rgya :
ye shes lnga ru kha sbyar nas :
yongs rdzogs dkyil 'khor chag chag 'debs :
gu h+ya dz+nyA na tsakra maN+Dal hU~M:
zhes chag chag btab la maN+Dal la dri bzang gi thig le byas pa'i steng 'grub na lha grangs dang mnyam pa'i tshom bu dang /
mi 'grub na gtso 'khor dgu sgo bzhi tsam bkod de dbus su bzhag pa'i mthar phyi mchod g.yas skor /
g.yas g.yon rgyab tu sman raka gtor ma bsham /
phrin las rgyas 'bring gang rung ngam /
mi lcogs na sngags kyi phrin las tsam gyis mdun bskyed kyi tshul du sgrub cing 'dzab bzlas tshogs skong bcas bya'o //
gsum pa ni /
rnam bum dang las bum gnyis /
bum rdzas sogs slob dpon gyi mdun du bzhag
/gu gul gyis bdug cing /
na mo /
phyogs bcu dus gsum gyi de bzhin gshegs pa rgyal ba rgya mtsho zhi khro rab 'byams kyi lha tshogs 'khor dang bcas pa rnams kyi bka' bden pa dang /
bden pa chen po'i byin rlabs kyis rigs kyi bu 'di rnams la dbang bskur ba'i phyir bum pa'i dkyil 'khor chen po 'cha' bar byed pa la bar du gcod pa'i gnod byed gdon bgegs gang yin pa thams cad 'dir ma 'dug par dpag tshad dang rgyang grags su dengs shig byer cig
/oM sum+b+ha sogs brjod cing yungs kar gyis brab bo //
de nas spos kyis bdug cing /
raM yaM khaM gis bsreg gtor sbyang /
oM shUn+ya tA dz+nyA na badzra swa b+hA ba At+ma ko\u0f85 haM/
stong par sbyangs /
stong pa'i ngang las /
rang lhar gsal ba'i thugs ka nas b+h+rU~M 'phros bum pa la thim /
'od du zhu ba las bum pa lto ba ldir ba kha g.yel zhing mchu 'phyang pa ste phyi bum pa'i dbyibs la nang lha'i gzhal yas khang gi rnam par gyur /
lnga tshan lnga chos sman bcas blugs la /
oM pany+tsa tri pi sha da ra ya sid+d+hi hU~M/
oM pany+tsa b+ha tsa la sid+d+hi hU~M/
oM g+har+b+ha pany+tsa sid+d+hi hU~M/
oM rat+na pany+tsa sid+d+hi hU~M/
oM d+hU pe pany+tsa sid+d+hi hU~M/
sku gsung thugs yon tan phrin las lnga phrag lnga dang ldan par gyur /
'o ma blug cing /
oM bo d+hi tsit+ta sid+d+hi hU~M/
snang ba ye shes lnga dang ldan par bsam /
chu gtsang sum gnyis khengs par blug cing /
oM pA Ni bi shud+d+he sid+d+hi hU~M/
dbyings stong pa dang ldan par bsam /
mgul chings bya zhing /
oM pany+tsa li kA sid+d+hi hU~M/
zhi khro rang rang gi na bzas brgyan par bsam /
kha rgyan gzug cing /
oM kalpa br-ik+Sha sid+d+hi hU~M/
rang rang gi rgyan dang cha lugs dang ldan par bsam /
gzungs thag btags te /
oM shu pa ya pa ri su pa ka sid+d+hi ku ru hU~M/
thugs rjes 'gro don mdzad pa'i nus pa dang ldan par bsam /
de ltar bum pa gzhal yas khang du gsal ba'i dbus su paM las pad+ma dang raM las nyi ma'i dkyil 'khor gyi steng du rtsa sngags brjod pas gtso bo dgu rang rang gi 'khor dang bcas pa lam gyis gsal bar bsams la /
oM badzra kro d+ha ma hA shrI he ru ka hU~M phaT:
mUM ma hA kro d+hI shwa ri dz+wa la nI hU~M phaT:
oM ru lu ru lu hU~M b+h+yo hU~M:
oM a kro te ka ya mAn+ta ka ha na ma tha b+hany+dza hU~M phaT:
oM pad+mAn+ta kr-ita ma hA kro d+ha ha ya grI ba hu lu hu lu hU~M phaT:
oM badzra kI li kI la ya sarba big+h+nAn baM hU~M phaT:
oM shrI he ru ka kro tI shwa ri satwaM hU~M ha he phaT:
ma ma yo gi nI ru lu b+h+yo :
oM AHhU~M badzra sa ma ya ma hA gu ru sarba sid+d+hi hU~M:
oM badzra tsaN+Da sarba duSh+TAM hrIl myag hr-i da ya hU~M phaT:
oM badzra sarba duSh+TAn a mu ka sha truM trig nan myag thuM ril hur thum dza mA ra ya rbad :
rgyu las bskyed pa'i sngags brjod pas :
khrag 'thung dkyil 'khor lhun gyis grub :
bskal pa'i me ri ltar 'bar nas :
rang byung ye shes khro tshogs shar :
zhes gtso bum bskyed /
las bum gzhal yas gsal ba'i dbus :
hU~M las nyi zla'i gdan steng nas :
hU~M chen 'od 'bar zhu ba las :
rdo rje rnam par 'joms pa ni :
mthing nag zhal gcig phyag gnyis pa :
rdo rje rgya gram dril bu bsnams :
ye shes me dpung klong na bzhugs :
thugs srog hU~M la sngags kyis bskor :
spyan 'dren pa ni /
hU~M:
'og min chos dbyings pho brang nas :
zhi khro rab 'byams lha tshogs dang :
sgrub chen bka' brgyad lha tshogs rnams :
'gro drug sems can don mdzad phyir :
gnas 'dir spyan 'dren gshegs su gsol :
oM badzra kro d+ha ma hA shrI he ru ka e h+ye hi b+ha ga bAn ma hA kA ru Ni kA dr-i sh+ya ho :
sa ma ya hring hring dza dza :
zhes spyan drangs la bstim /
a ti pU ho :
pra tIts+tsha ho :
zhes phyag dang /
dngos 'byor ram yid mchod 'bul zhing /
ar+g+haM/
puSh+pe /
d+hU pe /
A lo ke
/gan+d+he /
nai bid+ya /
shab+da hU~M/
ma hA mAM sa rak+ta /
ba su ta /
kiM ni ri ti khA hi /
zhes phyi nang gis mchod la /
gzungs thag blangs te /
rang srog sngags kyi 'od zer gzungs thag la //
'khril te bum pa'i lha tshogs thugs kar zhugs //
de dag sku las byang sems bdud rtsi'i rgyun //
babs pas bum chur dbyer med ro gcig gyur //
ces dmigs la gtso bum gong gi bskyed sngags dang /
las bum la /
na mo rat+na tra yA ya na mash+tsaN+Da badzra kro d+hA ya hu lu hu lu tiSh+Tha tiSh+Tha b+han+d+ha b+han+d+ha ha na ha na a mr-ite hU~M phaTaH
ces pa rnams long skabs dang sbyar la brgya stong ci rigs bzla /
mthar /
hU~M:
ye shes lha tshogs spyan 'dren gshegs :
phyi nang gsang ba'i mchod tshogs 'bul :
nyams chag 'gal 'khrul mthol lo bshags :
sku gsung thugs yon phrin las bstod :
mchog dang thun mong dngos grub stsol :
ces dang /
yig brgyas lhag chad bskang /
lha 'od du zhu ba bum pa'i chur gyur par bsams la /
gtso bum sta gon du gnas pa'i tshom bu'i steng dang las bum mdun du bzhag go
/gsum pa ni /
sta gon gyi rdzas bzhi /
nyer spyod lnga /
bgegs gtor /
gu gul yungs kar sogs 'du byas /
dkyil 'khor yol bas bsgribs pa'i phyi rol du slob ma rnams /
ji ltar bltams pa sogs dang las bum gyi chus khrus bya /
bgegs gtor byin brlab dang bsngo ba sngon 'gro ltar byas te phyir gtong /
bka' bsgo ba ni /
hU~M:
yang dag don la mi mos pa :
mi dang mi min log 'dren bgegs :
lan chags glud gtor 'di khyer la :
gnas 'dir khor yug tshun chad du :
skad cig tsam yang 'da' ma byed :
gal te nga yi bka' 'das na :
bde gshegs khro bo kun 'dus nas :
khyod kyi lus ngag rdul du rlog :
drag sngags so lnga pa dang sum+b+ha ni sogs drag tu brjod cing yungs thun gyis brabs shing gu gul bdug
/las byang gsang mtshams 'don bsgom bya /
maN+Dal bkye bsdu byas la /
nam mkha' dang mnyam pa'i sems can thams cad rnam pa thams cad mkhyen pa kun bzang gdod ma'i mgon po'i go 'phang la 'god par bya /
de'i ched du 'dir sgrub chen bka' brgyad drag po rang byung rang shar gyi dkyil 'khor du smin byed kyi dbang zab mo gsan te sems can gyi don rgya chen po bgyid snyam pas byang chub mchog tu thugs bskyed pa sngon du btang nas gsan 'tshal /
de'ang slob dpon gyis bgyid 'os dbang gzhung las /
sa dang lha dang bum rdzas sta gon ni :
rgyas bsdus gang yin lhag chad med par bya :
zhes gsungs pa'i don snying por dril ba sngon du song grub pa yin pas /
slob ma lhag par gnas pa zhu ba'i yon du maN+Dal phul /
ces mtshams sbyar la maN+Dal 'bul du gzhug
/thal mo me tog dang bcas te gsol ba 'debs pa 'di'i rjes zlos mdzod /
ho :
bla ma rdo rje slob dpon dgongs su gsol :
zhi khro bde gshegs yongs rdzogs dkyil 'khor du :
sku gsung thugs kyis yongs su bzung ba'i phyir :
lhag par gnas pa'i rim pa mdzad du gsol :
lan gsum /
gnang ba sbyin pa ni /
ho :
skal ldan rigs kyi bu mchog dam pa khyod :
zhi khro yongs rdzogs dkyil 'khor chen po ru :
bsnyen cing sgrub pa'i dbang bskur byin rlabs phyir :
lhag par gnas pa'i rim pa tshul bzhin bya :
de ltar bka' yi gnang ba byin pa yin pas khyed rang 'khor ba sdug bsngal gyi rgya mtsho las thar bar 'dod pa'i nges 'byung gi blo bcos min dang ldan pas gsag sbyong khyad par can bya ba'i slad du /
mdun gyi nam mkhar bcom ldan 'das rgyal ba zhi khro sgrub pa bka' brgyad kyi dkyil 'khor la rtsa brgyud kyi bla ma /
phyogs dus kyi rgyal ba sras dang bcas pa mkha' 'gro chos skyong srung ma'i tshogs kyis bskor ba sprin gtibs pa ltar bzhugs pa'i mdun du tshogs gsag yan lag bcu pa'i ting nge 'dzin so so sgom bzhin du 'di'i rjes zlos /
hU~M/
bla ma yi dam mkha' 'gro gshegs su gsol //
ces sogs sngon 'gro ltar lan gsum bya /
skyabs yul khyad par can de rnams kyi drung du khyad par bzhi ldan gyi skyabs su 'gro zhing /
smon 'jug don dam pa'i sems bskyed rnams kyang blang snyam pas rjes zlos /
bla ma sangs rgyas 'khor dang bcas //
kun nas bdag la dgongs su gsol //
bla ma dkon mchog rnam gsum po //
byang chub ma thob bar du ni //
skyabs kyi mchog tu gzung bar bya'o //
sngon nas bsags pa'i sdig sgrib bshags //
'gro don sangs rgyas thob bya'i phyir //
smon pa byang chub sems bskyed do //
sems can yongs su smin bya'i phyir //
gsang sngags spyod pa rlabs chen spyad //
don dam spros bral byang chub sems //
rang byung mtha' bral stong gsal bsgom //
lan gsum /
de nas gnas gsum byin gyis brlab pa'i slad du /
bla ma dpal chen por gsal ba'i sku gsung thugs las 'od zer 'phros /
slob ma'i phung khams rtog tshogs sbyangs /
stong pa'i ngang las rgyu'i rdo rje sems dpa' dkar po zhal gcig phyag gnyis g.yas rdo rje thugs ka dang g.yon dril bu dkur brten pa /
dar dang rin po che'i rgyan gyis brgyan par gyur pa de la slob dpon gyi gnas gsum du dri'i thig le byas pa la brten nas /
spyi bor zla ba'i dkyil 'khor la oM las 'khor lo oM gyis mtshan pa las sku rdo rje dkar po 'khor lo dang dril bu 'dzin pa /
mgrin par pad+ma'i steng du AHlas pad+ma AHsa mtshan pa las gsung rdo rje dmar po pad+ma dang dril bu 'dzin pa /
thugs kar nyi ma'i dkyil 'khor gyi steng du hU~M las rdo rje hU~M gis mtshan pa las thugs rdo rje sngon po rdo rje dang dril bu 'dzin pa rnams su mos mdzod /
dri bzang gi chus gnas gsum du thig le bya zhing /
oM AHhU~M/
zhes brjod /
sgo gsum rdo rje gsum gyi rang bzhin du gyur pa de nyid mchod pa'i yul du bzang ba yin pas nyer spyod lnga po dbu sogs so sor phul bar mos mdzod /
oM badzra puSh+pe AHhU~M/
nas nai bid+ya'i bar gyis mchod /
so shing bsang sbyang /
stong pa'i ngang las hU~M yig dkar po yongs su gyur pa las byung ba'i so shing sor bcu gnyis pa mgo bo rgya mdud kyi rnam pa can me tog bcings pas /
slob ma rnams kyi dngos grub kyi ltas brtags pa'i nus pa dang ldan par gyur /
yig brgya bzla zhing byin gyis brlabs pa /
oM badzra satwa hU~M zhes bris sam /
so shing ra ba mdun du bkod la /
de ltar byin pa'i so shing mkha' dbyings kyi phyag rgyas bzung ba'i rtsa ba sos cung zad 'cha' ba la brten nas /
nad gdon sdig sgrib thams cad dud khu'am sol khu'i rnam par nag 'dur gyis phyir thon te sdig pa sbyangs /
rtse'i me tog de nyid so shing gi ra bar dmod btsugs te 'dor ba dang bcas te rjes zlos mdzod /
ho :
bla mas legs par gnang ba'i so shing 'di :
yi dam zhi khro bde gshegs lha brtags phyir :
maN+Dal dbus su bdag gis 'dor bgyid na :
gang yin skal ldan gnas der 'bab par shog :
thun mong du rjes zlos lan gcig dang so sos /
oM badzra ha sa ha :
zhes dor la /
so shing gi ltas las gnas skabs su shar zhi ba /
lho rgyas pa /
nub dbang /
byang drag po /
mtshams rnams su bum pa bzang po la sogs 'grub pa dang /
mthar thug dbus che mchog
/shar yang dag sogs lha'i rigs kyi dngos grub 'grub par 'gyur ba yin no //
srung skud kha dog sna lnga pa rdo rje'i mdud pa gsum btab pa las bum gyi chus bsang sbyang /
stong pa'i ngang las srung skud kha dog lnga ldan rdo rje'i mdud pa can slob ma'i khams kyi bar chad srung nus pa'i dam tshig gi srad bu la sta gon gyi lha'i thugs ka nas ye shes kyi srad bu'i tshogs byung ste gnyis su med par gyur /
drag sngags so lnga pa mang du bzlas la sngags /
pho'i g.yon dang mo'i g.yas su gnyis bskor gyis bcings pa bum chus brlan cing rdo rjes rgya gram du bzhag la /
hU~M:
ye shes dgu ldan srad bu dam pa 'di :
sku gsung thugs kyi mdud pa rab ldan pas :
g.yas g.yon dpung par legs par bcings pa yis :
sgo gsum bar chad bgegs las bsrung bar shog :
drag sngags so lnga pa brjod /
dung chu bsang sbyang /
yig brgyas byin gyis brlabs la sbyin zhing /
hub gsum 'thungs pas sgo gsum gyi dri ma dag par mos shig
/ku sha bsang sbyang /
stong pa'i ngang las hU~M yig ljang gu gnyis yongs su gyur pa'i ku sha che chung slob ma'i rmi lam gsal ba'i nus ldan du gyur /
tad+ya thA:
oM mu tsi li mo ha na dan d+d+hI ri swA hA:
zhes pas byin gyis brlabs la /
ho :
las 'phro skal ldan rigs kyi bu mchog khyod :
ku sha gtsang ma'i chun po 'di long la :
dngos grub rtags dang mtshan ma gsal bya'i phyir :
tshul bzhin nyal ba'i sngas dang gdan du gyis :
ku sha che chung gnyis re phyag rgya bsnol mar gtad la /
d+hI:
hA:
zhes brjod /
de nas /
ho :
skal ldan bu khyod ku sha'i gdan la 'dug :
sgo gsum rkyen spongs dge ba'i phyogs su nyol :
rmi lam gang byung snga bar bdag la smros :
gzhan du mi smra gsang ba'i don la spyod :
gsang sngags zab mo'i chos bshad pa ni 'di la gsan pas khyab ste /
e ma ho :
'jig rten du ni kun mkhyen dag :
'byung ba u dum+ba ra bzhin :
de bzhin gsang sngags cher 'byung ba :
brgya lam na ni res 'ga' zhig :
sems can sangs rgyas myur byed pa :
tshul chen sngags kyi lam yin no :
khyed rang rnams do nub seng ge'i nyal stabs kyis bla ma dang dkyil 'khor ba la mgo phyogs te nyal ba'i snying nang hU~M yig dkar po'i 'od zer gyis lus thams cad khyab par sgoms shig
/des sta gon gyi chos rnams grub pa lags /
bsod nams 'di yis sogs brjod la slob ma rnams gyes /
slob dpon gyis mchod pa kha gsos te las byang ltar mchod bstod rgyas bsdus ci rigs byas pa'i mthar spos thogs la /
hU~M:
dus gsum sangs rgyas 'dus pa'i gtso bo mchog :
thugs rje'i byin rlabs byang sems ye shes ldan :
dgongs pa rna brgyud thugs brgyud bcud mnga' ba :
rgyud grol byang chub lam la 'jug mdzad pa :
dus gsum bla ma sangs rgyas sku drin can :
thams cad gsan cing bdag la dgongs su gsol :
ye shes las grub mkha' 'gro dam tshig can :
sangs rgyas bstan pa 'dzin skyong srung ma'i tshogs :
dmod pa drag sngags mthu dang rtsal ldan pa :
sgrub mchog skyong mdzad rnams kyang dgongs su gsol :
slob ma rnams la brtse bar byed pa dang :
dkyil 'khor lha rnams mchod cing sgrub pa'i phyir :
dkyil 'khor bzang po bdag gis sang bris nas :
dbang dang byin rlabs ye shes len par 'tshal :
sta gon la ni gnas par mdzad du gsol :
lan gsum mam gcig brjod de /
hU~M badzra ut+tiSh+Tha zhes sngags rgyas sta gon gyi lha nam mkhar btegs la tshom bu mchod gtor rnams bsdu'o //
de nas mtshan nyid ldan pa'i ras bris bkram pa'i dkyil 'khor gyi dbus su lding khri rim pa gnyis pa btsug pa'i steng mar gtso bum chas ldan gyi khar zhi ba rigs lnga rigs bzhi /
dpal dgu khyung dang bcas pa'i tsakli bkod /
bar thog tu thod sku /
gsang rdzas ka pA la /
me long sin+d+hu ra'i thig le dang dar gyis kha bcad pa'i steng man shel /
rdo rje dril bu dbu rgyan dar dpyang dang bcas pa /
shes rab ma'i rten sogs bkod /
bsgral dbang gi don du lcags phur sor bco brgyad pa dar nag gi cod pan can zhig dbus su bkod /
gzhan yang 'og tu dgos pa'i dbang rdzas nus dbang lnga la rgyud kyi glegs bam /
rin chen phreng ba /
dung dang phyag shing dbyibs gru bzhi pa rtsa bar rdo rje phyed pa dang logs bzhir dbyangs gsal bris brkos gang rung byas pa /
rgya gram /
gdugs rgyal mtshan rdor dril /
rigs lnga'i phyag mtshan /
brtul zhugs kyi rdzas dar dang rin po che'i rgyan cha /
rdo rje thod khrag 'khor lo be con pad+ma dril bu sdigs mdzub me dpung snying phreng /
kha T+wAM b+han+d+ha thod pa tshar gsum glang chen zhing lpags stag sham thal zhag rak+ta /
rdo rje'i go khrab gzig sham rus rgyan drug
/thor tshugs rnams dang /
bzlas lung ster ba'i thod phreng la sogs pa rnams dang /
gzhan yang dung chos kyi chu la dri bzang btab pa /
dam chu'i snod ka pA la bdud rtsi dang bcas pa /
mig dar /
me tog
/bum dbang sngon 'gro'i sbyong chas dang til /
nyer spyod lnga sogs kyang gang bder bzhag
/bsgral dbang rgyas par byed na de'i chas dgos kyang skabs 'dir zan ling zhig gis 'thus /
mchod pa bsham tshul ni /
rtsa bar /
mar me chen po shar sgo'i steng :
bdud rtsi lho la gtor ma nub :
rak+ta byang gi phyogs su dgod :
me ri'i phyi la gru chad steng :
shar lhor spos la lho nub tu :
me tog gang ba'i snod kyang bsham :
nub byang mar me byang shar du :
dri yi dung chos bsham par bya :
shar lho nub byang phyogs bzhi ru :
mchod yon zhal bsil zhabs bsil dang :
'thor dang 'thung ba'i chu bzhi ni :
bzed zhal many+dzi dung chos bcas :
legs par bkod pa'i g.yas g.yon du :
zhal zas brgyad dang bcu drug sogs :
ji ltar spos dang mar me spel :
gtsang zhing gtsang mar sbyar ba bsham :
zhes gsungs pa'i go rim sogs sgra ji bzhin pa phyag len du bzhugs par snang zhing /
rak+ta'i phyogs su bstan srung yongs rdzogs gtso bor gyur pa'i gter bdag gi gtor ma'ang bshams la spros pa che na sgab skor sogs dang ba 'dren par bya'o //
gnyis pa dngos gzhi la gnyis /
dbang don du sgrub mchod bya zhing bdag nyid 'jug pa /
dbang rdzogs skur ba dngos so //
dang po ni /
brgyud 'debs sngon du 'gro bas /
sngon 'gro gter gzhung rgyas pa 'grub na de kho na ltar gtang zhing /
ma grub na thog mar gnas yo byin rlabs spyi mthun byas la mchod pa'i sprin gyi gzungs brjod /
de nas skyabs sems /
tshogs gsag
/tshad med bzhi /
bgegs gtor gtang ba rnams sbyar ba /
phrin las che 'bring gang rung gi phyi mtshams nas brtsam mthar chags su gtong ba las /
byin 'beb skabs sta gon lha nam mkhar btegs pa rnams bsre /
dngos gzhir bdag mdun bum gsum ngo bo ye shes kyi rol pa gcig tu gyur pa'i rang mdangs 'gag pa med pa nam mkha' la 'ja' tshon nam me long la gzugs brnyan chu zla lta bur so sor gsal la ma 'dres par sgom zhing spyan 'dren nas bzlas pa'i bar du btang ba las /
dzapa? bzlas skabs gzungs thag bzung ste bdag mdun bum gsum la 'od zer dmar po'i spro bsdu bya ba dang so so'i sngags la /
kA ya wA ka tsit+ta a b+hi Shiny+tsa A be sha ya AH
zhes btags pa bzla /
hU~M bzlas /
drag sngags brgyad cu pa /
stong tshigs mchod pa /
dngos grub skul ba /
bstod pa /
bstan srung yongs rdzogs /
bka' srung mchod pa rgyas bsdus /
tshogs byin brlab nas bsgral bstab don skong yan grub pa dang bdag 'jug rgyas par len /
mi nus na sgyu 'phrul ltar rig pa'i me tog dor ba tsam bya'o //
gnyis pa dbang skur ba dngos la gnyis /
'jug pa dang /
dbang dngos so //
dang po la'ang phyi 'jug dang nang 'jug gnyis las dang po ni /
slob ma rnams sgo drung du khrus bya zhing sta gon gyi skabs ltar bgegs gtor gtang /
maN+Dal bkye bsdu dang sems bskyed gsal btab la /
de'ang ston pa thugs rje can gyi bstan pa la gsan bya'i snying po dam pa chos kyi sgo mo mtha' yas pa zhig mchis pa las /
'dir gsang sngags snga 'gyur ba'i ring lugs zab mo gter gyi phyogs te de la'ang phyogs bzhi dbus lnga'i gter kha chen po lnga ru grags pa'i nang tshan byang gter rgyas pa yal ga lta bu'i chos sde bka' brgyad drag po rang byung rang shar zhes srog gi dwangs ma dang 'dra bar bsngags pa de nyid kyi smin byed zab mo bsgrub pa yin /
de la brgyud pa'i bab so mdo tsam smos pa'i dbang du byas na /
gdod ma'i mgon po kun bzang yab yum gyis 'og min chos kyi dbyings kyi pho brang du /
rgyal ba rigs lnga la ye shes lnga'i rtsal dbang bskur te dgongs pa gnyis med du byin gyis brlabs pas longs sku'i mtshan dpe gsal rdzogs su rang shar nas /
rnam par rgyal ba'i khang bzang du sprul sku thub pa drug tu sprul nas 'gro ba 'dul bar dbang bskur /
khyad par du lha'i bu dam pa tog dkar por dbang bskur zhing byin gyis brlabs /
des kyang phyi ltar rgyal ba shAkya thub par sku sprul nas sde snod gsum dang sngags phyi pa kr-i yog sde gsum gsang bdag la gtad /
nang ltar 'og min du rdo rje 'chang chen por sku sprul nas gsang sngags nang pa bskyed rdzogs sde gsum rdo rje chos la gsungs /
gsang ba ltar kun bzang rdo rje sems dpar sku sprul te /
a ti yo ga'i rgyud lung man ngag rnams gsang chen rol pa'i dur khrod du gsang ba'i bdag po la gsungs shing /
a ti skor gsum gyi bka' gtad pa yin la /
de nas rgya gar du dbang gi chu bo bzhir gyes te /
bka' po ti glegs bam gyi dbang rgyal po dzaHla babs /
yi dam lha'i dbang sprul sku dga' rab rdo rje la babs /
mkhas pa paN+Di ta'i dbang sras mo go ma de bI'i byin rlabs dang /
rig pa rtsal gyi dbang o rgyan chen po nyid la nyid kyis brnyes shing snga ma dag gi dbang bskur ba'ang brnyes nas mdor na o rgyan chen po nyid la dbang gi chu bo bzhi rdzogs su babs kyang /
gdul bya'i blo rtog bsal ba'i phyir rig 'dzin chen po brgyad las bka' brgyad bye brag pa'i dbang rgyud man ngag gsan pa'i tshul mdzad de bod kyi gdul bya'i spros pa bcad /
slar bka' brgyad yongs su rdzogs pa'i dbang gu ru nyid kyis phar gnang ste rgya gar mkhas pa rnams spa bkong /
bod du pheb ste brag dmar dpal gyi bsam yas su rje 'bangs nyer lnga la bde gshegs 'dus pa dang /
snying gi bu dgu la gsang ba yongs rdzogs dang khyad par drag po rang byung rang shar gyi dbang skur ba'i tshe so so'i me tog gang du phog pa bzhin lhag pa'i lhar bsgrubs pas grub pa'i rtags mtshan brnyes /
de las sna nam rdo rje bdud 'joms kyi me tog byang la phog ste phur pa bsgrubs pas brag la phur pa 'debs nus shing chu bo gyen du bzlog nus /
de dag kyang brgyud tshul lngar nges par gsungs te /
ston pa kun tu bzang pos rigs lnga zhi khro dang bcas pa dgongs brgyud /
de dag rig 'dzin rdo rje chos sam rdo rje drag po rtsal gyis bsdus pas rig brgyud /
des mkha' 'gro ma las kyi dbang mo che la gtad de mkha' 'gro mas rgyud rnams rin po che'i sgrom bur bcug ste lcang lo can du sbas nas phyag na rdo rje la gtad pas mkha' 'gro gtad rgya'i brgyud pa /
rig 'dzin gtso mchog drag po rtsal gyis rang byung gi mchod rten chen po brgyad dang o rgyan d+ha na ko sha'i mtsho gling du thugs kyi dpal be'u nas 'od zer spros te rig 'dzin chen po brgyad gu ru pad+ma 'byung gnas dang dgur sprul pa la DA ki mas rig 'dzin brgyad la bka' brgyad so sor gtad pa rang rang gi grub pa thob ste o rgyan chen por sgos bka' so so nas gtad /
drag po rang byung rang shar chen po'i rgyud chen dang /
rtsa rgyud nyi shu rnams o rgyan gyi slob dpon chen pos chos sku kun tu bzang po dang rdo rje 'chang /
phyag na rdo rje dngos la gsan pa sogs grub thob rnal 'byor brgyud pa /
o rgyan chen po nas rtsa ba'i bla ma'i bar du byon pa ni gang zag snyan du brgyud pa ste /
de'ang o rgyan chen pos ma 'ongs bod khams sdug bsngal gyis nyen par gzigs nas byang phyogs gnyan ri zang zang lha brag tu bod kyi blon po lta bu'i gter kha sku gsung thugs kyi rgyal tshab tu gsang ba'i mdzod chen lnga bzhag cing srung ma so so la gnyer gtad pa /
phyis las dang thugs rje 'dzom pa'i tshe zhang sna nam pa rdo rje bdud 'joms kyi yang srid yid bzhin nor 'dra'i mchog gi sprul sku rnam gsum gyi ya gyal rig 'dzin rgod kyi ldem 'phru can nam /
dngos grub rgyal mtshan nyi zla 'od 'bar rtsal gyis spyan drangs pa'i mdzod lnga'i chos tshan lnga brgya phrag gcig gi nang tshan /
lho gser mdzod ser po nas byon pa'i chos te /
rgyud las /
zhi khro bka' brgyad lha tshogs ni :
shes pa tsam gyis chog pa yin :
dran pa tsam gyis lam sna bgrod :
ye shes nang nas khyad par che :
lha yi nang nas lha mchog yin :
de la bsnyen dang sgrub pa dang :
mchod dang bstod pa thams cad kun :
chos kyi dbyings su mngon 'tshang rgya :
zhes rdo rje'i gsung gis ches cher bsngags pa bka' brgyad drag po rang byung rang shar gyi rtsa ba'i dbang bskur ba bgyid pa la /
slob dpon gyi las kyi rim pa mtha' dag song grub pa yin pas /
khyed rang slob ma rnams kyi ngo skal du gyur pa thog mar dkyil 'khor chen por 'jug pa'i yon du dmigs te maN+Dal 'bul ba zhu /
zhes mtshams sbyar la maN+Dal 'bul du gzhug
/bla ma dang dkyil 'khor gyi gtso bo gnyis su med pa'i drung du thal mo me tog dang bcas te gsol ba 'debs pa 'di'i rjes zlos mdzod /
ho :
bla ma yi dam mkha' 'gro dgongs su gsol :
bde gshegs kun 'dus dkyil 'khor chen po 'dir :
bdag cag dang bas 'jug par 'tshal lags pas :
thugs rjes dkyil 'khor bzang po bstan par zhu :
lan gsum /
slob dpon gyis /
ho :
zhi khro bde gshegs yongs rdzogs dkyil 'khor 'dir :
'jug cing dngos grub nod par 'tshal bas na :
bla ma lha dang snying po sgrub pa ni :
dam tshig gnyan po khyod kyis srung nus sam :
zhes dris pa'i lan btab pa 'di'i rjes zlos /
ho :
bla mas gang gsung bka' bzhin bdag nyid kyang :
bla ma yi dam gsang ba'i dkyil 'khor gyi :
dngos grub rnam gnyis nod par bya ba'i phyir :
'da' ka gnyan po'i dam tshig shin tu bsrung :
zhes brjod du gzhug
/rigs kyi sras su bskrun pa'i slad du dmigs pa 'di ltar du mdzod /
slob dpon che mchog he ru kar gsal ba'i sku gsung thugs las 'od zer 'phros /
slob ma'i lus sems sbyangs /
rnam shes gser zhun dag pa lta bu'i hU~M yig tu gyur pa bla ma'i shangs nas rlung byung bas drangs te zhal du rngubs /
sku'i dbyibs brgyud rdo rje'i lam nas yum gnam zhal ma'i lhums su babs /
hU~M yig de yongs su gyur pa las rdo rje sems dpa' badzra he ru ka zhal gcig phyag gnyis rdo rje dang dril bu 'dzin pa snang stong zung 'jug chu zla lta bu'i sku can du gyur pa'i gnas gsum las 'od zer 'phros /
yab yum la drin len gyi mchod pas mnyes par byas /
'od zer phyir 'phros phyogs dus kyi rgyal ba sras dang bcas pa spyan drangs /
bla ma'i zhal du thim /
sku lus gang yab yum gyi mkha' gsang na gnas pa'i sras he ru ka'i spyi bor thim pas bkrag mdangs 'od zer 'bar bar gyur te sbyor mtshams nas phyir thon rang rang gi gral la 'khod par mos shig
/sta gon skabs ltar /
mdun gyi nam mkhar sogs tshogs gsag yan lag bcu pa dang skyabs sems rjes zlos byed du gzhug
/rigs lnga spyi dang khyad par gyis bsdus pa'i dam tshig dang sdom pa bzung ba'i mos pas 'di'i rjes zlos /
na mo :
bla ma yi dam mkha' 'gro dgongs su gsol :
bdag gis 'gro drug sems can kun don du :
gsang ba sngags kyi dam tshig bzung bar bgyi :
rdo rje'i rigs dang de bzhin gshegs pa'i rigs :
rin chen rigs dang skyon bral pad+ma'i rigs :
las kyi rigs sogs dam tshig ma lus dang :
rtsa ba yan lag dam tshig bzung bar bgyi :
gsang ba sngags kyi rnal 'byor bsgrub par bgyi :
lan gsum /
de nas dri bzang gi chus slob ma'i snying gar thig le bya /
de steng rdo rje bzhag la /
khyed rang rnams kyi snying gar kun rdzob byang chub sems kyi ngo bo zla ba'i dkyil 'khor nya gang ba'i steng du /
don dam byang chub sems kyi ngo bo rdo rje dkar po rtse lnga pa res mtshan par mos la gnyis med rnal 'byor mchog tu sems bskyed snyam pas rjes zlos mdzod /
oM sarba yo ga tsit+ta a+thupA da yA mi :
lan gsum /
slar yang snying gar rdo rje bzhag
/dri'i chu 'thor la /
de brtan par byas pa'i mos pa mdzod /
oM su ra te sa ma ya satwaM ho :
sid+d+hi badzra ya thA su khaM:
bla mas /
ho :
bu khyod su yin ci la dga' ba yin :
ces dris pa'i lan du 'di'i rjes zlos /
ho :
skal bzang bdag lags bde ba chen po la'o :
bla mas /
ho :
de yis khyod la ci zhig 'tshal :
zhes pa'i lan du 'di'i rjes zlos /
ho :
sangs rgyas mchog gi dam tshig chen po'o :
drin dang ldan pa'i bla ma la lus longs spyod 'bul bar mos la 'di'i rjes zlos /
ho :
ji ltar sems bskyed bde gshegs bla ma dang :
'gro ba yongs la bdag gi lus 'di 'bul :
tshe rabs bgrang ba'i dge ba ma lus pa :
gcig tu bsdus nas byang chub chen por bsngo :
lan gsum brjod cing me tog 'thor du gzhug
/bla ma khro bo'i nga rgyal dang ldan pas /
de nas byang chub sems la bar gcod pa'i :
bdud sde dpung bcas dkyil 'khor lha tshogs kyi :
thugs ka nas byung khro ba'i dmag dpung gis :
yongs su btul nas lhag ma ma lus pa :
dpag tshad mang po'i mtha' ru bskrad byas nas :
nam yang phyogs su 'du ba med par gyur :
las bum chu 'thor la /
oM badzra a mr-ita kuN+Da lI yak+Sha kro d+ha ha na ha na hU~M phaT:
ces brjod /
slob dpon bzhengs te spos dang rdor dril 'dzin /
dkyil 'khor la phyogs te gnang ba zhu ba ni /
hU~M:
dkyil 'khor lha tshogs ma lus dgongs su gsol :
sems can ma lus sdug bsngal las bsgral phyir :
de bzhin gshegs pa thams cad 'dus pa yi :
pho brang dkyil 'khor chen po yongs rdzogs 'dir :
bdag gi slob bu gzhug par bya ba'i phyir :
sku gsung thugs kyis byin gyis brlab tu gsol :
lan gsum /
dkyil 'khor lha yis slob dpon dam pa khyod :
phan pa'i sems kyis slob ma de rnams la :
dbang dang dngos grub gang 'dod sbyin pa yis :
las kyi bya ba rdzogs par gyis shig ces :
gnang ba ma lus legs par thob par gyur :
ces bsam /
de nas slob ma'i mgo bor rdo rje bzhag la /
hU~M:
de bzhin gshegs pa ma lus kun 'dus pa'i :
rigs kyi bu khyod rab tu zhugs pas na :
ma mthong rmongs la smra bar ma byed cig :
gal te smras na nyams par 'gyur ta re :
zhes gsang bar gdams /
rdo rje slob ma'i gtso bo zhig gis 'jur bcug la /
hU~M:
khams gsum 'khor ba'i sems can ma lus kun :
gnas ngan rgyud drug lam gyi sgo bcad nas :
mtho ris byang chub thob pa'i sgo phye ste :
dpa' bo yang snying ye shes 'bru lnga yis :
bla med mchog gi gnas su drang bar bya :
oM AHhU~M swA hA:
sa ma ya dza dza :
zhes brjod cing yol ba bsal la /
bla ma che mchog tu gsal ba'i yan lag lnga la oM hU~M swA hrIHhA ste dpa' bo 'bru lnga las 'od zer lcags kyu'i rnam par 'phros /
slob ma la phog ste 'dod snam gyi steng nas bskor ba lan gsum gyis khrid de shar sgor gnas pas brda sgo dbye ba 'di'i rjes zlos /
lag gnyis rdo rje nang bsdams 'grol du gzhug la /
hU~M:
rig pa rang ngo shes pa yi :sogs las byang ltar bya /
dkyil 'khor lha tshogs mngon sum ltar bzhugs pa dang gnyis su med pa la sgo gsum gus pas phyag 'tshal bar mos shing thal mo sbyar te 'di'i rjes zlos /
hU~M:
rang rig sangs rgyas sogs /
rdo rje rtse gcig pa'i rgya snying gar bcas la dam bca' ba'i rjes zlos /
hU~M:
chos rnams sna tshogs sogs brjod du gzhug
/de rnams kyis dkyil 'khor phyi 'jug gi rim pa grub /
de nas shar gyi 'dod snam gyi steng du thal sbyar gyis 'khod par mos la sgo srung la gsol ba 'debs pa 'di'i rjes zlos /
ho :
ye shes 'bar ba'i dkyil 'khor sgo bzhi ru :
bdag cag 'jug 'tshal thar pa'i sgo phye la :
bde gshegs yongs rdzogs lha dang zhal mjal zhing :
dbang chen rab 'byams yongs rdzogs bskur du gsol :
lan gsum /
mig dar A khaM bI ra hU~M:
zhes bcing /
me tog drag sngags so lnga pas byin gyis brlabs pa sbyin zhing /
hU~M:
u dum+ba ra la sogs rin chen phreng :
rigs kyi bu yis dngos grub thob bya'i phyir :
thal sbyar bar du legs par bzung nas kyang :
dkyil 'khor lha dang mjal tshe 'bul bar gyis :
badzra puSh+pe hU~M mA la trAM:
rdo rje spyi bor bzhag la /
ho :
deng 'dir dus gsum bde gshegs ma lus pa'i :
byin rlabs ye shes dbang bskur sbyin gyur pas :
tshul 'di dkyil 'khor chen po ma mthong la :
smra bar ma byed bu khyod nyams par 'gyur :
zhes brjod /
ye shes pa dbab pa zhu ba'i don du maN+Dal phul /
thal mo sbyar la gsol ba 'debs pa 'di'i rjes zlos /
ho :
bde gshegs yongs rdzogs rnams kyis byin gyis rlobs :
zhi khro bka' brgyad lha tshogs bdag la phob :
mthu rtsal ma lus yongs su rdzogs bya'i phyir :
sku gsung thugs kyi byin chen dbang bzhi stsol :
lan gsum /
las bum gyi chus slob ma bsang sbyang /
stong pa'i ngang las bar snang du yaM las rlung gi dkyil 'khor sngon po gzhu'i dbyibs can /
mchog ma gnyis dang chang zung la ba dan can yaM yig sngon pos mtshan pa'i steng du slob ma'i rnam par shes pa yi ge aM dmar por gyur pa de las 'od zer 'phros don gnyis byas /
tshur 'dus yongs su gyur pa las snang ba mtha' yas sku mdog dmar po zhal gcig phyag gnyis mnyam gzhag gi steng na pad+ma bsnams pa /
rin po che dang dar gyi rgyan can 'od lnga'i dbus na zhabs gnyis mchog ma gnyis kyi steng du bgrad pa /
de'i gsang gnas su raM las me'i dkyil 'khor gru gsum dmar po raM gyis mtshan pa /
lte bar chu'i dkyil 'khor dkar po zlum po waM gis mtshan pa /
snying gar sa'i dkyil 'khor gru bzhi ser po laM gyis mtshan pa'i dbus su oM las rnam snang dkar po /
shar du hU~M las mi bskyod pa sngon po /
lho ru trAM las rin 'byung ser po /
nub tu hrIHlas 'od dpag med dmar po /
byang du AHlas don grub ljang gu rnams rang rigs kyi phyag rgya can du gsal ba /
de'i ngang nas slob dpon la dkyil 'khor gyi gtso bo dngos yin snyam pa'i gus 'dud drag tu byas pas /
bla ma'i thugs ka nas ye shes kyi 'od zer kha dog lnga ldan drag tu 'phros /
rkang mthil gyi rlung la phog pas rlung gis bteg cing g.yos /
nang du song sum mdo'i me cher sbar bas lte ba'i chu yi dkyil 'khor dros /
de'i rlangs pa rigs lnga la phog pas thugs rgyud bskul bas sku gsung thugs las 'od zer lnga ldan 'phros /
shes rgyud kyi dug lnga'i sgrib pa thams cad bsregs /
'od zer phyir 'phros phyogs bcu dus bzhi'i bde bar gshegs pa thams cad rgyal ba zhi khro rab 'byams kyi rnam par nam mkha'i khams gang bar spyan drangs te char bzhin babs pas khyod rang rnams kyi lus la sib sib thim pa'i mos pa mdzod /
spro na las gzhung gi byin 'beb dbyangs rol dang bcas pa'am med kyang rung ste DA dril sogs rol mo dang bcas te /
oM A be sha ya du te badzra ga ma ma nut+ta ra :
zhes drag tu brjod /
de ltar ye shes dbab pas khyed rang rnams snang ba mtha' yas su bskyed pa 'od du zhu nas bar snang stong par rang sems yi ge hU~M sngon po zhig tu gyur par mos mdzod /
de yongs su gyur pa las khyed rang rnams dpal he ru ka mthing sngon rdo rje dang dril bu mnyam par sbyor ba'i stabs kyis 'khyud pa gcer bu rus pa'i rgyan drug gis brgyan pa /
dbu skra thor tshugs nyi zla nor bus mtshan pa bcu drug lon pa'i tshul 'od lnga'i dbus na g.yas brkyang bas rang 'od kyi rig mar sbyor ba /
de ltar gsal ba'i snying gar pad+ma dmar po 'dab ma brgyad pa'i dbus su zla ba'i dkyil 'khor la hU~M dang 'dab ma brgyad la hU~M yig gis mtshan par mos shig
/de brtan pa'i phyir rdo rje snying gar bzhag la /
hU~M:
dpal chen khrag 'thung dpa' bo rnams :
bu khyod snying la rtag tu zhugs :
tshul 'di gzhan du smras pa na :
dral te slar yang 'jig par 'gyur :
ma hA sa ma ya hU~M:
thugs ka'i hU~M yig de rnams las 'od zer 'phros pas sgrub chen bka' brgyad bdun brgya nyer lnga'i dkyil 'khor gyi lha tshogs grangs med pa byon te /
de dag khyed rang rnams kyi lus la thim pas snying ga'i hU~M dgu gtso bo dgu zhal gcig phyag gnyis rdo rje dang thod khrag 'dzin pa yum dang bcas pa /
kha sna gsang bshang gi rgyud lam bzhir sgo ba yab yum rnams gsal bar gyur pa'i mos pa mdzod /
spos rol bya zhing /
dzaHhU~M baM hoH
sa ma ya hU~M:
de brtan phyir bdud rtsi la rtsa sngags dang hU~M bzlas pa khar byin la /
hU~M:
'di ni khyod kyi dmyal ba'i chu :
dam tshig 'das na sreg par byed :
dam tshig bsrung na dngos grub ni :
rdo rje bdud rtsi'i chu 'dis 'grub :
sarba pany+tsa a mr-ita u da ka Tha Tha Tha :
slob ma'i snying ga'i he ru ka de nyid kyi spyi bor drin chen rtsa ba'i bla ma 'di nyid rigs bdag kun tu bzang po mthing sngon mnyam gzhag gi steng na rdo rje 'dzin pa yum kun tu bzang mo pad+ma bsnams pa dang mnyam par sbyor ba'i rnam pa can dang /
gzhi lus he ru kar gsal ba'i spyi bor brgyud pa'i bla ma thams cad che mchog he ru ka yab yum gyi rnam pa tho brtsegs su gsal btab pa de rnams la gus 'dud drag po bcas te gsol ba btab pas /
phyogs dus kyi bla ma rig 'dzin zhi khro rab 'byams thams cad spyan drangs te brgyud pa'i bla ma rnams la thim /
de rnams kyang snying gar bzhugs pa'i ye shes sems dpa' rigs bdag kun bzang yab yum gyi rnam pa can de la thim pas rgyud byin gyis brlabs pa'i mos pa mdzod /
brgyud pa'i gsol 'debs ji rigs mthar spos rol dang bcas te /
oM badzra gu ru sarba sa ma ya :
A be sha ya a b+hi Shiny+tsa a A:
zhes dang /
ma pheb na spog chog tu 'beb pa'i rdzas dang dmigs pa gud du gsungs kyang skabs 'dir dbab sngags sbrel ba tsam phyag len du snang bas /
oM A be sha ya to sa ya to sa ya :
ra ra tsa la ha dza hU~M e a ha dz+haiM swA hA:
zhes dang /
oM A be sha ya du ti te sa badzra ga ma ma nut+ta raM A be sha ya :
A be sha ya to sa ya :
ra ra tsa la ha dza hU~M AHha dz+haiM swA hA:
zhes drag tu bzla /
de ltar ye shes pa dbab pa'i rtags lus ngag sems la pheb par gyur pa de nyid sku gsum gyi ye shes yin pas rang ngo la mnyam par zhog cig
/rdor dril 'khyud rgyas bzung ba'i phyag slob ma'i mgo bor bzhag ste /
hU~M:
de ring phyin chad bu khyod kyi :
he ru ka dpal nga yin pas :
nga yis bsgo ba bya dgos so :
nga la brnyas par ma byed cig :
byas na sems can dmyal ba ru :
sdug bsngal dang bcas skye bar 'gyur :
sa ma ya i dan+ti na ra kan :
zhes brjod /
ye shes pa dbab pa de ji srid byang chub chen po'i go 'phang brnyes pa de srid du brtan par byas par mos shig
/tiSh+Tha badzra hU~M:
zhes rdo rje rgya gram du bzhag
/khyed rang rnams mig dar gyi 'og nas dkyil 'khor gyi bar snang du ltos la kha dog ji ltar mthong ba smros shig
/ces kha dog gang mthong smrar gzhug
/de ngo sprod pa ni /
ho :
nam mkha'i kha dog dkar po ni :
bla ma bde gshegs mkha' 'gro yis :
lung ston dngos grub ster ba dang :
zhi ba'i las rnams 'grub par 'gyur :
de bzhin dbang rgyas drag po rnams :
dmar ser nag pos 'grub par 'gyur :
zhes brjod la dkyil 'khor lha la mchod bstod tshigs bcad dang bcas pa'am sngags phrin ltar bya /
bden pa brjod pa ni /
rdo rje gsor zhing dril bu 'khrol bas /
hU~M:
chos rnams gzugs brnyan lta bu ste :
gsal zhing dwangs la rnyog pa med :
gzung du med cing brjod du med :
rgyu dang las las kun tu 'byung :
ngo bo nyid med gnas pa med :
bden pa de yis slob ma rnams :
gzugs brnyan gsal bar me long bzhin :
kun gyis dri med rtogs par shog :
ces brjod /
me tog dor ba ni /
dkyil 'khor gyi shar sgor khrid la /
dkyil 'khor gyi lha tshogs la bzang ngan med kyang las 'brel gang yod kyi lhar bab par shog snyam du me tog dkyil 'khor la phul bzhin du 'di'i rjes zlos /
ho :
sngon tshe tshe rabs grangs med nas :
dge ba'i stobs kyis brten pa'i lha :
yi dam lha mchog gang yin par :
da lta nyid du 'bab par shog :
oM pra ti gr-ih+Na ho :
zhes 'dor du gzhug
/dkyil 'khor du me tog dor ba de bla mas blangs te spyi bor bcings pa'i mos pa mdzod cig
/hU~M:
rtsa ba sku gsung thugs kyi dkyil 'khor du :
rig pa'i me tog phul ba'i byin rlabs kyis :
sku gsung thugs la rab tu bstims nas kyang :
dngos grub rnam gnyis khyod la sbyin par bya :
oM pra tIts+tsha swA mi mAM:
ma hA bA la :
me tog rigs kyi lha dang gnyis med du spyi bor thim pas snying ga'i lha dang dbyer med du gyur par mos shig
/me tog gang la babs pa'i lha dang rigs mthun pa'i gsang mtshan bla ma dang dkyil 'khor gyi lhas mgrin gcig tu btags par bsam zhing /
dbus su bab pa rnams la /
oM bud+d+ha nAm a b+hi Shiny+tsa hU~M:
rdo rje che mchog rtsal khyod kyi :
yi dam che mchog he ru ka :
rigs kyi dbang mchog thob par shog :
ces dang /
shar du /
oM badzra nAm a b+hi Shiny+tsa hU~M:
rdo rje thugs mchog rtsal\u0f8e
yi dam badzra he\u0f8e
rigs kyi\u0f8e
lhor /
oM rat+na nAm a b+hi Shiny+tsa trAM:
rin chen yon tan rtsal\u0f8e
yi dam 'jam dpal zhi khro yi :
rigs kyi\u0f8e
nub tu /
oM pad+ma nAm a b+hi Shiny+tsa hrI:
pad+ma bde mchog rtsal\u0f8e
yi dam rta mgrin zhi khro yi :
rigs kyi\u0f8e
ces dang /
byang du /
oM karma nAm a b+hi Shiny+tsa hA:
phrin las grub pa rtsal\u0f8e
yi dam rdo rje phur pa yi :
rigs kyi\u0f8e
shar lhor /
oM gu h+ya nAm a b+hi Shiny+tsa hU~M:
rdo rje gsang ba rtsal khyod kyi :
yi dam spyi dpal he ru ka :
rigs kyi dbang\u0f8e
lho nub tu /
oM badzra nAm a b+hi Shiny+tsa hU~M:
rdo rje drag po rtsal khyod kyi :
yi dam rdo rje drag po rtsal :
rigs kyi\u0f8e
nub byang du /
oM badzra nAm a b+hi Shiny+tsa hU~M:
rdo rje me tog rtsal khyod kyi :
yi dam phyag na rdo rje yi :
rigs\u0f8e
byang shar du /
oM karma nA ma a b+hi Shiny+tsa hU~M:
rdo rje stobs mchog rtsal khyod kyi :
yi dam stobs ldan nag po ste :
rigs kyi dbang mchog thob par shog :
ces sam /
de ltar mi spro na spyi sdom du /
oM ma hA shrI he ru ka bud+d+ha :
badzra :
rat+na :
pad+ma :
karma :
a b+hi Shiny+tsa oM AHhU~M swA hA:
rdo rje che mchog 'dus pa rtsal :
yi dam yongs rdzogs dpal chen po :
rigs kyi dbang mchog thob par shog :
gang bab so so'i snying po'am /
spyi sdom byed na che mchog gi snying po bzlas pas me tog slar yang bsngags te spyi bor bcings la /
hU~M:
cod pan 'di ni dpa' ba'i rtags :
smon lam mthun pa'i lhas byin brlabs :
bar chad kun gyis mi tshugs shing :
'khor ba'i skyon gyis mi gos shog :
ho :
rdo rje rtsal 'chang sems dpa' la :
cod pan ming du bcas pa'i dbang :
rgyal ba kun gyis byin brlabs nas :
de ring khyod la bskur byas pas :
khams gsum mchog gsum rgyal ba'i zhing :
chos kyi grags pa'i dbang thob shog :
oM gu ru sarba sa ma ya A be sha ya a b+hi Shiny+tsa a A:
zhes brjod /
ho :
sems can las kyis bskal ba rnams :
ma rig rmongs pa'i sems can yin :
shin tu ldongs par gyur lags na :
nyon mongs dri ma bsal du gsol :
a sa me hU~M:
zhes bla mas dkyil 'khor gyi lha la slob ma'i mig dbye ba'i don du gsol btab tshar gcig bya /
khyed rang rnams kyis bla ma la mig dbye bar gsol ba 'debs pa 'di'i rjes zlos /
zhes gsol 'debs rjes zlos tshar gcig byar gzhug
/mig sman thur mar bcas te gdong g.yogs bsal la /
ho :
sngon gyi mig mkhan rgyal po yis :
thur mas ling tog bsal ba ltar :
ma rig ldongs pa'i sems can rnams :
rgyal ba'i dgongs pa gsal bar bya :
tsak+ShuHpra be sha ya phaT:
phyag shing gis dkyil 'khor mtshon la /
ho :
bu khyod rtsol sems ma chung bar :
dkyil 'khor bzang po 'di la ltos :
'di la dad pa rab tu skyed :
dngos grub thams cad 'dis thob 'gyur :
'dir dkyil 'khor rten brten pa lha grangs mngon rtogs rgyas par bshad nus na legs kyang /
mdor bsdu ba'i tshe /
de'ang rdo rje'i ra gur me phung gi dbus 'khor lo'i ra ba rdo rje'i brag steng dur khrod chen po brgyad kyis bskor ba'i nang du /
pad nyi rgya gram gyi stegs bur gzhal yas khang gru bzhi sgo bzhi dbus phyur bu chos 'khor tog gis mtshan pa'i nang rdo rje'i gdung gis mig mang ris su bcad pa'i gling dgur pho brang chen po dgu
/phyi nang thams cad phyi rin po che sna lnga /
nang thod pa tshar gsum gyi rtsig pa la drag po'i rgyan dang bkod pa yongs su rdzogs shing rta babs sgo rgyan dang bcas pa'i gling dgu so so'i nang du 'khor lo rtsibs bzhi mu khyud dang bcas pa /
lte ba gru gsum mthing nag zla gam dang bcas pa'i dbus su rdo rje'i brag chen pad+ma nyi zla byol song gser 'khor lha klu'i gdan /
phyogs mtshams rnams kyi dbus dang rtsibs bzhi khyams dang sgo rnams su rang rang gi gdan rnams bkod pa ni rten gzhal yas khang yin la /
brten pa lha ni dbus su bcom ldan 'das che mchog he ru ka sku mdog smug nag dbu nyer gcig phyag bzhi bcu rtsa gnyis kyis zhi ba bzhi bcu rtsa gnyis bsnams shing zhabs brgyad bgrad pa /
yum gnam zhal ma dbu dgu phyag bco brgyad kyis gnas yul gyi khro mo phra men bsnams shing zhabs bgrad pa /
yab yum gnyis ka dpal dang dur khrod kyi chas dang ldan pa'i phyogs bzhir lung gi he ru ka yab yum /
phyi khyams su khro bo bcu mthar byed sgo ba bzhi bka' srung ce spyang ma brgyad dang bcas pa ste lha tshogs sum cu so gnyis /
shar phyogs su yang dag thugs kyi lha tshogs lnga bcu rtsa brgyad /
lhor 'jam dpal sku'i lha tshogs lnga bcu rtsa lnga /
nub tu pad+ma gsung gi lha tshogs drug cu rtsa bzhi /
byang du phur pa phrin las kyi lha tshogs bdun cu rtsa brgyad /
shar lhor rbod stong ma mo'i lha tshogs bdun cu rtsa bzhi /
lho nub tu rig 'dzin slob dpon gyi lha tshogs nyi shu rtsa dgu
/nub byang du 'jig rten mchod bstod kyi lha tshogs sum cu rtsa gnyis /
byang shar du dmod pa drag sngags kyi lha tshogs nyi shu rtsa brgyad /
phyi'i pho brang chen po'i khyams kyi nang du mkha' 'gro so gnyis dang dbang phyug nyer brgyad /
sgo bzhi'i nang du mthar byed bzhi /
mkha' 'gro bzhi ging chen bzhi /
phyi rol du rgyal chen sde bzhi /
dur khrod kyi khyams la ging chen bco brgyad /
lang ka bcu drug
/'bar ma brgyad /
ye shes kyi ma mo bdun /
sring mo bzhi /
pho nya drug cu rtsa bzhi /
sa bdag chen mo sum cu rtsa gnyis /
rigs 'dus mkha' 'gro 'bum phrag nyi shu /
brtan ma bcu gnyis la sogs te mdor na drag po rang byung rang shar gyi lha tshogs bdun brgya bzhi bcu rtsa lnga rten brten par bcas pa'i dkyil 'khor ba thams cad mngon sum bzhin du mjal bar mos la dad mos dga' spro rgya chen bskyed mdzod /
de dag kyang gdos bcas dngos po'i chos su snang ba ma yin par /
gzhi 'khor ba'i rtog 'khrul gyi chos ji snyed pa thams cad lam gang 'dul gnyen po'i thabs kyis 'bras bu sku dang ye shes su gnas gyur pa'i rang rtsal lhun grub tu snang ba ste /
byang phyogs so bdun rnam par dag pa gzhal yas khang /
rnam par shes pa tshogs brgyad gnas su dag pa sgrub pa bka' brgyad /
rtog tshogs bdun brgya nyer lnga rnam par dag pa dkyil 'khor gyi lha'i rang bzhin te don rtags tshul bzhin du shes par mdzod cig
/de dag gis dkyil 'khor nang du 'jug pa'i chos rnams legs par grub pa yin no //
gnyis pa rdo rje slob ma bsnyen pa'i dbang du grags pa ni /
zhugs nas mngon par dbang bskur ba zhu ba'i yon du maN+Dal phul /
dbang bskur ba dngos la bum pa /
gsang ba /
sher ye /
tshig dbang rin po che dang bzhi yod cing /
dang po bum pa'i dbang la yang sngon 'gro sgrub lung dang nus dbang /
dngos gzhi phyi dbang nang dbang bskur ba rnams su yod pa'i dang po sgrub lung 'bogs par gsol ba 'debs pa 'di'i rjes zlos /
ho :
bla ma rdo rje slob dpon dgongs :
bdag cag 'khor ba'i rgya mtsho las :
byang chub skam sar bsgral ba'i phyir :
bde gshegs yongs rdzogs sgrub lung zhu :
lan gsum /
bla mas rdor dril dang spos thogs te lha la lung zhu ba /
ho :
zhi khro yongs rdzogs lha rnams dgongs :
skal ldan slob bu 'di rnams kun :
'khor ba'i gnas nas bsgral ba'i phyir :
sku gsung thugs su byin gyis rlobs :
zhes brjod de gsang bar gdams pa rdo rje rtse gcig pa'i phyag rgya bcas la /
hU~M:
sku gsung thugs kyi dam tshig 'di :
da lta 'di ru bcas pa bzhin :
srog la bab kyang ma gtang zhig :
yan lag dam tshig rtag tu srungs :
sa ma ya rak+Sha hU~M:
dam tshig de nyid mi nyams par bzung bar bgyi'o snyam pas rdo rje rtse gcig pa'i phyag rgya bcas 'di'i rjes zlos /
hU~M:
rdo rje slob dpon bka' drin che :
bka' bzhin bgyid do dam tshig bsrung :
rtag tu thugs rjes bzung ba dang :
byin gyis brlab par mdzad du gsol :
sa ma ya :
na ra kan :
sgrub lung 'bogs pa ni /
hU~M:
zhi khro gsang ba yongs rdzogs lha :
dus gsum 'gro skyob 'dren pa'i dpal :
bsnyen cing bsgrubs nas mchog grub phyir :
snod ldan khyod la 'bogs par bgyi :
oM badzra satwa hU~M:
hU~M:
rdo rje sems dpa' he ru ka :
de ring khyod nyid mnyam par sbyor :
tha mal lus kyis grub pa med :
rdo rje'i sku dang mnyam sbyor na :
dngos grub myur du thob par 'gyur :
oM AHhU~M:
hU~M:
ngag ni rdo rje ye shes gsung :
rang byung rang shar thugs su sbyor :
a sa me :
tri sa me :
ma hA sa ma ya hU~M:
hU~M:
nyan cing 'dzin pa rdo rje'i gsung :
sgom bzhin sgrub pa rdo rje'i sku :
'chad cing ston pa rdo rje'i tshig :
phrin las 'gro 'dul rdo rje'i gar :
rab 'byams rdo rje rgyal po'i dbang :
rtag tu bu yis ma nyams zungs :
sangs rgyas nyid du lhun gyis rdzogs :
kA ya wA ka tsit+ta sa ma ya hU~M:
des sgrub lung 'bogs pa song /
gnyis pa nus pa'i dbang la lngar yod pa'i dang po nyan dbang gi slad du dmigs pa 'di bzhin du mdzod /
slob dpon gyis mtheb srin gyis slob ma'i rna ba g.yas g.yon gnyis su bdud rtsi'i thig le re bkod la /
bla ma'i thugs ka nas b+h+rU~M gnyis 'phros /
slob ma'i rna ba gnyis su gnas pa yongs su gyur pa las /
gzhal yas khang gru bzhi sgo bzhi rgyan rta babs mtshan nyid thams cad yongs su rdzogs pa'i lte bar 'khor lo rtsibs bzhi pad zla'i gdan dang bcas par gyur pa'i dbus dang rtsibs bzhir trAM yig ser po zung sbyor lnga dang /
sgo bzhir hU~M bzhi dang dzaHhU~M baM hoHzung du sbyor ba rnams las 'od zer 'phros /
don gnyis byas /
tshur 'dus yongs su gyur pa las /
dbus su rin chen 'byung ldan yab yum sku mdog ser po rin po che dang dril bu 'dzin pa /
rtsibs bzhir rin chen rigs kyi sems dpa' yab yum brgyad ser po rang rtags dang dril bu 'dzin cing gtso 'khor thams cad longs sku'i chas can rdo rje dang pad+ma'i skyil mo krung gis bzhugs pa /
sgo bzhir sgo srung yab yum brgyad khro bo'i chas can 'khril sbyor 'dor thabs me klong du bzhugs pa /
thams cad kyi gnas gsum 'bru gsum dang spyi bor rang rigs gtso bor gyur pa'i rigs lngas dbu brgyan par gyur /
brlab bskur drang bstim mchod pa rnams rgyas par spro na sgyu 'phrul ltar bya /
bsdus pa'ang mi 'gal zhing stabs bde bas /
oM AHhU~M:
trAM A+o~M hU~M hrIHA:
badzra sa mA dza :
dzaHhU~M baM ho :
oM badzra puSh+pe AHhU~M sogs nyer spyod kyis mchod la /
bla ma che mchog yab yum gyi sbyor mtshams nas 'od zer ser po 'phros rna ba'i dal gnyis la zhugs pas thugs rgyud bskul te gtso 'khor thams cad sbyor ba mdzad pas rjes chags kyi mes zhu ste dal gnyis slob bu dang bcas pa 'od du zhu ba las slob ma rin chen 'byung ldan yab yum gyi skur lam gyis gyur par bsams la /
lag tu rgyud kyi po ti gtad /
hU~M:
shes rab rnam gsum dag pa yis :
rnal 'byor rgyud grol bya ba'i phyir :
bde gshegs bka' yi byin rlabs las :
dam pa'i rdzas su sgrub pa yi :
gsang chen thugs kyi man ngag de :
theg pa mtha' dag nyan pa dang :
shes rab blo yis 'dzin par shog :
oM d+harma kha ni swa b+hA wa At+ma ko\u0f85 haM:
me tog 'thor la /
rdo rje'i slob ma 'di rnams tshe rabs su chos kyis phongs pa'i sgrib pa dag nas theg pa mtha' dag nyan par nus pa'i dbang thob par gyur cig
/snying gar thig le byas la /
gnyis pa sgrub dbang gi slad du dmigs pa 'di bzhin du mdzod /
bla ma'i thugs ka nas b+h+rU~M 'phros /
slob ma'i snying gar gnas pa yongs su gyur pa las /
gzhal yas khang gru bzhi sgo bzhi rgyan rta babs mtshan nyid thams cad yongs su rdzogs pa'i lte bar 'khor lo rtsibs bzhi pad zla'i gdan dang bcas par gyur pa'i dbus dang rtsibs bzhir hU~M yig sngon po zung sbyor lnga dang /
sgo bzhir hU~M bzhi dang dzaHhU~M baM hoHzung du sbyor ba rnams las 'od zer 'phros /
don gnyis byas /
tshur 'dus yongs su gyur pa las /
dbus su mi bskyod pa yab yum mthing kha rdo rje dang dril bu 'dzin pa /
rtsibs bzhir rdo rje rigs kyi sems dpa' yab yum brgyad sngon po rang rtags dang dril bu 'dzin cing gtso 'khor thams cad longs sku'i chas can rdo rje dang pad+ma'i skyil mo krung gis bzhugs pa /
sgo bzhir sgo srung yab yum brgyad khro bo'i chas can 'khril sbyor 'dor thabs me klong du bzhugs pa /
thams cad kyi gnas gsum 'bru gsum dang spyi bor rang rigs gtso bor gyur pa'i rigs lngas dbu brgyan par gyur /
oM AHhU~M:
hU~M A+oM trAM hrIHA:
drang bstim mchod pa sngar bzhin /
bla ma'i sbyor mtshams nas 'od zer sngon po 'phros pas bskul te lha tshogs bco brgyad sbyor ba mdzad pas gzhi lus dang bcas pa rjes chags kyi mes zhu ste 'od phung sngon po'i rang bzhin las rgyu'i che mchog he ru ka zhal gcig phyag gnyis pa yum dang bcas pa'i skur gyur /
rin chen phreng ba lag tu sbyin /
hU~M:
rnal 'byor chen po'i sku gsung thugs kyi bdag :
sdug bsngal gnas nyid byang chub bder sgrub pa'i :
rdzas nyid ye shes lngar sgrub phyag rgya'i mchog :
rnam shes phung po lnga yi dkyil 'khor tshogs :
skye mched khams rnams lha tshogs mang por sgyur :
bde gshegs thabs kyi 'bras bu gang yin pa :
sgrub pa'i dbang mchog dam pa thob par shog :
oM yo ga maN+Dal swA b+hA wa At+ma ko\u0f85 haM:
rdo rje'i slob ma 'di rnams tshe rabs su ting nge 'dzin rgyud la mi skye ba'i sgrib pa dag nas yi dam lha'i sku gsal nus pa'i dbang thob par gyur cig
/lce rtsar thig le byas la /
gsum pa 'chad dbang gi slad du dmigs pa 'di bzhin du mdzod /
bla ma'i thugs ka nas b+h+rU~M 'phros /
slob ma'i lce rtsar gnas pa yongs su gyur pa las /
gzhal yas khang gru bzhi sgo bzhi rgyan rta babs mtshan nyid thams cad yongs su rdzogs pa'i lte bar 'khor lo rtsibs bzhi pad zla'i gdan dang bcas par gyur pa'i dbus dang rtsibs bzhir hrIHyig dmar po zung sbyor lnga dang /
sgo bzhir hU~M bzhi dang dzaHhU~M baM hoHzung du sbyor ba rnams las 'od zer 'phros /
don gnyis byas /
tshur 'dus yongs su gyur pa las /
dbus su snang ba mtha' yas yab yum dmar po pad+ma dang dril bu bsnams pa /
rtsibs bzhir pad+ma rigs kyi sems dpa' yab yum brgyad dmar po rang rtags dril bu 'dzin cing gtso 'khor thams cad longs sku'i chas can rdo rje dang pad+ma'i skyil mo krung gis bzhugs pa /
sgo bzhir sgo srung yab yum brgyad khro bo'i chas can 'khril sbyor 'dor thabs me klong du bzhugs pa /
thams cad kyi gnas gsum 'bru gsum dang spyi bor rang rigs gtso bor gyur pa'i rigs lngas dbu brgyan par gyur /
oM AHhU~M:
hrIHA+oM hU~M trAM A:
drang bstim mchod /
bla ma'i sbyor mtshams nas 'od zer dmar po 'phros pas bskul te sbyor ba mdzad pa'i rjes chags kyi mes lce'i dal gzhi lus dang bcas pa zhu ste 'od phung dmar po'i rang bzhin las snang ba mtha' yas yab yum gyi skur lam gyis gyur par bsams la /
lag tu dung dang phyag shing gtad /
hU~M:
shes rab rnam gsum dag pas sbyar ba yi :
'dren pa bla med 'bras bu'i skur ston pa :
theg pa mtha' dag 'bras bu'i sku mnga' ba'i :
shes rab rig pa mdzod kyi sgo phyes la :
tshangs pa'i gsung byung kun la sgo 'byed pa :
theg pa mtha' dag chos rnams bshad par byos :
oM sarba ta thA ga ta shrI d+harmA swa b+hA ba At+ma ko\u0f85 haM:
rdo rje'i slob ma 'di rnams tshe rabs thams cad du gsung rab kun la blo gros rgyas te 'chad cing ston pa'i mthu dang ldan par gyur cig
/lag gnyis kyi 'dom rtsar thig le byas la /
bzhi pa spyod dbang gi slad du dmigs pa 'di bzhin du mdzod /
bla ma'i thugs ka nas b+h+rU~M 'phros /
slob ma'i lag gnyis kyi 'dom rtsar gnas pa yongs su gyur pa las /
gzhal yas khang gru bzhi sgo bzhi rgyan rta babs mtshan nyid thams cad yongs su rdzogs pa'i lte bar 'khor lo rtsibs bzhi pad zla'i gdan dang bcas par gyur pa'i dbus dang rtsibs bzhir hA yig ljang gu zung sbyor lnga dang /
sgo bzhir hU~M bzhi dang dzaHhU~M baM hoHzung du sbyor ba rnams las 'od zer 'phros /
don gnyis byas /
tshur 'dus yongs su gyur pa las /
dbus su don grub yab yum ljang gu rgya gram dang dril bu 'dzin pa /
rtsibs bzhir las kyi rigs kyi sems dpa' yab yum brgyad ljang gu rang rtags dang dril bu 'dzin cing gtso 'khor thams cad longs sku'i chas can rdo rje dang pad+ma'i skyil mo krung gis bzhugs pa /
sgo bzhir sgo srung yab yum brgyad khro bo'i chas can 'khril sbyor 'dor thabs me klong du bzhugs pa /
thams cad kyi gnas gsum 'bru gsum dang spyi bor rang rigs gtso bor gyur pa'i rigs lngas dbu brgyan par gyur /
oM AHhU~M:
AHoM hU~M trAM hrI:
drang bstim mchod /
bla ma'i sbyor mtshams nas 'od zer ljang gu 'phros pas bskul te sbyor ba mdzad pas /
lag pa'i dal gzhi lus dang bcas pa rjes chags kyi mes zhu ste 'od phung ljang gu'i rang bzhin yongs su gyur pa las don grub yab yum du gyur par bsams la /
bdud rtsi lag gtig rgya gram lag tu gtad /
hU~M:
thabs dang shes rab ngo bo las :
srid gsum mtha' yas sems can rnams :
bde gshegs phrin las rnams kyis 'dul ba'i phyir :
zhi rgyas mngon spyod tan gan sbyor sgrol gyis :
rnal 'byor dag pa'i phrin sgrub rnam bzhi ste :
las rnams mngon par rdzogs pa'i dbang thob shog :
oM shrI sarba ta thA ga ta karme shwa ra swa b+hA ba At+ma ko\u0f85 haM:
rdo rje'i slob ma 'di rnams tshe rabs thams cad du phrin las 'gro 'dul mi nus pa'i sgrib pa dag nas thogs med las kun 'grub pa'i dbang thob par gyur cig
/mgo dang yan lag bzhir thig le byas la /
lnga pa rdo rje slob dpon nus pa'i dbang gi slad du dmigs pa 'di bzhin du mdzod /
bla ma'i thugs ka nas b+h+rU~M lnga 'phros /
mgo bo dang yan lag bzhir gnas pa yongs su gyur pa las /
gzhal yas khang gru bzhi sgo bzhi rgyan rta babs mtshan nyid thams cad yongs su rdzogs pa'i lte bar 'khor lo rtsibs bzhi pad zla'i gdan dang bcas par gyur pa'i dbus dang rtsibs bzhir mgo bor oM yig dkar po zung sbyor lnga /
de bzhin du lag g.yas hU~M sngon po bcu /
lag g.yon trAM ser po bcu /
rkang g.yon hrIHdmar po bcu /
rkang g.yas hA ljang gu bcu /
gzhal yas khang lnga'i sgo bzhir hU~M bzhi dang dzaHhU~M baM hoHzung du sbyor ba rnams las 'od zer 'phros /
don gnyis byas /
tshur 'dus yongs su gyur pa las /
mgo bo'i gzhal yas khang gi dbus su rnam snang yab yum dkar po 'khor lo dang dril bu 'dzin pa /
rtsibs bzhir de bzhin rigs kyi sems dpa' yab yum brgyad dkar po rang rtags dang dril bu 'dzin pa /
lag g.yas su rdo rje rigs kyi gtso 'khor bcu /
lag g.yon du rin chen rigs kyi gtso 'khor bcu /
rkang g.yon pad+ma'i rigs kyi gtso 'khor bcu /
rkang g.yas las kyi rigs kyi gtso 'khor bcu ste gtso 'khor thams cad kyang longs sku'i chas can rdo rje dang pad+ma'i skyil krung gis bzhugs pa /
sgo rnams su sgo srung yab yum brgyad po thams cad kyang khro bo'i chas can 'khril sbyor 'dor thabs me klong du bzhugs pa /
gnas bcur hU~M yig zung sbyor bcu'i 'phro 'du las spyi gtsug tu hU~M mdzad sngo skya /
snying gar rnam rgyal dkar po /
nu ma g.yas su dbyug sngon can sngon po /
dpung g.yas gshin rje gshed mthing kha /
sog pa g.yas su mi g.yo ba ljang gu
/sog pa gnyis kyi bar du rta mgrin dmar po /
sog pa g.yon du 'dod rgyal sngon po /
dpung g.yon bdud rtsi 'khyil ba ljang gu
/nu ma g.yon par khams gsum rnam rgyal ser po /
bshang sgor stobs po che dud kha ste thams cad kyang zhal gsum phyag drug rang rang gi yum dang 'khril ba /
phyag dang po gnyis rdo rje dang dung dmar /
bar pa rang rtags kyi phyag mtshan /
tha ma gnyis phur pa 'dril ba /
dpal dang dur khrod kyi chas can me dpung 'bar ba'i klong na zhabs brkyang bskum gyis bzhugs pa'o //
thams cad kyi gnas gsum 'bru gsum dang spyi bor rang rigs gtso bor gyur pa'i rigs lngas dbu brgyan par gyur /
oM AHhU~M:
oM hU~M trAM hrIHA:
drang bstim mchod /
bla ma yab yum gyi sbyor mtshams nas 'od zer sna lnga 'phros lha rnams la phog pas thams cad kyang snyoms par zhugs /
rjes su chags pa'i mes dkyil 'khor lnga khro bcu yab yum gzhi lus dang bcas pa zhu ste 'od phung sngon po'i rang bzhin las /
slob ma kun bzang mi bskyod pa yab yum sngon po rdo rje dang dril bu 'dzin pa'i skur gyur /
slob mar lag tu rdor dril dang bdud rtsi gtad /
steng du gdugs phub mdun du nyer spyod lnga phreng tshar du bkod la /
hU~M:
bde bar gshegs pa'i sras po dam pa'i mchog :
sngon gyi thugs dam bka' dang mi 'gal zhing :
dgongs pa yid bzhin nam mkha'i mtha' dang mnyam :
phrin las thabs kyi rdo rje slob dpon mchog :
'gro ba ma lus kun gyi re ba skong :
shes rab mthar rdzogs yon tan lhun gyis grub :
bstan pa'i sgron me ma rig mun pa sel :
chos nyid don rtogs ma lus kha lo sgyur :
sangs rgyas gdung gsob rdo rje slob dpon gyi :
dbang mchog ma lus lhun gyis grub par shog :
oM sarba ta thA ga ta ma hA gu h+ye shwa ra badzra swa b+hA ba At+ma ko\u0f85 haM:
de ltar khyed la nus pa'i dbang bskur bas :
nyan bsam sgom sgrub rdo rje theg pa yi :
nus pa dang ldan bsgul bskyod thams cad kyang :
phyag rgya'i dkyil 'khor rol par shes par bya :
bla ma bsgrub cing yi dam sgom bzlas la :
rtag tu ma nyams thun drug rnal 'byor bya :
zhes rtsa ba rdo rje'i gsung las 'byung ba ltar nges 'tshal /
gsum pa phyi'i dbang bskur zhu ba'i yon du maN+Dal phul /
gsol ba 'debs pa 'di'i rjes zlos /
ho :
byang chub rdo rjes sangs rgyas la :
ji ltar mchod cing gsol ba ltar :
deng nas bdag kyang skyob pa'i phyir :
nam mkha'i rdo rje bdag la stsol :
lan gsum /
sbyong chas phyag len ltar bsham /
slob dpon gyis mchog sbyin gyi phyag rgya'i mthar se gol gtog
/mchod g.yog gis mtheb kyu slob ma la bskor zhing /
oM sarba big+h+nAn na ma :sarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM gr-ih+Ne daM ba liM ta ye swA hA:
lan gsum /
ting lo dang chang bu bskor /
rdo rje gsor zhing dril bu bsil bas oM sum+b+ha ni sogs tshar gsum /
deng 'dir rdo rje'i slob ma rnams la dbang bskur ba'i bar du gcod pa'i bgegs rigs rnams gtor ma lam brngan ting lo lam sgron chang bu lam rgyags kyi tshul du khyer la sa yi phyogs 'dir ma gnas par gzhan du dengs shig
/gtor ma rnams phyir btang /
gu gul gyis bdug
/thun gyis brab bo //
til la sna g.yas nas rlung 'bud du bcug la /
slob ma rnams kyi tshe rabs kyi sdig pa thams cad snying gar yi ge kaM nag por gyur pa de las rlung gis srog dag pa'i lam nas brgyud de sdig pa rwa can gyi rnam pas mdun gyi til la thim pa de g.yas su mer bsregs /
g.yon du chur sbyangs pas sdig pa dag par mos pa mdzod /
phyag rgya lag len bzhin du byas la til me chur 'debs shing /
oM sarba pa paM da ha na b+hasmiM ku ru ye swA hA:
lan gsum /
me chur gcug ste phyir dor ro //
de nas spyan dmigs 'di bzhin du mdzad par zhu /
dkyil 'khor chen po'i shar phyogs su dbang stegs kyi dkyil 'khor gru bzhi pa sgo rgyan rdzogs pa'i nang pad+ma 'dab ma brgyad pa la zla gdan gyi steng rin po che'i bum pa bkra shis rdzas brgyad kyis gang zhing rtags brgyad kyis kha brgyan pa brgyad kyis bskor ba'i lte bar /
slob ma lha'i nga rgyal gyis 'khod par mos /
bla ma dang dkyil 'khor gyi gtso bo gnyis su med pa'i thugs ka nas 'od zer 'phros pas mdun gyi nam mkhar dbang lha rgyal ba sras dang bcas pa spyan drangs pa de rnams kyis thog mar dbang rdzas la shis pa brjod cing /
bkra shis kyi me tog gtor bar bsams la /
dkon mchog gsum gyi bkra shis brjod cing rdo rje slob dpon gyis dril bsil dang bcas te me tog 'thor /
dkyil 'khor gyi lha dbang lha dang bcas pas dbang bskur ba'i dgongs pa mdzad /
rdo rje slob dpon gyis dbang gi bya ba rnams mdzad par mos shig
/las bum gyi chus bsang sbyang /
stong pa'i ngang las slob ma dang bum pa pad nyi'i gdan la hU~M las mi bskyod pa he ru ka sngon po rdo rje dril bu can yum dang bcas pa rus pa dang rin po ches brgyan pa mi bskyod rigs brgya'i bdag nyid du gyur pa la rang 'dra ba'i ye shes pa badzra sa mA dzaH
dzaHhU~M baM hoH
dbang rdzas mi bskyod pa'i rang bzhin 'od du zhu nas rnam rgyal bum pa phyi bum pa la nang gzhal yas khang du gsal ba'i nang na zhi khro'i lha tshogs mngon sum du bzhugs pa /
snyoms 'jug gi rol pas 'od du zhu ba'i dbang gi chu rgyun gyis slob ma la dbang bskur zhing lus kyi phyir khyab pas sgo gsum gyi sgrib gnyis bag chags dang bcas pa sbyangs /
nang du zhugs pas lus gang ste dbang bzhi gcig car du thob par mos mdzod /
rnam bum spyi bor bzhag la /
hU~M:
rin chen bum pa rgyan ldan gzhal yas na :
bde gshegs rgyal ba zhi khro 'od du zhu :
skal ldan spyi bor dbang bskur kun khyab pas :
sgo gsum sgrib sbyangs rdo rje'i dbang thob shog :
oM badzra ka lA sha kA ya wA ka tsit+ta a b+hi Shiny+tsa hU~M:
su ra ta satwaM a haM:
dbang bskur khrus byas zhe sdang dag :
stong nyid ye shes mngon du byas :
mi bskyod zhi khro'i bag chags dang :
rigs brgya'i sa bon btab par gyur :
ces rtogs pa bskyed /
bsang sbyang /
stong pa'i ngang las slob ma dang dbu rgyan pad nyi'i gdan la trAM las rin 'byung he ru ka ser po rin po che dang dril bu can yum dang bcas pa rin po che dang rus pas brgyan pa rin 'byung rigs brgya'i bdag nyid du gyur pa la rang 'dra ba'i ye shes pa badzra sa mA dzaH
dzaHhU~M baM hoH
dbang rdzas kyi lha 'od du zhu ba rin po che'i dbu rgyan gyis dbang bskur bar bsams la /
rigs lnga'i dbu rgyan mgo la bkon /
hU~M:
snying po lnga las phyag mtshan rigs lnga ste :
de las rin chen rigs brgya'i lha tshogs gsal :
skal ldan bu la dbang mchog 'di bskur bas /
sku lnga ye shes lnga rdzogs dbang thob shog :
oM AHhU~M swA hAH
rat+na mu kuT a b+hI Shiny+tsa trAM trAM trAM trAM trAM:
su ra ta satwaM a haM:
rigs lnga'i phyag rgya mgo bo'i gnas lngar bkod cing /
bud+d+ha a b+hi Shiny+tsa oM:
badzra a b+hi Shiny+tsa hU~M:
rat+na a b+hi Shiny+tsa trAM:
pad+ma a b+hi Shiny+tsa hrI:
karma a b+hi Shiny+tsa A:
cod pan mi 'gyur mnga' brnyes dbang bskur bas :
nyon mongs nga rgyal bag chags rnam par dag :
mnyam nyid ye shes mngon du byas pa dang :
rin 'byung zhi khro rigs brgya'i bag chags bzhag :
bsang sbyang /
stong pa'i ngang las slob ma dang rdo rje pad nyi'i gdan la snang mtha' he ru ka dmar po pad+ma dang dril bu 'dzin pa yum dang bcas pa rus pa dang rin po che'i rgyan gyis brgyan pa snang mtha' rigs brgya'i bdag nyid can du gyur pa la rang 'dra'i ye shes pa badzra sa mA dza :
dzaHhU~M baM hoH
dbang rdzas kyi lha zhu ba las rdo rjer gyur pa lag g.yas su gtad pa thugs kar lan gsum gsor ba zhu /
hU~M:
sku lnga ye shes lnga ldan rdo rje ste :
snang mtha' rigs brgya'i phyag rgya khyod la sbyin :
oM dz+nyA na badzra hU~M:
a d+hi pa ti satwaM:
a b+hi Shiny+tsa badzra sa ma ya :
bsang sbyang /
stong pa'i ngang las slob ma dang dril bu pad nyi'i gdan la don grub he ru ka ljang gu rgya gram dang dril bu 'dzin pa yum dang bcas pa rus pa dang rin po ches brgyan pa don grub rigs brgya'i bdag nyid du gyur pa la rang 'dra'i ye shes pa badzra sa mA dzaH
dzaHhU~M baM hoH
dbang rdzas kyi lha zhu ba dril bur gyur pa lag g.yon du gtad pa lan gsum dkrol cig
/sangs rgyas dbyangs kyi rjes 'gro dril bu ste :
las kyi phyag rgya rigs rnams grub phyir zungs :
thabs dang shes rab gnyis med dbang bskur bas :
gnyis med zung 'jug lam la spyod par shog :
badzra g+hAN+De a AH
pad+ma dang ni las kyi rigs brgya yi :
bag chags sa bon rgyud la bzhag pa yin :
'dod chags phrag dog dag cing so sor rtog :
bya grub ye shes mngon du byas pa'o :
'dir ming dbang mi 'byung ba gong du gsang mtshan gdags shing cod pan gyi dbang bskur grub pa la dgongs so //
de ltar ma rig bag chags kun sbyangs shing :
rig pa sku lnga rigs kyi rdo rje 'chang :
ye shes lnga ldan mngon du byas pa'o :
de nas sman raka mchod rdzas gtad la /

hU~M:
sman raka gtor ma mchod pa'i tshogs chen po :
sku gsung thugs rten dam rdzas dbang bskur bas :
ye shes lha dang dam can rten mchod cing :
de dag sgom sgrub nyan bshad dbang thob shog :
rtsa sngags dang /
sarba pany+tsa a mr-ita :
ma hA ba liM ta :
ma hA rak+ta :
sa ma ya a b+hi Shiny+tsa A be sha ya a A:
zhes brjod la rim par spyi bor bzhag
/mthu dang nus pa yon tan rnams thogs pa med par rgyud la skyes par gyur /
rdo rje brtul zhugs kyi dbang ni /
slob ma'i phung khams kyi chos stong pa'i ngang las /
rig sku rdo rje sems dpa' sngon po zhal gcig phyag gnyis rdo rje dang dril bu 'dzin pas /
rang snang gi rig mar 'khyud cing rgyan gyis brgyan pa'i thugs kar ye shes sems dpa' rdor sems dkar po yab rkyang du gsal bar gyur /
rdor dril gtad pa gsor zhing 'khrol du gzhug
/rigs lnga'i phyag mtshan lag tu bzhag la /
hU~M:
rdo rje 'khor lo rin chen pad+ma dang :
rgya gram thugs kyi dam tshig rnam pa lnga :
rdo rje dril bu chos kyi sgra sgrog pa :
rigs kyi yum la gsung gi dam tshig lnga :
mnyam par sbyor ba rtags kyi phyag rgya'i dbang :
rigs kun 'dus pa rdo rje khyod kyis long :
oM ma hA dz+nyA na pany+tsa shapa ta a b+hi Shiny+tsa hU~M:
zhi chas rnams gtad la /
hU~M:
nang rtags phyir shar gzung 'dzin rin chen phreng :
bdud dpung zil gnon gsung rab snyan chas mdzes :
yon tan mgur chu rnam dag rab mdzes dbyings :
ut+pal do shal dbyings rig don 'brel ba :
dpung rgyan rab mdzes zil gnon dpa' ba'i rgyan :
gsang sngags rmad byung gsal ba se mo do :
lta spyod rnam dag stod g.yogs brjid pa dang :
dag pa'i tshul khrims smad dkris gtsang ma'i gos :
phyag zhabs gdu bu chos 'khor rgyun chad med :
ye shes rtse mo rgyal ba'i gtsug tor sogs :
chos nyid zhi ba'i rgyan gyis dbang bskur bas :
lha sku phyag rgya chen po'i dam tshig dang :
rtag tu mi 'bral gzungs dang ldan par shog :
oM bo d+hi tsit+ta mu tra tse ma ra ma ni pra warta ya swA hA:
a b+hi Shiny+tsa :
zhi ba'i brtul zhugs kyi dbang bskur pas /
lha bsgom pa sku
/dril bu gsung /
rdo rje thugs te dam tshig gsum du bzung ba yin no /
khyed rang rnams skad cig gis rdor sems gnas 'gyur te 'bras bu'i he ru ka dpal chen po mthing nag zhal gcig phyag gnyis g.yas rdo rje rtse dgu dang g.yon thod khrag thugs kar 'dzin pa /
gnam zhal ma sngon mo kha T+wAM thod khrag 'dzin pa la 'khyud pa /
dpal dang dur khrod chas kyis brgyan cing 'bar ba'i gar dgu dang ldan pa /
zhabs brkyang bskum gyi stabs su bzhugs pa rigs lnga yongs rdzogs drug pa rdo rje 'chang chen po'i skur bskyed pa'i gnas gsum sku gsung thugs rdo rje'i rang bzhin du byin gyis brlabs par mos shig
/rdo rje rtse gcig pa'i rgya bcas /
oM sarba ta thA ga ta ma hA kA ya badzra swa b+hA ba At+ma ko\u0f85 haM:
kA ya'i gnas su wA ka dang tsit+ta gzhug ste byin gyis brlab /
rigs lnga'i rgya mgo bo'i gnas lngar gtugs te /
oM ma hA shUn+ya tA dz+nyA na badzra swa b+hA ba At+ma ko\u0f85 haM:
de bzhin du /
A dar+sha :
sa ma tA:
pra t+ya bek+Sha Na :
kr-i t+yA nuSh+ThA na :
rnams bcug pas dbang bskur /
phyag mtshan rnams gtad la /
hU~M:
rdo rje 'khor lo be con dang :
pad+ma rdo rje rdo rje 'bar :
rdo rje rab 'bar rdo rje thabs kyi rgya :
g.yas su sbyin pa thugs kyi dam tshig ste :
'du ma byas pa'i rdo rje rtag tu bzung :
thod khrag dril bu sdigs mdzub dril bu dang :
me dpung dung dmar dril bu thod chen 'bar :
tsit+ta'i phreng ba shes rab stong pa'i rgya :
g.yon du sbyin pa gsung mchog dam tshig ste :
bde stong zung 'jug thod khrag dril bu bzung :
kha T+wAM b+han+d+ha zung 'jug lha yi sku :
phyag rgya chen po gnyis med rig pa'i sku :
kun bzang khro mo yum chen kun 'dus ma :
mnyam sbyor thugs kar ye shes sems dpa' bzung :
sku gsung thugs dang rtag tu mnyam gnas pa :
'bras bu zung 'jug brtul zhugs dbang thob shog :
oM ma hA mu dra sarba A be sha ya a b+hi Shiny+tsa hU~M:
dpal gyi chas bcu sbyin la /
hU~M:
nga rgyal rang grol thod pa'i phreng ba dang :
gti mug rang grol glang chen ko bas brjid :
sbrul nag chun 'khor zhe sdang rang sar grol :
'dod chags rang grol zhing chen lpags pa dang :
stag gi sham thabs phrag dog rnam par dag :
rgyan chas gos mchog 'jigs pa'i dbang bskur ro :
sngags gong ltar 'gre
/rtags gsum dngos su gdab cing /
hU~M:
mkha' 'gro dbang byed rak+ta'i thig le 'bar :
ging dang pho nya 'dul byed thal chen 'bar :
'khor 'das bcud bsdus zhag gi zo ris 'bar :
byugs rdzas rtags kyi phyag rgyas dbang bskur ro :
sngags 'gre
/go khrab me dpung rus rgyan gtad la /
hU~M:
rdo rje'i go khrab mi shigs rdo rje'i sku :
ye shes me chen 'khor ba sbyong ba'i gsung :
rus pa'i rgyan drug pha rol phyin drug thugs :
sgeg pa dpa' bo'i go chas dbang bskur ro :
sngags 'gre
/gzig sham gtad la /
hU~M:
shes rab dbyings kyi rtags dang ldan :
chags med ngo tsha khrel yod pas :
bde ba'i rang bzhin rig pa'i chas :
gzig gi sham thabs dbang bskur ro :
oM shrI he ru ka sarba yo gi nI a b+hi Shiny+tsa sa ma ya shrI hU~M:
d+harmA d+hA tu dz+nyA na a b+hi Shiny+tsa hU~M:
hU~M:
de ring dus su skal ldan bu khyod la :
gtsug tor chas bcu snang ba yab kyi rgyan :
rgyan drug gzig sham shes rab stong pa'i rgyan :
nang rtags rang byung ye shes phyir gsal ba :
nyin dang mtshan du yab yum sbyor bar shog :
me tog 'thor la /
na mo rat+na tra yA ya :
oM ye d+harmA sogs rten snying brjod la rab tu gnas la rtogs pa bskyed pa ni /
des ni ras bris dkyil 'khor la brten nas :
phyi yi bum dbang ma lus rdzogs par thob :
gtso bo lus kyi sgrib dag dga' bas te :
snang ba snod bcud khro bo'i lhar bsgoms pas :
'bras bu sprul sku phyi yi mchod par rol :
zhi ba 'jigs brgyad 'joms pa'i phrin las 'grub :
de dag gis ma hA yo ga ltar phyi'i bum dbang 'khor bcas grub nas /
bzhi pa nang phyag rgya'i dbang zhu ba'i yon du maN+Dal phul /
gsol ba 'debs pa 'di'i rjes zlos /
kye ho :
tshogs kyi dkyil 'khor chen po ru :
rdo rje slob dpon he ru kas :
bdag nyid 'jug par mdzad du gsol :
zhes gsol ba btab pas /
bla ma'i lus kyi dkyil 'khor du 'jug cing dbang bskur ba'i phrin las pa thugs ka nas he ru ka zhal gcig phyag gnyis pa zhig byung bas lan btab par mos shig
/ho :
sngon gyi skal pa mi ldan na :
'jug par dka' la nyes pa che :
bka' las 'das na dmyal ba'i rgyu :
las 'phro med na phyir dengs shig :
ces brjod la rdo rje gsor /
hU~M hU~M hU~M:
drag tu brjod la gu gul bdug
/slar yang lus dkyil gyi lha dang mjal ba'i phyag rten du me tog gtad cing mig dar bcing bar zhu /
A khaM wI ra hU~M:
zhes gtad /
thal sbyar dang bcas te 'di'i rjes zlos /
kye ho :
bdag la gsang sngags skal pa mchis :
cis kyang dkyil 'khor 'jug par 'tshal :
zhes brjod du gzhug
/las kyi rdo rje he ru kas bla ma'i lus dkyil la gsol ba 'di ltar btab song snyam pa mdzod cig
/ho :
bde gshegs yongs rdzogs dkyil 'khor 'dir :
bdag gi slob ma 'jug par bgyi :
lha yi rigs kyi dngos grub dang :
sku gsung thugs kyi byin gyis rlobs :
lan gsum /
slob dpon thugs kyi dkyil 'khor lha :
'dzum pa'i mdangs kyis mgrin gcig tu :
'di skad bka' lung bstsal bar bsam :
ho :
rang byung 'dod pa'i skal ba can :
bde gshegs yongs rdzogs bdag bsgrub na :
bla ma rdo rje slob dpon gyis :
ci bder ye shes shar sgor drongs :
badzra sa ma ya dza dza dza :
zhes gsungs pa'i lan du 'di'i rjes zlos /
ho :
bde gshegs dkyil 'khor sgo bzhi ru :
bdag ni 'jug par 'tshal lags kyi :
bder gshegs yongs rdzogs zhal mjal zhing :
dbang chen rab 'byams bskur du gsol :
zhes zhu /
rdo rje phyed slob ma'i lag pas 'jur bcug la /
ho :
bu khyod 'khor ba'i sdug bsngal las :
thar pa'i gnas su drang bar bya :
rang byung rang shar lha dang mjal :
rig pa byang sems me tog gtor :
dzaHhU~M baM ho :
bla ma'i lus dkyil gyi zhal shar sgo /
shangs lho sgo /
gsang ba nub sgo /
bshang sgo byang sgo rnams su yod pa'i zhal shar sgo nas drangs te nang du zhugs par mos shig
/ho :
kha sna gsang bshang sgo bzhi ni :
rang byung tshad med bzhi yi lam :
der zhugs bde gshegs lhun grub lha :
rtag tu rang dang gnyis med bstim :
lus dkyil gyi lha la phyag rten me tog phul bar mos te tshig 'di dang sngags rnams kyi rjes zlos mdzod la me tog bla ma'i sku la 'bul bar mdzod cig
/ho :
dur khrod gsang ba mchog gi dkyil 'khor du :
rin chen byang chub sems kyi me tog 'di :
sku gsung thugs kyi dbyings su bdag 'bul gyis :
dngos grub rnam gnyis bdag la bstsal du gsol :
hU~M hU~M hU~M hU~M hU~M:
zhes dang drag sngags brgyad cu pa'i sham du /
hU~M b+ho d+hi tsit+ta a pra ti pU dza ho :
zhes btags pas 'dor du gzhug
/bla ma'i lus kyi spyi bor bla ma rig 'dzin /
dpral bar 'jam dpal /
mgrin par rta mgrin /
thugs kar yang dag
/lte bar phur pa /
gsang bar mngon rdzogs /
pus mo g.yas g.yon la dregs 'dul dang drag sngags /
sku spyi che mchog he ru ka'i rang bzhin te me tog gang la phog pa de rigs kyi lhar shes par gyis la de nyid bsgrub par mdzod cig
/badzra sa ma ya hU~M:
zhes dam bsgrags /
lus dkyil gyi lha la mchod cing bstod pa'i mos pa gyis shig
/slob dpon gyis sngags mchod phyi nang rnams kyis mchod /
hU~M:
chos dbyings mnyam pa chen po la :
bde gshegs thams cad dgongs pa ste :
mi g.yo mi 'gag rgyun mi chad :
skye med 'gag med ye shes gsal :
sku ni mtshan dang dpe byad ldan :
gsung ni mi 'gag rig pa'i gsung :
thugs ni mi g.yo gsal la dwangs :
yon tan rang rtsal lhun gyis grub :
phrin las thogs med bdud bzhi 'joms :
thabs mkhas thugs rje cir yang ston :
sgrub chen bka' brgyad dkyil 'khor lhar :
rang snang shes pas phyag 'tshal bstod :
ces bstod /
lus dkyil du phul ba'i me tog de nyid las kyi he ru kas blangs te spyi bor bcings par mos shig
/oM pra tIts+tsha swa i maM ma hA ba la :
lha dang ye shes gnyis su med par gyur par mos shig
/badzra tsak+ShuHpra be sha ya hU~M phaT:
ces mig dar 'grol /
ho :
ltos shig sems dpa' rdo rje can :
kun bzang che mchog bde gshegs lha :
rang dang gnyis med rtag tu bzhugs :
da nas nam yang ma 'bral cig :
sa ma ya :
de'ang rdo rje slob dpon gyi nang zab mo lus kyi dkyil 'khor ni /
spyi bor sna tshogs rdo rje /
rkang mthil rdo rje'i sa gzhi /
rtsibs ma rdo rje'i ra ba /
pags pa rdo rje'i gur dang bla bre /
ba spu mda'i drwa ba /
so dang sen mo me ri 'bar ba ste rang byung gi srung 'khor /
bdag gi gzugs kyi phung po gzhal yas khang :
tsit+ta'i ga 'u rin chen pho brang mdzes :
rtsa chen rtsa phran ka gdung rgyan dang bcas :
b+han+d+ha'i rtsig pa nang khrol drwa bar ldan :
rnam shes tshogs brgyad gzer gyis rab tu gtams :
gsal byed mig gnyis nyi zla'i mthongs khung la :
steng 'og rgyun lam bzhi la sgo bzhi gnas :
byang chub sems las kun 'byung gzhal yas khang :
zhes sogs dang mthun pa'i rten gzhal yas khang /
gtso bo'i spyi bor kun tu bzang :
rigs lnga bla ma thams cad bsgom :
dpral bar gshin rje gshed po bsgom :
mgrin par pad+ma rta mgrin bsgom :
thugs kar badzra he ru ka :
lte bar rdo rje gzhon nu bsgom :
gsang bar mngon rdzogs he ru ka :
zhabs kyi pus mo g.yas g.yon la :
dregs pa phyag na rdo rje dang :
stobs ldan nag po bsgom par bya :
rdo rje'i gshog pa g.yas g.yon rtser :
klu 'dul khyung chen dkar nag bskyed :
ces pa rtsa ba sdong po dril ba'i sgrub thabs las gsungs pa ltar dang /
rdo rje slob dpon gyi gzhi lus phyi'i he ru ka
/che mchog he ru ka yab yum dang bcas pa ste brten pa lha sgrub chen bka' brgyad a nu yo ga ltar mthong bar mos mdzod /
de dag kyang phyi rol na grub pa med par rang gi lus lha'i dkyil 'khor du sngon chad ma shes pa da nas mthong bas 'di ni phyi bskyed pa ma hA yo ga las rgyu 'bras gnyis ka khyad par 'phags pa'o //
zhes phan yon bshad /
dbang bskur dngos gzhi zhu bar skabs phyed pa'i slad du maN+Dal phul /
gsol ba 'debs pa 'di'i rjes zlos /
ho :
bde gshegs yongs rdzogs rnams kyis byin gyis rlobs :
zhi khro bka' brgyad lha tshogs bdag la phob :
mthu rtsal ma lus yongs su rdzogs bya'i phyir :
sku gsung thugs kyi byin chen dbang bzhi stsol :
lan gsum /
khyed rang rnams kyang gong du ji skad smos pa lta bu'i rang byung lus kyi dkyil 'khor rten brten pa bcas gsal btab pa'i dam tshig pa de rnams la slob dpon gyi lus dkyil rnams las mar me gcig las gnyis mched ltar ye shes pa re re bzhin byon te khyed rang rnams kyi gnas so sor thim par mos dgos pa las thog mar dbu rgyan zhi ba rigs lnga las gnyis pa spros te khyed rang rnams kyi dbu rgyan gyi lhar thim par mos shig
/rigs lnga'i tsakli so sor thogs la /
oM:
kun bzang rdor sems dbyings phyug ma :
me long ye shes dbang bskur ro :
oM badzra satwa hU~M:
a b+hi Shiny+tsa A:
hU~M:
rnam par snang mdzad spyan ma yis :
stong pa nyid kyi dbang bskur ro :
oM bud+d+ha dz+nyA na a b+hi Shiny+tsa AH
hU~M:
rin chen 'byung ldan mA ma kis :
mnyam pa nyid kyi dbang bskur ro :
oM rat+na dz+nyA na a b+hi Shiny+tsa A:
hU~M:
snang ba mtha' yas gos dkar mos :
so sor rtog pa'i dbang bskur ro :
oM pad+ma dz+nyA na a b+hi Shiny+tsa A:
hU~M:
don yod grub pa sgrol ma yis :
bya ba grub pa'i dbang bskur ro :
oM karma dz+nyA na a b+hi Shiny+tsa A:
zhi ba zhe gnyis kyi tsakli tshang ba yod na dang bsdu na slar yang rigs lnga rnams bsdoms te snying gar bzhag la /
ho :
snying la ye shes dkyil 'khor gnas :
rtsa ba gcig la ye shes lha :
lnga dang bzhi bcu rtsa gnyis dang :
rigs brgya grangs med tshom bur gsal :
rtog tshogs kun gsal rang rig lha :
rnam dag ye shes dbang thob shog :
oM bo d+hi tsit+ta ma hA su kha dz+nyA na d+hA tu A:
spyi bo'i zhi lha rnams snying gar thim pas snying la zhi ba'i lha tshogs rang byung du bzhugs pa ngo shes shing rtog tshogs rnam par dag pa yin no //
gnas bzhi las bde gshegs rigs bzhi spros te so sor thim par mos shig
/tsakli so sor thogs la /
hU~M:
spyi bor 'jam dpal gzhon nu'i sku :
dmar ser zhal gcig phyag gnyis pa :
ut+pal ral gri po ti 'dzin :
phung po'i bdud 'joms dbang thob shog :
oM wA gI shwa ri muM a b+hi Shiny+tsa hU~M:
hU~M:
mgrin par spyan ras gzigs dbang gsung :
dkar gsal zhal gcig phyag gnyis pa :
phyag gnyis pad dkar mchog sbyin mdzad :
nyon mongs bdud 'joms dbang thob shog :
oM Ar+ya a ba lo ki te shwa rA ya a b+hi Shiny+tsa hU~M:
hU~M:
snying khar rdo rje sems dpa' thugs :
mthing sngon zhal gcig phyag gnyis pa :
g.yas g.yon rdo rje dril bu 'dzin :
lha bu'i bdud 'joms dbang thob shog :
oM badzra satwa hU~M a b+hi Shiny+tsa hU~M:
hU~M:
lte bar sangs rgyas rdo rje 'chang :
mthing nag zhal gcig phyag gnyis pa :
rdo rje dril bu thugs kar bsnol :
'chi bdag bdud 'joms dbang thob shog :
oM badzra ma hA d+hA ra a b+hi Shiny+tsa hU~M:
hU~M:
bde gshegs rigs gsum rigs gcig gis :
sku gsung thugs su rgyas btab pas :
mi 'gyur sku ru lhun grub pa'i :
zhi ba yongs rdzogs dbang thob shog :
rten snying brjod la me tog 'thor /
bla ma'i gzhi lus las che mchog gi lha tshogs rnams spros te khyed rang rnams kyi kun gzhi lus srog dag la thim par mos shig
/tsakli rnams spyi bo kho nar bzhag la /
hU~M:
bcom ldan che mchog he ru ka :
mthing nag zhal gcig phyag gnyis pa :
rdo rje thod khrag dkrug cing rol :
gnam zhal yum dang gnyis med sbyor :
rtsa ba las ni rol pa'i sku :
zhal gsum phyag drug dbu dgu pa :
bco brgyad phyag rgya nyer gcig dbu :
bzhi bcu rtsa gnyis rol pa'i rgya :
dgu brgya'i dbu can stong brgyad phyag :
dgu 'bum grangs las 'das pa'i phyag :
rigs bzhi yab yum khro bo bcu :
sgo ba bka' srung 'khor dang bcas :
skal ldan 'di la dbang bskur pas :
kun gzhi rnam dag yon tan rgyas :
chos dbyings ye shes dbang thob shog :
oM badzra kro d+ha ma hA shrI he ru ka hU~M phaT:
muM ma hA kro d+hI shwa ri sarba sa ma ya a b+hi Shiny+tsa swA hA:
dpral ba nas 'jam dpal gshin rje gshed kyi lha tshogs rnams spros te khyed rang rnams kyi mig shes dang lus la thim par mos shig
/hU~M:
bcom ldan 'jam dpal gshin rje gshed :
mthing nag rdo rje thod khrag 'dzin :
sbyor sgrol yum dang gnyis med sbyor :
rtsa ba las ni rol pa'i sku :
sna tshogs 'khor lo sgyur ba'i bdag :
rigs bzhi yab yum phyogs skyong bcu :
sgo ba bka' srung 'khor dang bcas :
skal ldan 'di la dbang bskur bas :
gzugs phung rnam dag sku mchog rdzogs :
mnyam nyid ye shes dbang thob shog :
oM hrIHSh+Ti wI kri tA na na hU~M:
kA ya sa ma ya a b+hi Shiny+tsa oM:
mgrin pa nas dbang chen rta mgrin gyi lha tshogs rnams spros te khyed rang rnams kyi rnam shes dang ngag la thim par mos shig
/hU~M:
bcom ldan rta mgrin pad+ma dbang :
dmar nag rdo rje thod khrag 'dzin :
gzi ldan yum dang gnyis med 'khril :
rtsa ba las ni rol pa'i sku :
sna tshogs dbang drag cir yang ston :
rigs bzhi yab yum zil gnon brgyad :
bka' nyan sgo ba bka' srung bcas :
skal ldan 'di la dbang bskur bas :
'du shes rnam dag gsung mchog rdzogs :
sor rtog ye shes dbang thob shog :
oM h+ya grI ba hu lu hu lu wA ka sa ma ya a b+hi Shiny+tsa A:
thugs ka nas yang dag gi lha tshogs rnams spros te khyed rang rnams kyi yid shes dang sems la thim par mos shig
/hU~M:
bcom ldan badzra he ru ka :
mthing nag rdo rje thod khrag 'dzin :
khro mo dbyings phyug gnyis med sbyor :
rtsa ba las ni rol pa'i sku :
skye med thugs te cir yang ston :
rigs bzhi yab yum gnas yul dang :
dur khrod sgo srung bka' srung bcas :
skal ldan 'di la dbang bskur bas :
rnam shes rnam dag thugs mchog rdzogs :
me long ye shes dbang thob shog :
oM ru lu ru lu hU~M b+h+yo hU~M phaT:
tsit+ta sa ma ya a b+hi Shiny+tsa hU~M:
lte ba nas phur pa'i lha tshogs rnams spros te khyed rang rnams kyi lce shes dang yan lag la thim par mos shig
/hU~M:
bcom ldan rdo rje gzhon nu dpal :
mthing nag rdo rje phur bu 'dril :
'khor lo rgyas 'debs gnyis med sbyor :
rtsa ba las ni rol pa'i sku :
sna tshogs phrin las mdzad pa'i dpal :
rigs bzhi yab yum khro bo bcu :
khro mo khra thabs sgo srung bcas :
skal ldan 'di la dbang bskur bas :
'du byed rnam dag phrin las rdzogs :
bya grub ye shes dbang thob shog :
oM badzra kI li kI la ya hU~M:
sarba sa ma ya a b+hi Shiny+tsa hA:
gsang ba nas ma mo'i lha tshogs rnams spros te khyed rang rnams kyi sna shes dang rtsa la thim par mos shig
/hU~M:
bcom ldan bla med khrag 'thung rje :
mthing nag rdo rje thod khrag 'dzin :
kun bzang che mchog gnyis med sbyor :
rtsa ba las ni bde chen sku :
sna tshogs cho 'phrul bsam yas dpal :
ma lnga la sogs rje mo dang :
sman mo nga brgyad bran mo'i tshogs :
skal ldan 'di la dbang bskur bas :
tshor ba rnam dag bde chen rdzogs :
stong nyid ye shes dbang thob shog :
oM gu h+ya dz+nyA na shrI he ru ka kro d+hI shwa rI hU~M:
sarba sa ma ya a b+hi Shiny+tsa A:
spyi bo nas bla ma rig 'dzin spros te khyed rang rnams kyi nyon mongs dang rlung la thim par mos shig
/hU~M:
dpal chen rdo rje drag po rtsal :
mthing nag rdo rje dril bu 'dzin :
rdo rje rnal 'byor gnyis med sbyor :
rtsa ba las ni rol pa'i sku :
ma nges cir yang sna tshogs ston :
rtsa ba rigs bzhi sgrub pa brgyad :
sgo skyong bla ma bka' srung bcas :
skal ldan 'di la dbang bskur bas :
rig rtsal rnam dag sku lnga rdzogs :
dbyings grol ye shes dbang thob shog :
oM AHhU~M badzra ma hA gu ru sarba sid+d+hi hU~M:
sa ma ya a b+hi Shiny+tsa hrI:
pus mo g.yas nas dregs 'dul gyi lha tshogs rnams spros te khyed rang rnams kyi yul shes dang khams la thim par mos shig
/hU~M:
bcom ldan dregs pa kun 'dul dpal :
mthing nag rdo rje thod chen 'dzin :
srid pa spyi 'dul gnyis med sbyor :
rtsa ba las ni rol pa'i sku :
sna tshogs 'jig rten 'dul ba'i mthu :
sde dpon 'jigs byed sum cu dang :
yang sprul bka' srung pho nyar bcas :
skal ldan 'di la dbang bskur bas :
'dus reg rnam dag bstan srung rdzogs :
'da' dka' ye shes dbang thob shog :
oM badzra tsaN+Da sarba duSh+TAn hU~M:
sa ma ya a b+hi Shiny+tsa hU~M dza :
pus mo g.yon nas drag sngags kyi lha tshogs spros te khyed rang rnams kyi nyan shes dang byed las la thim par mos shig
/hU~M:
bcom ldan stobs ldan 'jigs byed che :
mthing nag rdo rje snying phreng 'dzin :
'byung lnga'i bdag mo yum dang sbyor :
rtsa ba las ni rol pa'i sku :
sna tshogs zhal phyag drag rtsal stobs :
sngags bdag dregs pa bco brgyad dang :
nying sprul lha 'dre stong dang bcas :
skal ldan 'di la dbang bskur bas :
rkyen tshor rnam dag mthu rtsal rdzogs :
klong gyur ye shes dbang thob shog :
oM badzra sarba duSh+TAn e dza b+h+yo :
sarba a b+hi Shiny+tsa phaT:
sku'i gnas thams cad las bde gshegs bdun brgya nyer lnga'i lha tshogs spros te khyed rang rnams kyi phung khams skye mched rtsa khams rlung la khyab par thim pa'i mos pa gyis shig
/yod na bka' brgyad lha tsaka tshang ba'am /
med na dpal dgu thogs te slar spyi bor 'jog la /
de ltar bde gshegs bdun brgya dang :
nyi shu rtsa lnga'i lha tshogs rnams :
sku gsung thugs dang yon tan dang :
phrin las dbyings rig mthu stobs ldan :
re re'ang grangs las 'das pa'i sku :
bsam yas yang dag don gyi gsung :
rnam grangs ye shes thugs dang ldan :
skal ldan 'di la dbang bskur bas :
mi zad rab 'byams rgyan thob shog :
hU~M hU~M hU~M hU~M hU~M:
sarba sa ma ya a b+hi Shiny+tsa oM AHhU~M swA hA:
dpung pa g.yas g.yon khyung dkar nag spros te grub pa'i mtha' la thim par mos shig
/hU~M:
bde gshegs zhi khro yongs rdzogs rnams :
dkar nag rdo rje sprul pa'i khyung :
dbyings rig gnyis med rtag tu sbyor :
rtsa ba las ni rol pa'i rtsal :
rigs lnga sprul pa yang sprul dang :
nying sprul khyung chen dpag med 'phro :
skal ldan 'di la dbang bskur bas :
dbyings rig rnam dag sa rnams rdzogs :
rtsal chen 'gro 'dul dbang thob shog :
oM AHhU~M khrom ga ru Da hU~M phaT:
sarba a b+hi Shiny+tsa A:
me tog 'thor la /
lam lnga nyi shu rtsa gcig sa :
yongs rdzogs mtha' bral don bstan pas :
lta sgom spyod pa'i brtul zhugs rnams :
nyam nga med par spyod pa yis :
'bras bu'i sa mtshams sbyor bar shog :
ces dang rten snying brjod /
de ltar lha tshogs 'khor bcas rnams :
rang rang gnas thim lhar gyur bsam :
bskyed rdzogs rgyas pa ltar bris pa'i thod sku bstan la /
ho :
nyon cig skal ldan rigs kyi bu :
dpal chen lha tshogs 'di dag kyang :
gcig ste rnam pa yongs kyis med :
lha nyid rang la rang nyid lha :
rang dang lhan cig skyes pa gnyis :
'du 'bral med pa'i g.yung drung ste :
sdud kyang nye ba ma yin te :
bskyed kyang rang rig lha ru gnas :
de phyir rtag tu ma yengs bsgom :
rnam pa lha la rang bzhin rdzogs :
zung 'jug mtha' bral yi dam bzung :
me long nang gi gzugs brnyan ltos :
badzra de ba sa ma ya hU~M:
sgrub chen bka' brgyad kyi lha tshogs bdun brgya nyer lnga po thams cad rnam gsal rnam dag nga rgyal brtan pa gsal ba'i bskyed rim phyi nang gi dkyil 'khor gsal rdzogs su 'char ba de nyid /
don me long gi gzugs brnyan ltar snang stong 'dzin med rang byung rang shar rang rig lhar shes pa ste yo ga gsum gyi rnal 'byor lhun grub tu bskyang bar bya ste de ni sku'i rjes su gnang ba'o //
bo d+hi tsit+ta'am thod phreng gtad la /
ho :
'gyu ba rlung yin rlung ni dbugs :
dpal chen gnas su lhun gyis gnas :
'byung 'jug gnas gsum rdo rje'i sgras :
bzlas brjod gsang sngags thabs kyi lam :
bgrangs kyang mi 'dzad ma bgrang sngags :
'gyu dran rlung gi sbyor ba yis :
ma yengs yid kyi 'dzin phur thobs :
bde gshegs kun dang mnyam par gnas :
hU~M ni thams cad 'byung ba'i gnas :
dgos 'dod 'byung ba'i snying po bzung :
rtag tu 'di dang 'bral mi bya :
man+t+ra badzra sa ma ya hU~M:
dpon slob gnyis ka lhar gsal ba'i bla ma'i thugs srog sngags phreng dang bcas pa las sngags phreng thon te /
slob ma'i snying gar sa bon dang sngags phreng gnas pa byin gyis brlabs par bsgoms la sngags rnams kyi rjes zlos mdzad par zhu /
byas la zhi ba'i sngags A li kA li dang /
bo d+hi tsit+ta /
khro bo'i dril sgrub drag sngags brgyad cu pa rnams lan gsum gsum byed du bcug
/sngags rnams kyi sgra don dang 'od zer 'phro 'du'i dmigs pa /
dug skyon spang tshul /
rdor bzlas /
do li /
ma ning yid bzlas sogs kyi rnam dbye shes pas /
gtso bor rlung 'byung 'jug gnas gsum hU~M kho nar bsgrang ba'i srog rtsol rdo rje'i bzlas pa rgyun mi bcad pa la sems bzung ste bzla bar bya ste de ni gsung gi rjes su gnang ba'o //
de ltar lha dang sngags rnams kyang :
gnyis su med cing rang gi sems :
sems kyang rang byung ye shes lha :
gnyis su byar med byang chub sems :
mnyam nyid bde gshegs don la spyod :
sa mA ti badzra sa ma ya hU~M:
de ltar sna tshogs su snang ba'i lha sngags thams cad kyang rang bzhin 'od gsal blo 'das ka dag rdzogs pa chen po rang snang ris med kyi ngang du la bzla bar bya ste de ni thugs kyi rjes su gnang ba'o //
de ltar lus kyi dkyil 'khor du :
bum pa bde gshegs lha yi dbang :
re re'ang bsam yas bu yis thob :
phra mo lus kyi bag chags byang :
bskyed rim khyad par bsgom la dbang :
sa drug 'das nas sprul sku thob :
khyad par rang byung mchod pa dbang :
zhi ba rab 'byams las la spyod :
lta stangs brtul zhugs thogs med 'grub :
khyad par nang gi bum dbang ngo :
zhes rtogs pa bskyed do //
de dag gis bum dbang phyi nang 'khor dang bcas pa grub pa yin /
gnyis pa gsang ba'i dbang bskur zhu ba'i yon du maN+Dal phul /
A khaM bI ra hU~M:gis mig dar me tog sbyin /
mtheb srin gyis bdud rtsi 'thor /
drag sngags brjod la mtshams bcad /
gsol ba 'debs pa 'di'i rjes zlos /
e ma ho :
mnyam nyid bde chen yang dag ye shes gsung :
longs spyod rdzogs sku bde gshegs yongs rdzogs lha :
gnyis med phyag 'tshal dngos 'byor yid sprul gyi :
kun bzang mchod pas rang byung mnyes par bya :
ma hA su kha pU tsa ho :
e ma ho :
bla ma gsang ba'i bdag po che :
bdag la gnyis med rol pa yi :
bde ba chen po'i dngos grub zhu :
gsang ba'i dbang bskur mdzad du gsol :
sh+lo ka phyi ma lan gsum /
gsang ba'i dbang gi ye shes pa dbab pa la khyed rang tsog pur 'dug pa'i lag gnyis lte 'og tu chos 'byung gi phyag rgya byas pa'i lus gnad bca'/
sems kyi gnad dmigs pa 'di bzhin ma yengs par sgoms shig
/khyed rang rnams che mchog he ru ka zhal gcig phyag gnyis me'i phung po lta bu dmar hang nge ba phru ma phus btab pa lta bu stong sang nge bar bsam pa'i lus kyi nang du /
ro rkyang dbu gsum gsal ba'i 'dus mdo'i mas snar raM yig dmar po me'i rang bzhin reg bya shin tu tsha ngar can /
'og sgor yaM sngon po /
dbu ma'i nang gi lte bar kun tu bzang mo'i ngo bo a thung shad kyi rnam pa can dmar po /
spyi bor dbu ma'i yas snar kun tu bzang po'i ngo bo a dkar po /
snying nang gi dbu mar de gnyis zung 'jug gi ngo bo a mthing 'od lnga 'bar ba rnams gsal btab la /
rlung gnad 'og rlung bskums pas yaM las rlung byung raM la phog pas mer 'bar a shad la phog pas de nyid kyang bde drod kyi rnam par cher 'bar /
snying nang gi a mthing yang 'od lngar 'bar /
spyi bo'i a dkar la phog
/de las 'od zer phyir 'phros snang srid zhi khro'i lhar gyur pa de dag 'od zer dmar po bde ba'i rang bzhin du spyan drangs pa de rnams a yig dmar por gyur nas slob ma'i spyi bor a dkar la thim pas bde bas khyab /
mgrin par zhugs rang sgra ar grags /
stong gsum thams cad grags stong a'i sngags sgras gang /
snying gar 'dus pas bde chen ye shes kyi rtogs pa skyes par bsgoms te steng rlung thub tshad du mnan par zhu /
spos brtul zhing rol mo bsgrag
/gsang rdzas byang sems bu ram tsha ba gsum ga pur zho chang 'o ma sin+d+hu ra rnams sbyar ba'am /
ma 'dzom na chang la chos sman dang mngar gsum sbyar ba thogs la /
bla ma dang dkyil 'khor lha tshogs yab yum thams cad sbyor ba mdzad pa'i byang sems bdud rtsir dbab pa de nyid lce la blud par mos shig
/rdo rje dung phor gyi gsang rdzas byin la /
hU~M:
dri med yab kyi byang chub sems :
chags med yum gyi rak+ta dmar :
dbyer med byang chub bde ba'i lam :
byang sems gsang ba'i dbang bskur ro :
rtsa sngags dang /
oMHsarba bo d+hi tsit+ta ka ma la sid+d+hi hU~M:
ma hA su kha hoHa b+hi Shiny+tsa A:
gsang rdzas ngag tu blud pas rtsa khams thams cad khyab /
gzung 'dzin brgyad cu'i rtog pa 'gag
/yul gsum gsal /
dgra gsum sod /
bdud bzhi choms par bsam /
dbang de thob pa'i brdar /
oM AHhU~M gis mig dar bsal la /
bde stong gi ngo bo cer mthong du bskyangs la nyams thog tu zhog cig
/ho :
gsang ba byang sems dkyil 'khor du :
slob dpon bum pa'i dkyil 'khor nas :
byang sems gsang dbang bskur pa yis :
rang shar bde ba shes rab dang :
ye shes ngo bo spros med du :
dbang bskur gnyis med don rtogs nas :
dbyings dang ye shes 'bral med du :
bde chen spyod pa'i dbang yang thob :
gtso bo ngag gi sgrib pa dag :
rlung dang gtum mo'i lam bsgoms pas :
rtsa rlung ye shes rgyas pa 'grub :
sha lnga bdud rtsi nang mchod dbang :
sa brgyad rten 'brel la gnas pas :
'bras bu longs spyod rdzogs pa 'grub :
ces rtogs pa bskyed /
gsum pa shes rab ye shes kyi dbang bskur zhu ba'i yon du maN+Dal phul /
A khaM bI ra hU~M gis mig dar me tog gtad /
mtheb srin gyis bdud rtsi 'thor la drag sngags brjod /
thal mo me tog dang bcas gsol ba 'debs pa 'di'i rjes zlos /
ho :
rdo rje slob dpon bka' drin che :
bka' bzhin bgyid do dam tshig bsrung :
rtag tu thugs rjes bzung ba dang :
byin gyis brlab par mdzad du gsol :
dam bsgrag pa ni /
hU~M:
sku gsung thugs kyi dam tshig 'di :
da lta nyid du bcas pa bzhin :
srog la bab kyang ma gtang zhig :
rtsa ba yan lag dam tshig srungs :
bdud rtsi blud la /
rdo rje'i dam tshig gnyan po bsrung snyam pas 'di'i rjes zlos /
sa ma ya na ra kan :
zhes brjod /
dbang gsum pa'i ye shes dbab pa'i slad du /
khyed rang rnams che mchog he ru ka dmar po me'i mdog can du gsal ba'i gsang gnas su stong nyid ye shes kyi ngo bo rdo rje bdag med ma mthing nag gri gug dang thod khrag can rus pas brgyan te gar stabs bsgyur ba de las 'od zer 'phros pas stong gsum gang ba'i bde bar gshegs pa thams cad spyan drangs /
mkha' 'gro ma'i b+ha gar zhugs dbu ma'i nang brgyud snying nang gi a mthing kha la thim pas /
a de nyid las 'od zer lnga 'phros te snying nang gang bas bde stong zung 'jug gi rtogs pa skyes par bsams la 'og rlung 'then cing steng rlung klod mdzod /
spos rol bya /
yab yum gyi snying po'i mthar a dang bcas pa brjod de ye shes dbab bo //
phyag rgya'i gzugs gtad la /
dbang rten yum gnam zhal mar byin gyis brlabs pa slob ma che mchog tu gsal ba'i lag g.yas su gtad par mos shig
/ho :
mdzes sdug yid 'ong gsang ba'i gzung :
sna tshogs gzugs can bde gshegs yum :
zungs shig zungs shig skal ba can :
bde chen rol pas mchod par gyis :
lha mo des 'di skad smras par mos /
e ma ho :
bshang gci rdzas ni bde gshegs lnga :
rang byung rang gis za nus sam :
khrag dang khu ba bde ba che :
rtag tu khyod kyis bsten nus sam :
snang stong gnyis med bde ba che :
bud med yongs la spro byed dam :
mkha' dbyings rnam dag rtog pa med :
b+ha ga pad+mar 'o byed dam :
ye nas rang byung ye shes la :
rtog pa thams cad 'joms nus sam :
zhes brjod pa'i lan btab par mos la 'di'i rjes zlos /
ho :
bshang gci rdzas la za nus so :
khrag dang khu ba bsten nus so :
bud med yongs la bdag cag spro :
b+ha ga pad+mar 'o byed do :
rtog pa thams cad 'joms nus so :
skal ba dang ldan pa de la slob dpon gyis sbyor bar gdams pa yin te /
hU~M:
shes rab mtshan ldan bkra shis yum :
bden pa dbyer med bde chen bskyed :
'khor lo'i gnas bzhir dbab bzung la :
chos nyid chags bral don rtogs gyis :
rig ma dgyes te gos dang bral bas me tog gi thod bcings ut+pa la'i phreng ba dang bcas lag gnyis pos mchog sbyin dang skyabs sbyin g.yas cung zad brkyang pa'i stabs kyis spro ba bskyed par mos shig
/e ma hoHbdag gi pad+ma 'di :
bde ba thams cad 'byung ba'i gnas :
skye bo ma rig rang dgar spyod :
the tshom can rnams 'di spong ba :
de la mchog gi dngos grub med :
oM sarba ta thA ga ta gu h+ya pra dz+nyA shwa ra swa b+hA wa At+ma ko\u0f85 haM:
ma hA su kha b+hany+dza mok+Sha ho :
de nas khyed rang slob ma rnams che mchog yab dang /
phyag rgya gnam zhal mar gsal ba'i yum gyi mkha' pad+ma 'dab brgyad ze'u 'bru AHsa mtshan pa /
yab kyi gsang gnas rdo rje sngon po rtse lnga pa la hU~M dang bu ga phaT kyis bkag par mos la /
srubs pa dang srubs pa'i sbyor ba mdzad pas /
yab yum gnyis ka'i dkar dmar gyi cha spyi bo nas mgrin par babs pas dga' ba /
snying gar mchog dga'/
lte bar dga' bral /
gsang gnas su kha sbyor bdun ldan lhan skyes kyi rang bzhin mthong /
hU~M zhes rlung gi stobs kyis so sor bzlog pas lte bar dga' ba /
snying gar mchog dga'/
mgrin par dga' bral /
spyi bor lhan skyes kyi dga' ba bzhi skyes par mos te so so'i rang ngo la mnyam par 'jog par zhu /
des yul gsum bde bar gsal /
dgra gsum dbyings su sod /
'jigs pa'i bdud bzhi choms /
'gro drug gi g.yang sa chod par mos shig
/ho :
bu khyod rtsol sems ma chung zhig :
sangs rgyas kun gyi ye shes gter :
bde chen 'di brten bde ba thob :
dus gsum sangs rgyas 'di las byung :
mkha' la gshe zhing bde la smod :
bde dang bral nas dmyal bar gnas :
de phyir tshangs spyod don la bzung :
tha mal chags pas 'ching bar byed :
khyod kyis 'dod chags ma spongs shig :
ces brjod /
dbang de thob pa'i brdar mig dar sol zhig
/oM AHhU~M/
ho :
rigs kyi bu khyod bde chen gyi :
dkyil 'khor rang byung ye shes mthong :
gsum pa'i dbang thob yid sgrib dag :
bde stong phyag rgya bsten la dbang :
dbang gi las 'grub gsang mchod dbang :
bcu gnyis sa gnon chos sku thob :
ces rtogs pa bskyed /
bzhi pa tshig dbang rnam pa bzhi bskur ba la thog mar sdig pa dang bgegs bsal bar mos shig
/slob dpon lta ba'i ngang du mnyam par bzhag la yig brgya bzla /
swa b+hA wa'i sngags brjod cing las bum gyi chus khrus bya /
spro na phyi nag cing nang dmar ba'i gseng ras kyis gdong bkab /
mi spro na med kyang rung /
dbang bzhi pa'i yon du maN+Dal lan bdun 'bul ba zhu /
thal sbyar gus pa dang bcas te gsol ba 'debs pa 'di'i rjes zlos /
kye :
bla ma rdo rje 'dzin rgyal po :
'khor ba mtha' med rgya mtshor bying ba yi :
skyabs med bdag skyobs re ltos gzhan na med :
rnam kun mchog gi thugs rje'i dbang bskur stsol :
ces zhu /
kye :
bsrung du med pa'i dam tshig chen po la :
nyams su med pa'i bya ra khyod kyis skyong :
bya byed bral ba ma bcos gnyug ma'i rtsal :
rang ngo shes pas blang dor bya byed spongs :
bdud rtsi sbyin la /
khyad par bla med kyi dam tshig bsgrags pa de nyid shin tu bsrung snyam pas 'di'i rjes zlos /
sa ma ya i dan+te na ra kan :
ye shes pa dbab pa'i slad du lus gnad rnam snang chos bdun dang ldan pas /
so so'i snying ga'i dkyil du a mthing ga
/de las a dkar po zhig spros te mig lam nas nam mkha'i dbyings su song bar mos te shes pa nam mkha'i dbus su 'phangs te gtad med kyi ngang du tshogs drug lhug par zhog cig
/spos dang rol mo bya /
gseng ras bkab na bsal /
a a zhes me long bstan la /
hU~M:
sems nyid ka dag lhun rdzogs don :
snang stong zung 'jug sgyu ma'i sku :
gnyis med 'dzin bral sprul pa'i sku :
yang dag de nyid rtogs par gyis :
dz+nyA na pany+tsa d+harma kA ya a b+hi Shiny+tsa A:
me long la gzugs brnyan sna tshogs 'char bar nus la /
rgyu rkyen med na 'gag pa de bzhin du rang sems kyi rol pa sna tshogs shar yang ngo bos stong pa chos sku dang /
rang bzhin ma 'dres par 'char ba longs sprul te /
sems gsal stong zung 'jug rang la gnas pa ni sku gsum gyi ngo bo yin no //
man shel bstan la /
dz+nyA na pany+tsa d+harma kA ya a b+hi Shiny+tsa A:
shel gyi ngo bo ma bcos pa nyi ma'am mar me'i 'od la brten nas 'ja' tshon 'gag med du shar yang yul dang bral na rgyu rkyen las 'das pa ltar rang sems sku gsum lhun grub tu ngo shes par gyis shig
/yang bla mas /
ma hA badzra hU~M:
zhes rdo rje gsor /
badzra g+haN+De A:
zhes dril bu 'khrol /
de yang rdo rje ni rang sems skye med thabs /
dril bu yul stong pa shes rab /
zung 'jug ni thabs shes gnyis med de /
de yang rang rig sku gsum gyi ngo bor grub pa'i dpe don du shes par mdzod la de'i don la mnyam gzhag gi rgyun rtag tu bskyang bar zhu /
hU~M:
sems kyi 'gyu ba rgyun chad nas :
rig pa gsal la 'dzin rtog med :
bka' dbang rgyal po de nyid de :
gnyis 'dzin bral ba'i phyag rgya che :
de la rang rig yang dag thugs :
ye shes lnga po rang shar na :
lhun grub bya ba de yin pas :
rtsol med rgyal ba'i dgongs pa long :
dz+nyA na pany+tsa d+harma kA ya A:
skal ldan bu khyod rang sems rang gsal 'dzin stangs bral ba ka dag gi rang mdangs ye shes lnga'i rtsal lhun grub ste khregs chod dang thod rgal gyi don nyams su long zhig
/des rang don grub ste gzhan don shugs las 'byung ngo //
zhes gdams so /
khyad par rig pa'i rtsal dbang bskur ba la gnyis te /
slob dpon gyis dgongs pa la bzhugs pa dang /
slob mar ngo sprad pa'o //
dang po ni /
bla mas phyag g.yas pa'i mthil du a dkar 'od lnga 'bar ba la shes pa gtad de chos nyid kyi ngang du mnyam par bzhag pa ni don gyi bdag 'jug go
/gnyis pa ni /
da ni khyad par rig pa'i rtsal dbang gi slad du khyed rang rnams nam mkhas gar khyab tu mnyam pa'i kun bzang gi skur bskyed /
'khor 'das thams cad kun tu bzang po nam mkha'i rang bzhin du bsam /
bla ma'i thugs nang gi a las a bsam gyis mi khyab pa 'phros te stong gsum gang ste brtan g.yo'i dngos po thams cad ar gyur te bu yi snying la thim par sgoms shig
/thugs yid bsres te phyag mthil du a bris pa'am bsam pa bstan te /
hU~M:
rang sems nyon mongs rnam par spangs :
cir yang mi rtog chos kyi dbyings :
rig pa rang byung sa le ba :
de ga phyag rgya chen po yin :
de las ye shes lnga shar ba :
rdzogs pa chen po'i dgongs pa yin :
sku ni kun tu bzang po yin :
gsung ni rang byung yi ge a :
thugs ni ma bcos sa le ba :
rig rtsal bu khyod blta bar byos :
spyi blugs rgyal tshab dbang thob shog :
oM sarba ta thA ga ta ba la b+ha dra gu h+ye rA dza ta na sha swa b+hA wa At+ma ko\u0f85 haM:
zhes brjod la phyag mthil spyi bor bzhag
/de ni rtogs don gyi dbang bskur te byin rlabs 'pho ba'i dbang sbyin pa yin no //
slar yang lta sgom spyod 'bras bzhi'i sgo nas ngo sprad par bya ba yin pas /
khyed rang rnams lus gnad bcas te lta stangs nam mkha'i dbyings su gtod cig
/hU~M:
ltos shig ltos shig rigs kyi bu :
mdun gyi nam mkha' 'di la ltos :
gsal la dwangs pas mtha' dang bral :
gang yang 'dzin med bde ba che :
lta ba phyogs lhung mtha' bral yin :
'di ni don la gnas par gyis :
dus gsum sangs rgyas dgongs pa yin :
a ti ho :
zhes brjod lta ba mtha' bral bstan :
rtag tu rtsa ba bral bar ltos :
lta ba nam mkha' ltar rnam par dag pa phyogs lhung re dogs gzhi med rtsa bral brjod bya las 'das par ngo shes par gyis shig
/mar me bstan la /
hU~M:
ltos shig ltos shig skal ba can :
rang rig sems la nang du ltos :
rnam rtog mi dmigs rig pa ste :
gsal la mi rtog ma yengs pa :
mar me rlung gis ma bskyod 'dra :
sgom pa rang gsal 'dzin med yin :
'di yi don la rtag tu bsgom :
dus gsum sangs rgyas dgongs pa yin :
a ti ho :
de ltar lta ba nam mkha' ltar mtha' bral chen por thag chod pas /
sgom pa rang gsal 'dzin pa med pa mar me rlung gis ma bskyod pa bzhin du gsal 'grib med pa chu bo rgyun gyi rnal 'byor la brtson par gyis shig
/bla ma dang slob ma gnyis kas phyag rgya sna tshogs su bsgyur la /
hU~M:
nyon cig skal ldan rigs kyi bu :
rang byung ye shes rol pa las :
ma 'gags thabs kyi rgyal po yis :
gang shar 'dzin pa med par spyod :
ci bder spyad pas rang sar grol :
dus gsum sangs rgyas spyod pa yin :
a ti ho :
lta sgom de dag dang ma bral ba'i ngang du gang shar 'dzin med rtsis gdab dang bral ba gar mkhan gyi rnam 'gyur ltar ci bder spyod dgos pa yin no //
hU~M:
ltos shig ltos shig skal ba can :
chos kyi sku la 'gyur ba med :
smra bsam brjod pa'i mtha' las 'das :
mi skye mi 'gag chos kyi sku :
'di yi don la gnas par gyis :
dus gsum 'gyur med sangs rgyas yin :
a ti ho :
mthar thug gi 'bras bu rang sems sangs rgyas su rtogs pa las gzhan du med par thag chod cing la bzla bar mdzod cig
/de ltar rig pa de bzhin nyid :
spros bral yang dag don gyi dbang :
bskur thob bral ba'i ngang du thob :
yang dag mtha' bral bsgom par dbang :
drag po'i las grub sbyor sgrol mchod :
bcu bzhi pa sogs sa rnams gnon :
ngo bo nyid dang byang chub sku :
sangs rgyas sku lnga'i bdag nyid 'grub :
ces rtogs pa bskyed /
de ltar dbang bzhi'i rim pa grub nas mtha' rten drag po sgrol dbang mdor bsdus su bskur ba ni /
rang gzhan gyi gnyis 'dzin 'khrul snang gi rtog gzugs dbyings su bsgral bar mos shig
/zan ling dmigs rten du bkod pa la /
bden brdar sngon du 'gro ba'i phyag rgya bzhi'i bkug bstim bya /
dkyil 'khor dbus kyi lcags phur blangs te /
thog mar slob bu'i gnas gsum du gtugs pa'i mthar lag par gtad de bsgril du bcug la /
hU~M:
phrin las ma lus sgrub pa'i rdzas :
drag po'i lcags phur lhar gsal ba :
'dril zhing brdeg par dbang bskur bas :
phrin las ma lus 'grub par shog :
drag sngags kun bzlas dbang bskur bas :
khams gsum sku gsum sar bsgral ba'i :
phrin las rgya mtsho bsgrubs nas kyang :
dus gsum sku gsum nyid du sbyor :
de bas na ni rtog 'dzin bdud :
rig pa'i rtsal du shes bya ste :
mnyam nyid don gyi lha dang sbyar :
hU~M hU~M hU~M:
phaT phaT phaT:
hU~M:
bla ma rgyal ba ma lus pa'i :
sku gsung thugs dang yon tan dang :
phrin las bdag nyid chen po ru :
rig rtsal khyod kyang rtag tu 'gyur :
a la la ho :
drag sngags so lnga pa dang bstun thog mar bla mas phur bskor bya /
de nas slob ma re re bzhin gyis so lnga pa tshar re'i bar /
bsrung phyir klad la bskor ba nas mA ra ya hU~M phaT kyi bar phyag len bzhin byas la ling gar gdab /
skabs 'dir spros pa che ba'i skabs chas su zhugs la /
gser skyems gzu dpang /
hom bskyed /
'gugs bstim /
lha dbye /
phur bskul /
thun brgyad rdeg pa sogs kyi mthar gzhung tshig drag sngags dang bcas tshe khrus dgongs pas phur pa gdab cing mtshon chas gtubs la zhal bstab sogs khro rol ltar bya'o //
mthar /
drag po sgrol ba don gyi dbang :
phur pa khyab brdal lhun grub thob :
ye shes mchod pa yongs rdzogs grub :
mngon par byang chub nyer gcig pa :
kun don kun khyab kun tu bzang :
he ru ka las gzhan ma yin :
rtsol bral rdzogs pa che dang sbyor :
ces rtogs pa bskyed /
de dag gis dbang gi dngos gzhi mtha' rten bcas song nas dbang don la zla ba ni 'di la gsan pas khyab par gda'/
hU~M:
nyon cig skal ldan rigs kyi bu :
nga la chos rnams thams cad rdzogs :
sems can blo rigs khyad par dbye :
rab gsum 'bring gsum tha ma gsum :
snod dang sbyar nas bstan pa ni :
dbang po rab kyi rab mchog la :
bsgom mi dgos te mthong bas grol :
rtsa chen zur brgyad gsang rtsa la :
rlung ni ye shes rlung lnga 'o :
thig le dbyings la rig pa ston :
dam chos dgongs pa zang thal shar :
de yang bde gshegs yongs rdzogs so :
dbang po rab kyi bar ma la :
bsgoms pas grol ba'i gdams pa ston :
rtsa bzang ro rkyang kun 'dar ma :
rlung ni 'dren gnas 'phangs pas sbyang :
thig le bde ba chen por ston :
dam chos sgom pa zung 'brel bstan :
de yang bde gshegs yongs su rdzogs :
dbang po rab kyi tha ma la :
rlung ni las rlung mnan thabs bstan :
rtsa chen drang por bsrang ba la :
thig le bcang ba'i brda drug bstan :
dam chos bsgrub pa'i mtha' drug bstan :
de yang bde gshegs yongs rdzogs so :
dbang po 'bring gi dang po la :
lha dbang bskur la sgrib pa sbyang :
bsod nams bsags te thar lam bstan :
de yang bde gshegs yongs rdzogs pa :
dbang po 'bring gi bar ma la :
gsang sngags nang pa'i don mi bshad :
rig sngags lha dang snying po bstan :
de yang bde gshegs yongs rdzogs so :
dbang po 'bring gi tha ma la :
byang chub sems dpa'i ldem dgongs dang :
bden pa gnyis kyi chos rnams ston :
de yang bde gshegs yongs rdzogs so :
dbang po tha ma'i dang po la :
chos kun sems su 'dus pa yi :
dbu ma sems tsam lta ba bstan :
dbang po tha ma'i bar ma la :
rgyu 'bras las kyi 'dor len bstan :
dbang po tha ma'i tha ma la :
drang don skye shi'i sdug bsngal bshad :
de yang yongs rdzogs bde gshegs so :
de phyir sems can las mang bas :
gdul bya sna tshogs bstan par bya :
gsang sngags snod du rung ba la :
dgongs pa ma bcos lhug par bstan :
theg pa bsam gyis mi khyab kyang :
thams cad blo yi 'khrid thabs yin :
spros pa thams cad blo yi chos :
'dus byas chos kyis sangs mi rgya :
blo ni kun rdzob yin pa'i phyir :
kun rdzob bde gshegs yongs rdzogs su :
spang blang med par rtogs pas na :
bskyed rdzogs nges don chos la 'jug :
rdzogs pa chen po mthong bas chog :
dbang gi snying po rig pa la :
ye shes sprod pa khyad par che :
de yang skad cig gsum gyis 'phrod :
de yi man ngag khyad par can :
kun tu bzang po nga yis bshad :
dmigs pas nges pa'i don mi mthong :
don dam nges pa rang la 'char :
nam mkha' la ni gza' skar bzhin :
mnyam gzhag dbyings las ye shes shar :
de la chos nyid dgongs pa shar :
a ho :
zhes brjod don bshad spro ba bskyed :
ces gsungs pa'i don /
gdul bya rigs can gsum la mchog 'bring tha ma dgur dbye ba la /
'dul byed dam pa'i chos kyang de ltar du gsungs pa thams cad blo yi 'khrid thabs su bshad pa yin la /
don la rig pa la ye shes ngo sprod pa'i man ngag khyad par can gyis rtogs grol chos nyid kyi dgongs par la zla ba yin no //
gsum pa rjes kyi bya ba'i rim pa ni /
de ltar dbang rdzogs pa'i yon tan dpag tu med de gsang sngags kyi yon tan thams cad dbang las skyes pa yin pas de'i rtags rmi lam dang sgo gsum la dge ba'i mtshan ma 'char zhing /
ma thob pa'i nyes pa de las ldog ste 'char bar 'gyur ba yin la /
dbang thob nas dam tshig gnyan po khong pa'i srog dang dpral pa'i mig ltar du btsa' zhing /
rdo rje slob dpon la lus longs spyod ltos med du phul bas mnyes pa sgrub par bya dgos pas /
ji skad bshad pa'i dam tshig spyi dang khyad par gyis bsdus pa mtha' dag la rjes su slob cing tshul bzhin du bsrung bar bgyi'o snyam pas 'di'i rjes zlos /
gtso bos ji ltar sogs dang /
gtong rag maN+Dal /
lus longs spyod /
dge bsngo spyi ltar bya /
rgyas par spro na phrin las chen mo ltar mar me smon lam rjes zlos kyi tshul du byed la /
mthar me tog 'thor zhing shis brjod ci rigs pa bya'o //
bla mas tshogs la rol te /
lhag ma gtang /
thugs sgrub kyi chad tho dang /
las gzhung gi brtan skyong /
dngos grub blang ba /
mchod bstod /
bzod gsol /
brtan bzhugs /
bsdu ldang /
bsngo smon shis brjod kyi bar du phrin las gzhung bzhin du byas pas 'grub bo //
ha cang rgyas min dbang rdzas bsdogs par sla //
bsdus min dngos sta mtha' rten yongs su rdzogs //
snying gi dpyid dam dwangs srog nyid mtshungs pa'i //
rtsa ba'i dbang skal ci nas ma chad byos //
grags 'dod ham khyer ma yin rang mnyam la //
phan pa'i sems kyis mdor bsdus dge ba'i 'bras //
ye shes rnam dgu'i zhing sar yongs smin te //
zhi khro sprul pa'i 'khor lo spro byed shog
/ces pa'ang rtsa ba'i gzhung dang rig 'dzin chen po pad+ma phrin las kyi chog khrigs las lag len snying por dril te rang bzo med par pad+ma gar dbang phrin las 'gro 'dul rtsal gyis /
dpal spungs yang khrod de bI ko Ti tsa 'dra rin chen brag gi sgrub gnas dpal chen he ru ka'i 'du khang du sbyar ba dge legs 'phel //

//
