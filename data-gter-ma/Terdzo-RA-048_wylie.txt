@#//
dpal rta mgrin dregs pa kun sgrol gyi smin byed lag len rnam gsal du bkod pa dbang chen rol pa'i gzi brjid ces bya ba bzhugs so //
na mo gu ru ha ya grI bA ya /
bde chen ye shes 'khor los srid zhi kun //
dbang du sgyur mdzad khrag 'thung tshogs kyi rje //
'jigs byed rdo rje rta yi zhal can dang //
dbyer med dpal ldan bla ma'i zhabs la 'dud //
bka' gter gnyis 'dus gdams zab dag byed rgyun //
nye brgyud byin rlabs drod kyis bsros pa las //
dbang chen bka' srol kun las khyad 'phags pa'i //
smin grol bdud rtsi skal ldan srog 'tshor byung //
dpal rta mgrin bde gshegs 'dus pa dregs pa kun sgrol gyi dbang 'bring po yongs rdzogs su bsgrub pa'i lag len khrigs su bkod pa la gsum /
sbyor ba yo byad kyi gshom bkod /
dngos gzhi sgrub mchod dbang bskur /
rjes mjug chog gi las rim ji ltar bya ba'o //
dang po ni /
gnas khang byi dor byas shing rgyan gyis spras /
dam tshig gi bris sku sogs rten bkram pa'i drung du stegs bu dmar po la ras bris kyi dkyil 'khor gzhung mthun bkod /
de'i dbus su phur gdan gru gsum par seng phur khro zhal rta dbu can yungs dkar dang cod pan dmar po btags pa gzug
/de steng rkang gsum khar bum pa so lnga'i bcud ldan mgul chings dmar po kha rgyan ngos la gtso bo yab yum khyung gi tsakli bcas /
de steng 'phrul stegs la thod pa mtshan ldan chang dang chos sman sbyar bas bkang ba bzhag la dar dmar gyis bkab /
rig ma'i tsakli'ang gang bder bzhag
/slob ma snod ldan la stan thog gcig tu bka' lung rdzogs par byed skabs dregs pa'i rjes gnang gi chas rnams kyang 'dir chabs cig tu bsgrigs na dkyil 'khor zur du mi dgos pa sogs stabs bde bas /
de lta na dbus su che mchog
/shar du dpal gtor sogs de'i gzhung ltar bkod /
bum pa'i mdun ngos dang mtshams rnams su rigs lnga'i he ru ka gtso 'khor rnams kyi lha tsaka tshang ba /
rigs lnga'i dbu rgyan dang me tog phreng ba /
'bru gsum dkar dmar mthing ga
/thod chang /
me long /
shel rdo /
phyag mtshan tho ba /
me phung /
dur khrod chas brgyad so sor yod pa'i tsakli /
rdzas rgod lcags kyi dong bu /
rdor dril /
thod DAr /
rkang gling /
gzhung pod dam rgyud /
khyer bde'i sman raka gtor gsum rnams dang /
dkyil 'khor gyi mdun rgyab gang bder sman raka gtor gsum /
mtha' skor du drag mchod bsham /
slob dpon gyi mdun nam dkyil 'khor byang shar du las bum dang /
dkar bgegs chad brtan /
tshogs kyi yo byad kyis mtshon cho ga la dgos pa'i yo byad rnams tshang bar gsag go
/gnyis pa dngos gzhi la gnyis /
dbang don sgrub mchod /
dbang gi cho ga dngos so //
dang po ni tshig bdun dang brgyud 'debs sngon du 'gro bas gzhi bdag la dkar gtor btang /
gzhung las 'dir cha gsum gtang bar bshad pa ltar 'grub na bya /
de nas /
rang nyid skad cig gis dpal chen rta mgrin sku mdog dmar po zhal gcig phyag gnyis khro bo'i cha byad can /
phyag g.yas rdo rje'i tho ba phyar zhing g.yon sdigs mdzub sgreng ba /
snang ba mtha' yas kyis dbur brgyan cing me 'bar ba'i dbus na 'gying bar gsal /
gtso phur mdun du bzhag la yungs dkar gu gul rak+ta rnams 'du byas la /
man ngag gsal byed sgron me ltar /
rang nyid rta mgrin gyi skur gsal ba'i sogs nas byug bdug brab gsum rjes sngags dang tshigs bcad kyis dkyil 'khor du dgod /
dregs pa'i rjes gnang sbrel skabs de'i 'god tshig kyang 'dir blang /
de nas bgegs gtor byin rlabs byas la spyi ltar bsngo /
las byang gi bka' bsgo nas brtsam /
khro bcu'i srung mtshams gcod cing skyabs 'gro sems bskyed mchod pa spyir byin rlabs /
brda sgo phyag dam bca' byin 'beb bshags pa sman raka gtor gsum bye brag tu byin gyis brlab pa yan gyis sngon 'gro grub nas /
dngos gzhi bdag mdun gnyis ka las byang phyi dkyil bsgom yang rung mod /
'di nyid las dmigs su gsungs pa ltar na /
man ngag gsal sgron ltar /
oM ma hA shUn+ya tA sogs kyis bdag bskyed lus dkyil dam ye dbyer med du bsgoms la byin rlabs dbang bskur rgyas gdab bya /
dzapa? dmigs bcas bsnyen sngags las byang nang gsal ci 'grub bzla /
de nas mdun bskyed phyi dkyil ltar bsgom pa ni /
las byang gi
/bdag tha mal du gnas pa'i sogs nas dam tshig pa bskyed cing tshogs gsag byin rlabs dbang bskur ye shes pa dgug bstim phyag mchod bstod pa'i bar song nas dzapa? dgongs gsal btab la bsnyen sngags gang 'grub bzla /
slar yang bdag mdun lha'i thugs ka nas 'od zer 'phros :
rgyal ba zhi khro'i byin rlabs thams cad lha sngags phyag rgya 'od zer gyi rnam par bsdus nas dbang rdzas so so la thim pas byin gyis brlabs par bsam la gsal sgron ltar lha so so'i snying po gtso 'khor gyi 'gros dang sbyar la ci nus bzla /
rnam bum la dmigs te /
bum pa rang byung gi gzhal yas khang du lha rnams dwangs pa'i mtsho la gza' skar shar ba bzhin skad cig gis gsal bar gyur /
ye shes pa badzra sa mA dzaH
dzaHhU~M baM hoH
rang srog sngags kyi sogs dmigs pa gsal btab ste gzungs thag blangs la /
oM AHhU~M hrIHThA pad+mAn+ta kr-ita badzra ma hA kro ta ha ya grI ba pad+ma kro d+hI shwa rI:
badzra pA Ni :
badzra kI li kI la ya :
ma hA kA la yak+sha :
ya mAn+ta ka kA la rU pa :
karma raM raM dz+wa la raM hU~M hU~M a b+hi Shiny+tsa hU~M:
zhes pa gtso bor bzla /
gzhan yang /
oM khroM ga ru Da tsa le tsa le hU~M a b+hi Shiny+tsa hU~M:
zhes dang gsal sgron las 'byung ba'i khro bo bzhi /
khro bcu'i sngags rnams la'ang phaT dor te gong gi sham bu btags pa ci 'grub bzla /
mthar stong tshigs mchod bstod chabs cig tu bya /
de nas gtor ma'i las rim ltar gtor ma byin rlabs sngags tshig gis 'bul /
mchod pa dang bstod bskul bsdus pa grub nas bar 'dir las bum bsgrub pa ni /
mdun du las kyi bum pa b+h+rU~M las rin po che pad+ma rA ga las grub pa'i dbus su pad zla'i steng du dpal rta mgrin zhal gcig phyag gnyis pa gcig gi dbu la snang ba mtha' yas bzhugs pa /
phyag gnyis kyis bum pa bsnams pa /
sku las me 'bar ba /
thugs kar nyi ma'i steng du hU~M yig dmar po sngags kyi phreng bas bskor ba las 'od zer 'phro 'dus don gnyis mdzad /
bar du gcod pa'i bgegs thams cad tshar bcad par bsam la /
oM AHhU~M hrIHha ya grI ba sa ma ya /
sogs badzra gar yod kyi sar ha ya grI ba btsud pa'i yig brgya nyer gcig la sogs pa bzlas mthar /
rang gi thugs ka'i hU~M las 'od zer 'phros /
bum lha la phog pas thugs rgyud bskul te 'od du zhu bas bdud rtsi'i chu rgyun nus pa dang ldan par gyur /
ces mos /
bka' gter srung ma'i gtor 'bul spyi 'gro dang /
las byang gi tshogs byin rlabs nas bsgral bstab yan btang /
rig pa'i me tog dor slob ma gzhug par gnang ba zhu /
dkyil 'khor yol bas bsgrib bo //
gnyis pa dbang gi cho ga dngos la /
thog mar phyi 'jug ni /
rung bar gyur pa'i slob ma rnams sgo drung du 'dus te phyag gsum 'tshal nas /
pus btsugs thal mo sbyar bas gsol ba 'debs pa ni /
kye kye bla ma sangs rgyas mchog :
bcom ldan dpa' bo rta mchog gi :
byang chub sems bskyed skyabs gsum dang :
dam tshig dbang bskur byin rlabs stsol :
lan gsum bya /
de'i lan sbyin pa ni nang nas bla mas /
ho :
legs so skal ldan rigs kyi bu :
rdo rje slob dpon bdag nyid kyis :
dbang dang byin rlabs sbyin par bya :
the tshom spongs la nang du zhugs :
zhes brjod /
ji ltar bltams pa sogs dang rta mgrin yig brgya bzla bzhin pas las bum gyi chus khrus bya /
mig dar me tog sprad /
gu gul gyis bdug
/yungs dkar gyis brabs /
sum b+ha nis bgegs bskrad /
sgo yol bsal la nang du zhugs te gral rim du 'khod /
las rdor gyis dril zan bkyes /
lus la drud pa'i changs bu bgegs gtor dang chabs cig bzhag la byin brlab /
a kA ro'i sngags kyis bsngo /
las byang ltar bka' bsgo zhing mtshams bcad /
me mtshams dang khro bcu tshigs bcad dam sngags tsam brjod la srung 'khor bsgom /
de'ang ji skad du /
nyan sogs 'dod pas gsol gsum gdab //
ces gsungs pa ltar thog mar gsol ba 'debs pa gal che bas khyed rang rnams thal mo me tog dang bcas te gus pa chen pos 'di'i rjes zlos mdzod /
kye kye bla ma sangs rgyas nyid :
'gro ba 'dam gyi rgya mtsho ru :
bying ba bdag ni thugs rjes zungs :
lan gsum /
bla mas /
e ma skal ldan rigs kyi bu :
byang chub mchog tu sems bskyed cing :
bla ma yi dam dbang chen la :
mi 'bral skyabs gnas dam par zungs :
phyi nang gsang ba'i dam tshig srungs :
nga dang dbang chen gnyis med la :
pU dza me tog maN+Dal phul :
de phul dngos grub mchog gi dbang :
bu khyod sangs rgyas rigs su 'gyur :
zhes gdams la /
sems bskyed gsal gdab /
chos bshad ji ltar 'os pa rgyas bsdus skabs bstun dang /
bye brag tu /
de'ang phyogs dus bde gshegs rgyal ba rab 'byams rgya mtsho'i gsung mi zad pa rgyan gyi 'khor lo nyid pad+ma khrag 'thung che ba'i mchog gi skur bzhengs pa dpal he ru ka dbang chen rta mchog rgyal po'i rgyud lung man ngag gi rim pa bsam gyis mi khyab pa 'phags yul du gsung gi rig 'dzin chen po nA gArdzu na dang /
bod yul du bcom ldan 'das rta mgrin dbang chen nyid grub pa'i slob dpon chen po'i skur bstan pa bde ba chen po pad+ma badzra sogs kyis snang bar mdzad cing /
de la brten nas thun mong dang mchog gi dngos grub brnyes pa mtha' yas pa zhig byon pa las /
skabs su babs pa rta mgrin bde gshegs 'dus pa dregs pa kun sgrol zhes bya ba bde bar gshegs pa thams cad kyi nus mthu gcig tu dril ba /
gcod byed spu gri lta bu /
sreg byed me lta bu /
myur ba thog lta bu 'di ni brag dmar 'om bu'i tshal du gu ru pad+ma 'byung gnas la chos rgyal khri srong lde'u btsan gyis zab chen gyi dar 'bol bting /
gser skyogs dang dngul skyogs 'bras chang dang 'bru chang gis bkang ba drangs /
phyag dang bskor ba zhe sa tshul bzhin du phul /
'dod yon dang spyan gzigs kyis mchod /
rin chen gser gyi maN+Dal phongs med du phul nas ma 'ongs pa'i dus kyi gdul bya rnams la thugs brtse bas dgongs te dregs pa gnad la dbab cing las la bkol ba /
'byung po gdug pa can tshar gcad pa /
dgra bgegs byad ma gtan nas brlag pa /
khyad par srog bdag gza' klu rgyal gsum gyi srog snying rang dbang med par 'dren nus pa'i gdams ngag zab mo 'di lta bu zhus pa na /
gu rus kyang zhal gyi 'dzum bstan /
dgyes pa'i gsung bsgrags /
thugs kyi brnag pa khyad par can mnga' bdag btsad po dang pa gor bai ro la mnog chos su bstsal nas bka' rgya dam par bsdams /
mnga' bdag khri srong sku 'da' khar lho phyogs mon gyi yul chu bzhi 'dus pa'i mgo bo spa gro dpyad dkar gyi brag dmar po me lce dgung du mched pa 'dra ba la rin chen gser gyi sgrom bu'i nang du bcug
/de'ang bse sgrom ru sbal gyi dbyibs can du bcug nas rgya bdun gyis btab ste /
bde gshegs thugs dril man ngag 'di :
ma 'ongs skal pa'i las 'phro can :
mnga' bdag sku yi thugs sprul dang :
'phrad nas 'gro don byed par shog :
ces smon lam dang bcas gter bdag mgon po nag po la gnyer du gtad nas sbas pa snyigs ma rtsub 'gyur gyi skabs 'don pa'i dus la babs pa na chos rgyal dang lo chen bai ro zung 'jug gi rnam 'phrul /
mdo khams gru gu'i yul du sku 'khrungs pa'i drag sngags bka' babs sprul pa'i gter ston chen po rdo rje yang dbang gter gyis spyan drangs pa rgyud lung man ngag zab la 'jig rten gyi khams na yid bzhin nor bu ltar dkon cing rnyed par dka' ba ste /
rdo rje'i gsung las /
dbang chen khro bo'i rgyal po mchog :
yi dam kun gyi mthar thug yin :
zhi dang rgyas dang dbang dang dgug :
dbye bskrad srung zlog bsad pa sogs :
thun mong las kun 'bad med 'grub :
khyad par lha srin sde brgyad dang :
dregs pa can rnams zil gyis non :
gdug pa'i klu dang rgyal po sogs :
skad cig tsam gyis thal bar rlog :
mthar thug mchog gi dngos grub ni :
pad+ma dbang chen tshe 'dir 'grub :
de ltar bde gshegs thams cad kyi :
mthu dang nus pa gcig dril ba :
drag sngags gdug can sreg pa'i me :
rno dbal las kyi spu gri che :
dregs pa gnad dbab mtshon cha'i ngar :
gdug byed khrag tu skyugs pa'i rgyud :
'jig rten gsum na rnyed dka' ba :
yid bzhin nor bu lta bu 'o :
zhes bsngags par mdzad pa 'di nyid thog mar bla ma mnga' bdag chen po la'ang phul bar grags shing /
dbang chen gsung gi grub brnyes ngan lam rgyal ba mchog dbyangs las brgyud pa bar ma chad du byon pa'i rta mgrin bka' ma'i skor rnams kyang gter ston nyid nas gsan pas bka' gter chu bo gnyis 'dres su gyur pa /
khungs btsun la byin rlabs gzi byin chen pos khyad par du byas pa'i gdams skor 'di dag me nyag 'gar bzang ye shes sogs la gnang ba nas bzung bar skabs su dar rgyas chen po byung /
phyis 'dir dbang lung gi rgyun lta ci smos /
dpe rgyun tsam yang dkon pa'i skabs su rgyal sras lha rje gter ston rkyang pa'i skye ba bcu gsum bzhes pa'i phyi ma /
bka' babs bdun ldan 7pad+ma 'od gsal mdo sngags gling pa'i phyag tu yar mar nas dpe rnying 'ga' re rtsol med du 'byor ba'i rkyen la brten /
o rgyan rin po che la gsol 'debs nan tan tu mdzad pas /
rab tshes lcags 'brug lo'i gro bzhin zla ba'i dkar phyogs tshes bcu'i tho rengs khar sngar gru gu yang dbang nyid kyis zab gter bzhes shing sgrub gnas mdzad pa'i mu nang rdo rje brag dmar rtsar phebs pa'i snang ba la /
skad cig der gru gu yang dbang gter nyid sngags 'chang sku bong dang gzi brjid shin tu che ba /
spyan mig zur gsum sogs khro bo'i rnam pa can gcig mig 'phrul lta bur mjal ba la phyag btsal zhing byin rlabs zhus pa na /
nga gter ston gru gu rdo rje yang dbang gter yin zhes dang /
brag de la phyag mdzub btsugs te 'di nas drag po btsan gyi skor zhig spyan drangs pa yin gsungs nas zhal 'dzum mdzad ma thag
/rta mgrin gyi chos skor rnams gnang bar gsol ba btab pa na skad cig gis o rgyan sku mdog dmar smug dbu gtsug rta zhal 'tsher ba he ru ka'i chas can zhig tu gnas gyur nas smin grol gyi gdams pa chig rdzogs su bstsal /
'di la chos tshan lnga bcu rtsa bdun yod do gsungs pas da lta'i dpe la nyi shu rtsa grangs las mi 'dug pa ji ltar lags zhus pa na /
dus ring bas dpe phal cher zag pa dang la la mkha' 'gro mas sbas pa srid mod 'on kyang khyed rang gis gsol ba thob dang dgongs pa'i gter las 'char bar 'gyur ba ltar gung bsgrigs nas nyams su longs dang des chog
/ces rjes su gdams pa ltar med du mi rung ba'i chos tshan 'ga' zhig kha bskangs par mdzad cing thugs nyams su bzhes pas byin rlabs kyi rtags mtshan khyad par can brnyes pa'i zab chos /
gna' bo'i dus nas tshad mar grags shing grub la nye brgyud byin rlabs kyi tshan khas khyad par du byas pa 'di nyid kyi dkyil 'khor du rtsa ba'i dbang bskur 'bring po bsgrub pa la slob dpon gyis bgyi 'os grub pa sogs kyis mtshams sbyar nas maN+Dal 'bul du gzhug
/de la thog mar slob ma rnams kyi rgyud rnam par dag par bya ba'i slad du /
bla ma dang gnyis su med pa'i dpal chen rta mchog dbang gi rgyal po'i dkyil 'khor gyi lha tshogs la dkon mchog rtsa gsum chos skyong srung ma rgya mtshos bskor te sprin gtibs pa ltar bzhugs pa'i spyan sngar /
bdag gzhan nam mkha' dang mnyam pa'i sems can thams cad kyis gus pa chen pos lus zhing gi rdul snyed du sprul nas phyag 'tshal ba sogs /
yan lag bdun pa'i sgo nas gsag sbyong spel gsum tshul bzhin bya ba'i dmigs 'dun rtse gcig pas 'di'i rjes zlos /
bla ma yi dam dpa' bo mkha' 'gro la :
bdag gis gus pas phyag 'tshal lo :
phyi nang gsang gsum mchod par 'bul :
sdig sgrib las ngan thams cad bshags :
dus gsum dge bar rjes yi rang :
chos kyi 'khor lo bskor bar bskul :
mya ngan mi 'da' gsol ba 'debs :
dge bas sangs rgyas myur thob shog :
ces lan gsum bya /
theg pa chen po'i lam gyi rtsa ba byang chub mchog tu sems bskyed dgos pas /
'di ltar thog ma med pa nas pha ma sha stag tu gyur pa'i khams gsum gyi sems can thams cad 'khor ba sdug bsngal gyi rgya mtsho chen por 'byams pa la rab tu brtse ba'i snying rje chen pos de rnams bdag gis sangs rgyas kyi go 'phang 'thob par bya'o snyam pa smon pa sems bskyed /
de'ang rgyu rkyen med par 'dren mi nus pas bdag nyid dpal rta mgrin dregs pa kun sgrol gyi dkyil 'khor du dbang bskur ba zhus te lam bskyed rdzogs kyi rnal 'byor tshul bzhin bsgrubs la /
de'i dge ba'i rtsa bas sems can thams cad sangs rgyas kyi sa la dgod par bya'o snyam pa ni 'jug pa sems bskyed ces bya ba ste /
de lta bu'i 'dun pa drag pos 'di'i rjes zlos /
bdag gis sems can thams cad kyi don du dpal rta mgrin gyi go 'phang thob par byas nas bdag la gnod par byed cing 'tshe ba thams cad snying rje chen pos log rtog bcom ste bde gshegs kyi sa la dgod par bya'o //
zhes lan gsum /
de ltar kun rdzob tu sems bskyed pa de'ang don dam par gang du'ang ma grub par rang sems spros bral thig le nyag gcig gi ngang du dar gcig mnyam par zhog mdzod /
de ni don dam sems bskyed ces bya ba'o //
de nas mdun gyi nam mkhar rtsa ba'i bla ma dang dpal rta mgrin rgyal po tha mi dad pa la dbang chen rig 'dzin brgyud pa rnams kyis bskor te bzhugs pa la /
khyed rang rnams kyis sgo gsum gus pa chen pos gsol ba rtse gcig tu btab pas de thams cad kyi sku las 'od zer kha dog sna lnga pa byung nas /
rang rang gi lus la thim pas sdig sgrib thams cad dag par gyur pa'i mos pa dang bcas te 'di gsung bar zhu /
zhes brgyud 'debs nyid dpon slob lhan cig pas dbyangs su gyer ba'am rjes zlos byar gzhug
/dbang thob pa dkyil 'khor la rags las kyang dbang srog dam tshig kho na la brten pa yin pas /
rigs lnga spyi dang bye brag gis bsdus pa'i dam tshig dang sdom pa rnams legs par blangs nas tshul bzhin bzung bar bgyi'o snyam pas 'di'i rjes zlos /
sras bcas sangs rgyas thams cad dang :
dpa' bo rnal 'byor ma rnams kun :
bdag la dgongs par mdzad du gsol :
bdag ming 'di zhes bgyi bas ni :
dus ni 'di nas bzung nas su :
byang chub snying por mchis kyi bar :
ji ltar dus gsum mgon po rnams :
byang chub tu ni nges mdzad pa'i :
byang chub sems ni bla na med :
dam pa bdag gis bskyed par bgyi :
sangs rgyas rnal 'byor sdom pa la :
tshul khrims kyi ni bslab pa dang :
dge ba'i chos ni sdud pa dang :
sems can don byed tshul khrims gsum :
bdag gis brtan por gzung bar bgyi :
sangs rgyas chos dang dge 'dun te :
bla na med pa'i dkon mchog gsum :
deng nas brtsam ste gzung bar bgyi :
nam du yang ni mi spang ngo :
rdo rje'i rigs mchog chen po la :
rdo rje dril bu phyag rgya yang :
yang dag nyid du gzung bar bgyi :
slob dpon dag kyang gzung bar bgyi :
rin chen rigs mchog chen po yi :
dam tshig yid du 'ong ba la :
nyin re zhing ni dus drug tu :
sbyin pa rnam bzhi rtag tu sbyin :
byang chub chen po las byung ba'i :
pad+ma'i rigs chen dag pa la :
phyi nang gsang ba theg pa gsum :
dam pa'i chos ni gzung bar bgyi :
las kyi rigs mchog chen po la :
sdom pa thams cad ldan par ni :
yang dag nyid du gzung bar bgyi :
mchod pa'i las kyang ci nus bgyi :
bla na med pa'i byang chub sems :
dam pa bdag gis bskyed bgyis nas :
sems can kun gyi don gyi phyir :
bdag gis sdom pa ma lus bzung :
ma brgal ba rnams bsgral bar bgyi :
ma grol ba rnams bdag gis dgrol :
dbugs ma phyin pa dbugs dbyung zhing :
sems can mya ngan 'das la 'god :
ces lan gsum /
gsang ba gnyan po skal med la mi smra ba'i dam tshig bsgrags pa 'di don thugs la nges 'tshal /
kye 
skal ldan rigs kyi bu rnams nyon :
yang dag gsang ba'i dkyil 'khor gyi :
cho ga gzhan la mi smra zhing :
gang la yang ston par ma byed cig :
sa ma ya na ra kan :
zhes rdo rje mgor bzhag
/rdo rje theg pa'i dam tshig 'di nyid khe nyen shin tu che bas bsrung 'das kyi dpang po rdo rje'i chu nan byin pa 'di nyid snying dbus ye shes sems dpa' dang dbyer med du bzhugs par mos shig
/oM AHhU~M:gsum gyis brlabs pa'i bdud rtsi sbyin la /
'di ni rdo rje'i dam tshig chu :
dam tshig bsrungs na bdud rtsi'i chu :
ma bsrung sreg pa'i dug tu 'gyur :
bsrungs na dngos grub bdud rtsi'i chu :
bdud rtsi 'di ni myang bar gyis :
oM AHhU~M sarba pany+tsa a mr-ita hU~M hrIHthA:
deng phyin chad ston pa bde bar gshegs pa'i bka' las nam yang 'da' ru mi rung bas so byang sngags gsum gyis bsdus pa'i sdom pa spyi dang /
rtsa ba sku gsung thugs gsum /
yan lag nyi shu rtsa lnga gtso bor gyur pa'i khyad par ba /
sgrub pa lhag pa'i dam tshig nyi shu sogs las skad cig kyang mi 'da' bar bsrung zhing nyams pa med pa'i brtul zhugs la gnas par bya dgos so //
skabs 'dir yol ba bsal /
de nas tshe rabs snga ma rnams su 'brel ba'i rigs kyi lha mchog ngos bzung ba'i phyir me tog 'dor zhing dkyil 'khor du 'jug dgos pa yin pas /
las kyi slob dpon gyis khyed rang rnams khrid nas dkyil 'khor la bskor ba lan gsum byas pa'i mthar /
shar sgo nas sngar byin pa'i me tog de nyid dkyil 'khor gtso bo'i rgyan du phul bar mos la sngags 'di'i rjes zlos dang bcas te 'dor bar zhu /
pra tIts+tsha ho :
zhes 'grim dkyil sogs su 'dor gzhug
/de ltar phul ba'i me tog dkyil 'khor dbus su babs na gtso bo rta mchog rgyal po'i rigs yin pas gsang ba'i mtshan du 'di zhes bya ba lags pas ma brjed par zungs shig
/ces pa lta bu so sor bsgyur /
de'ang dbus su phog na /
ye shes gsang ba /
sangs rgyas gsang ba /
bde ba'i ye shes /
shar du /
rdo rje rtse mo /
rdo rje bzhad pa /
lhor /
rin chen ye shes /
rin chen 'od zer /
nub tu /
pad+ma ye shes /
pad+ma 'od zer /
byang du /
las rab ye shes /
karma drag po la sogs pa gdags /
ma rig pa'i sgrib g.yogs dang mig dar lhan cig tu bsal bar mos shig
/dz+nyA na tsak+ShuHpra we sha ya phaT:
ces mig dar bsal /
rgyas par spro na mngon rtogs ltar dkyil 'khor ngo sprod rgyas par bya /
bsdu na /
dbang chen rta mchog he ru ka dregs pa kun sgrol rten dur khrod rol pa'i gzhal yas khang /
brten pa lha tshogs gtso 'khor bcu dgu gzugs brnyan gyi dkyil 'khor 'dis mtshon te ye shes kyi dkyil 'khor mngon du mjal bar gyur pa'i mos pas dga' spro dang dad mos drag tu skyed cig
/de dag gis phyi'i dkyil 'khor du 'jug pa'i cho ga rnams legs par grub pa lags /
zhugs nas mngon par dbang bskur ba zhu ba'i yon du dmigs te maN+Dal 'bul 'tshal /
zhes 'bul du gzhug
/gsol ba 'debs pa 'di'i rjes zlos /
bla ma dpal ldan he ru ka :
bdag la mchog gi dngos grub stsol :
lan gsum /
gnang ba sbyin cing bsgrub bya'i dam tshig bsgrag pa 'di la gsan 'tshal /
e ma skal ldan rigs kyi bu :
dbang chen rta mchog dkyil 'khor du :
yang dag dngos grub thob 'dod na :
dus dang rnam pa thams cad du :
spyi bor rdo rje slob dpon sgoms :
lus ni rta mchog rgyal po sgoms :
ngag ni rdo rje'i bzlas pa bya :
yid ni mi g.yo chos nyid ngang :
mched grogs dkyil 'khor lha ru blta :
sems can rnams la bde ba sgrub :
bstan dgra ru tra snying rjes sgrol :
de ltar nus na dbang bskur sbyin :
zhes bsgos pa'i lan gsol zhing dam bca' ba 'di'i rjes zlos mdzod /
ho :
bla ma yi dam dgongs su gsol :
bla ma sangs rgyas kun dang mnyam :
nam du yang ni mi spang ngo :
dpal chen rta mchog rtag tu bsgom :
sngags ni mi brjed rgyun du bzla :
yid ni mi g.yo mnyam par 'jog :
dbang bskur byin gyis brlab tu gsol :
de ltar snod rnam par dag par gyur pa'i slob ma la dbang bskur rdzogs par sbyin pa la rnam grangs bcur gsungs te /
phyi bum pa /
nang thod pa /
gsang ba shes rab /
lus la sku
/ngag la sngags /
sems la ye shes /
phyag mtshan phrin las /
chas brgyad yon tan /
sgrub pa'i dam rdzas /
gzhan don rjes gnang bcas rim par 'byung ba'i dang po bum pa'i dbang bskur ba la dmigs 'dun 'di bzhin du mdzod cig
/rdo rje slob dpon dang he ru ka yab yum gnyis su med pa'i thugs ka nas /
'od zer yi ge raM dmar po spros nas /
slob ma'i lus kyi sdig sgrib dang bcas pa bsregs /
yaM spros pas thal bar gtor /
baM spros pa las chu byung bas thal ba'i rjes kyang bkrus nas /
slob ma'i rnam shes yi ge nr-iHdmar por gyur nas /
slob dpon he ru ka yab yum gyi ngo bo'i zhal du thim /
sku'i nang du brgyud nas b+ha ga nas bton pas /
mdun du hU~M dmar por gyur /
hU~M de las rta mgrin dmar po zhal gsum phyag drug rgyan med pa zhig tu gyur pa la /
dbus rnam rgyal bum pa'i lha rnams 'od du zhu ba'i bdud rtsis khrus gsol zhing mngon par dbang bskur ba'i phrin las mdzad par sgoms shig
/rnam bum gyis khrus bya zhing spyi bor bzhag
/bum chu sbyin la /
hU~M:
rnam rgyal bkra shis bum pa bdud rtsis bkang :
skal ldan rigs kyi bu la khrus gsol gyis :
sgrib pa thams cad dag gyur cig :
hU~M:
bkra shis yid 'ong bum pa 'di :
phyi ni rin chen gzhal yas khang :
nang ni yab yum sras dang bcas :
gnyis med sbyor ba'i byang chub sems :
skal ldan rigs kyi bu la dbang bskur bas :
thams cad dbang sdud rta mchog dbang thob shog :
oM hrIHpad+mAn+ta kr-ita badzra ma hA kro ta ha ya grI ba a b+hi Shiny+tsa hU~M:
oM na maHsarba ta thA ga ta a b+hi Shiny+tsa hU~M:
de ltar bum pa'i bdud rtsis khrus byas shing dbang bskur pas lus kyi dri ma dag nas snang stong shel gong ltar gyur par mos shig
/gnyis pa nang thod pa'i dbang la dmigs pa 'di ltar mdzod /
gnas lngar bdud rtsis 'bru lnga bri bar gsungs kyang 'grigs dka' bas thig le so sor bkod la /
slob ma'i dpral bar oM:
mgrin par A:
snying gar hU~M:
lte bar swA:
gsang bar hrI:yig rnams gsal bar gyur /
thod pa'i bdud rtsi sbyin la /
hU~M:
dri med mtshan ldan ka pA lar :
ye shes bdud rtsi chen po blugs :
skal ldan bu la dbang bskur bas :
ngag gi dri ma rnam byang nas :
tshangs pa'i dbyangs ldan dbang thob shog :
ka pA la pany+tsa a mr-ita a b+hi Shiny+tsa hU~M:
ye shes kyi bdud rtsis lus kyi nang thams cad gang /
ngag gi dri ma dag nas tshangs pa'i dbyangs dang ldan par gyur par mos shig
/gsum pa gsang ba'i dbang gi slad du /
mtshan nyid dang ldan pa'i rig ma kro d+hI shwa rI dngos su gsal ba khyed rang rnams dpal rta mchog dbang gi rgyal po'i pang du sbyin par mos shig
/rig tsaka gtad la /
hU~M:
shes rab stong gsal yum mchog ste :
pad+ma yum mchog bde chen ma :
gnyis med sku la 'khril sbyor bas :
rang byung chos nyid don rtogs shog :
pad+ma d+ha ri a b+hi Shiny+tsa hU~M:
yab kyi gsang gnas hU~M las rdo rje dmar po rtse lnga pa bu gar phaT kyis bkag pa /
yum gyi mkha' AHlas pad+ma dmar po 'dab ma lnga pa ze'u 'brur AMHgis mtshan pa /
sems can thams cad kyi don du bde ba chen po'i ye shes mngon du bya ba'i 'dun pas snyoms par zhugs pa'i rkyen gyis byang sems lugs 'byung du dbab cing lugs zlog tu ldog pas /
yas bab rgyu'i dga' ba bzhi dang mas brtan 'bras bu'i dga' ba bzhi'i mthar rang byung lhan cig skyes pa'i ye shes mngon du gyur pas yid kyi dri ma dag
/chos nyid kyi dgongs pa'i gding thob par mos shig
/bzhi pa lus la lha'i dbang bskur ba la /
slob dpon dang dkyil 'khor gyi gtso bo dbyer ma mchis pa'i gnas lnga nas khrag 'thung rigs lnga'i ye shes kyi phyag rgya gnyis pa gzi brjid 'od du 'bar ba 'phros /
khyed rang rnams dpal rta mgrin du gsal ba'i spyi bo la sogs pa'i gnas lngar thim pas /
dug lnga'i dri ma dag
/ye shes lnga mngon du gyur par mos shig
/rnam bum dang bud+d+ha he ru ka'i tsakli spyi bor bzhag la /
hU~M:
chos nyid spros bral ngang nyid las :
sangs rgyas ye shes sku byung ba :
'bar ba'i khro bo gzi brjid can :
sku mchog bud+d+ha he ru kas :
skal ldan bu la dbang bskur bas :
gti mug dri ma gtan bsal nas :
chos dbyings ye shes dbang thob shog :
oM bud+d+ha shrI he ru ka a b+hi Shiny+tsa oM:
rnam bum dang tsakli gzhan des 'gres te mgrin par bzhag la /
hU~M:
chos nyid spros bral ngang nyid las :
sangs rgyas ye shes sku byung ba :
'bar ba'i khro bo gzi brjid can :
gsung mchog pad+ma he ru kas :
skal ldan bu la dbang bskur bas :
'dod chags nyon mongs gtan bcom nas :
kun rtog ye shes dbang thob shog :
oM pad+ma shrI he ru ka a b+hi Shiny+tsa hrIHAM:
snying gar bzhag la /
hU~M:
chos nyid spros bral ngang nyid las :
sangs rgyas ye shes sku byung ba :
'bar ba'i khro bo gzi brjid can :
thugs mchog badzra he ru kas :
skal ldan bu la dbang bskur bas :
zhe sdang dri ma rab sbyangs nas :
me long ye shes dbang thob shog :
oM badzra shrI he ru ka a b+hi Shiny+tsa hU~M:
lte bar bzhag la /
hU~M:
chos nyid spros bral ngang nyid las :
sangs rgyas ye shes sku byung ba :
'bar ba'i khro bo gzi brjid can :
yon tan rat+na he ru kas :
skal ldan bu la dbang bskur bas :
nga rgyal dri ma rab sbyangs nas :
mnyam nyid ye shes dbang thob shog :
oM rat+na shrI he ru ka a b+hi Shiny+tsa trAM:
gsang bar bzhag la /
hU~M:
chos nyid spros bral ngang nyid las :
sangs rgyas ye shes sku byung ba :
'bar ba'i khro bo gzi brjid can :
phrin las karma he ru kas :
skal ldan bu la dbang bskur bas :
phrag dog dri ma rab sbyangs nas :
bya grub ye shes dbang thob shog :
oM karma shrI he ru ka a b+hi Shiny+tsa hA:
bum chu spyi bor gtor blugs byas la /
ji ltar bltams pa tsam gyis ni :
lha rnams kyis ni khrus gsol ltar :
lha yi chu ni dag pa yis :
rnam rtog dri ma dag gyur cig :
oM sarba ta thA ga ta a b+hi She ka te sa ma ya shrI ye hU~M:
de ltar bum pa'i chu spyi bo nas blugs pas /
dri ma thams cad dag nas /
lus ye shes kyi bdud rtsis gang /
chu yar 'phyur ba las /
de bzhin gshegs pa rigs lngas dbur brgyan par mos shig
/dbu rgyan bcings la /
oM bud+d+ha a b+hi Shiny+tsa oM:
badzra a b+hi Shiny+tsa hU~M:
rat+na a b+hi Shiny+tsa trAM:
pad+ma a b+hi Shiny+tsa hrI:
karma a b+hi Shiny+tsa hA:
gtso bo yab yum nas brtsam lha tsaka rnams 'don tshig dang mthun par spyi bo'i gnas so sor 'jog tshul byas la /
dkyil 'khor gyi gtso bo yab yum las ye shes kyi sku gnyis pa 'phros so so la thim pas de dag dang gnyis su med par gyur par mos shig
/hU~M:
dpal chen dpa' bo'i dbang phyug thabs kyi mchog :
dpal ldan rta mchog he ru ka :
zhal gsum phyag drug zhabs bzhi bsgrad :
zhal gsum sku gsum don dang ldan :
phyag drug rgyu drug rtsad nas gcod :
zhabs bzhi skye bzhi dbyings su sgrol :
sku las me 'bar dug lnga sreg :
dbu gsum steng na rta dbu ni :
gzi brjid me 'bar rta skad 'tsher :
khams gsum ma lus dbang du sdud :
srid gsum ma lus zil gyis gnon :
sku gsum ye shes lhun grub zhing :
ye shes rta skad phyogs bcur 'tsher ba yis :
khams gsum nyon mongs sreg mdzad cing :
thams cad zil gnon dbang thob shog :
oM h+ya grI ba g+ho ra hrIHhU~M a b+hi Shiny+tsa A:
hU~M:
yum chen pad+ma gzi ldan ma :
shes rab dbyings kyi yum mchog ma :
dpal chen sku la dgyes par 'khril :
thabs dang shes rab chen po'i ngang du rol :
shes rab sprul pas 'od zer phyogs bcur 'gyed :
mkha' klong bde chen yum gyi byin rlabs kyis :
skal ldan rigs kyi bu la dbang bskur bas :
thabs dang shes rab chen po'i dbang thob shog :
oM pad+ma kro tI shwa rI a b+hi Shiny+tsa hrI:
dkyil 'khor phyogs bzhi'i khro rgyal rnam pa bzhi dang mtshams bzhi'i mkha' 'gro rnam pa bzhi las rang 'dra'i lha sku phyag rgya gnyis pa re 'phros te khyed rang rnams kyi gnas bzhi'i he ru ka bzhi'i thugs kar 'khod par mos shig
hU~M:
chos nyid spros bral mkha' dbyings nas :
sangs rgyas kun gyi thugs kyi sras :
rdo rje gzhon nu phur pa'i lha :
thugs nyid mi g.yo ye shes ngang :
skal ldan bu la dbang bskur bas :
thugs nyid mi rtog chen po'i dbang thob shog :
oM shrI badzra ku mA ra kI li kI la ya a b+hi Shiny+tsa hU~M:
hU~M:
de dang gnyis med 'khril ba'i yum chen ni :
rdo rje mkha' 'gro bdud 'dul ma :
gnyis med yab la bde bar sbyor :
thabs dang shes rab 'brel ba'i dbang thob shog :
badzra kro tI shwa rI hU~M A:
hU~M:
chos nyid spros bral mkha' dbyings nas :
sangs rgyas kun gyi sku yi sras :
khro bo'i rgyal po gshin rje'i gshed :
sku mdog rnam dag ye shes 'bar :
skal ldan rigs kyi bu la dbang bskur bas :
bde gshegs sku yi byin rlabs dbang thob shog :
oM a kro te ka ya mAn+ta ka a b+hi Shiny+tsa hU~M:
hU~M:
de dang gnyis med 'khril ba'i yum chen ni :
rin chen mkha' 'gro dngos grub dpal :
gnyis med yab la bde bar sbyor :
skal ldan bu la dbang bskur bas :
thabs dang shes rab 'brel ba'i dbang thob shog :
oM rat+na kro tI shwa rI hU~M A:
hU~M:
chos nyid spros bral mkha' dbyings nas :
sangs rgyas sprul pa thugs kyi sras :
rig sngags gsang sngags kun gyi bdag :
thugs mchog rnam dag ye shes 'bar :
skal ldan rigs kyi bu la dbang bskur bas :
mi rtog bde chen thugs kyi dbang thob shog :
oM badzra pA Ni a b+hi Shiny+tsa hU~M:
hU~M:
de dang gnyis med sbyor ba'i yum chen ni :
pad+ma mkha' 'gro bde chen ma :
gnyis med yab la bde bar sbyor :
thabs dang shes rab 'brel ba'i dbang thob shog :
pad+ma kro tI shwa rI hU~M a :
hU~M:
chos nyid spros bral mkha' dbyings nas :
sangs rgyas sprul pa phrin las sras :
legs ldan mgon po phrin las bdag :
mthu stobs myur mgyogs drag shul gyis :
ma rungs gdug pa tshar gcod mdzad :
skal ldan rigs kyi bu la dbang bskur bas :
dgra bgegs 'dul ba'i dbang thob shog :
oM shrI ma hA kA la yak+Sha a b+hi Shiny+tsa hU~M:
hU~M:
de dang gnyis med 'khril ba'i yum chen ma :
las kyi mkha' 'gro phrin las bdag :
gnyis med yab la bde bar sbyor :
thabs dang shes rab 'brel ba'i dbang thob shog :
oM karma kro d+hI shwa rI hU~M A:
dbu gtsug gi ye shes khyung chen rnam pa gsum las rang 'dra 'phros khyed rang rnams kyi dbu gtsug gi khyung chen la thim par mos shig
/hU~M:
ye shes lnga ldan dug lnga 'joms mdzad pa'i :
mkha' lding rgyal po bya khyung ka ru na :
rdo rje mchu yis rol te klu sbrul gsol :
spyan mig 'od 'bar srid gsum bya ra byed :
'dab gshog ral gri mtshon char gtams :
sku las ye shes me 'bar klu gdon sreg :
byin rlabs sku yis srid gsum 'dul mdzad pa'i :
mkha' lding rgyal po bya khyung ka ru nas :
skal ldan rigs kyi bu la dbang bskur bas :
sa bdag klu bdud 'dul ba'i dbang thob shog :
oM hU~M trAM hrIHhA:
khroM ka ru na tsa le tsa le hU~M a b+hi Shiny+tsa A:
dkyil 'khor gyi khro bo bcu las rang 'dra gnyis pa 'phros te khyed rang rnams kyi spyi bo dang dpral ba la sogs pa'i gnas bcur 'khod par mos shig
hU~M:
rdo rje sems dpa'i thugs kyi sras :
'jigs byed rol pa'i stangs stabs can :
ye shes bskal pa'i me chen 'bar ba yis :
srid gsum mun nag thams cad sel mdzad cing :
gzhan gyis mi thub sku gsung thugs 'chang ba'i :
khro bo rnam par rgyal ba yis :
skal ldan rigs kyi bu la dbang bskur bas :
bdud dang dri za 'dul ba'i dbang thob shog :
oM badzra kro d+ha bi dza ya a b+hi Shiny+tsa A:
hU~M:
nI la daN+Da 'jigs byed 'bar ba'i sku :
ma rig rmongs pa'i mun nag sel bar byed :
rdo rje dbyug pas bdud dpung 'joms mdzad pa :
khro rgyal dbyug pa sngon po yis :
skal ldan rigs kyi bu la dbang bskur bas :
bdud dang drang srong 'dul ba'i dbang thob shog :
oM badzra kro d+ha nI la daN+Da a b+hi Shiny+tsa A:
hU~M:
khro bo'i rgyal po 'jigs byed gshin rje'i gshed :
thugs rje chen pos nyon mongs thams cad 'joms :
'jig rten zil gnon 'jigs byed rgyan gyis brgyan :
ye shes spyan gyis ma rig mun pa sel :
khro rgyal gshin rje'i gshed po yis :
skal ldan rigs kyi bu la dbang bskur bas :
bdud dang gshin rje 'dul ba'i dbang thob shog :
oM badzra kro d+ha ya mAn+ta ka a b+hi Shiny+tsa hU~M A:
hU~M:
mi g.yo mgon po ri rab bzhin :
rnam rtog bskal pa'i rlung gis mi skyod cing :
thugs rje chen pos bdud dpung 'joms mdzad pa :
khro rgyal mi g.yo mgon po yis :
skal ldan rigs kyi bu la dbang bskur bas :
bdud dang srin po 'dul ba'i dbang thob shog :
oM badzra kro d+ha Ar+Ya a tsa la a b+hi Shiny+tsa A:
hU~M:
ha ya grI ba rta mchog dpal :
chags med sku ni nub ka'i dmar thag 'dra :
'bar 'phro dbu dmar ral pa gyen du 'khyil :
pad+ma rig sngags rgyal po yis :
skal ldan rigs kyi bu la dbang bskur bas :
bdud dang klu gnyan 'dul ba'i dbang thob shog :
oM badzra kro d+ha ha ya grI ba a b+hi Shiny+tsa hU~M A:
hU~M:
chags pa'i thabs kyis thabs la dbang bsgyur bas :
'dod chags dag pas dbang phyug dag pa'i sku :
ye shes pad+ma lta bu'i dbang bskur ba :
khro rgyal khams gsum rnam par rgyal ba yis :
skal ldan rigs kyi bu la dbang bskur bas :
bdud dang rlung lha 'dul ba'i dbang thob shog :
oM badzra kro ta trai lokya bi dza ya a b+hi Shiny+tsa hU~M A:
hU~M:
sku gsung thugs 'dzin mnyam nyid bdud rtsir 'khyil :
dug gsum bdud rtsir sgyur mdzad sman gyi mchog :
bdud rtsi lta bur 'gro ba'i don mdzad pa'i :
khro rgyal bdud rtsi 'khyil pa yis :
skal ldan rigs kyi bu la dbang bskur bas :
bdud dang gnod sbyin 'dul ba'i dbang thob shog :
oM badzra kro d+ha a mr-ita kuN+Da li a b+hi Shiny+tsa hU~M A:
hU~M:
rnal 'byor dbang phyug kun tu bzang po ni :
byin rlabs sku yis srid gsum kun 'dul zhing :
ye shes mi g.yo rdo rje'i brag steng na :
'od phung 'khyil pas don mdzad 'bar ba'i sku :
khro bo'i rgyal po stobs chen gyis :
skal ldan rigs kyi bu la dbang bskur bas :
bdud dang dbang ldan 'dul ba'i dbang thob shog :
oM badzra kro d+ha a pa rA dzi ta a b+hi Shiny+tsa hU~M A:
hU~M:
khro bo'i rgyal po 'jigs byed hU~M kA ra :
nyi zla gza' skar 'bar bas lus brgyan cing :
ye shes 'bar ba'i me stag 'phro ba yis :
srid gsum mun nag ma lus sel mdzad pa'i :
khro bo chen po hU~M kA ras :
skal ldan rigs kyi bu la dbang bskur bas :
nyi zla gza' skar 'dul ba'i dbang thob shog :
oM badzra kro d+ha hU~M kA ra a b+hi Shiny+tsa hU~M A:
hU~M:
ma chags pad+ma 'khor lo 'bar ba'i sku :
log 'dren bgegs kyi tshogs rnams 'joms mdzad cing :
sems can bla med gnas su sgrol mdzad pa'i :
khro rgyal pad+ma 'khyil ba yis :
skal ldan rigs kyi bu la dbang bskur bas :
bdud srin sa bdag 'dul ba'i dbang thob shog
/oM badzra kro d+ha ma hA ba la hU~M a b+hi Shiny+tsa hU~M A:
dkyil 'khor gyi sgo ma bzhi las rang 'dra'i lha sku phyag rgya gnyis pa re 'phros nas khyed rang rnams kyi yan lag bzhi la 'khod par mos shig
/hU~M:
bde gshegs thugs kyi sprul pa las :
shar gyi sgo ma lcags kyu ma :
dkar mo 'od 'bar 'gugs byed mas :
skal ldan rigs kyi bu la dbang bskur bas :
dgra bgegs myur du 'gugs pa'i dbang thob shog :
oM badzra aM gu sha dzaHa b+hi Shiny+tsa hU~M:
hU~M:
bde gshegs yon tan sprul pa las :
lho yi sgo ma zhags pa ma :
ser mo 'od 'bar 'ching byed mas :
skal ldan rigs kyi bu la dbang bskur bas :
dgra bgegs yan lag bcing ba'i dbang thob shog :
oM badzra pA sha hU~M a b+hi Shiny+tsa trAM:
hU~M:
bde gshegs gsung gi sprul pa las :
nub gyi sgo ba lcags sgrog ma :
dmar mo 'od 'bar sdom byed mas :
skal ldan rigs kyi bu la dbang bskur bas :
dgra bgegs dbang po sdom byed dbang thob shog :
oM badzra s+pho Ta baM a b+hi Shiny+tsa hrI:
hU~M:
bde gshegs phrin las sprul pa las :
byang gi sgo ma dril bu ma :
sngon mo 'bar ba'i myos byed mas :
skal ldan rigs kyi bu la dbang bskur bas :
dgra bgegs thal bar brlag pa'i dbang thob shog :
oM badzra g+haN+De hoHa b+hi Shiny+tsa A:
de ltar lus rgyal ba'i dkyil 'khor du dbang bskur pa la rdo rje gsum gyi rang bzhin du byin gyis rlob pa'i slad du dkyil 'khor lha'i gnas gsum nas 'bru gsum gyi yi ge dkar dmar mthing gsum 'phros /
khyed rang rnams kyi gnas so so'i lha rnams kyi gnas gsum du 'khod pas sku gsung thugs rdo rje'i rang bzhin du byin gyis brlabs par mos shig
/'bru gsum dkar dmar mthing gsum gnas gsum du rim par bzhag la /
sku yi yi ge oM dkar po :
sangs rgyas sku yi snying po ste :
gti mug dri ma sbyong bar byed :
dag byed oM gyi dbang bskur bas :
sangs rgyas sku yi dbang thob shog :
oM kA ya sid+d+hi a b+hi Shiny+tsa oM:
A:
gsung gi yi ge AHdmar po :
sangs rgyas gsung gi snying po ste :
ngag gi dri ma dag byed pa'i :
skal ldan rigs kyi bu la dbang bskur ro :
AHwA ka sid+d+hi a b+hi Shiny+tsa A:
hU~M:
thugs kyi yi ge mthing ga ni :
sangs rgyas thugs kyi snying po ste :
zhe sdang dri ma sbyong bar byed :
dag byed thugs kyi dbang bskur bas :
sangs rgyas thugs kyi dbang thob shog :
hU~M tsit+ta sid+d+hi a b+hi Shiny+tsa hU~M:
de nas khyed rang rnams kyi rgyud la ye shes lha'i gzi byin dbab pa yin pas lus gnad mthe bong khar langs te sgrims /
ngag gnad rlung kha sbyor du chings /
yid gzhan du ma yengs par dmigs pa 'di bzhin rtse gcig tu sgoms shig
/khyed rang rnams yi dam dbang chen rta mgrin yab yum du gsal ba'i sku'i gnas lngar he ru ka lnga dang khro chen bzhi yum dang bcas pa /
khro bo bcu /
sgo ma bzhi /
khyung chen gsum /
so so'i gnas gsum du yig 'bru gsum dang bcas par gsal ba'i rkang zhabs kyi yaM las rlung byung /
rkang bol du gnas pa'i raM las me 'bar bas lus thams cad ye shes kyi mer 'bar ba'i 'od kyis bskul te lha so so'i gnas gsum gyi yi ge gsum rnams las 'od zer dpag tu med pa 'phros /
phyogs bcu'i sangs rgyas thams cad dpal chen rta mchog rgyal po sogs khro bo yab rnams kyi rnam pa /
dpa' bo dang mkha' 'gro thams cad khro mo gzi ldan ma sogs yum rnams kyi rnam par bzhengs te hU~M hU~M phaT phaT dz+wa la raM gyi sgra sgrog bzhin par nam mkha' gang ba tsam du byon nas /
khyed rang rnams la thim pas gtso bo ye shes pa yab yum snying pad+ma 'dab brgyad kyi dbus su byon nas dwangs ma nyi zla'i gdan la bzhugs /
de rgyab 'dab brgyad la khro chen yab yum brgyad bzhugs /
lus kyi gnas bcur khro bo bcu /
yan lag bzhi la sgo ma bzhi /
ba spu'i bu ga thams cad rta mgrin gyi sku grangs med pas gtams par mos shig
/byas la 'beb pa'i rdzas dud dang rol mo'i sgra sbyar la /
oM AHhU~M ha ya grI ba dzaHhU~M baM ho :
A be sha ya sa ma ya tiSh+Tha lhan :
zhes dbab cing brtan par byas la /
de ltar khyed rang rnams dam tshig ye shes dbyer med pa'i lha'i dkyil 'khor du gsal ba la phyi nye bar spyod pa /
nang tshogs kyi bza' btung /
gsang ba rig ma'i bde ba dang glu gar rnams kyis mchod par byas pa'i mos pa mdzod cig
/nyer spyod btegs la /
oM shrI ha ya grI ba sarba maN+Da la badzra puSh+pe d+hU pe A lo ke gan+d+he nai bid+yA shab+da pra tIts+tsha swA hA/
sngar byin gyis brlabs pa'i tshogs rdzas drangs la /
ma hA ga Na tsakra la kha kha khA hi khA hi /
glu gar dang 'khyud rgya byas la /
dz+nyA na gI tI hrI:
badzra nirti A:
a ho ma hA su kha a la la ho :
lnga pa ngag la sngags kyi dbang bskur ba la dmigs pa 'di ltar du mdzod cig
/khyed rang rnams lhar gsal ba'i lce la hU~M hrIHAHzhes pa'i yig 'bru rnams mgo gyen bstan du gnas pa'i mthar bsnyen pa'i sngags phreng gis bskor ba /
lce la bdud rtsis 'bru gsum po de bri bar gsungs kyang 'grub dka' bas thig le tsam byas la /
de nas slob dpon gyi ljags kyi sngags las 'od zer byung nas slob ma'i lce'i sngags la thim pas ngag nus pa dang ldan par mos shig
/hU~M:
sangs rgyas rnams ni thams cad kyi :
gsung gi 'od zer 'brug sgra sgrog :
byin pa'i nus mthus dregs pa dbang sdud pa :
skal ldan rigs kyi bu la dbang bskur bas :
mthu stobs gsung dbyangs mchog gi dbang thob shog :
gu h+ya dz+nyA na man+t+ra sid+d+hi a b+hi Shiny+tsa A:
snying po'i sngags 'di'i rjes zlos lan gsum mdzad par zhu /
oM h+ya grI ba sogs gsum brjod du gzhug
/drug pa thugs la ye shes kyi dbang bskur ba ni me long gi brdas mtshon te rang sems stong gsal rig pa'i snying po can ma bcos gnyug ma'i ngang du mnyam par 'jog 'tshal /
bdud rtsis snying gar hU~M bri bar gsungs pas bri ba'i tshul lam thig le bkod cing de ltar yod par bsgom me long bstan la /
hU~M:
rtog pa'i 'du 'phro rtsa bral chos nyid ngang :
byung tshor thams cad nam mkha'i sprin tshogs ltar :
rang byung rang zhi chos nyid byang chub sems :
mi 'gyur rang bzhin chos sku mtshan bral ba :
rang byung rang la gnas par shes par gyis :
rang sems chos sku ngo shes dbang thob shog :
d+harma d+hA tu a b+hi Shiny+tsa hU~M:
de ltar lus ngag yid gsum la rta mchog sku gsung thugs kyi dbang yongs su rdzogs par bskur pas deng phyin chad 'di ltar snang ba thams cad lha'i 'khor lo /
sgra grags thams cad sngags kyi rang sgra
/dran rtog thams cad chos nyid kyi rol pa 'ba' zhig tu shes pa'i srog sdom gzer bzhi'i phyag rgyas tha mal gyi snang zhen kun la thebs par gyis shig
/bdun pa phyag mtshan phrin las kyi dbang bskur ba la /
khyed rang rnams dpal chen rta mchog rgyal por gsal ba'i phyag g.yas su rdo rje'i tho ba dang g.yon du me phung 'bar ba gtad cing mnga' gsol bas mi mthun pa'i phyogs 'joms pa'i phrin las lhun gyis grub par mos shig
/phyag mtshan gnyis rim par gtad la /
e ma rdo rje slob dpon ngas :
skal ldan rigs kyi bu khyod la :
dpal chen khro bo'i phyag mtshan ni :
ye shes rdo rje tho ba 'di :
phyag tu gtad de dbang bskur bas :
dug lnga 'joms pa'i dbang thob shog :
badzra musti a b+hi Shiny+tsa hU~M:
e ma rdo rje slob dpon ngas :
skal ldan rigs kyi bu khyod la :
dpal chen khro bo'i phyag mtshan ni :
ye shes me phung 'bar ba 'di :
phyag tu gtad de dbang bskur bas :
nyon mongs bag chags sreg pa'i dbang thob shog :
phaT raM dz+wa la raM dz+wa la raM a b+hi Shiny+tsa A:
brgyad pa dur khrod chas brgyad yon tan gyi dbang bskur ba la /
bgo ba'i gos gsum stod smad du bgo
/thod sbrul gyi rgyan gyis sku la brgyan /
byug pa'i rtsi gsum gnas so sor byugs pas dpal rta mchog gi che ba'i yon tan mtha' dag yongs su rdzogs par mos shig
/rgyan chas kyi tsakli so sor gtod pa'i tshul byas la /
e ma rgyal sras khyod nyid la :
glang chen ko rlon 'di gsol bas :
bdud rnams 'dul ba'i mthu stobs ldan :
rgyal sras khyod la sbyin pa yis :
bdud rnams 'dul ba'i dbang thob shog :
rgyal sras khyod kyi sku rags la :
zhing chen rgyan mchog 'di sbyin pas :
mi 'khor mi ldog mthu stobs ldan :
rgyal sras khyod la sbyin pa yis :
rnam rtog 'joms pa'i dbang thob shog :
rgyal sras khyod kyi sku sham la :
stag lpags gzi mdangs 'di sbyin pas :
dpa' rtags 'khor ba sgrol ba'i mthu stobs ldan :
rgyal sras khyod la sbyin pa yis :
mtha' gnyis 'joms pa'i dbang thob shog :
rgyal sras khyod kyi sku rgyan la :
dung chen tshar gsum thod pa'i phreng ba sbyin pa yis :
'du byed lnga bcu rnam dag nas :
chos sku mthar phyin stobs dang ldan :
rgyal sras khyod la sbyin pa yis :
dug gsum rnam rtog 'joms pa'i dbang thob shog :
rgyal sras khyod kyi do shal la :
mnyen lcugs sbrul zhags byin pa yis :
zhe sdang rnam dag mthu stobs ldan :
rgyal sras khyod la sbyin pa yis :
dug lnga 'joms pa'i dbang thob shog :
rgyal sras khyod kyi sku mchog la :
rak+ta dmar gyi thig le byugs pa 'di :
'khor ba thugs rjes mi gtong 'dren pa'i mthu stobs ldan :
rgyal sras khyod la sbyin pa yis :
chags med 'gro don byed pa'i dbang thob shog :
rgyal sras khyod kyi sku smad la :
zhag gi zo ris brgyan pa 'di :
'khor ba bcud 'dren log rtog 'joms pa'i rtags :
rgyal sras khyod la sbyin pa yis :
'khor 'das dbyer med bdud rtsi'i dbang thob shog :
rgyal sras khyod kyi spyi bo ru :
thal chen tshom bus brgyan pa 'di :
bdud 'dul phrin las grub pa'i rtags :
rgyal sras khyod la sbyin pa yis :
bdud srin dregs pa sgrol ba'i dbang thob shog :
dur khrod chas brgyad sku la dbang bskur bas :
ma mo mkha' 'gro dbang du sdud pa dang :
dpal chen khro tshogs dgyes pa dang :
bdud dang dgra bgegs sgrol bar shog :
dgu pa sgrub pa'i dam rdzas rnams kyi dbang bskur bas las dang dngos grub sgrub pa la thogs pa med pa'i mthu dbang thob par mos shig
/dkyil 'khor dbus kyi gtso phur gtad la /
hU~M:
dkyil 'khor dbus na dpal chen sku bzhugs pa :
khro 'gying gzi brjid dpal ldan dregs pa ste :
sku stod khro bo rngam pa la :
rked pa sprul pa'i khro bo yab yum bzhugs pa'i gnas :
sku smad chu srin 'bar ba'i zhal kha nas :
gnam lcags dbal drag phur pa zur gsum byung :
rno dbal ldan zhing me phung 'bar ba yi :
rta mchog rol pas brgyan pa'i 'gying phur 'di :
bcangs pa tsam gyis dregs pa rdul du brlag :
btab pa tsam gyis srid gsum dus gcig sgrol :
'phang ba tsam gyis khams gsum snying khrag gtor :
stobs ldan chen po dpal gyi 'gying phur 'di :
rgyal sras khyod kyi phyag tu gtad pa yis :
dug gsum dug lnga 'joms pa'i dbang thob shog :
oM na mo bud+d+hA ya badzra kI li kI la ya tsan+d+he tsan+d+he mi li mi li b+han+d+ha b+han+d+ha kI li kI la ya a b+hi Shiny+tsa hU~M A:
drag po'i rdzas rgod kyi dong bu gtad la /
hU~M:
dpal chen khro bo'i byin rlabs las :
gnam lcags dong bu sprul pa'i tshwa tshwa 'phro :
nang na sprul pa'i rdzas rgod khro bos gtams :
sprul pa'i 'od zer thog dang mtshon cha 'phro ba 'dis :
skal ldan rigs kyi bu la dbang bskur bas :
dregs pa bdud srin 'dul ba'i dbang thob shog :
tsan+d+he tsan+d+he a b+hi Shiny+tsa hU~M:
rdo rje lag g.yas su gtad la /
hU~M:
ye shes rdo rje ser po rtse lnga pa :
ye shes thabs kyi rang bzhin te :
skal ldan khyod la sbyin pa yis :
mi 'gyur thabs kyi dbang thob shog :
tiSh+Tha badzra a b+hi Shiny+tsa A:
dril bu lag g.yon du gtad la /
hU~M:
stong nyid chos sgra dril bu 'di :
shes rab yum gyi rang bzhin te :
skal ldan khyod la sbyin pa yis :
thabs dang shes rab zung 'jug chen po'i dbang thob shog :
a d+harma a b+hi Shiny+tsa A:
thod pa'i DA ma ru gtad la /
hU~M:
b+han+d+ha ltag sprod rnga chen 'di :
dpal chen yab yum mchod pa'i rdzas :
skal ldan khyod la sbyin pa yis :
dpa' bo dpa' mo mchod pa'i dbang thob shog :
rA tsa ta a b+hi Shiny+tsa A:
rkang dung gtad de /
hU~M:
mchog phran mtshan ldan rkang gling 'di :
dpal chen yab yum mchod pa'i rdzas :
bus pas mkha' 'gro dgyes nas kyang :
khams gsum dbang sdud dbang thob shog :
ma ma gI ti a b+hi Shiny+tsa A:
sman thod gtad la /
ho :
rang byung gdod nas rnam par dag :
rtsa brgyad stong la sbyar ba'i sman :
rigs lnga dam tshig lnga yi dngos :
ye shes lnga rdzogs grub pa'i rdzas :
rgyud lnga'i sems can kun sgrol zhing :
dug lnga sel ba'i bdud rtsi mchog :
phyogs bcu'i sangs rgyas thams cad dang :
bde gshegs dkyil 'khor mchod pa'i rdzas :
rgyal sras khyod la sbyin pa yis :
deng nas bzung nas dus kun tu :
bde gshegs mchod pa'i dbang thob shog :
oM sarba pany+tsa a mr-ita hU~M hrIHthA:
pU dza a b+hi Shiny+tsa A:
mchod gtor gtad la /
hU~M:
lcang lor bcas pa'i b+han+d+ha ru :
tsit+ta rak+ta ba su ta :
go ro tsa na su rar bcas :
zhal zas tshogs kyis bkang ba 'di :
bde gshegs dkyil 'khor mchod pa'i rdzas :
rgyal sras khyod la sbyin pa yis :
deng nas bzung nas dus kun tu :
bde gshegs mchod pa'i dbang thob shog :
oM ba liM ta te dzo ba liM ta ba la ba te gu h+ya sa ma ya a b+hi Shiny+tsa hU~M A:
rak+ta gtad la /
hU~M:
lcang lor bcas pa'i b+han+d+ha ru :
chen po lnga yi rak+ta dang :
tshe 'dzin mchog gi dmar chen dam pa ste :
zhing gi snas 'phyo 'dod pa'i lha mo 'phro :
rak+ta dmar gyi ar+g+haM chen po 'di :
bde gshegs thugs kyi dngos grub bsgrub pa dang :
bgegs kyi dpung tshogs ma lus bcom pa dang :
bdud kyi rgyal po'i mthu rtsal 'phrog pa dang :
dregs pa pho mo bsgo ba nyan pa'i phyir :
khams gsum rak+ta'i mchod pa 'di :
rgyal sras khyod la sbyin pa yis :
deng nas bzung ste dus kun tu :
bde gshegs mchod pa'i dbang thob shog :
rak+ta dz+wa la maN+Da la a b+hi Shiny+tsa hU~M A:
bcu pa rdo rje slob dpon chen por dbang bskur ba zhu ba'i yon du maN+Dal 'bul 'tshal /
ces maN+Dal 'bul gzhug
/gzhung pod kyi glegs bam gtad la /
hU~M:
skal ldan rigs kyi bu khyod kyis :
yang dag dkyil 'khor 'dir zhugs nas :
gsang spyod 'dod yon mi bkag kun spyod do :
bdud rtsi lnga la rab spyad khams gsum sgyu ma ltar shes pas :
lus srog mi ltos brtson 'grus kyis :
'gro kun don la rab 'bad de :
chos kyi 'khor lo bskor ba dang :
mtshungs med 'gro don chen po gyis :
deng nas chos rgyal dbang bskur gyis :
rdo rje slob dpon dbang thob shog :
oM d+harma tsakra a nu sarba da ra a b+hi Shiny+tsa mAM:
de ltar khyed rang rnams khams gsum chos kyi rgyal po chen por dbang bskur ba yin pas /
deng phyin chad 'dod pa'i yon tan lnga la dgag sgrub kyi mtshan rtog dang bral bas chos nyid sgyu ma'i rang bzhin du longs spyod pa dang /
gsang sngags zab mo'i rgyud lung man ngag thams cad tshul bzhin du spyod cing bshad pa dang sgrub pa la sogs pa'i sgo nas sems can gyi don rgya chen po gyis shig
/ces rjes su gnang zhing dngos sam dmigs pa'i sgo nas khri gdugs mchod pa'i bkod pa dang bcas te /
bkra shis dang rten snying brjod /
me tog 'thor /
rol mo'i sgra snyan cing brjid pa rnams kyi mnga' gsol /
slob ma brgyud 'dzin thun mong ma yin pa la dregs pa'i srog dbang byed na 'dir sbrel lo //
de ltar na de dag rnams kyi sgo nas sprul pa'i gter ston chen po gru gu yang dbang rdo rje gter bzhad rtsal gyi zab gter gyi gsang ba las byon pa'i rta mgrin bde gshegs 'dus pa dregs pa kun sgrol gyi dbang bskur legs par grub pa yin pas sogs kyis mtshams sbyar nas /
dam tshig bsgrag gzung /
gtong rag maN+Dal /
lus 'bul /
dge bsngo spyi ltar byas la slob ma rnams gyes so //
gsum pa rjes kyi las rim ni /
slob dpon gyis tshogs la rol /
lhag chog zur du 'byung ba ltar ram mi 'grub na gzhung gi dkyus su yod pa de gtang /
srung ma'i gtor skyong /
chad mdo brtan ma bro rab rgyas bsdus gang 'grub dang /
gtong rag mchod bstod gtor 'bul las 'byung ba ltar bya /
nongs pa bshags /
ye shes pa rten dang ras bris la brtan bzhugs gsol /
dam tshig gi dkyil 'khor bsdu ldang /
bsngo smon shis brjod bcas kyis 'grub bo //
bde chen zla gam dbang gi dkyil 'khor du //
ci bder zhugs nas pad+ma he ru ka'i //
rol pa'i gar gyis srid dang zhi ba'i khams //
dbang bsgyur mchog gi phyag rgya myur 'grub shog
/ces zab chos 'di nyid kyi zhabs tog dang brgyud 'dzin la phan pa'i sems kyis gter gzhung rtsa ba dang khyab bdag bla ma'i phyag bzhes gzhir bzhag la /
lag len dang mtshams sbyor sogs kha gsal bklag chog mar byas te tsa 'dra rin chen brag gi sgrub gnas kun bzang bde chen 'od gsal gling du pad+ma gar dbang phrin las 'gro 'dul rtsal gyis bgyis pa dge legs 'phel //

//
