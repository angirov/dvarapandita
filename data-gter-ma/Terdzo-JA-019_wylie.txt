[<!TCC Tibetan character 3,182 undefined in unicode!>]:
:thugs sgrub yang snying 'dus pa las :
las byang rin chen phreng ba zhes bya ba bzhugs so :
ma bcos spros bral chos kyi sku :
dpal ldan sangs rgyas pad+ma skyes :
kun mkhyen ye shes mdzod 'dzin pa :
rdo rje thod phreng rtsal la 'dud :
bsod nams tshogs chen yongs rdzogs nas :
bla med 'bras bu thob bya'i phyir :
yang gsang sgrub pa'i las byang las :
sngon 'gro dngos gzhi rjes dang gsum :
sngon 'gro thun mong chos brgyad de :
bka' bsgo mtshams bcad brda sgo dbye :
brda phyag dam bca' mchod byin rlabs :
dam bshags ma 'dres rang gsal gdab :
dngos gzhi'i gzhung khrid nyi shu ste :
ting 'dzin rnam gsum 'byung rim brtsegs :
gzhal yas lha bskyed rang dbang bskur :
spyan 'dren bzhugs gsol phyag mchod 'bul :
sman gtor rak+ta sbyor sgrol dang :
bstod bshags 'dzab bzlas gnad nas bskul :
rjes kyi las 'grigs bcu bzhi ste :
skong gso tshogs lhag thugs dam bskul :
tha tshig gtor dbang tshe 'gugs shing :
chad mdo gtor skyong rta bro dang :
dkyil 'khor dal bsdu rgyun spyod bya :
smon lam mtha' rgyas shis pa brjod :
'di dag las gzhung rtsa thor bsdebs :
skal ldan gcig dang 'phrad nas kyang :
gsang sngags bstan pa'i srog tu shog :
sa ma ya :
rgya rgya rgya :
sngon 'gro thun mong las brgyad las :
dang po bgegs la bka' bsgo ba ni :
hU~M:
bla ma rnams kyi byin rlabs dang :
yi dam lha yi ting 'dzin dang :
mkha' 'gro rnams kyi mthu rtsal gyis :
dngos grub bar chad byed pa'i bgegs :
log par 'dren pa bdud kyi tshogs :
'di ru ma 'dug gzhan du dengs :
gal te mi 'gro 'dug gyur na :
dbang chen khros pa'i ting 'dzin gyis :
khro bo khro mo'i tshogs spros nas :
khyod kyi lus ngag yid dang bcas :
rdul phran bzhin du brlag par 'gyur :
de bas ma 'dug gzhan du dengs :
oM sum+b+ha ni sum+b+ha ni hU~M:
gr-ih+Na gr-ih+Na hU~M:
gr-ih+NA pa ya gr-ih+NA pa ya hU~M:
A na ya ho :
b+ha ga wAn :
bid+yA rA dzA ya hU~M phaT:
oM badzra kro d+ha da ha da ha pa tsa pa tsa ha na ha na u tsa ta ya hU~M phaT:
hU~M:
nga ni ye nas ngang gis khro :
mtshams gcod khro bos nam mkha' gang :
bgegs 'dul khro mo'i rol mtshams las :
su yang 'da' bar ma byed cig :
oM AHhU~M hrI:
gu ru d+he wa d+hA ki nIH
badzra kro d+ha rak+Sha rak+Sha hU~M phaT:
gnyis pa mtshams bcad pa ni :
hU~M:
nga ni rab 'jigs dbang gi sku :
khro tshogs mang po sprin ltar gtibs :
mtshon cha me dpung glog ltar 'gyu :
bka' dang mtshams las ma 'da' zhig :
oM badzra pad+ma kro d+ha :
badzra tsakra tIk+Sh+Na karmA kI la ya :
dz+wa la raM b+hi sha kro d+ha hU~M phaT:
gsum pa brda sgo dbye ba ni :
hU~M:
snang srid 'khor 'das bde chen zhing du brdal :
snod bcud gzugs snang ye nas lha ru gsal :
de nyid ma rtogs rang gsang thabs kyis bcad :
rang gsal snying po brda yi sgo dbye 'tshal :
b+h+rU~M saMskr-i ta dz+nyA na swA b+hA wa pra we sha ya phaT:
brda phyag 'tshal ba ni :
hU~M:
kun bzang khyab brdal rang byung snying po'i don :
ma rig gnyis 'dzin rtogs pa'i rkyen dbang gis :
ye nas rang gsal gnyis med don dam mjal :
rang ngo rang gsal don gyis mjal phyag 'tshal :
sa ma ya a ti pU ho :
bzhi pa dam bca' byin dbab pa ni /
hU~M:
chos dbyings rnam dag skye med pho brang nas :
skye 'gag 'gyur med spros pa'i mtha' bral yang :
thugs rje'i dam bca' dus las mi g.yel phyir :
bla ma rig 'dzin yi dam d+hA ki'i tshogs :
dus gsum bde gshegs rgyal ba ma lus rnams :
thugs dam dbang gis bdag la brtser dgongs nas :
mi mngon dbyings nas gnas 'dir skur bzhengs shig :
byin chen dbab cing dbang chen bskur du gsol :
gsang ba'i dkyil 'khor dam rdzas ma lus la :
sku gsung thugs kyi byin gyis brlab tu gsol :
ye shes lnga yi dbang mchog bskur du gsol :
oM badzra sa ma ya dza :
gu ru d+he wa d+hA ki nI b+ha ga wAn :
sarba sa ma ya :
A we sha ya a A:
lnga pa mchod pa byin gyis brlab pa ni :
oM swa b+hA wa bi shud+d+hAHsarba d+harmAHswa b+hA wA bi shud+d+ho \u0f85haM:
dngos 'dzin dri ma dag cing stong par sbyangs :
oM AHhU~M gis spel :
sarba pany+tsa a mr-ita hU~M hrIHTha :
ma hA ba liM ta te dzo ba liM ta b+ha la b+ha ti gu h+ya sa ma ya hU~M hrIHTha :
ma hA rak+ta dz+wa la maN+Da la hU~M hrIHTha :
zhes sman gtor rak+ta byin gyis brlab :
oM badzra puSh+pe AHhU~M:
badzra d+hU pe A hU~M:
badzra A lo ke A hU~M:
badzra gan+d+he A hU~M:
badzra nai wi d+yA A hU~M:
oM badzra shab+da AHhU~M:
oM ma hA mAM sa rak+ta kiM ni ri ti ma hA pany+tsa oM AHhU~M:
b+ho d+hi tsit+ta ga Na gu h+ya pU tsa ho :
de nas phyi nang gsang gsum gyi mchod pa byin gyis brlabs shing tshig gis gsal gdab pa ni :
hU~M:
gsang ba bla ma'i dkyil 'khor du :
phyi nang gsang ba'i mchod sprin rnams :
snang srid thams cad yongs bkang nas :
gus pas 'bul gyis bzhes su gsol :
drug pa dam bca' bzung ste sor mo rnams bsnol te nang du bsdams la :
hU~M:
bla ma yi dam mkha' 'gro bde gshegs rnams :
dus gsum 'du 'bral med pa'i dkyil 'khor 'dir :
sems nyid ngang du ma 'dres yongs rdzogs la :
skad cig tsam yang mi gtong bsgrub par bgyi :
tsit+ta badzra sa mA ti hU~M:
bdun pa bshags pa bya ba ni :
hrI:
bla ma yi dam mkha' 'gro dgongs :
khyed ni rnam dag dri ma med :
bdag ni nyon mongs sgrib pas bsgribs :
nyams chag sdig sgrib mthol zhing bshags :
badzra sa ma ya shud+d+he A:
brgyad pa rang gsal gdab pa ni :
langs te pad kor bya zhing :
hU~M:
rtsa ba gsum gyi dkyil 'khor chen po 'dir :
skye med ngang las thugs rje'i 'od zer shar :
bdag dang dbyer med dbang gi dkyil 'khor 'dir :
zhi dang khro gar gtso dang 'khor du gsal :
ye nas rang byung rang la shar ba'i phyir :
stong pa'i ngang du ma 'dres rang gsal gdab :
gu ru d+he wa d+hA ki nI sarba sa ma ya satwaM:
dngos gzhi'i ting 'dzin rnam gsum las :
dang po de bzhin nyid kyi ting nge 'dzin ni :
oM:
chos sku mi 'gyur rdo rje yi :
pad+ma'i rgyal pos 'di skad smra :
dang po chos rnams dmigs med cing :
bsam brjod bral ba'i rdzogs pa che :
blo 'das chos sku mi 'gyur ba'i :
de bzhin nyid kyi ting 'dzin bsgom :
gnyis pa kun tu snang ba'i ting nge 'dzin ni :
A:
blo bral de yi ngang nyid las :
ma rig 'khrul pas bsgribs pa yi :
sems can ma lus kun khyab pa'i :
brtse ba'i snying rje chen po bsgom :
gsum pa rgyu yi ting nge 'dzin ni :
hU~M:
stong nyid snying rje'i ngang can des :
'gro don dpag med byed pa la :
rang rig gser gyi rdo rje ni :
yi ge hrIHyis mtshan par bsgom :
oM shU dz+nyA tA dz+nyA na badzra swa b+hA wa At+ma ko\u0f85 haM:
d+harmA d+hA tu swa b+hA wa shud+d+ho\u0f85 haM:
hrIHbadzra tsit+ta sa ma ya hrI:
'byung ba rim brtsegs ni :
hU~M:
yi ge hrIHyi 'phro 'du las :
me chu rlung gi bskal pa stong :
stong nyid nam mkha'i rang bzhin las :
rang byung skyed byed yi ge bdun :
e yaM raM sum keM raM b+h+rU~M:
mkha' la stobs chen rlung gis btegs :
rak+ta'i rgya mtsho zhing chen bdal :
kiM rus bskal pa'i me 'bar gsal :
de nas gzhal yas khang bskyed pa ni :
hU~M:
rdo rje b+h+rU~M gyur gzhal yas khang :
bde chen pho brang 'od du 'bar :
'ja' tshon bres pa lta bu'i nang :
pad 'dab phyi nang mu khyud bcas :
gru chad bar khyams sgo rnams mdzes :
b+han+d+ha skam rlon spel mar brtsigs :
gnam lcags 'bar ba'i gzer gyis gdams :
gza' dang rgyu skar lha klu yi :
gdung dang dral phyam ka ba dang :
ka zhu ya them ma them byas :
thog ni zhing chen brdal ba la :
nyi zla 'ja' tshon 'od du 'bar :
phyi nang zang thal 'od kyi klong :
ma bcos lhun grub ngo mtshar che :
b+h+rU~M bi shwa bi shud+d+he e dz+nyA na tsakra ma d+ha la b+h+rU~M:
rU dra kro ti ti ra baM:
ma sUr+Ya ma d+ha la :
a tsan dra ma d+ha la :
paM pad+ma ma d+ha la :
hU~M s+pha ra Na phaT:
saM ha ra Na hU~M:
dam tshig pa bskyed pa ni :
hU~M:
pho brang gzhal yas dkyil 'khor dbus :
thugs srog hrIHyi 'phro 'du las :
bdud bzhi nyi zla pad+ma'i steng :
bdag nyid dbang chen yab yum sku :
zhal gcig phyag gnyis sku mdog dmar :
dbu gtsug rta zhal phag gdong mtshan :
g.yas g.yon gri gug thod khrag bsnams :
zhabs gnyis brkyang bskum 'khril sbyor tshul :
dur khrod rus rgyan me klong bzhugs :
dbu gtsug pad sdong nyi zla'i steng :
rje btsun pad+ma thod phreng rtsal :
a tsar gzhon tshul dkar dmar zhal :
phyag g.yas rdo rje b+han+d+ha g.yon :
mthing nag zab ber chos gos dmar :
pad zhwa sgro dar me long brgyan :
snyan cha mgul rgyan kha T+wAM 'dzin :
skyil krung gzi brjid 'od 'bar bsam :
de nyid gnas gyur dran rdzogs su :
rang rig bla ma rdo rje 'dzin :
mthing nag spyan gsum thor tshugs can :
phyag g.yas rdo rje thugs kar 'dzin :
phyag g.yon dril bu yum la 'khyud :
skyil krung rin chen rgyan drug spras :
de yi pang g.yon rig ma ni :
ye shes mkha' 'gro mtsho rgyal ma :
mdangs ldan bcu drug lon pa'i tshul :
gcer bu skra grol rgyan drug mdzes :
phyag g.yas gri gug mgul nas 'khyud :
g.yon pas thod khrag yab la stob :
zhabs gnyis yab kyi sked la 'khril :
zung 'jug bdag nyid chen por bsgom :
phyogs bzhi pad+ma 'dab bzhi'i steng :
shar du rdo rje thod phreng rtsal :
rdo rje d+hA ru lcags kyu bsnams :
sku mdog dkar po dar dkar gsol :
lho ru rat+na thod phreng rtsal :
rin chen d+hA ru zhags pa bsnams :
sku mdog ser po dar ser gsol :
nub tu pad+ma thod phreng rtsal :
pad+ma d+hA ru lcags sgrog bsnams :
sku mdog dmar po dar dmar gsol :
byang du karma thod phreng rtsal :
rgya gram d+hA ru dril bu bsnams :
sku mdog ljang gu dar ljang gsol :
thugs kar b+hud+d+ha thod phreng rtsal :
'khor lo d+hA ru b+han+d+ha bsnams :
sku mdog smug po zab ber gsol :
kun kyang na bza' sbrags ma la :
gzi brjid mdangs dang ldan par bskyed :
de yi phyi rim 'dab brgyad la :
shar du pad+ma 'byung gnas mthing :
rtse lnga g.yas la sdigs mdzub g.yon :
gcer bu yum dang 'khril bar bskyed :
lho phyogs blo ldan mchog sred dkar :
d+hA ru g.yas la pad phor g.yon :
sngags 'chang gzi brjid ldan par bskyed :
nub phyogs nyi ma 'od zer ser :
kha T+wAM g.yas la nyi zer g.yon :
rnal 'byor spyod pa'i lugs su bskyed :
byang phyogs seng ge sgra sgrog mthing :
rdo rje g.yas la sdigs mdzub g.yon :
rab 'jigs khro bo'i tshul du bskyed :
shar lhor pad+ma saM b+ha dkar :
pad phor g.yas la skyabs sbyin g.yon :
dge slong gzhon tshul ldan par bskyed :
lho nub pad+ma rgyal po dmar :
d+hA ru g.yas la me long g.yon :
rgyal po gzi brjid ldan par bskyed :
nub byang shAkya seng ge ser :
rdo rje g.yas la lhung bzed g.yon :
sprul sku shAkya thub par bskyed :
byang shar rdo rje gro lod smug :
rdo rje g.yas la phur pa g.yon :
gtum drag rngam zhing 'jigs par bskyed :
phyi rim pad skor bcu drug la :
rdo rje mkha' 'gro yab yum dang :
rin chen mkha' 'gro yab yum dngaH
pad+ma mkha' 'gro yab yum dngaH
las kyi mkha' 'gro yab yum rnams :
gcer bu rus pa'i rgyan drug mdzes :
sku mdog rigs kyi phyag mtshan 'dzin :
gzhan yang rdo rje rin chen dang :
pad+ma las kyi shugs 'gror bcas :
gri gug thod khrag kha T+wAM 'dzin :
phyi rol bar khyams 'khor yug la :
bdag skyobs lha dang rig 'dzin tshogs :
mkha' 'gro chos skyong dam can rnams :
glu len gar byed rol mo sgrog :
'dod yon longs spyod sprin ltar gtibs :
phrin las bsgrub cing bar chad sel :
de ltar yongs rdzogs lha rnams kyang :
dngos 'dzin rang rgyud ma yin par :
nam mkha' la ni 'ja' tshon bzhin :
snang la rang bzhin med par bsgom :
'dzin pas ma bcos gsal bar bskyed :
oM AHhU~M badzra gu ru pad+ma thod phreng rtsal :
bud+d+ha\u0f8e
badzra\u0f8e
rat+na\u0f8e
pad+ma\u0f8e
karma thod phreng rtsal sa ma ya dzaHdza :
badzra gu ru pad+ma 'byung gnas sa ma ya dzaHdza :
pad+ma saM b+ha wa sa ma ya dzaHdza :
blo ldan mchog sred sa ma ya dzaHdza :
pad+ma rA dza sa ma ya dzaHdza :
sUr+Ya 'od zer sa ma ya dzaHdza :
shAkya seng ge sa ma ya dzaHdza :
seng ge sgra sgrog sa ma ya dzaHdza :
badzra gro lod sa ma ya dzaHdza :
badzra kro d+hA ha ya grI wa badzra wA ra hi :
hrI ma ha ri ni sa :
ra tsa hri ya :
d+hA ki nI badzra ging ka ra :
gu ru d+he wA d+hA ki nI:
sarba sa ma ya dza dzaH
byin rlabs dbang bskur bya ba ni :
hrI:
bla ma yi dam mkha' 'gro'i tshogs :
dam tshig gsang ba'i dkyil 'khor 'dir :
sku gsung thugs kyis byin rlobs la :
ye shes lnga yi dbang skur cig :
oM AHhU~M:
oM hU~M swA AM hA gu ru d+he wa d+hA ki nI sa ma ya dza dza :
brgyad pa spyan drang ba ni :
hU~M hrI:
sngon gyi bskal pa dang po la :
o rgyan yul gyi nub byang mtshams :
d+ha na ko sha'i mtsho gling du :
pad+ma ge sar sdong po la :
ya mtshan mchog gi dngos grub brnyes :
pad+ma 'byung gnas zhes su grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
bsil ba tshal gyi dur khrod du :
yon tan sna tshogs dngos grub brnyes :
pad+ma saM b+ha zhes su grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
rA ga ra ta'i gnas mchog tu :
thams cad mkhyen pa'i dngos grub brnyes :
blo ldan mchog sred ces su grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
dga' ba tshal gyi dur khrod du :
khams gsum dbang sdud dngos grub brnyes :
pad+ma rgyal po zhes su grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
so sa gling gi dur khrod du :
'gro ba 'dul ba'i dngos grub brnyes :
nyi ma 'od zer zhes su grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
za hor rgyal po'i yul dbus su :
bdud 'dul drag po'i dngos grub brnyes :
shAkya seng ge zhes su grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
ma ga d+ha yi gnas mchog tu :
mu stegs 'dul ba'i dngos grub brnyes :
seng ge sgra sgrog ces su grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
stag tshang seng ge bsam 'grub tu :
dregs pa tshar gcod dngos grub brnyes :
rdo rje gro lod ces su grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
yul gyi ming ni rnga yab gling :
zangs mdog dpal ri'i rtse mo na :
pad+ma 'od kyi gzhal yas su :
sgrub pa mthar phyin dngos grub brnyes :
rdo rje thod phreng rtsal du grags :
'khor du mkha' 'gro mang pos bskor :
khyed kyi rjes su bdag bsgrub phyir :
byin gyis brlab phyir gshegs su gsol :
gnas mchog 'di ru byin phob la :
sgrub mchog bdag la dbang bzhi skur :
bgegs dang log 'dren bar chad sol :
mchog dang thun mong dngos grub stsol :
hU~M:
bde chen 'bar ba'i dkyil 'khor nas :
dbang gi rgyal po rta mchog dpal :
rdo rje phag mo yum dang bcas :
dngos grub stsol phyir gshegs su gsol :
phyogs bzhi mtshams brgyad gzhal yas nas :
rigs bzhi mkha' 'gro yum dang bcas :
bdud 'dul ging bzhi gshegs su gsol :
dpa' bo dpa' mo gshegs su gsol :
dur khrod chen po'i gnas brgyad nas :
dpa' bo mkha' 'gro ma lus dang :
rig 'dzin chos skyong thams cad byon :
dbu skra thor tshugs ldems se ldem :
dar gyi cod pan pu ru ru :
glu len gar byed khyugs se khyug :
sil snyan mang po si li li :
rgyan cha mang po khra la la :
rol mo mang po ti ri ri :
dpa' bo'i bro brdung khrabs se khrab :
dpa' mo'i glu len kyu ru ru :
yi dam lha tshogs ya la la :
mkha' 'gro ma tshogs thibs se thib :
chos skyong las byed khyugs se khyug :
zhub can stong sgra si li li :
lha srin sde brgyad sha ra ra :
g.yas na pho rgyud thibs se thib :
g.yon na mo rgyud spungs se spung :
dar gyi ru mtshon lhubs se lhub :
dri zhim ngad pa thu lu lu :
mkha' 'gro'i brda skad ti ri ri :
dpa' bo'i bshud glu kyu ru ru :
dpa' mos gar byed shigs se shig :
hU~M gi snang glu ti ri ri :
phaTaHkyi brda skad sangs se sang :
byin gyis brlab phyir gshegs su gsol :
gnas mchog 'di ru byin phob la :
sgrub mchog bdag la dbang bzhi skur :
bgegs dang log 'dren bar chad sol :
mchog dang thun mong dngos grub stsol :
gu ru'i 'dzab bzlas shing :
rnga yab kyi gling nas lho nub kyi nam mkha' la thibs kyis byon par bsam mo :
de nas bzhugs su gsol ba ni :
hU~M:
rin chen pho brang nyams re dga':
dur khrod gzhal yas byin re che :
pad+ma 'dab brgyad mdangs dang ldan :
nyi zla brtsegs pa 'od re gsal :
rtog med ro gdan bag re dro :
bzhugs pa'i gnas su dang re spro :
gu ru yi dam mkha' 'gro'i tshogs :
dgyes shing byin gyis brlab phyir bzhugs :
mos pa'i bu la zhal ston 'tshal :
gsung gi gdams pa'i gnad bsgrag 'tshal :
thugs kyi dgongs pa'i sgo dbye 'tshal :
'gro ba'i don la sku bzhugs 'tshal :
gu ru d+he wA d+hA ki nI sa ma ya tiSh+Tha lhan :
de nas phyag 'tshal ba ni :
e ma ho :
skye 'gag 'gyur med phrin las rdzogs :
rang byung thugs rjes 'gro rnams sgrol :
yid bzhin dngos grub char 'beb pa'i :
rdo rje thod phreng rtsal la phyag 'tshal lo :
spros bral bde chen kun bzang mo :
rdo rje sman gcig mtsho rgyal ma :
bde stong gnyis med thabs shes sbyor :
yab yum gnyis med phyag 'tshal lo :
bya byed yid chos rnam par dag :
rang byung thugs rjes 'gro rnams sgrol :
dbang chen rta mchog yab yum la :
gnyis med gus pas phyag 'tshal lo :
snang ba yab la stong pa yum :
mkha' 'gro ging la phyag 'tshal lo :
thams cad chos kyi dbyings su rol :
chos skyong srung ma'i tshogs la phyag 'tshal lo :
a ti pU ho :
pra tIts+tsha ho :
de nas phyi mchod 'bul ba ni :
hrI:
bla ma yi dam mkha' 'gro la :
lha rdzas phyi mchod 'bul ba ni :
me tog bdug spos mar me dri :
zhal zas sil snyan yid 'ong rnams :
spyan shangs thugs ka sku lus dang :
zhal du snyan du mchod pa 'bul :
gu ru d+he ba d+hA ki nI puSh+pe d+hU pe A lo ke gan+d+he nai wi d+yA shab+da pU tsa ho :
de nas nang mchod 'bul ba ni :
hrI:
bla ma yi dam mkha' 'gro la :
rang byung nang mchod 'bul ba ni :
dbang po rnam lnga'i me tog 'bul :
gsur chen bdug spos dri yis mchod :
zhun chen snang gsal mar mes mchod :
rdo rje dri chu'i byug pas mchod :
bdud rtsi dri chen zhal zas mchod :
rkang gling thod pa'i rnga sgras mchod :
dug gsum sku gsung thugs su mchod :
dug lnga ye shes lnga ru mchod :
snang srid phyag rgya bzhi ru mchod :
nang gi mchod pa bzhes su gsol :
gu ru d+he wa d+hA ki nI:
ma hA pany+tsa pU tsa ho :
de nas gsang mchod 'bul ba ni :
hrI:
bla ma yi dam mkha' 'gro la :
gnyis med gsang mchod 'bul ba ni :
yab yum gnyis med mkha' gsang nas :
byang sems dkar dmar bde bas mchod :
bde ba'i ro snyom mchod par 'bul :
sku lus rgyas phyir bzhes su gsol :
gu ru d+he wa d+hA ki nI:
bo d+hi tsit+ta ma hA su kha pU tsa ho :
de nas sman mchod 'bul ba ni :
hU~M:
rang byung gdod nas rnam par dag :
rtsa brgyad stong la sbyar ba'i sman :
rigs lnga dam tshig lnga yi dngos :
ye shes lnga rdzogs grub pa'i rdzas :
rgyud lnga'i sems can kun sgrol phyir :
dug lnga sel ba'i bdud rtsi che :
oM AHhU~M:
sarba pany+tsa a mr-ita hU~M hrIHThA:
hU~M:
rtsa brgyad stong sbyar a mr-ita :
'chi med gsang ba'i bdud rtsi 'di :
bla ma yi dam mkha' 'gro mchod :
brtser dgongs dbang dang dngos grub stsol :
sarba pany+tsa a mr-ita kha raM khA hi :
thams cad la mtshan don sbyar ro :
lce yi dam tshig bdud rtsi la :
rdo rje can gyi hU~M bsgom ste :
mtheb srin thabs shes phyag rgya yis :
myong bas dngos grub mchog thob 'gyur :
kA ya sid+d+hi oM:
wA ka sid+d+hi A:
tsit+ta sid+d+hi hU~M:
de nas dngos grub blang ngo :
de nas gtor ma 'bul ba ni :
hU~M:
rje btsun pad+ma gshegs su gsol :
gdung ba drag pos gsol 'debs kyis :
mkha' 'gro'i tshogs dang bcas pa la :
'dod yon lnga yi mchod pa 'bul :
b+ha ling rgyan gyi mchod pa 'bul :
sman raka bdud rtsi'i mchod pa 'bul :
zhal zas tshogs kyi mchod pa 'bul :
ting 'dzin rtse gcig mchod pa 'bul :
bla ma rig 'dzin mchod pa bzhes :
yi dam lha tshogs mchod pa bzhes :
mkha' 'gro'i tshogs rnams mchod pa bzhes :
ging gi tshogs rnams mchod pa bzhes :
dpa' bo'i tshogs rnams mchod pa bzhes :
dpa' mo'i tshogs rnams mchod pa bzhes :
dam can tshogs rnams mchod pa bzhes :
rnal 'byor pho mo dam re gtsang :
mkha' 'gro'i tshogs rnams dang re spro :
dur khrod gnas mchog nyams re dga':
zhing chen bla re rgyan dang ldan :
sha sna snying sna bsam mi khyab :
spro dga' gnas kyi mchod pa 'bul :
hU~M:
snang ba snod kyi 'jig rten gtor gzhong du :
srid pa bcud kyi sems can gtor mar sbyar :
dpal gyi gtor ma brjid ldan 'gying ba 'di :
ri rab lhun po bas kyang dpang re mtho :
ma mo'i gtor ma pad+mas bskor ba 'di :
gling bzhi gling phran bas kyang bkod re legs :
dkar gyi thig gdab dmar gyi gur phub pa :
gser gyi ri bdun bas kyang brjid re che :
rak+ta dmar gyi ar+g+haM sbreng ba 'di :
rgya mtsho mching snam bas kyang rgya re che :
bdud rtsi sman phud gtor mar sbreng ba 'di :
lha yi zhal zas bas kyang ro re mngar :
dkar rtsi dmar rtsi sha chen dri chen dang :
dri chu byug pa'i rdzas te rnam pa lnga :
seng ge glang chen rta dang ba glang dang :
mchog chen mi la sogs te rnam pa lnga :
ma hA mAM sa la sogs sha sna stong :
ma hA rak+ta la sogs khrag sna stong :
ma hA tsit+ta la sogs snying sna stong :
ba su ta dang nang rol rnam pa lnga :
dbang po lnga dang go ro tsa na dang :
shing thog me tog 'bru sna sman rnams dang :
zan dang khur ba thug pa'i bye brag dang :
mar thud phrum dang zho rtsi 'o mar bcas :
tsit+ta tsa ru rtsi chen go snyod dang :
lga dang lan tshwa spod kyi bye brag dang :
ri sgog klung sgog sha mong sna tshogs dang :
bza' dang bca' dang btung ba'i bye brag dang :
gzugs sgra dri ro reg bya chos la sogs :
'dod yon lnga ldan mchod pa sna tshogs kun :
thogs med blo yis thams cad kun bsdus te :
ting 'dzin dgongs rgyud dag pas byin brlabs te :
bdud rtsir gyur pa'i gtor ma chen po 'dis :
rdo rje slob dpon thugs dam bskang gyur cig :
yi dam lha tshogs thugs dam bskang gyur cig :
mkha' 'gro sde bzhi'i thugs dam bskang gyur cig :
dpa' bo ging bzhi'i thugs dam bskang gyur cig :
dam can srung ma'i thugs dam bskang gyur cig :
mchod par 'os pa'i thugs dam bskang gyur cig :
ma hA b+ha ling ta :
a mr-i ta ma hA rak+ta khA hi :
rak+ta'i mchod pa ni :
hU~M:
srid gsum gdug pa bsgral pa'i khrag :
'khor 'das mnyam nyid b+han+d+har bskyil :
bde chen rak+ta'i mchod pa yis :
rtsa ba gsum gyi thugs dam bskang :
ma hA rak+ta khA hi :
sbyor ba'i mchod pa 'bul ba ni :
hU~M:
snang srid thabs shes yab yum du :
don dam 'khor 'das gnyis med sbyor :
gnyis med byang chub sems kyi rgyus :
rgyal ba rgya mtsho mnyes gyur cig :
dzaHhU~M baM ho :
pad+ma yo gi ni mu dra pra we sha ya phaT:
de nas bsgral mchod ni :
hU~M:
stong nyid don rtogs blo yis ni :
snang srid 'khor 'das gcig tu bsgral :
blo ngan 'khor ba'i rgyun bcad do :
rgyal ba'i thugs dam bskang gyur cig :
ma traM rU tra pra we sha ya phaT:
de nas bstod pa bya ba ni :
hrI:
ma bcos spros bral bla ma chos kyi sku :
bde chen longs spyod bla ma chos kyi rje :
pad sdong las byon bla ma sprul pa'i sku :
sku gsum rdo rje 'chang la phyag 'tshal bstod :
sku ni mi 'gyur kun tu bzang po'i sku :
gsung ni mi 'gag mnyam nyid rig pa'i gsung :
thugs ni mi g.yo smra bsam brjod las 'das :
sku gsung thugs ldan pad+ma'i rgyal la bstod :
'gro ba'i don du rang byung 'od dpag med :
bkra shis yon tan du mas brgyan pa'i sku :
'jig rten mnga' bsgyur pad+ma rgyal po'i sras :
rdo rje thod phreng rtsal la phyag 'tshal bstod :
zhi ba'i las mdzad rdo rje thod phreng rtsal :
rgyas pa'i las mdzad rat+na thod phreng rtsal :
dbang gi las mdzad pad+ma thod phreng rtsal :
drag po'i las mdzad karma thod phreng rtsal :
thams cad lhun grub bud+d+ha thod phreng rtsal :
phrin las rdzogs pa'i rje la phyag 'tshal bstod :
bla ma chos sku'i bstod pa ni :
hU~M:
dus gsum bde gshegs sku lnga'i bdag nyid 'chang :
rgyal ba'i rnam 'phrul pad+ma 'byung gnas ni :
dri med rnam dag mthing gsal nam mkha'i mdog :
zhal gcig phyag gnyis rdo rje dril bus mtshan :
thabs shes dbyer med zung 'jug bde ba'i tshul :
ye shes lnga ldan rigs lngas dbu la brgyan :
longs spyod rab rdzogs dar gyi cod pan mdzes :
'dzum pa'i mdangs ldan byams pa'i 'od zer can :
pha rol phyin drug rus pa'i rgyan gyis mdzes :
rnam dag bde chen ral pa'i thor tshugs can :
mdzes pa'i sku la rin chen rgyan gyis spras :
mnyam pa'i skyil krung pad+ma'i gdan la bzhugs :
thabs mchog de yi sku la mnyam sbyor ma :
ye shes mtsho rgyal rdo rje phag mo'i tshul :
gzhon nu lang tsho bcu drug lon pa'i sku :
dkar dmar mdangs ldan dbu skra thur du 'phyangs :
bde ba'i rang bzhin nu ma b+ha ga rgyas :
mdzes pa'i tshul 'chang yab kyi zhal du sbyor :
phyag g.yas gri gug yab kyi mgul nas 'khyud :
g.yon pas thod khrag dgyes phyir yab la stobs :
phyag rgya lnga 'chang rus pa'i rgyan drug mdzes :
zung 'jug bde chen zhabs gnyis yab la 'khril :
rtog med bde chen yab yum rol pa'i gar :
dri med rnam dag sku la phyag 'tshal bstod :
bla ma longs sku'i bstod pa ni :
hU~M:
skye med ngang nas longs spyod rdzogs pa'i sku :
bde gshegs yongs rdzogs phrin las 'dus pa'i dpal :
lhun grub rigs 'dus gtso la phyag 'tshal bstod :
hU~M:
dkar gsal mdangs ldan dri ma med pa'i sku :
nyon mongs zhi mdzad rdo rje dril bu bsnams :
rdo rje thod phreng rtsal la phyag 'tshal bstod :
oM:
sku yi rang bzhin smug nag brjid pa'i mdangs :
lhun gyis grub pa'i 'khor lo dril bu bsnams :
bud+d+ha thod phreng rtsal la phyag 'tshal bstod :
A:
'gag med bde chen pad ma rA ga'i mdog :
gsung gi dbang phyug pad+ma dril bu bsnams :
pad+ma thod phreng rtsal la phyag 'tshal bstod :
swA:
gser gyi mdog can yon tan rgyas pa'i sku :
yon tan rgyas mdzad rin chen dril bu bsnams :
rat+na thod phreng rtsal la phyag 'tshal bstod :
hA:
kun gyi bdag nyid sku mdog ljang ser mdzes :
phrin las rab rdzogs rgya gram dril bu bsnams :
karma thod phreng rtsal la phyag 'tshal bstod :
bla ma sprul sku'i bstod pa ni :
hU~M:
dus gsum bder gshegs rgyal ba'i sras chen po :
kun gyi bdag nyid rdo rje thod phreng rtsal :
zhal gcig phyag gnyis dkar la dmar ba'i mdangs :
sde snod gsum gyis brgyan pa'i chos gos gsol :
thams cad yongs rdzogs za 'og ber chen la :
lhun grub bde chen gser gyi ha ris can :
mi 'gyur snying po rdo rje'i ska rags bcing :
theg pa yongs rdzogs pad zhwa mthon mthing la :
ma rig mun sel thabs shes nyi zlas brgyan :
ye shes lnga ldan dar gyi cod pan 'phur :
sa bcu'i mgon po dbu skra sil bur bsil :
gzhon nu'i tshul mdzes gser gyi snyan cha 'khrol :
sku gsum 'chang ba nor bu'i mgul rgyan spras :
thabs shes 'gyur med rdo rje gsor bar mdzad :
chags dang rtog med b+han+d+ha bsnams pa'i tshul :
sku gsum mtshon phyir mi mgo skam gsher rlon :
dug gsum rtsad gcod kha T+wAM rtse gsum brgyan :
mdzes pa'i ngang tshul spyan gnyis zhi ma khro :
thugs rje'i rang bzhin zla ba rgyas pa'i zhal :
skyon gyis ma gos pad sdong mdzes pa'i steng :
mi 'gyur bde chen rdo rje'i skyil krung mdzad :
phrin las rnam bzhi mkha' 'gro'i 'khor gyis bskor :
sprul pa'i sku la mtshan dang dpe byad rdzogs :
kun 'dus thod phreng rtsal la phyag 'tshal bstod :
mtshan brgyad kyi bstod pa ni :
hrI:
ma chags skyon gyis ma gos pa'i :
pad+ma 'byung gnas sku la phyag 'tshal bstod :
yon tan thams cad rab rdzogs pa'i :
pad+ma sam b+ha'i sku la phyag 'tshal bstod :
shes bya kun la ma rmongs pa'i :
blo ldan mchog sred sku la phyag 'tshal bstod :
khams gsum srid gsum dbang sdud pa'i :
pad+ma rgyal po'i sku la phyag 'tshal bstod :
rmongs pa'i mun sel 'gro ba 'dul :
nyi ma 'od zer sku la phyag 'tshal bstod :
log 'dren bdud bzhi tshar gcod pa'i :
shAkya seng ge'i sku la phyag 'tshal bstod :
mu stegs dam sri 'dul mdzad pa'i :
seng ge sgra sgrog sku la phyag 'tshal bstod :
dregs pa dgra bgegs tshar gcod pa'i :
rdo rje gro lod sku la phyag 'tshal bstod :
snang ba ma 'gag thugs rje chen po'i sku :
rta mgrin dbang gi sku la :
skye med rnam dag chos dbyings dag pa'i klong :
rdo rje phag mo yum la phyag 'tshal bstod :
skye 'gag gnyis su med pa'i mkha' dbyings las :
thugs rje ma 'gag cir yang ston cing sprul :
dpa' bo mkha' 'gro'i tshogs la phyag 'tshal bstod :
dam tshig gi bshags pa bya ba ni :
hU~M:
bla ma rig 'dzin mkha' 'gro dgongs :
rang rig bla ma kun tu bzang :
ma rtogs gnyis 'dzin blos bzung ba :
dbyer med klong du bzod par gsol :
oM gu ru satwa sa ma ya :
sogs /
zhes yig brgya bzlas so :
de nas 'dzab la 'jug ste :
tshig gis gsal gdab 'di skad bskul :
hU~M:
gsang 'dus bla ma'i dkyil 'khor du :
pho brang mtha' dbus med pa yi :
bde chen 'od kyi gzhal yas su :
pad+ma stong ldan nyi zla'i steng :
rje btsun pad+ma thod phreng rtsal :
sku gsum sku lnga mtshan brgyad bcas :
mkha' 'gro sde bzhi shugs 'gro dang :
ging dang dpa' bo dpa' mo'i tshogs :
dam can bka' sdod srung mar bcas :
skye med chos sku'i klong yangs nas :
'gag med gsung gi sngags sgra sgrog :
dzapa? kyis sku gsum gnad nas bskul :
spros pas rgyal ba mchod pas mnyes :
bsdus pas dngos grub bdag la thim :
bsnyen sgrub mtha' ru ma phyin bar :
srog gi phyir yang mi gtong ngo :
rig pa hur phyung nyams rtogs spar :
bsnyen dus bla ma spyi bor bsgom :
gsol 'debs tshul du dzapa? 'di bzla :
oM AHhU~M badzra gu ru pad+ma sid+d+hi hU~M:
sgrub dus bla ma snying gar bsgom :
mchod bstod tshul du dzapa? 'di bzla :
oM AHhU~M badzra gu ru pad+ma thod phreng rtsal :
badzra sa ma ya dza :
sid+d+hi pha la hU~M A:
las sbyor bla ma rang gsal gdab :
phrin las sgrub pa'i tshul du bzla :
hrI ma ha ri ni sa ra tsa hri ya :
tsit+ta hring hring dzaHdza :
bdun 'bum nyi khri rtags dang sbyar :
skabs su drag po'i hU~M bsgrub bya :
gnad nas bskul zhing dngos grub blang ba ni :
hU~M:
bla ma yi dam mkha' 'gro dgongs :
dang po bsnyen cing bar du bsgrubs :
da lta bdag dang gnyis su med :
'dir 'dus rnal 'byor bdag cag gis :
dkyil 'khor gsum du bsnyen cing bsgrubs :
bsnyen sgrub las sbyor mtha' ru phyin :
deng sang skya rengs dang po shar :
rdo rje srin po'i nam langs nye :
dngos grub 'byung ba'i dus la bab :
rgyal ba thugs rje'i rang bzhin la :
gnad nas bskul brda mi 'tshal yang :
deng sang thugs dam gnad nas bskul :
gsang ba thugs kyi dpal be 'u nas :
sku gsung thugs kyi dngos grub stsol :
zhes pad kor bya zhing thal mo sbyar :
phyi nang 'chams shing dngos grub blang :
sa ma ya :
rgya rgya rgya :
de nas rjes kyi las khrid bcu bzhi las :
dang po thugs dam bskang ba ni :
spyan gzigs rdzas kyis sku la bskang :
bshags pa'i tshig gis gsung la bskang :
mtha' bral lta bas thugs la bskang :
mchod pas thun mong du bskang ba'o :
de la rnal 'byor pa rnams mchod pa'i rdzas su gyur tshad dang :
tshogs dang mar me bdud rtsi dang :
dril bu la sogs thogs la :
dkyil 'khor la 'chams stabs su bskor :
de ni 'dod yon rdzas kyis sku la bskang ba'o :
de nas bshags pa'i tshig gis gsung la bskang ba ni :
hU~M:
dur khrod gsang ba mchog gi dkyil 'khor du :
gsang ba'i dkyil 'khor gzhung bzhin bshams nas kyang :
sgrub rdzas gnyan po gzhung bzhin bkram lags na :
rdo rje slob dpon thugs dam bskang gyur cig :
yi dam lha tshogs thugs dam bskang gyur cig :
mkha' 'gro chos skyong thugs dam bskang gyur cig :
dam can srung ma'i thugs dam bskang gyur cig :
bla ma yi dam mkha' 'gro'i thugs dam bskang gyur nas :
rnal 'byor bdag gi g.yar dam sor stsol cig :
oM ru lu ru lu hU~M b+h+yo hU~M:
lta bas thugs la bskang ba ni :
kun gzhi ma bcos klong yangs nas :
rang rig rang gsal kun tu bzang :
gdod nas ma skyes kun bzang mo :
dbyer med bde ba chen po la :
bskang dang bshags bya bshags pa'i yul :
rnam dag spros bral chos kyi sku :
chos kyi sku la gnyis su med :
gnyis med rtogs pas thugs dam bskang :
mchod pas thun mong du bskang ba ni :
hU~M:
dam rdzas gtor chen bshams pa yang :
ma dang mkha' 'gro bsten phyir 'bul :
bdud rtsi sman mchod sbreng ba yang :
ma dang mkha' 'gro bsten phyir 'bul :
b+han+d+ha rak+tas bkang ba yang :
ma dang mkha' 'gro bsten phyir 'bul :
dur khrod rdzas mchog bkram pa yang :
ma dang mkha' 'gro bsten phyir 'bul :
rkang gling thod pa'i rnga sgra yang :
ma dang mkha' 'gro bsten phyir 'bul :
zhun chen snang gsal bltams pa yang :
ma dang mkha' 'gro bsten phyir 'bul :
mAM sa'i gsur dud btang ba yang :
ma dang mkha' 'gro bsten phyir 'bul :
rdo rje dri chu'i byug pa yang :
ma dang mkha' 'gro bsten phyir 'bul :
'dod yon ro mchog spungs pa yang :
ma dang mkha' 'gro bsten phyir 'bul :
thugs dam gnyan po bskangs nas kyang :
g.yar dam gnyan po sor stsol cig :
gu ru d+he wa d+hA ki nI ma hA pany+tsa :
ma hA ba liM ta :
ma hA rak+ta khA hi khA hi :
dgongs pas mchod pa ni :
hU~M:
dam rdzas rgyan gyi mchod pa 'di dag kun :
gnyis med mnyam pa'i ngang du 'bul lags na :
blang dor med pa'i tshul gyis bzhes nas kyang :
thim pa'i tshul gyis dgyes pa chen por rol :
de nas tshogs 'khor bya ba ni :
tshogs kyi yo byad 'tshogs tshad bshams la :
swa b+hA was sbyang :
dri chu dang bdud rtsi gtor la :
oM sarba dra byaM sho d+ha ni hU~M phaT:
ces bsang :
de nas spyan drang ba ni :
hU~M:
rje btsun pad+ma thod phreng rtsal :
dbang chen yab yum gtso dang 'khor :
mkha' 'gro dpa' bo ging dang bcas :
sku la sgrib sems mi mnga' yang :
'gro rnams bsod nams gsag pa'i phyir :
ye shes tshogs la gshegs su gsol :
dzaHhU~M baM ho :
sa ma ya satwaM:
de nas tshogs phrin gdab pa ni :
bla ma'i mdun du thal sbyar pus btsugs la :
ho dgongs su gsol lo :
spros pa med pa'i dbyings :
rang bzhin rnam par dag pa na :
o rgyan yab yum mkha' 'gro sde bzhi'i tshogs dang bcas pa :
dbang chen yab yum zhi khro'i lha tshogs :
dam can srung ma dang bcas pa :
'dir 'dus kyi rig 'dzin rdo rje slob dpon :
rnal 'byor pho mo'i tshogs rnams dgongs su gsol :
rgyal ba rgya mtsho'i tshogs khyed rnams kyi thugs dam bskang zhing rnal 'byor pa bdag gi g.yar dam stsol ba'i phyir :
tshogs 'khor gzhung bzhin du 'bul lags na :
thugs rjes dgongs te bzhes par ci gnang :
zhes zhu'o :
slob dpon gyis :
ho :
bla ma yang snying 'dus pa'i dkyil 'khor lha rnams dang :
rdo rje slob dpon rnal 'byor pho mo mched dang lcam dral rnams kyi thugs rjes yal bar mi dor ba'i phyir :
gsol bar gnang gis 'byor tshogs gzhung bzhin du drongs shig :
a la la ho :
de nas byin gyis brlab pa ni :
hU~M:
rang nyid lha yi thugs ka nas :
tshogs 'khor sbyang phyir yi ge spro :
raM las me byung dngos 'dzin bsreg :
yaM las rlung byung bag chags gtor :
khaM las chu byung gnyis 'dzin bkrus :
hU~M:
rang nyid lha yi thugs ka nas :
byin gyis brlab pa'i yi ge spro :
hU~M gis rnam par rtog pa sbyangs :
AHyis ye shes bdud rtsir bsgyur :
oM gyis 'dod yon snang srid khengs :
hrIHyis mthong snang lha tshogs dgyes :
de nas tshogs phud rim gsum spros te :
dang po mchod pa ni :
hU~M:
bde bar gshegs so bcom ldan 'das :
sangs rgyas kun gyi bdag nyid che :
bla ma yi dam mkha' 'gro la :
zhal zas tshogs kyi mchod pa 'bul :
sku gsung thugs kyi dngos grub stsol :
gu ru d+he wa d+hA ki nIHga Na tsakra pU tsa khA hi :
bar pa bshags pa ni /
hU~M:
sngon byung dus nas da lta'i bar :
ma rig bdag lus ngag sems kyis :
rtsa ba yan lag chag nyams sogs :
'dod yon tshogs kyi mchod pas bshags :
badzra sa ma ya shud+d+he a :
tha ma dgra gzugs phur pas gzir ba ni :
hU~M:
che mchog pad+ma thod phreng rtsal :
rngam drag gtum pa'i rang bzhin las :
yak+sha mi dbal skar ltar 'khrugs :
las kyi pho nyas stong gsum khengs :
g.yas pas rdo rje phur pa 'dril :
g.yon pas lcags kyu zhags pa 'dzin :
dgra bgegs sgrol ba'i dus la bab :
rdul phran bzhin du brlag par mdzod :
badzra gu ru pad+ma thod phreng rtsal :
nr-i tri sha trUM dgra bgegs 'byung po mA ra ya hU~M phaT:
bstab pa ni :
hU~M:
bla ma yi dam mkha' 'gro zhal phyes shig :
khams gsum yongs sgrol dgra bgegs zhal du bstab :
rngams byed hom khung yangs pa'i mgul du stims :
'khor 'das mnyam nyid ngang du mchod par bzhes :
gu ru d+he wa d+hA ki nI:
dgra bgegs kyi sha khrag rus pa la kha kha khA hi khA hi :
de nas rim par drangs te :
ho :
gzigs shig mdzes ldan dam pa'i chos :
'di la the tshom byar mi rung :
bram ze khyi dang gdol pa phag :
rang bzhin gcig tu dgongs te rol :
zhes pas drang bar bya'o :
de nas rdo rje slob dpon gyis pad+ma'i phyag rgya dang bcas pas 'di skad do :
a la la ho :
rin thang med la legs 'ong chos :
'dod chags dri ma rnam par dag :
gzung dang 'dzin pa kun spangs pa'i :
de bzhin nyid la bdag phyag 'tshal :
zhes pas lag tu bzhes te rol lo :
de bzhin du mched dang lcam dral la drang ngo :
de nas lhag ma rnams rim gyis bsdus te :
rdo rje slob dpon gyis kha chus bran :
lhag phud bsre ste :
hU~M:
dang po phud kyis mi mchod rgyu :
bla ma yi dam phud kyi bdag :
de nas lhag mas mi mchod rgyu :
'khor tshogs rgya mtsho lhag la dgyes :
tha ma gcig tu mi bsre rgyu :
chos nyid ye nas rgyu 'bras gcig :
lhag ma kha chus mi bran rgyu :
khyod dang nga gnyis dam tshig gcig :
hU~M:
dpal gyi bka' nyan tshogs kyi lhag sdud rnams :
dbang gi bka' nyan ma mo mkha' 'gro'i tshogs :
las rnams zhal gyis bzhes pa'i dam can rnams :
dpal gyi bka' sdod ci bgyis bka' nyan tshogs :
mkha' 'gro ging bcas lang ka'i tshogs dang bcas :
dur khrod bdag mo ma bdun sring bzhi dang :
'bar ma pho nya dbang phyug nyi shu brgyad :
dur khrod chas gsol 'jigs pa'i sgeg tshul can :
me tog chun 'phyangs dril bu'i ska rags can :
phyag na rat+na'i gzhong thogs gtor len ma :
lhag gtor 'di bzhes dpal gyi bka' lung bzhin :
rnal 'byor bcol ba'i phrin las grub par mdzod :
oM uts+tshiSh+Ta b+ha ling ta badzra a ti tra sha sa ma ya khA hi khA hi :
hU~M hrIHb+h+yo b+h+yo :
zhes pas btang ngo :
de nas thugs dam bskul ba ni :
hU~M:
ma g.yel ma 'phang rig 'dzin tshogs :
ma g.yel ma 'phang mkha' 'gro'i tshogs :
ma g.yel ma 'phang ging gi tshogs :
ma g.yel ma 'phang dpa' bo'i tshogs :
ma g.yel ma 'phang dpa' mo'i tshogs :
ma g.yel ma 'phang dam can tshogs :
rje btsun pad+ma thod phreng rtsal :
rang bzhin gnas nas sku skyod la :
mkha' 'gro'i tshogs dang gshegs su gsol :
ging gi tshogs dang gshegs su gsol :
dpa' bo'i tshogs dang gshegs su gsol :
dpa' mo'i tshogs dang gshegs su gsol :
dam can tshogs dang gshegs su gsol :
chos kyi dbyings nas sku skyod la :
rdo rje phag mos byin gyis rlobs :
dur khrod gnas nas sku skyod la :
rigs bzhi mkha' 'gros byin gyis rlobs :
nam mkha'i dbyings nas sku bskyod la :
rdo rje phra men byin gyis rlobs :
rgya mtsho'i gling nas sku skyod la :
gling bzhi mkha' 'gros byin gyis rlobs :
phyogs bzhi'i mtshams nas sku skyod la :
las byed mkha' 'gros byin gyis rlobs :
gangs dkar rtse nas sku skyod la :
rdo rje ging chen byin gyis rlobs :
gnas mchog 'di ru byin phob la :
sgrub mchog bdag la dbang zhig skur :
bgegs dang log 'dren bar chad sol :
mchog dang thun mong dngos grub stsol :
de nas thugs dam tha tshig gis gnad nas bskul ba ni :
hU~M:
yul gyi ming ni rnga yab gling :
zangs mdog dpal ri'i rtse mo ru :
pad+ma 'od kyi gzhal yas su :
gnas mchog dam pa nyams re dga':
gnas mchog nyams su mi dga' rgyu :
rje btsun pad+ma thod phreng dang :
ye shes mkha' 'gro mtsho rgyal gnyis :
skye shi med pa'i sku brnyes nas :
srin po rnams la dam chos ston :
mkha' 'gro rnam bzhi'i 'khor gyis bskor :
ging chen sde bzhi bran du khol :
lha srin sde brgyad pho nyar 'gyed :
gdong dmar srin po thabs kyis 'dul :
dbu la rin chen rgyan gyis brgyan :
rus pa'i rgyan cha khro lo lo :
sil snyan mang po si li li :
cod pan dar 'phyang pu ru ru :
rol mo mang po ti ri ri :
glu len gar byed khyugs se khyug :
khyed kyi rjes su bdag bsgrub phyir :
byin gyis brlab phyir gshegs su gsol :
gnas mchog 'di ru byin phob la :
sgrub mchog bdag la dbang zhig skur :
bgegs dang log 'dren bar chad sol :
mchog dang thun mong dngos grub stsol :
zhi rgyas dbang drag so so yi :
phrin las myur du khyed kyis sgrubs :
bsgral ba'i zhing bcu khyed kyis sgrol :
sangs rgyas bstan pa khyed kyis srungs :
dkon mchog dbu 'phang khyed kyis bstod :
rnal 'byor sku dgra khyed kyis thul :
lha 'dre mi gsum dbang du sdus :
'byung bzhi'i nad rnams khyed kyis sol :
dug lnga'i rnam rtog zhi bar mdzod :
de rjes gtor dbang bskur ba ni :
gtor ma bsnyen sgrub kyi dus na lha dang mchod rdzas su shes pa :
dbang gi dus rtsa ba gsum yongs rdzogs su shes pa :
rjes su rol dus su dngos grub tu shes pa dang gsum gyis rtsa gsum yongs rdzogs kyi gtor ma de dbang tshig gis bskur zhing 'di skad do :
hU~M:
gsang ba bla med rgyal ba'i dkyil 'khor du :
sku gsung thugs yon phrin las 'dus pa'i dpal :
dus gsum bla ma rnams dang gcig pa la :
dngos grub kun 'byung lha dang gnyis su med :
ma mo mkha' 'gro dbang du sdud pa'i phyir :
dam rdzas gtor chen mchog gi dngos grub zhu :
rje btsun bla ma pad+ma thod phreng rtsal :
'gyur med sku yi sgo phyes la :
'chi med tshe yi dngos grub stsol :
rnam dag gsung gi sgo phyes la :
tshangs dbyangs drug cu'i dngos grub stsol :
spros bral thugs kyi sgo phyes la :
phyag rgya chen po'i dngos grub stsol :
bum pa bzang dang dpag bsam nor bu'i tshul :
dgos 'dod yid bzhin 'grub pa'i dngos grub stsol :
'gyur med sku yi dngos grub stsol :
'gag med gsung gi dngos grub stsol :
'khrul med thugs kyi dngos grub stsol :
yon tan re skong dngos grub stsol :
phrin las 'gro 'dul dngos grub stsol :
'chi med tshe yi dngos grub stsol :
'dzad med nor gyi dngos grub stsol :
rgyud 'dzin srid kyi dngos grub stsol :
thun mong yid bzhin dngos grub stsol :
bla med mchog gi dngos grub stsol :
oM AHhU~M:
gu ru d+he wa d+hA ki nI:
kA ya wA ka tsit+ta sid+d+hi a b+hi Shiny+tsa A:
zhes pas dbang bzhi blang zhing gzhan la yang bskur ro :
de nas tshe 'gugs pa ni :
rgyas par sgrub chen du shes la :
bsdus pa bya na :
zan gyi tshe bum pad+ma 'dab bzhi dang :
tshe ril gyis bskor :
kha rgyan rtse la rdo rje nyi zla rta mgos mtshan pa'i nang du bdud rtsis bkang :
tshe chang la mar gyi ze kha bya :
tshe bum de nyid mi dmigs pa las :
tshe dpag med ji lta ba bzhin bskyed :
bla ma yi dam mkha' 'gro rnams kyis tshe bcud thams cad bsdus par bsam zhing :
oM badzra A yu dz+nyA na hU~M b+h+rU~M:
sid+d+hi pha la hU~M hrI:
zhes ci 'grub bzlas par bya'o :
de nas tshe yi mda' dar dmar po g.yab cing 'di skad do :
hU~M:
bcom ldan mgon po tshe dpag med :
sku mdog dmar po longs spyod rdzogs :
phyag na tshe yi bum pa bsnams :
gsang ba thugs kyi bum pa nas :
snying po thugs kyi A yu stsol :
bdag cag rdo rje'i tshe thob shog :
ces pas yang yang bskul :
de'i rjes su tshe dpag med kyi snying po bzlas shing dbang bskur :
dngos grub tu rol zhing tshe chang btung ngo :
de nas chad mdo bya ba ni :
gtor ma dpag :
rnga brdung :
dud 'bud :
rak+ta bran la 'di skad do :
b+h+yo :
sngon tshe 'das dus bskal pa dang po la :
'og min gnas mchog bde chen pho brang du :
bcom ldan dpal chen pad+ma he ru kas :
rta skad gsum bsgrags snang srid ma mo bsdus :
tha tshig gsum gyis dam la btags pa'i tshe :
phag mo la sogs mkha' 'gro bye ba brgyas :
so so'i gzugs mchog dam pa bstan nas kyang :
g.yar dam can la dngos grub stsol ba dang :
bka' yi gtor ma blang bar ma chad dam :
bcol ba'i phrin las bsgrub par ma chad dam :
rnal 'byor tshe srog bsring bar ma chad dam :
sngon tshe zhal bzhes dam la ma 'da' bar :
sha khrag dmar gyi gtor ma 'di bzhes la :
thugs dam rgyud bskul bcol ba'i phrin las mdzod :
b+h+yo :
de 'og bar gyi bskal pa dbus ma la :
brag dmar bsam yas ar+Ya pA gling du :
slob dpon chen po pad+ma 'byung gnas dang :
slob ma'i dwangs ma rje 'bangs grogs lnga yis :
dbang chen yongs rdzogs dkyil 'khor zhal phyes tshe :
dur khrod gnas pa'i mkha' 'gro sde brgyad dang :
dregs pa sde brgyad brtan ma bcu gnyis kyis :
so so'i gzugs mchog dam pa bstan nas kyang :
g.yar dam can la dngos grub stsol ba dang :
bka' yi gtor ma blang bar ma chad dam :
bcol ba'i phrin las bsgrub par ma chad dam :
rnal 'byor tshe srog bsring bar ma chad dam :
sngon tshe zhal bzhes dam la ma 'da' bar :
sha khrag dmar gyi gtor ma 'di bzhes la :
thugs dam rgyud bskul bcol ba'i phrin las mdzod :
b+h+yo :
de 'og bar gyi bskal pa tha ma la :
lho brag mkhar chu gnyan gyi dben gnas su :
slob dpon pad+ma mkhar chen mtsho rgyal dang :
nam mkha'i snying po lang gro lo tsA yis :
yang gsang bla ma'i dkyil 'khor zhal phyes tshe :
dbang phyug nyer brgyad mkha' 'gro sum cu gnyis :
ging dang lang ka brtan mar bcas pa yis :
so so'i gzugs mchog dam pa bstan nas kyang :
g.yar dam can la dngos grub stsol ba dang :
bka' yi gtor ma blang bar ma chad dam :
bcol ba'i phrin las bsgrub par ma chad dam :
rnal 'byor tshe srog bsring bar ma chad dam :
sngon tshe zhal bzhes dam la ma 'da' bar :
sha khrag dmar gyi gtor ma 'di bzhes la :
thugs dam rgyud bskul bcol ba'i phrin las mdzod :
b+h+yo :
de 'og lnga brgya dus kyi tha ma la :
rnga yab gling phran zangs mdog dpal ri'i rtser :
slob dpon chen po pad+ma thod phreng dang :
rig 'dzin sngags 'chang rat+na gling pa yis :
rtsa ba gsum gyi dkyil 'khor zhal phyes tshe :
bse lang mkha' 'gro bka' sdod sgrol ging bzhi :
gter srung dam can rgya mtshor bcas pa yis :
so so'i gzugs mchog dam pa bstan nas kyang :
g.yar dam can la dngos grub stsol ba dang :
bka' yi gtor ma blang bar ma chad dam :
bcol ba'i phrin las bsgrub par ma chad dam :
rnal 'byor tshe srog bsring bar ma chad dam :
sngon tshe zhal bzhes dam la ma 'da' bar :
sha khrag dmar gyi gtor ma 'di bzhes la :
thugs dam rgyud bskul bcol ba'i phrin las mdzod :
b+h+yo :
gdug pa'i dam nyams dgra dang bgegs :
bstan pa'i ru tra ma gtogs pa'i :
steng 'og phyogs mtshams gnas pa yi :
lha klu gzhi bdag sku bzur cig :
gtor zor dgra dang bgegs la 'phen :
kun kyang grogs mdzod dmag dpung skyed :
ces gtor ma bteg go :
de nas brtan ma skyong ba ni :
b+h+yo :
'jig rten bod khams skyong ba brtan ma'i tshogs :
bdag nyid chen mo rdo rje kun grags ma :
dpal ldan ha ri rdo rje g.ya' ma skyong :
gangs kyi g.yu bun rdo rje kun tu bzang :
'brog chen 'khor 'dul rdo rje bgegs kyi gtso :
bdud mo chen mo dbang chen khyed bzhi yang :
'dir gshegs bka' yi gtor ma 'di long la :
dam bcas bzhin du bcol ba'i phrin las mdzod :
sha med gangs dkar rdo rje g.yu sgron ma :
kha rag khyung btsun rdo rje dpal gyi yum :
gter chen mkha' lding rdo rje klu mo dang :
rma ri rab 'byams rdo rje drag mo rgyal :
gnod sbyin chen mo mthu chen khyed bzhi yang :
'dir gshegs bka' yi gtor ma 'di long la :
dam bcas bzhin du bcol ba'i phrin las mdzod :
kong btsun de mo rdo rje bod khams skyong :
btsan la rol pa'i rdo rje sman gcig ma :
g.yu yi dril bu rdo rje zi le ma :
sman btsun khug chos rdo rje g.yar mo bsil :
sman mo chen mo bzhin mdzes khyed bzhi yang :
'dir gshegs bka' yi gtor ma 'di long la :
dam bcas bzhin du bcol pa'i phrin las mdzod :
b+h+yo :
brtan ma skyong mdzad ma sring khyed rnams kyang :
dpon g.yog mang po sman phran 'bum dang bcas :
slob dpon chen po pad+ma 'byung gnas dang :
slob ma mthu chen rlangs chen dpal seng gis :
rnal 'byor tshogs kyi gral du bcug nas kyang :
ru dra bsgral ba'i zhing chen gdan la bzhag :
dbang bskur dbang rtags spyi bor cod pan btags :
dam tshig gnyan gyi bdud rtsi lce la bzhag :
dbang rtags rdo rje phur pa lag tu gtad :
gsang sngags 'chang ba'i bran du khas blangs nas :
ma 'ongs thar pa thob par lung yang bstan :
da rung khyed rnams 'jig rten ma 'das kyi :
'jig rten ma 'das bar du dam bcas bzhin :
'dir gshegs bka' yi gtor ma 'di long la :
dam bcas bzhin du bcol ba'i phrin las mdzod :
ma ma hring hring ba ling ta kha kha khA hi khA hi :
zhes brtan ma skyong zhing :
rjes la gtor gzhong bdud rtsis bshal la yang mchod do :
de nas rta bro ni :
gtor gzhong ri rab 'og tu dgra bgegs dgug gzhug drag tu byas te :
mched lcam rnams lu gu rgyud du sbrel te :
dang po glu bro'i lha tshogs spyan drang ba ni :
hU~M:
gsang 'dus bla ma'i dkyil 'khor du :
dgra bgegs dam sri bsgral ba'i phyir :
rta mgrin khro rgyal sprul par bcas :
mkha' 'gro'i tshogs dang bcas nas ni :
thabs dang shes rab 'brel ba'i las :
glu bro gar gyis thugs dam bskul :
rgyun chad med par rab brtan zhing :
bro ni 'bar ba'i phyag rgya yin :
rgyal ba stong dang mnyam par sbyor :
glu ni tshangs pa'i dbyangs kyis 'dren :
ma dang mkha' 'gro'i thugs dam bskul :
tshig ni don dam rtogs pa'i tshig :
'khor 'das gnyis su med par rtogs :
'di ni glu dang gar gyi brda :
dus gsum rgyal ba zhi khro bskul :
gar ni khyab gdal rig pa'i gar :
zhing khams phyogs bcur khyab par byed :
phyag rgya bsnol ba lu gu rgyud :
rtsa ba gsum gyi lha tshogs rnams :
sngon gyi thugs dam ji bzhin du :
glu bro gar la gshegs su gsol :
zhes bro bskor ro :
de nas bros mnan te :
hU~M:
gsang 'dus bla ma'i dkyil 'khor du :
bar chad dam sri 'dul ba'i lha :
dbang chen rngam pa'i sgra sgrog cing :
dpal gyi rta skad tse re re :
khro bo'i 'brug sgra ti ri ri :
rol pa'i rta bro chems se chems :
bdud dang dam sri rdul du rlog :
sngon gyi thugs dam bskang ba'i phyir :
kun tu bzang mo'i mkha' dbyings su :
khams gsum yongs sgrol chen po'i bro :
za byed pho nya'i dkyil 'khor du :
dug lnga rus pa'i phung po la :
gcan gzan chen po'i bro brdungs pas :
bdag tu lta ba'i zhe sdang bcom :
khrag 'thung chen po'i dkyil 'khor du :
rak+ta'i rgya mtsho 'khyil pa la :
ma tshogs mkha' 'gro'i bro brdungs pas :
kun tu zhen pa'i 'dod chags bcom :
rngam chen 'khrug pa'i dkyil 'khor du :
mAM sa sha chen spungs pa la :
sder chags 'dus pa'i bro brdungs pas :
rmongs pa'i gti mug ngo bo bcom :
gtum chen 'khrugs pa'i dkyil 'khor du :
dbang po yan lag rdzogs pa la :
gshog pa rdo rje'i bro brdungs pas :
kun tu rmongs pa'i phrag dog bcom :
'jigs byed chen po'i dkyil 'khor du :
dbus kyi khri rkang zlum po la :
rdo rje mchu yi bro brdungs pas :
bdag tu 'dzin pa'i nga rgyal bcom :
sku gsung thugs kyi dkyil 'khor du :
dug gsum 'joms pa'i bro brdungs pas :
sngon gyi dam tshig chen po bskang :
ma tshogs d+hA ki'i da la ru :
stan g+han sprul pa'i las byas pas :
khams gsum bsgral ba'i cho ga rdzogs :
phyag brnyan chen po'i da la ru :
bka' 'das bsgral ba'i las byas pas :
rU tra mnan pa'i cho ga rdzogs :
oM hrIHbadzra kro ta ha ya grI wa hu lu hu lu hU~M phaT:
oM laM:
hU~M laM:
suM laM:
satwaM b+ha ya nan :
dgra bgegs sarba sha truM satwaM b+ha ya nan :
zhes sa rim pa dgus g.yogs so :
dkyil 'khor mtha' nas rdo rjes bsdu zhing :
hU~M:
chos sku skye med stong pa'i ngang nyid las :
yang gsang bla ma'i dkyil 'khor 'ja' ltar shar :
'gro kun srid pa'i mtsho las rab bsgral nas :
skye med chos dbyings ngang du badzra mu :
zhes dang :
A li kA li :
yi ge brgya pa bzla'o :
rgyun spyod bya ba ni :
rdo rje dril bu thugs kar bsnol te :
hU~M:
snang stong zung 'jug bde chen lha yi sku :
sgo gsum dkyil 'khor gsum gyi ngang nyid las :
thugs rje'i rang bzhin gdul bya'i dpal du shar :
phrin las rnam bzhis 'gro ba'i don bya'o :
de nas smon lam btab ste :
na mo :
bdag gis bla ma bsgrubs la sogs :
dus gsum tshogs gnyis ci bsags pa'i :
'bras bu dus 'dir smin gyur cig :
yon tan ma lus yongs rdzogs nas :
phrin las gang brtsam myur 'grub cing :
bdag gzhan gnyis med sangs rgyas shog :
ces smon lam gzhan yang rgya cher btab bo :
de nas me tog 'thor zhing bkra shis brjod :
ho :
chos sku'i bkra shis mtha' yas 'od dpag med :
mi 'gyur rdo rje sku yi bkra shis shog :
longs sku'i bkra shis byams mgon thugs rje can :
'gag med tshangs dbyangs gsung gi bkra shis shog :
sprul sku'i bkra shis rig 'dzin thod phreng rtsal :
gdul bya dpal 'byor rgyas pa'i bkra shis shog :
gsang yum bkra shis mkha' 'gro mtsho rgyal ma :
bde stong rgyun chad med pa'i bkra shis shog :
gdams pa'i bkra shis yang gsang bla med chos :
gsang sngags bstan pa dar rgyas bkra shis shog :
rdo rje slob dpon sgrub pa'i mched dang lcam :
dus gsum 'du 'bral med pa'i bkra shis shog :
bsnyen sgrub mthar phyin 'di yi byin rlabs kyis :
'gro rnams bde chen zhing du skye ba dang :
ting 'dzin zas kyis rtag tu 'tsho byed cing :
thog ma'i rang bzhin sa la 'khod par shog :
ces rnal 'byor pa rnams kyis bkra shis brjod :
dga' ston bya zhing tshogs 'khor rol :
bkra shis pa'i glu dang bro la sogs pa yang bya'o :



rgya rgya rgya :
o rgyan gyi thugs sgrub yang snying 'dus pa'i las byang rin chen phreng ba zhes bya ba slob dpon pad+mas gsung bzhin du :
bdag 'dra nam mkha'i snying po yis :
gnyal smad dge ri'i brag phug tu :
yi ger bkod pa 'di yongs su rdzogs pa'o :
e ma bdag 'dra rig 'dzin pad+ma thod phreng gis :
kun gyi snying po bla ma'i thugs sgrub brtsams :
spel ba'i dus min ma 'ongs dus kyi phyir :
rje 'bangs grogs lngas bskul phyir bdag gis bshad :
dus kyi tha ma lnga bcu kha ral dus :
skal ldan las can gcig dang 'phrad nas kyang :
gsang sngags mi nub bstan pa'i sgron mer shog :




rgya rgya :
sa ma ya :
rgya rgya rgya :
gnyal smad dge ri gsang ba'i dbang phug nas //
rta yi lo la gu ru rata gling ngas //
gsang sngags mi nub bstan pa'i rgyal mtshan 'di //
bton nas shog ser ngos la zhal bshus so //
dge'o /
shu b+haM//

//
