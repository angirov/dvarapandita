@#//
bla ma'i thugs sgrub yid bzhin nor bu las /
rtsa ba'i dbang bskur 'bring po'i cho ga bklag chog tu bkod pa yid bzhin dpal 'bar zhes bya ba bzhugs so //
na mo gu ru pad+ma ma hA su kha rA dza ya /
gsang gsum zla gzhon yid mkhar gsal tsam gyis //
nyes pa'i gdung sel gang bsam bdud rtsi'i bcud //
bde blag 'jo ba bla ma bde ba che //
gtsug gi rgyan du bzhugs la byin gyis rlobs //
thugs sgrub yid bzhin nor bu yi //
dbang bskur 'bring po nang gses bcas //
gzhung dang bla ma'i zhal lung bzhin //
lag len khyer bde'i khrigs su bkod //
de la bod yul gter gyi yang snying /
dus dang mngon par 'tsham pas mtshan dang don du mthun pa thugs sgrub yid bzhin nor bu'i dbang bskur 'bring po'i sgo nas slob ma rjes su bzung ba la gsum /
gzugs brnyan gyi dkyil 'khor 'du bya ba /
ting nge 'dzin gyi dkyil 'khor sgrub cing mchod pa /
slob ma rjes bzung gi bya ba dngos so //
dang po ni /
rnam par dul ba'i gnas su rtsa ba gsum gyi rten bkram pa'i spyan sngar /
stegs bu'i dbus rdul tshon nam ras bris kyi dkyil 'khor mtshan nyid tshang ba dgram /
ma 'byor na 'bru dkar gyi tshom bu lha grangs bkod /
de'i lte bar many+dzi'i khar rnam bum /
gsang rdzas /
me long dri med la sin+d+hu ra'i thig le lnga tshom baM ha ri ni sas mtshan pa /
gu ru bde ba chen po'i sku 'bag rnams brtsegs pa dang /
mdun du gtor chen ri rab ma /
sku tsaka
/sngags phreng /
me long /
gzhan yang tshe'i 'brang rgyas /
tshe chang /
tshe ril /
tshe mda'/
mthar sman raka gtor tshogs nyer spyod dang /
slob dpon gyi mdun du las bum sogs /
gzhan yang 'og tu dgos pa'i yo byad thams cad 'du bya /
dar 'phan bla bre sogs kyi rgyan dgram /
dbang rdzas bsham pa dang /
dngos gzhi'i sgrub mchod kyi bar zhag gis chod na bdag nyid lha'i nga rgyal dang bcas cho ga rgyas bsdus gang rung gis byin dbab pa bcas bya'o //
gnyis pa ni /
las byang dgos 'dod kun 'byung gis gzhung bsrangs la
dzapa? khang phyes te bzlas pa ci 'grub bya /   bar 'dir 'og nas 'byung ba ltar dmigs pa gsal btab la tshe dzapa? bzla ba dang /
dzapa? khang bsdus rjes tshe 'gugs bskul ba bcas bgyis na'ang legs /
mchan /
skabs 'dir bum pa sgrub pa ni /
bdag mdun chos nyid 'od gsal gyi thig ler gcig pa las dbang bskur ba'i don du bum dkyil logs su gsal 'debs pa ste /
de 'ang /
bum pa b+h+rU~M las gzhal yas khang :
mtshan nyid thams cad yongs rdzogs dbus :
rig 'dzin bla ma'i lha tshogs rnams :
snang stong chu zla lta bur gsal :
gzungs thag 'dzin la /
rang gi thugs srog sngags phreng las :
'od zer mchod pa'i tshul du spros :
snyoms 'jug byang sems bdud rtsi yis :
bum pa yongs su gang bar gyur :
ces mos la bzlas pa ci 'grub bya /
mthar dag mdun bum gsum chabs cig tu dmigs te mchod bstod dang gsol 'debs bya /
bum par oM AHhU~M gis mchod yon phul la /
bum pa'i lha tshogs bde ba chen por rjes su chags pas rdo rje bdud rtsi'i rang bzhin du ltem gyis zhu bar gyur /
ces mos la dzapa? khang bsdu /
las bum nang du pad nyi'i steng :
hrIHlas dbang chen rta mgrin rgyal :
dmar nag thod dbyug me zhags 'dzin :
khro bo'i chas rdzogs me dbus rol :
thugs srog sngags kyi phreng ba las :
bdud rtsi'i rgyun byung bum pa gang :
dag byed rdo rje'i bdud rtsir gyur :
ces mos la /
oM ha ya grI ba hU~M phaT:
brgya rtsa brgyad bzlas mthar /
khro bo chen pos bgegs zlog cing las thams cad grub pa'i phrin las mdzad du gsol /
ces phrin las bcol /
de nas chos srung spyi dang bye brag gter srung klu btsan gyi gtor 'bul tshogs byin rlabs nas bsgral bstabs yan grub pa dang /
bdag 'jug rgyas par blang ba'am rig pa'i me tog dor ba tsam gyis bdag nyid 'jug pa dang slob ma 'jug par gnang ba nod pa rnams bya'o //
gsum pa ni /
gzhung las /
mchog gi dbang bzhi khyad par sku 'bag dang :
sku gsung thugs dang yongs rdzogs gtor dbang sbyin :
bsdu na mchog dbang lnga dang gtor dbang bskur :
zhes dang /
bla ma'i phyag bzhes kyis kha bskang ba bcas nang gses gsum du 'gyur te /
stod las byang chub sgrub pa'i dbang bzhi yongs rdzogs kyi rjes su sku gsung thugs yongs rdzogs gtor dbang dang bcas pa'i dbang sbrel ba rgyas pa dang /
lta ba dang sgom pa'i dbang so sor bgrangs pa'i mchog dbang lnga ste dbang bzhi yongs rdzogs mtha' rten gyi tshul du gtor dbang sbrel ba 'bring po dang /
sku gsung thugs yongs rdzogs gtor ma'i dbang bskur ba bsdus pa /
kun gyi mtha' rgyas bkra shis tshe'i dbang bskur ba ste bzhi'o //
de la dang po dbang bskur rgyas pa'i tshul shes na gzhan dag zhar las rtogs par 'gyur bas de'i tshul 'chad pa la gnyis /
'jug pa dang dbang dngos so //
dang po la /
sdom ni /
khrus bya bgegs srung maN+Dal 'bul //
chas 'jug gsol gdab gnang ba sbyin //
rgyud sbyong sdom bzung dam la bzhag
/dbab cing rigs brtag gdong g.yogs dgrol //
mthong ba bstan dang bcu gsum mo //
zhes pa ltar las /
dang po ni /
slob ma rnams phyi rol du las bum gyi chu dang /
ji ltar bltams pa sogs brjod la khrus bya /
gnyis pa ni /
nang du 'ongs pa na bgegs gtor bshams la /
las byang ltar /
rang nyid dbang chen sku ru gsal :
zhes pa nas byin rlabs 'gugs bsngo bskrad pa rnams brjod cing gu gul yungs thun gyis gzir la /
hU~M:
bdag nyid dpal gyi sogs brjod la srung 'khor brtan por bsgom /
gsum pa ni /
me tog bkye bsdu byas la /
sems bskyed gsal gdab /
gang gsan par bya ba'i chos mdo rgyud gsar rnying gi ring lugs mtha' yas pa las /
'dir gsang sngags rnying ma zab mo gter gyi bka' srol rnams kyi snying po'i mthar thug lam zab bla ma sgrub pa'i skor yin zhing /
de'ang phyogs bcu dus gsum gyi rgyal ba sras dang bcas pa rnams kyi thugs rje mthu stobs phrin las gcig tu bsdus pa /
o rgyan gyi slob dpon bde ba chen po pad+ma saM b+ha ba la bod yul las can rje 'bangs so sos gsol ba btab pa'i ngor /
gu ru nyid bde gshegs rtsa gsum kun 'dus su sgrub pa'i thabs tshul mtha' yas pa gsungs shing phyi rabs gdul bya'i don du gter du sbas /
las can gyi skyes bu rnams kyis rim par spyod cing 'gro ba'i don mdzad pa las /
'dir ni lha sras mu khri btsad po sogs rje 'bangs yongs la 'bral kha'i zhal chems kyi tshul du gdams pa gsol 'debs bsam pa lhun grub yid bzhin nor bu lta bu'i man ngag bcu gsum bskyed rdzogs kyi rim pas nyams su len pa'i thabs sngon med ngo mtshar rmad du byung ba'i chos skor te /
de'ang rtsa ba rdo rje'i gsung las /
zab brgya'i mthar thug thugs sgrub bye ba'i bcud :
brag ri rin chen 'bar ba'i mgul du sbos :
legs par rgyas thob bka' yi tha ram sdoms :
nam zhig pad+ma bdag gi thugs kyi sras :
mnga' bdag skye mtha' zhig gis rkyen byas nas :
lha sras rnam 'phrul mchog gi ming can gyis :
yid bzhin rin chen mchog 'di rnyed 'gyur te :
yab sras mched bcas lhan cig 'dzoms nas kyang :
rten 'brel zab mo'i rkyen gyis gtan la 'beb :
bod 'bangs sdug bsngal thams cad sel ba dang :
las can mang pos dngos grub mchog rnyed 'gyur :
zhes gsungs pa ltar paN chen bi ma la mi tra dang 'jam dpal khri srong lde'u btsan zung du 'jug pa'i ye shes sgyu 'phrul drwa ba'i rang gzugs 'jam dbyangs mkhyen brtse'i dbang po rdo rje gzi brjid rtsal la snga rjes du mar dbyings phyug ye shes d+hA kis lung bstan cing gzigs snang gis nges pa 'khrungs pa ltar /
lha sras 'bring po dam 'dzin chos kyi blo gros kyi yang srid sprul pa'i gter chen o rgyan mchog gyur gling pa la gsung gis rjes su bskul pa nyid kha byang gi tshul du gyur te /
gter chen nyid la'ang lung bstan dang gsal snang khyad par can gyis mtshams sbyar nas /
mdo khams rtsi ske'i chu bo 'dus pa'i nor bu spun gsum gyi brag ri nas sku tshab dngos grub dpal 'bar dang lhan cig spyan drangs te sprul pa'i rig 'dzin rnam pa gnyis zhal rgyas kyis gtan la phab /
phan tshun thugs yid lhag par ches pas tshad ma gsum dang dngos stobs kyi rigs pas grub pa'i zab chos khyad par du 'phags pa /
thugs sgrub yid bzhin nor bu la smin grol gyi gdams skor gnyis su bzhugs pa las /
smin byed dbang bskur bgyi ba skabs su babs pa yin /
de la'ang rgyas pa stod las smad las kyi tshul du bskur ba /
'bring po stod las dngos gzhi'i tshul du bskur ba /
bsdus pa byin rlabs gtor ma'i dbang bskur ba rnams su yod pa las skabs 'dir dbang bskur 'bring po nyid bsgrub pa yin /
de la'ang nang gses su cung zad rgyas pa dang /
'bring po dang /
cung zad bsdus pa'i tshul gsum mchis pa las /
da lam rgyas pa'i cho ga de bsgrub pa la slob dpon gyis bgyi bar 'os pa rnams gzhung dang bla ma brgyud pa'i phyag bzhes ltar legs par bgyis grub pa lags /
da khyed rang slob ma rnams kyi bgyid 'os su gyur pa 'jug pa'i chos rnams zhu ba'i yon du dmigs te maN+Dal zhig 'bul bar zhu /
zhes mtshams sbyar la maN+Dal 'bul du gzhug
/bzhi pa ni /
ma rig pa'i sgrib g.yogs kyis rig pa ye shes kyi mthong ba bsgribs par mtshon pa'i phyir mig dar 'ching bar zhu /
oM AHhU~M:
zhes mig dar bcing /
dkyil 'khor gyi lha dang mjal ba'i phyag rten du dpa' bo 'bru lnga las skyes pa'i me tog phyag tu thogs par mos shig
/A khaM bI ra hU~M puSh+pe badzra sa ma ya satwaM:
zhes sbyin /
lnga pa ni /
snyim pa me tog dang bcas te thal mo sbyor la gsol ba 'debs pa 'di'i rjes zlos lan gsum mdzod /
'dren pa sangs rgyas kun gyi gtso :
skyob pa bla med thugs rje can :
rig 'dzin 'dus pa'i tshogs kyi mchog :
bde gshegs bla ma dgongs su gsol :
ma hA gu ru thod phreng rtsal :
bde chen rgyal po'i bdag nyid dang :
dbyer med bdag gis khyod 'tshal bas :
dbang bskur ma lus bstsal du gsol :
lan gsum /
drug pa ni /
de ltar gsol ba btab pas thugs rje yul la 'jug pa'i skabs phyed de gnang ba bstsal zhing spro ba skyed pa ni 'di la gsan 'tshal /
slob dpon dkyil 'khor gyi gtso bo'i nga rgyal gyis rdo rje gdengs shing /
bu khyod skal pa shin tu bzang :
bde gshegs kun gtso bla ma yi :
dkyil 'khor chen por 'jug pa dang :
dbang dang ldan par byed pa ni :
bsod nams tshogs chen bsags las byung :
khyad par lha dang dkyil 'khor rnams :
gzhan du blta bar mi bgyid cing :
bla ma'i sku gsung thugs rdo rje'i :
ye shes tshul bzhin mchod pa ni :
bde gshegs kun gyis yongs su bsngags :
de phyir bdag nyid dkyil 'khor gtso :
mthong nas bka' bzhin bsgrub pa na :
bu khyod bsam pa de yis 'grub :
dga' dang spro ba skyed par gyis :
zhes bsgo
/bdun pa ni /
de nas sangs rgyas pa'i theg pa mtha' dag gi lam gyi gzhi rten skyabs su 'gro ba'i sdom pa bzung ba la 'dun pa 'di bzhin du mdzod /
mchog gsum rtsa gsum dam can srung ma'i tshogs dang bcas pa mkha' khyab kyi 'khor lor bzhugs pa thams cad yid bzhin nor bu bla ma'i dkyil 'khor chen por rdzogs shing /
de'ang rdo rje slob dpon gyi gsang ba gsum dang tha mi dad par shes pa la skyabs kyi mchog tu bzung nas /
bdag gzhan 'gro ba mtha' dag byang chub ma thob kyi bar du snying thag pa nas skyabs su mchi'o snyam pa'i blos 'di'i rjes zlos mdzod /
na mo :
bla ma bde gshegs sogs las byang ltar lan gsum /
theg pa chen po'i lam gyi rmang rdo byang chub mchog tu sems bskyed pa la 'dun pa 'di bzhin du mdzod cig
/mkha' khyab kyi pha ma sems can thams cad kyi don du /
rigs kun 'dus pa bla ma'i dkyil 'khor du zhugs shing lam rim pa gnyis la slob nas gang 'dul phrin las rnam bzhis 'khor ba dong nas sprugs pa'i 'gro don la brtson par bgyi'o snyam pa'i blos 'di'i rjes zlos /
sems bskyed 'gro ba sogs lan gsum /
skyabs yul bla ma'i dkyil 'khor gyi spyan sngar /
rgyud yongs su dag cing tshogs gnyis bde blag tu rdzogs par byed pa yan lag bcu pa tshig gi rjes su don dran pas 'di'i rjes zlos /
bla ma yi dam mkha' 'gro gshegs :
sogs rjes zlos byar gzhug
/brgyad pa ni /
sangs rgyas pa'i theg par 'jug pa la rgyud sdom pa dang ldan par dgos pas /
de'i slad du rigs kun khyab bdag bla ma'i dkyil 'khor gyi spyan sngar /
so so thar pa'i sdom pa /
byang chub sems dpa'i bslab pa /
rig 'dzin sngags kyi dam tshig mtha' dag ngo bo gnas 'gyur ba'i tshul gyis rim par blang /
yon tan yar ldan gyi tshul gyis gcig char bsrung /
dus skabs dgos pa tha dad dang bstun te spyad cing bslab par bgyi'o snyam pas 'di'i rjes zlos /
o rgyan gdung 'dzin rgyal ba'i sras :
rdo rje slob dpon dgongs su gsol :
bdag gis deng bzung byang chub bar :
so so thar dang byang chub sems :
rig 'dzin nang gi dam tshig rnams :
yang dag nyid du bzung byas te :
srog gi phyir yang mi gtang na :
bdag la byin gyis brlab tu gsol :
lan gsum /
dgu pa ni /
mgon po bde ba chen po nas bar ma chad pa'i dam tshig bdud rtsi'i chu nan 'di rdo rje'i lce la brgyud nas snying dbus ye shes sems dpa'i tshul du bzhugs te /
dam tshig bsrungs na byin gyis rlob cing ma bsrung na rdo rje gnod sbyin du khros nas bka'i chad pa 'beb par 'gyur bas de'i don nges par gyis shig
/dam chu sbyin la /
hU~M:
sngags kyi rtsa ba dam tshig ste :
bsrungs na dngos grub rnam gnyis thob :
ma bsrung tshe 'dir dmyal bar 'gro :
dam srungs rdo rje'i chu 'thungs shig :
ces gdams pa la /
deng phyin chad dam tshig tshul bzhin du bsrung snyam pas rdo rje'i bro bor ba 'di'i rjes zlos /
badzra sa ma ya i daM na ra kan :
zhes brjod du gzhug
/bcu pa ni /
de nas dbang gi gzhi 'god cing ye shes pa dbab pa la /
khyed rang rnams lus drang por bsrang /
ngag srog rtsol kha sbyor du chings /
yid tshogs drug gi yul la skad cig kyang ma yengs par sgo gsum gyi gnad gcun te dmigs pa 'di bzhin du mdzod cig
/slob dpon gyi thugs ka nas 'od zer 'phros /
khyed rang gi gdos bcas phung khams kyis mtshon pa'i ma dag pa'i snang ba thams cad mi dmigs te stong par sbyangs /
stong pa'i ngang las sa phyogs pad+mo bde ba can gyi bkod pa phun sum tshogs pas spras pa'i dbus su rab tu rgyas pa'i chu skyes dang nyi zla'i dkyil 'khor gyi gdan la /
khyed rang rnams skad cig gis dkyil 'khor kun gyi khyab bdag ma hA gu ru bde ba chen po pad+ma saM b+ha ba sku mdog dkar la dmar ba'i mdangs can mtshan dpe'i gzi byin 'bar zhing ye shes kyi 'od lnga 'phro ba /
zhal gcig zhi zhing 'dzum pa /
phyag gnyis mnyam gzhag gi steng du ka pA la bdud rtsis gang ba'i rba rlabs baM yig dkar por 'khyil ba 'dzin pa /
dbu la brjid ldan she'u'i snyan zhu dang /
sku la gsang gos phod ka chos gos za 'og gi ber chen gsol ba /
zhabs rdo rje'i skyil mo krung gis 'ja' zer thig le'i klong na bzhugs pa /
sku yis zhing khams yongs la khyab cing dkyil 'khor rab 'byams sku la rdzogs pa rigs kun gyi khyab bdag chen por gsal ba'i gnas gsum du sku gsung thugs rdo rje'i rang bzhin oM dkar AHdmar hU~M mthing gas mtshan par gsal thob cig
/slob dpon yang dkyil 'khor mnga' bdag gu ru bde ba chen por gsal ba la mos gus drag tu bskyed pas /
bla ma'i thugs ka nas rdo rje'i ye shes 'gugs pa'i 'od zer lcags kyu'i rdul phran grangs med pa shar gyis 'phros chos dbyings rgyas par gang ba'i sangs rgyas kyi zhing rab 'byams rnams dang /
khyad par lho nub pad+ma 'od kyi gzhal yas khang chen por sgyu 'phrul bkod pa'i rol mo bsam gyis mi khyab par snang ba'i bla ma sku gsum gyi lha tshogs rnams la phog thugs dam chen po'i dgongs pa bskul /
thugs rje chen po'i rtsal bskyed de skad cig gis nam mkha'i khyon gang bar spyan drangs nas /
khyed rang rnams la sib sib thim pas rgyud byin gyis brlabs pa'i nges shes skyed cig
/ye shes 'beb pa'i rdzas sbyor gyi dud pa bdug
/thod rnga sogs rol mo'i sgra dang dbyangs bcas las byang ltar /
hU~M hrI:
sngon tshe dzam gling 'di dag gi :
sogs spyan 'dren dang sngags drag tu bzlas la dbab /
de ltar dbab pa'i ye shes kyi rgyun khyed rang rnams kyi gnyug ma'i sgo gsum la byang chub ma thob kyi bar du brtan par byas par mos shig
/rdo rje spyi bor rgya gram du bzhag ste /
tiSh+Tha badzra :
zhes brtan par bya'o //
bcu gcig pa ni /
'di na gu ru yid bzhin nor bu'i dkyil 'khor rnams mngon sum du bzhugs pa la /
khyed rang rnams la sngar byin pa'i me tog de nyid /
ngo bo ye shes gcig las gtso 'khor gyi rnam par shar ba la bzang ngan gyi bye brag ma mchis kyang /
rnam pa rang rang gi tshe rabs sngon nas 'brel ba'i rigs kyi lha gang yin pa la phog par shog cig snyam pa'i 'dun pa dang bcas tshig 'di'i rjes zlos mdzod la ltos pa med par 'dor bar zhu /
ho :
tshe rabs 'brel ba'i rigs kyi lhar :
ye shes rig pa'i me tog 'bul :
sngon nas las 'phro gang yod pa'i :
lhag pa'i lha der 'bab par shog :
badzra puSh+pe sa ma ya ho :
zhes dkyil 'khor dngos sam /
tshom bu'i maN+Dal du 'dor du gzhug
/me tog gi phreng ba de nyid dbang rtags cod pan gyi tshul du slar spyi bor bcings pas sku gsung thugs kyi dngos grub thob par mos shig
/me tog mgor bzhag la /
ho :
sngon tshe gong nas bsnyen pa'i lhas :
sku gsung thugs kyi dngos grub ni :
de ring khyod la dbab pa yis :
rigs kyi sras su 'gyur bar shog :
puSh+pe sid+d+hi sa ma ya satwaM:
bcu gnyis pa ni /
glo bur ma rig 'khrul pa'i sgrib g.yogs mtha' dag mig dar dang lhan cig tu bsal bar mos shig
/gser gyi thur ma thogs la /
ho :
rang byung 'od gsal snying po la :
glo bur 'khrul pa'i sgrib g.yogs kun :
rig pa ye shes thur mas dbye :
rdo rje'i dkyil 'khor mngon gyur shog :
dz+nyA na tsak+Shu pra be sha ya phaT:
ces pas mig dar bsal /
bcu gsum pa ni /
de ltar ye shes kyi mig gsar du thob pa la mthong ba bstan pa ni /
rdo rje'i thur mas mtshon te /
de'ang rdo rje slob dpon gyi gsang gsum gdod nas rang byung lhun grub kyi dkyil 'khor du bzhugs pa dang /
mdun gyi rdul tshon nam ras bris rang snang dbyer med gu ru yid bzhin nor bu'i dkyil 'khor mngon sum du gsal bar bzhugs pa ni gzugs brnyan mtshan ma'i dkyil 'khor 'dis mtshon pa yin te /
de'ang 'byung bzhi ri rab dang bcas pa'i steng du mi phyed rdo rje srung ba'i gur khang chen po'i dbus su /
'og min pad+ma drwa ba'i gzhal med khang rgyan dang mtshan nyid yongs su rdzogs pa'i nang /
bla ma sku lnga mtshan brgyad gang 'dul der snang du rnam par 'phrul pa'i rig 'dzin rtsal 'chang bcu gsum so so'i 'khor dang bcas pa /
kun gyi spyi bor khyab bdag ma hA gu ru bde ba chen po /
sgo bzhir bdud 'dul khro rgyal rnam bzhi /
gzhan yang rtsa gsum rgyal ba sras dang bcas pa /
phyag brnyan pho nya'i tshogs sprin ltar 'thibs shing /
thams cad kyang 'ja' 'od thig le zer thag gi dbus na ye shes kyi gzi byin phyogs med du 'bar ba /
'jigs dang sdug bsngal thams cad las skyob cing 'dod rgu'i dngos grub yid bzhin du stsol ba'i skur snang ba ste /
rten dang brten par bcas pa'i dkyil 'khor pa de rnams kyang rang gi sems nyid kyi rang rtsal so sor snang ba yin pas /
gdod nas rang la rang chas su bzhugs pa'i rang bzhin lhun grub kyi dkyil 'khor nyid gzugs brnyan gyi dkyil 'khor 'dis mtshon te mngon sum du mjal bar gyur pa'i mos pa mdzod /
ces brda sprad cing bstan no //
gnyis pa dbang dngos la brgyad /
bum dbang /
gsang dbang /
sher ye /
dbang bzhi pa /
sku
/gsung /
thugs /
yongs rdzogs gtor ma'i dbang bskur ba'o //
dang po ni /
de nas dbang gi dngos gzhi zhu bar skabs phyed pa'i slad du maN+Dal 'bul bar zhu /
zhes 'bul du gzhug
/bla ma dang dkyil 'khor gyi gtso bo dbyer med pa la mi phyed dad pa'i gdung shugs drag pos gsol ba 'debs pa 'di'i rjes zlos /
byang chub rdo rjes rgyal ba lngar :
dgongs shing ji ltar bstsal pa bzhin :
ye shes dbang bskur bdud rtsi'i chus :
bdag rgyud smin par mdzad du gsol :
ces gsol ba gdab /
de ltar gsol ba gdab pa sngon du song nas spyan dmigs 'di bzhin du mdzod /
slob dpon gyi thugs ka nas 'od zer 'phros pas chos kyi dbyings dang nam mkha'i mthas gtugs pa'i zhing khams kun na gshegs shing bzhugs la 'byon par 'gyur ba'i dus gsum gyi bde bar gshegs pa rtsa gsum dkyil 'khor rab 'byams kyi lha tshogs thams cad mdun gyi nam mkhar badzra sa   mA dzaHsa bkra lam gyis sad par bsams la /
oM AHhU~M badzra gu ru d+he ba d+hA ki nI sa pa ri bA ra ar+g+haM pA d+yaM puSh+pe d+hU pe A lo ke gan+d+he nai bid+ya shab+da pra tIts+tsha swA hA:
hU~M hrI:
ma bcos ka dag chos sku'i ngang nyid las :
bde chen lhun grub 'od gsal longs spyod rdzogs :
thugs rje'i rig rtsal sgyu 'phrul drwa ba'i gar :
sku gsum bla ma'i tshogs la phyag 'tshal bstod :
ces mchod cing bstod /
rdo rje can gyis sangs rgyas la //
'gro ba skyob pa'i ched du dbang //
yon tan 'byung gnas ji ltar bstsal //
de ltar 'di la bstsal du gsol //
zhes gsol ba btab pas /
nam mkhar bzhugs pa'i lha rnams dbang gi bya ba la dgyes shing me tog gi char 'beb pa dang bcas rgyal bar bya ba'i slad du bkra shis pa'i tshigs su bcad pas dbugs dbyung bar mos shig
/oM:
dge legs kun gyi 'byung gnas rdzogs sangs rgyas :
nyon mongs gdung sel bdud rtsi dam pa'i chos :
bsod nams zhing mchog rgyal sras 'phags pa'i tshogs :
bla med dkon mchog gsum gyi bkra shis shog :
ces rol mo sgrog cing me tog 'thor /
nam mkhar bzhugs pa'i dbang gi lha dang slob dpon lhan gcig pas bkra shis pa'i rnam pa du ma dang ldan pas rin po che'i bum pa byang chub sems kyi bdud rtsis gang bas dbang bskur bar bsams la /
hU~M hrI:
bkra shis 'od gsal snying po byang chub sems :
rtsa gsum dkyil 'khor lha tshogs bzhugs pa'i gnas :
bum pa bzang po rtag tu dpal gnas shing :
yon tan brgya phrag brgyad kyis legs par brgyan :
ye shes dpag tu med pa'i bcud kyis gtams :
rgyal ba rnams kyi bum pa'i dbang bskur bas :
snod bcud tha mal 'khrul snang kun sbyangs te :
snang ba lha ru 'char ba'i dbang thob shog :
rtsa sngags mthar /
kA ya a b+hi Shiny+tsa oM:
zhes rnam rgyal bum pa spyi bor bzhag la bum chu gtigs /
bum pa'i chus lus thams cad gang /
las dang nyon mongs pa'i dri ma dag
/chu'i lhag ma yar lud pa las rigs kyi bdag po 'od dpag tu med pas dbur brgyan par gyur /
de ltar na brda bum pas dbang bskur pa la brten nas /
don phyi snod gzhal yas khang /
nang bcud dkyil 'khor gyi 'khor lo /
rgyud phung khams skye mched gdan gsum tshang ba'i lha tshogs su gdod nas yin pa la yin par ngo shes pas gsal brtan dag gsum gyi ting nge 'dzin bskyang bar zhu /
zhes brda don ngo sprad /
de ltar na phyi bskyed pa rdul tshon nam ras bris kyi dkyil 'khor du bum pa'i dbang thob /
lus kyi dri ma dag
/lam bskyed rim bsgom pa la dbang /
ji ltar snang ba thams cad lha'i 'khor lor 'char ba'i ye shes mngon du byas /
'bras bu sku rdo rje sprul pa'i sku thob pa'i skal pa can du byas pa la shis pa brjod pa'i tshig gis kyang mnga' gsol bas brtan par byas pa'i mos pa mdzod /
ma hA gu ru bde ba chen po ni :
rang bzhin rtsa gsum rgyal ba'i dbyings su gcig :
thugs rje thabs kyi phyag rgya cir yang snang :
'chi med rdo rje'i sku yi bkra shis shog :
gnyis pa ni /
nam mkhar bzhugs pa'i lha rnams rang snang gi shes rab ma dang rjes su chags pa'i sbyor bas snyoms par zhugs pa'i kun+da byang chub kyi sems lhan cig skyes pa'i rten du gyur pa /
d+hU ti'i nang brgyud rdo rje'i lam nas yum gyi pad+mar 'khyil ba de nyid thod pa'i bdud rtsi dang ro gcig tu 'dres pas dbang bskur ba la shis pa brjod par mos shig
/byin rlabs mkha' la sprin 'khrigs bla ma rje :
dngos grub char 'beb yi dam zhi dang khro :
dgos 'dod 'bras bu smin mdzad mkha' 'gro'i tshogs :
rtsa gsum dkyil 'khor lha yi bkra shis shog :
thod pa'i bdud rtsi thogs la /
dbang lha rnams kyis byang chub sems kyi bdud rtsi de nyid khyed rang rnams kyi lce la bzhag par mos shig
/hU~M:
chos kyi dbyings kyi b+han+d+ha yangs pa ru :
bde chen ye shes rgyal kun sbyor ba'i bcud :
dkar la dri med thugs rje'i dmar mdangs can :
rgyal ba'i dbang gi mthar thug byang chub sems :
deng 'dir skal ldan ngag la sbyin pa yis :
phung po sngags rlung thig le'i dngos 'dzin kun :
dag pa bde chen lha dang lha mor gyur :
sgra skad gsung du 'char ba'i dbang thob shog :
rtsa sngags mthar /
wA ka a b+hi Shiny+tsa A:
zhes brjod cing thod pa mgrin par bzhag
/bdud rtsi myang du bcug pas /
mgrin pa nas thig le 'phel bas rtsa thams cad gang /
dug gsum gyi rtog pa 'gag
/zhu bde lhan skyes kyi ye shes nyams su myong ba ni gsang dbang gi ye shes te /
de'i ngo bo gsal stong rnam par mi rtog pa'i ngang du dar gcig mnyam par 'jog 'tshal /
zhes nyams bskyang du gzhug
/de ltar kun rdzob byang chub sems kyi dkyil 'khor du gsang ba'i dbang thob /
ngag gi dri ma dag
/lam srog rtsol gyi gnad la brten te gtum mo bsgom pa la dbang /
sgyu ma chu zla lta bur bdag byin gyis brlab pa'i ye shes mngon du byas /
'bras bu gsung rdo rje longs spyod rdzogs pa'i sku thob pa'i skal pa can du byas pa la shis pa brjod pa'i tshig gis kyang mnga' gsol bas brtan par byas pa'i mos pa mdzod /
ma hA gu ru bde ba chen po ni :
rang bzhin rtsa gsum rgyal ba'i dbyings su gcig :
thugs rje thabs kyi phyag rgya cir yang snang :
'chi med rdo rje'i gsung gi bkra shis shog :
gsum pa ni /
rig tsag gi gzugs brnyan me long du 'char ba bstan la /
mtshan nyid thams cad yongs su rdzogs pa'i phyag rgya ma rgyan gyis brgyan pa'i gzugs brnyan me long du 'char ba 'dis mtshon nas /
phyag rgya'i 'dod yon las byung ba'i bde ba mtha' dag sgyu ma lta bur shes par bya ba sngon du 'gro bas /
sin+d+hur yi dkyil 'khor du bzhugs pa'i lha tshogs rnams kyi ye shes phyag rgya'i lus la thim pas /
de nyid rdo rje rnal 'byor ma dpral bar rang byung gi li khris dga' ba 'khyil ba bkod par gyur pa khyed rang rnams kyi lag tu gtad pa la /
dbang gi lha rnams shis pa brjod par mos shig
/ma bcos spros med 'od gsal chos kyi dbyings :
bde chen ye shes rigs lnga'i sprin phung 'phro :
gang 'dul 'gro ba'i don mdzad thugs rje'i gter :
sku gsum lha tshogs rnams kyi bkra shis shog :
'di ltar las kyi phyag rgya dngos kyi reg bya la brten /
rang lus lha skur bsgom pa chos kyi phyag rgya /
de las bde drod mi rtog pa'i gtum mo 'bar ba dam tshig gi phyag rgya ni sin+d+hu ra'i dkyil 'khor gyis mtshon la /
de dag gi myang ba 'od gsal stong nyid du grol ba phyag rgya chen po ni me long dri ma med pas mtshon pa ste /
phyag rgya bzhi lhan cig sbyor ba'i rkyen gyis bde chen rang byung gi ye shes sad par 'gyur ba'i brda don shes par gyis shig
/rig ma'i gzugs brnyan lag tu bzhag
/sin+d+hu ra'i me long snying gar gtad la /
hU~M:
bde bar gshegs pa 'das gyur da lta bzhugs :
ma 'ongs 'byung 'gyur kun gyi lam gcig pu :
bde chen ye shes 'di ni rmad du byung :
bsam gyis mi khyab mtshon pa'i dpe las 'das :
de nyid rkyen gyis sad par bya ba'i phyir :
phyag rgya bzhi dang dbyer med rab sbyar na :
lhan skyes ye shes nam mkha' khyab pa'i gzugs :
bla na med pa rtag tu 'phel bar 'gyur :
me long dri med stong nyid phyag rgya che :
sin+d+hu ra ni dam tshig phyag rgyar mtshon :
lha la bsgom pa chos kyi phyag rgya ste :
las kyi phyag rgya'i gsang ba'i reg bya ni :
rdo rje nor bu'i reg pas myang ba las :
shes rab ye shes snang ba mngon du gyur :
'khrul pa'i rtog tshogs nyon mongs rang sar grol :
bde stong 'du 'bral med pa'i dbang thob shog :
rtsa sngags mthar /
tsit+ta a b+hi Shiny+tsa hU~M:
zhes sin+d+hu ra'i thig le srin lag g.yon pas slob ma'i snying gar bkod /
de nas khyed rang rnams dang gtad pa'i rig ma dkyil 'khor gyi gtso bo yab yum du gsal ba lha'i 'du shes /
mkha' gsang rdo rje dang pad+mar byin gyis rlob pa sngags kyi 'du shes /
thabs 'di las bde ba chen po mngon du bya'o snyam pa chos kyi 'du shes te /
de ltar 'du shes gsum ldan gyis snyoms par zhugs pa'i rkyen gyis yas bab dang mas brtan gyi dga' ba bzhi rim par nyams su myangs /
bde stong dbyer med lhan cig skyes dga'i ye shes kyis thams cad la khyab cing brtan pa'i mos pa mdzod cig
/de ltar phyag rgya b+ha ga'i dkyil 'khor du shes rab ye shes kyi dbang thob /
yid kyi dri ma dag
/pho nya'i lam bsgom pa la dbang /
chos thams cad kyi rang bzhin bde ba chen por rtogs pa'i ye shes mngon du byas /
'bras bu thugs rdo rje chos kyi sku thob pa'i skal pa can du byas pa la shis pa brjod pa'i tshig gis kyang mnga' gsol bas brtan par byas pa'i mos pa mdzod /
ma hA gu ru bde ba chen po ni :
rang bzhin rtsa gsum rgyal ba'i dbyings su gcig :
thugs rje thabs kyi phyag rgya cir yang snang :
'chi med rdo rje'i thugs kyi bkra shis shog :
bzhi pa ni /
khyed rang rnams lus gnad rnam par snang mdzad kyi chos bdun drang por bsrang /
ngag gnad rlung rtsol med du bzhag
/yid kyis sngar nyams su myangs pa'i bde chen gyi ye shes de dran par byas nas dran bsam snga ma 'gags /
phyi ma ma skyes /
da ltar gyi sems skad cig ma de'i steng du rtsol bral bsal bzhag med par shigs se zhog mdzod byas la /
slob dpon yang mnyam gzhag gi ngang nas /
a :
ye nas phyi nang chos rnams ma lus kun :
dmigs su med cing cir yang tha ler gsal :
mtha' dbus kun bral spros pa nyer zhi'i ngang :
ma bcos ma bslad ngar 'dzin bral bar zhog :
de tshe 'od gsal mtshon du med pa yi :
ye shes rang gi snying dbus sad par 'gyur :
bsam gyis mi khyab gnyug ma bde ba che :
sangs rgyas kun gyi gsang ba'i dbang thob shog :
rtsa sngags mthar /
dz+nyA na a b+hi Shiny+tsa a a a :
zhes brjod /
de ltar bzhag pa'i tshe rig pa gsal stong rjen pa nam mkha' lta bu de'i ngang la zhen 'dzin med par khrigs se gnas pa ni rang bzhin rdzogs pa chen po ma bcos rang byung gi lta ba yin no /
zhes ngo sprad /
de brtan par bya ba'i phyir /
bla ma dang dkyil 'khor gyi gtso bo bde chen rgyal po dbyer med pa'i thugs dang khyed rang rnams kyi sems nyid chu la chu bzhag pa ltar dbyer med ro gcig tu bsre zhing zung 'jug blo 'das chen po'i dgongs pa bskyang ba dang /
dkyil 'khor gyi gtso bo las ye shes kyi sku gnyis pa 'phros te khyed rang la byin gyis brlabs par mos shig
/gu ru'i sku 'bag spyi bor bzhag
/thod rnga 'khrol la dbyangs dang bcas pas /
hU~M:
dus gsum sangs rgyas gu ru rin po che :
bde bar gshegs pa ma lus 'dus pa'i sku :
dkyil 'khor rab 'byams spro dang bsdu ba'i gzhi :
mtshan thos tsam gyis sdug bsngal thams cad zhi :
yon tan dran pas bsam pa lhun gyis 'grub :
dad pas gsol btab mchog gi dngos grub stsol :
yid bzhin nor bu bla ma bde ba che :
khyed ni sngon tshe bod yul bzhugs pa'i dus :
rjes 'brangs rnams la thugs dam zhal bzhes bzhin :
ma 'ongs phyi ma'i dus ni 'dir lags pas :
bdag cag re ltos can gyi skyabs gcig khyed :
sku gsung thugs kyis 'khor 'das kun khyab kyang :
mtshon pa'i sku ni srin po'i yul du bzhugs :
thugs rje'i 'jug pas bod la lhag par dgongs :
dad cing gus pa'i skal ldan bdag cag gis :
lus ni gus pas khyed la phyag 'tshal zhing :
ngag gis gdung dbyangs 'o dod khyed la 'bod :
yid kyis re ltos gcig gyur khyed dran pas :
sdug bsngal sel phyir gnas 'dir da lta gshegs :
phyi rabs don du dad pa'i rten bzhag nas :
mthong thos dran reg bar chad kun sel zhing :
dngos grub dpal 'bar 'brel tshad don ldan par :
bsngags pa brjod pa'i sku tshab 'di lags pas :
khyed kyi sku gsung thugs mchog 'dir zhugs nas :
byin rlabs dbang chen da ltar ma bskur na :
thugs dam zhal bzhes thugs bskyed rdzun du thal :
re ltos can gyi skal ldan bdag cag rnams :
sdug bsngal gyis gzir 'di ru gum lags pas :
de phyir khyed kyi thugs rje'i rtsal sprugs la :
byin rlabs dbang chen da lta bskur du gsol :
lus la rdo rje'i sku yis byin gyis rlobs :
ngag la bden tshig gsung gis byin gyis rlobs :
yid la 'od gsal thugs kyis byin gyis rlobs :
yon tan bsam las 'das pas byin gyis rlobs :
phrin las 'gro 'dul thugs rjes byin gyis rlobs :
nad dang sdug bsngal 'jigs pa ma lus sol :
mchog dang thun mong dngos grub yid bzhin stsol :
bsam pa lhun gyis 'grub nas tshe 'di la :
bla ma khyed rang lta bur byin gyis rlobs :
de ltar rdo rje'i bden tshig gis gsol ba gdab cing thugs dam bskul ba'i tshe /
khyed rang rnams kyis kyang sangs rgyas kun dngos gu ru bde chen rgyal po la ci mdzad khyed shes blo gtad ling skyur gyi mos gus bzod med bskyed pas /
snang ba ban bun gza' gtad dang bral ba'i nyams skyes pa na gang shar byung rgyal du bskyang zhing /
rig pa zang thal 'od gsal gnyug ma'i ngang las /
rig gdangs 'gag med mos gus kyi rtsal sprugs te /
lus kyi rnam 'gyur stangs stabs sgyur /
ngag gis thod phreng rtsal gyi dzapa? dbyangs dpon slob lhan cig tu mdzad par zhu /
zhes dzapa? dbyangs lan gsum sogs bya'o //
de ltar na don dam byang chub sems kyi dkyil 'khor du dbang bzhi pa thob /
lus ngag yid gsum char gyi dri ma bag chags dang bcas pa dag
/lam rdzogs chen rtsol bral rang byung gi ye shes bsgom pa la dbang /
shin tu rnam par dag pa lhan cig skyes pa'i bde chen mchog tu mi 'gyur ba'i ye shes mngon du byas /
'bras bu ye shes rdo rje ngo bo nyid sku thob pa'i skal pa can du byas pa la shis pa brjod pa'i tshig gis kyang mnga' gsol bas brtan par byas pa'i mos pa mdzod /
ma hA gu ru bde ba chen po ni :
rang bzhin rtsa gsum rgyal ba'i dbyings su gcig :
thugs rje thabs kyi phyag rgya cir yang snang :
'chi med ye shes rdo rje'i bkra shis shog :
ces me tog 'thor zhing rol mo'i sgra bya'o /
lnga pa ni /
de ltar rtsa ba mchog gi dbang bzhi'i rjes 'brel du sku gsung thugs kyi byin rlabs dbang bskur sbyin pa la /
thog mar gsol ba gdab pa 'di'i rjes zlos mdzod /
e ma ho :
nub phyogs bde ba can gyi zhing khams su :
snang ba mtha' yas thugs rje'i byin rlabs g.yos :
sprul sku pad+ma 'byung gnas byin brlabs te :
dzam+bu'i gling du 'gro ba'i don la byon :
'gro don rgyun chad med pa'i thugs rje can :
o rgyan pad+ma 'byung gnas la gsol ba 'debs :
bsam pa lhun gyis 'grub par byin gyis rlobs :
lan gsum /
slob dpon gyis gnang ba sbyin pa ni /
rgyal po khri srong lde'u btsan man chad nas :
chos rgyal gdung rgyud mtha' nas ma stongs bar :
dus gsum rgyun chad med par byin gyis rlobs :
bod kyi chos skyong rgyal po'i gnyen gcig pu :
rgyal po chos spyod skyong ba'i thugs rje can :
o rgyan pad+ma'i dbang skur sbyin par bya :
de la thog mar lus tha mal du zhen pa sbyong ba'i phyir lha sku phyag rgya chen por sgom par dbang bskur ba'i slad du /
dkyil 'khor pa gtso 'khor so so'i sku las rang 'dra'i sku gnyis pa re 'phros nas /
khyed rang rnams la thim par mos shig
/khyab bdag bde ba chen po'i sku thogs la /
e ma ho :
nub phyogs bde ba can gyi zhing khams su :
snang ba mtha' yas thugs rje'i byin rlabs g.yos :
sprul sku pad+ma 'byung gnas byin brlabs te :
'dzam bu'i gling du 'gro ba'i don la byon :
'gro don rgyun chad med pa'i thugs rje can :
o rgyan pad+ma 'byung gnas la gsol ba 'debs :
bsam pa lhun gyis 'grub par byin gyis rlobs :
rgyal po khri srong lde'u btsan man chad nas :
chos rgyal gdung rgyud mtha' nas ma stongs bar :
dus gsum rgyun chad med par byin gyis rlobs :
bod kyi chos skyong rgyal po'i gnyen gcig pu :
rgyal po chos spyod skyong ba'i thugs rje can :
o rgyan\u0f8e
bsam pa\u0f8e
sku ni lho nub srin po'i kha gnon mdzad :
thugs rjes bod kyi sems can yongs la gzigs :
ma rig log pa'i sems can 'dren pa'i dpal :
nyon mongs gdul dka'i sems can thabs kyis 'dul :
brtse gdung rgyun chad med pa'i thugs rje can :
o rgyan\u0f8e
bsam pa\u0f8e
dus ngan snyigs ma'i mtha' la thug pa'i tshe :
nangs re dgong re bod kyi don la byon :
nyi zer 'char sdud mdangs la 'chib ste byon :
yar ngo tshes bcu'i dus su dngos su byon :
'gro don stobs chen mdzad pa'i thugs rje can :
o rgyan\u0f8e
bsam pa\u0f8e
lnga brgya'i tha ma rtsod dus snyigs ma la :
sems can thams cad nyon mongs dug lnga rags :
nyon mongs dug lnga rang rgyud spyod pa'i tshe :
de 'dra'i dus na bdag 'dra'i thugs rjes skyob :
dad ldan mtho ris 'dren pa'i thugs rje can :
gu ru bde ba chen po'i dbang bskur bas :
bsam pa lhun gyis 'grub par byin gyis rlobs :
oM AHhU~M badzra gu ru pad+ma sid+d+hi hU~M:
kA ya a b+hi Shiny+tsa oM:
zhes spyi bor bzhag
/de nas rig 'dzin rtsal 'chang bcu gsum gyi skus rim bzhin dbang bskur la /
hor sog 'jigs pa'i dmag gis mtha' bskor nas :
chos 'khor gnyan po 'jig la thug pa'i tshe :
yid gnyis the tshom med par gsol ba 'debs :
gu ru lha srin sde brgyad 'khor dang bcas :
hor sog dmag dpung bzlog par the tshom med :
gu ru dregs 'dul che mchog dbang bskur bas :
bsam pa\u0f8e
oM AHhU~M badzra\u0f8e
kA ya a b+hi Shiny+tsa oM\u0f8e
sems can sgyu lus 'jig pa'i nad byung tshe :
mi bzod sdug bsngal nad kyis nyen pa na :
yid gnyis the tshom med\u0f8e
gu ru sman gyi bla dang dbyer med pas :
tshe zad ma yin bar chad nges par sel :
gu ru sman pa'i rgyal pos dbang bskur bas :
bsam pa\u0f8e
oM AHhU~M badzra\u0f8e
kA ya a b+hi\u0f8e
'byung ba dgrar langs sa bcud nyams pa'i tshe :
sems can mu ge'i nad kyis nyen pa na :
yid gnyis the tshom med\u0f8e
gu ru mkha' 'gro nor lha'i tshogs dang bcas :
dbul phongs bkres skom sel bar the tshom med :
gu ru dbang gi rgyal pos dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
las can 'gro ba'i don du gter 'don na :
dam tshig zol zog med pa'i dpa' gding gis :
yid gnyis the tshom med\u0f8e
gu ru yi dam lha dang dbyer med pas :
pha nor bu yis lon par the tshom med :
gu ru yi dam lha yis dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
sbas yul nags khrod dben sa snyog pa'i tshe :
kha char bu yug 'tshubs shing lam 'gags na :
yid gnyis the tshom med\u0f8e
gu ru gzhi bdag gnyan po'i 'khor dang bcas :
chos mdzad lam sna 'dren par the tshom med :
gu ru sgrub po'i re skong dbang skur bas :
bsam pa\u0f8e
oM AHhU~M badzra\u0f8e
kA ya\u0f8e
stag gzig dom dred dug sbrul mche ba can :
'brog chen 'jigs pa'i 'phrang la 'grim pa'i tshe :
yid gnyis the tshom\u0f8e
gu ru dpa' bo ging dang srung mar bcas :
gdug pa'i sems can skrod par the tshom med :
gu ru dpa' bo ging gtsos dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
sa chu me rlung 'byung ba'i bar chad kyis :
sgyu lus g.yar po 'jig la thug pa'i tshe :
yid gnyis the tshom med\u0f8e
gu ru 'byung ba bzhi yi lha mor bcas :
'byung ba rang sar zhi bar the tshom med :
gu ru nam mkha'i rgyal pos dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
lam srang 'jigs pa'i 'phrang la 'grim pa'i tshe :
bsad khyer jag pa chom pos nyen pa na :
yid gnyis the tshom med\u0f8e
gu ru phyag rgya bzhi yi dgongs par ldan :
tsau ra mi rgod rngams sems brlag par byed :
gu ru ma rungs skrod mdzad dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
gang zhig gshed ma'i dmag gis mtha' skor nas :
mtshon cha rnon pos 'debs shing nyen pa na :
yid gnyis the tshom med\u0f8e
gu ru rdo rje'i gur dang ldan pa yis :
gshed ma bred cing mtshon cha 'thor bar 'gyur :
gu ru rdo rje'i go chas dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
nam zhig tshe zad 'chi ba'i dus byung tshe :
gnad gcod sdug bsngal 'du 'phrod nyen pa na :
yid gnyis the tshom med\u0f8e
gu ru snang ba mtha' yas sprul pa ste :
bde ba can gyi zhing du nges par skye :
gu ru 'chi ba'i gdung sel dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
sgyu lus g.yar po zhig pa'i bar do ru :
'khrul snang nying 'khrul sdug bsngal nyen pa na :
yid gnyis the tshom med\u0f8e
gu ru dus gsum mkhyen pa'i thugs rje yis :
'khrul snang rang sar grol bar the tshom med :
gu ru bar do'i 'khrul 'joms dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
gzhan yang las dang rkyen gyi dbang gyur te :
'khrul snang dngos por zhen cing sdug bsngal na :
yid gnyis the tshom med\u0f8e
gu ru bde chen rgyal po'i ngo bo ste :
sdug bsngal 'khrul pa rtsad nas gzhig par byed :
gu ru ngan song kun 'dren dbang bskur bas :
bsam pa\u0f8e
oM AHhU~M badzra\u0f8e
kA ya\u0f8e
'gro drug sdug bsngal chen pos nyen pa dang :
khyad par bod kyi rje 'bangs sdug bsngal na :
dad gus mos pa'i gdung shugs drag po yis :
yid gnyis the tshom med par gsol ba 'debs :
gu ru'i thugs rjes 'pho 'gyur med par gzigs :
gu ru 'gro drug kun skyob dbang bskur bas :
bsam pa lhun gyis 'grub par byin gyis rlobs :
oM AHhU~M badzra gu ru pad+ma sid+d+hi hU~M:
kA ya a b+hi Shiny+tsa oM:
'di ltar snang ba thams cad khyab bdag bla ma rig 'dzin gyi dkyil 'khor 'khor lo snang stong sgyu ma lta bu'i ting nge 'dzin gyi rol pas gdul bya'i bsam pa dang mthun par don gyisashig
/drug pa ni /
de nas ngag tha mal du zhen pa sbyong ba'i phyir gsung bzlas pa'i lung sbyin pa la /
slob dpon dang dkyil 'khor gyi lha tshogs gnyis su med pa'i so so'i thugs ka nas sngags kyi phreng ba 'phros /
zhal nas byung /
khyed rang rnams lhar gsal ba'i zhal du zhugs /
thugs srog dwangs ma'i sa bon gyi mthar phreng ba ltar 'khod par mos la sngags 'di rnams kyi rjes zlos so sor lan gsum re mdzad par zhu /
phreng ba sbrel la /
oM AHhU~M badzra gu ru pad+ma sid+d+hi hU~M:
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
zhes gtso bo'o //
rig 'dzin bcu gsum la rim bzhin /
rtsa sngags badzra gu ru'i mthar /
ya du tsa sha b+h+yo zlog :
1)
rtsa sngags mthar /
tad+ya thA:
oM b+hai Sha dz+ye b+hai Sha dz+ye ma hA b+hai Sha dz+ye rA dza sa mung+ga te swA hA:
2)
rtsa sngags dang /
dzam+b+ha la dza len+d+rA ya swA hA:
3)
rtsa sngags dang /
e ka dza TI tsit+ta hrIng hrIng dza :
rak+sha rA hu la tsit+ta\u0f8e
nA ga rak+sha tsit+ta\u0f8e
ging+ka ra rA dza tsit+ta\u0f8e
a ya ma du ru tsa sha na tsit+ta\u0f8e
4)
rtsa sngags dang /
oM lo ka pA la sa ma ya tsit+ta hrIng hrIng dzaHdza :
5)
thod phreng rtsal dang /
badzra rat+na pad+ma karma ging+ka ra hU~M hU~M pheM pheM phaT phaT:
6)
rtsa sngags dang /
baM laM raM yaM sarba sid+d+hi hU~M:
7)
thod phreng rtsal dang /
badzra kro d+ha dzaHhU~M baM hoHhU~M hU~M:
8)
rtsa sngags dang /
oM hU~M maM badzra rak+Sha rak+Sha :
9)
oM pad+ma d+hA ra hrI:
oM mai tri meM swA hA:
oM wA gI shwa ri muM:
oM ma Ni pad+me hU~M:
oM badzra pA Ni hU~M:
10)
rtsa sngags dang /
oM AHhU~M:
bo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
11)
oM ma hA gu ru su kha sid+d+hi hU~M:
12)
oM ma hA gu ru sarba sid+d+hi hU~M:
13)
phreng ba mgrin par bzhag pas nus pa brtan par byas pa'i mos pa mdzod /
A:
ji snyed brjod pa kun gyi rgyur gyur pa'i :
ngag la rdo rje'i sngags kyis dbang bskur bas :
brtan dang g.yo ba'i sgra skad thams cad kun :
grags stong rgyal ba'i gsung du rtogs par shog :
oM sarba ta thA ga ta wA ka a b+hi Shiny+tsa A:
'di ltar grags pa thams cad khyab bdag bla ma rig 'dzin gyi gsung dbyangs gzhom med yi ge 'khor lo'i sprin grags stong brjod pa dang bral ba las sgra'i tshul bsam gyis mi khyab pas 'gro ba'i don gyis shig
/bdun pa ni /
de nas yid tha mal du zhen pa sbyong ba'i slad du thugs 'od gsal gyi dgongs pa ngo sprad pa ni /
me long bstan la /
me long dwangs pa la gzugs brnyan sna tshogs su shar yang /
snang dus nyid nas dngos pos stong /
stong bzhin du sna tshogs su snang ba ma 'gag pa bzhin /
lha sngags kyis mtshon pa'i 'khor 'das kyi chos thams cad rang sems stong pa'i rang rtsal du shar yang /
shar dus nyid nas bden par ma grub /
ma grub bzhin du cir yang 'char bas thams cad kyang sku gsum 'du 'bral med pa zung 'jug 'od gsal khor yug gi dgongs par ngo shes par gyis shig
/hU~M:
me long nang du gzugs brnyan shar ba bzhin :
dmigs su med kyang mngon sum sa le ba :
yid la rgyal ba'i thugs kyis dbang bskur bas :
dran rtog thams cad rang shar rang grol shog :
oM sarba ta thA ga ta tsit+ta a b+hi Shiny+tsa hU~M:
'di ltar rtog tshogs thams cad khyab bdag bla ma rig 'dzin gyi thugs ka dag 'od gsal zang thal kun khyab 'dus ma byas mnyam nyid chen po'i dgongs par la zlo bas 'bad med lhun gyis grub pa'i gzhan don rgya chen po gyis shig
/brgyan pa ni /
las rdor gyis gtor chen bteg
/slob dpon gyis /
de nas dbang don gyi ye shes brtan par byed pa byin rlabs gtor ma'i dbang bskur ba la dmigs pa 'di bzhin du mdzod /
gtor ma rin chen gzhal yas khang gi nang :
lha tshogs kun bzhugs sku gsung thugs dag las :
'od zer dkar dmar mthing gsum 'phros nas su :
slob ma'i gnas gsum la thim sgrib pa sbyangs :
sku gsung thugs dang ye shes dbang thob bsam :
thod rnga 'khrol zhing gdung shugs lta stangs dang bcas pas /
hU~M hrI:
dngos grub kun bdag gu ru bde ba che :
bod 'bangs yongs la thugs rjes brtser dgongs nas :
thugs dam zhal bzhes sdug bsngal kun sel ba'i :
sku tshab bla ma'i rnal 'byor mchog gcig dang :
thun mong bcu gsum las can don du gsungs :
dgongs pa'i byin rlabs snod ldan bu la bstsal :
brtse ba'i zhal chems bod 'bangs yongs la bzhag :
bslu med rdo rje'i gsung gis zhal bzhes pas :
de phyir bdag gis rtse gcig bsgrub lags na :
sku gsung thugs kyi byin gyis brlab tu gsol :
ye shes lnga yi dbang mchog bskur du gsol :
sdug bsngal bcu gsum yongs su zhi ba dang :
bsam pa lhun gyis 'grub par byin gyis rlobs :
zhes brjod la gtor ma slob ma'i spyi bor bzhag pa dang bstun /
dus gsum sangs rgyas gu ru rin po che :
sogs rdo rje'i tshig rkang drug gi gsol 'debs dang /
thod phreng rtsal gyi dzapa? dbyangs bya /
gtor rdzas kyi cha shas dang bdud rtsi sbyin la /
gtor rdzas dam tshig gi bdud rtsi la longs spyad pas dngos grub rnam pa gnyis bde blag tu thob par mos shig
/spyi tsam la des 'thus shing /
bsnyen sgrub nus pa'i smin slob la /
gtor ma rtsa ba gsum gyi lha tshogs 'od du zhu nas khyed rang la thim pas dkyil 'khor chen po'i bdag nyid dngos su gyur par mos shig
/byas la dgongs pa'i drod gtad de thugs yid mnyam nyid du bzhag go
/de dag gis dbang skur 'bring po las cung zad rgyas par spros pa bstan zin to //
gnyis pa 'bring po kha rkyang byed na /
sbyor ba'i bsham bkod skabs sku tsag sngags phreng me long gsum po mi dgos /
dngos gzhi'i dbang bskur gong smos dkyus ltar /
sku gsung thugs kyi byin rlabs dbang bskur bor nas mchog dbang lnga zhes dbang bzhi pa la /
lta ba dang sgom pa'i dbang so sor bgrangs pa'i mtha' rten gtor dbang sbyar ba'o //
gsum pa bsdus pa sku gsung thugs yongs rdzogs gtor dbang bcas pa tsam byed na /
sbyor ba bsham bkod la rnam bum thod pa me long sku 'bag rnams mi dgos pas /
dkyil 'khor dbus su bla ma'i gtor chen /
mdun du tsaka li sngags byang me long /
mchod gtor nyer mkho gzhan tshogs par bya /
sgrub mchod skabs bum pa sgrub pa mi dgos /
dbang dngos la /
khrus bya /
bgegs bskrad /
srung 'khor bsgom /
lo rgyus kyis mtshams sbyar nas maN+Dal phul /
gsol ba gdab /
gnang ba sbyin /
skyabs sems tshogs gsag
/sdom bzung /
ye shes dbab brtan bcas gyi rjes /
bla ma dang dkyil 'khor gyi gtso bo dbyer mi phyed pa la mi phyed dad pa'i gdung shugs drag pos gsol ba 'debs pa 'di'i rjes zlos /
e ma ho :
nub phyogs bde ba sogs kyis gsol gdab dang gnang ba sbyin pa nas brtsam /
sku phyag rgya /
gsung bzlas lung /
thugs dgongs pa ngo sprad pa bcas kyi mthar gtor ma'i dbang bskur sbyar bas 'grub bo //
bzhi pa mtha' rgyas tshe'i dbang bskur ba ni /
rgyas 'bring bsdus gsum gang byed kyang mthar 'di nyid sbyor ba gzhung dang bla ma'i zhal lung las 'byung bas /
gtor dbang grub pa dang /
de ltar dbang gi dngos gzhi legs par grub nas /
mtha' rgyas bkra shis tshe'i dbang bskur bgyi ba la /
thog mar thal mo me tog dang bcas te gsol ba 'debs pa 'di'i rjes zlos mdzod /
rtsa gsum rgyal ba 'dus pa'i dngos :
ma hA gu ru pad+ma 'byung :
bdag la brtse bas nyer dgongs te :
'chi med tshe yi dbang mchog stsol :
ces lan gsum gyis gsol ba gdab /
slob dpon gu ru bde ba chen po 'chi med pad+ma saM b+ha bar gsal ba'i gnas lngar phyag mtshan lnga dang yig 'bru lngas mtshan pa las 'od zer bsam gyis mi khyab pa dang /
lha mo mgyogs ma'i sprul pa nyi zer gyi rdul ltar spros pas khyed rang rnams kyi bla tshe chad nyams yar ba dang /
'byung ba bzhi'i dwangs ma /
'khor 'das kyi bcud dang dge mtshan thams cad 'chi med tshe'i bdud rtsi 'od zer kha dog sna tshogs pa'i rnam par spyan drangs /
khyed rang rnams kyi spyi bo nas zhugs /
lus kyi nang thams cad gang bas 'chi med tshe'i dngos grub thob /
mdun gyi tshe rdzas rnams la thim pas rdo rje tshe'i bcud len du gyur pa'i mos pa mdzod /
ces dang mda' dar g.yab la /
hrI:
'od gsal chos sku'i pho brang nas :
longs spyod yongs rdzogs sprul pa'i sku :
'chi med pad+ma saM b+ha ba /
rtsa gsum rgya mtsho'i 'khor dang bcas :
sgrub la tshe dbang mchog stsol phyir :
thugs dam bskul lo dbyings nas bzhengs :
rnal 'byor bdag cag 'khor bcas kyi :
bla tshe chad nyams yar ba dang :
phyi snod 'byung ba bzhi yi bcud :
nang bcud 'gro ba'i tshe bsod dpal :
gsang ba rgyal ba sras bcas kyi :
mkhyen brtse nus pa'i yon tan kun :
'od zer bdud rtsi'i rnam par sdus :
bdag dang sgrub pa'i rdzas la stims :
rgas med lang tsho'i dngos grub stsol :
nad med bde ba'i dngos grub stsol :
'chi med tshe yi dngos grub stsol :
ye shes mchog gi dngos grub stsol :
oM AHhU~M badzra gu ru pad+ma sid+d+hi A yu She hU~M nr-i dza :
de nas tshe'i 'brang rgyas thogs la /
de ltar tshe 'gugs shing bcud bsdus nas tshe'i 'brang rgyas 'di nyid rtsa gsum kun 'dus 'chi med pad+ma saM b+ha ba gu ru bde ba chen po'i rnam pa /
phyag gnyis mnyam gzhag gi steng na 'chi med tshe'i bdud rtsis gang ba'i b+han+d+ha dang tshe bum bsnams par gsal ba'i gnas lngar phyag mtshan lnga dang yig 'bru lngas mtshan pa las 'od zer bsam gyis mi khyab pa dang /
lha mo mgyogs ma'i sprul pa nyi zer gyi rdul ltar spros pas bdag dang bsrung bya'i bla tshe chad nyams yar ba dang /
'byung ba bzhi'i dwangs ma /
'khor 'das kyi bcud dang dge mtshan thams cad 'chi med tshe'i bdud rtsi 'od zer kha dog sna tshogs pa'i rnam par spyan drangs /
phyag gi b+han+d+ha dang bum pa'i nang du zhugs shing 'khyil ba las 'chi med tshe'i bdud rtsi dpag tu med pa byung /
khyed rang rnams kyi spyi bo tshangs pa'i bu ga nas zhugs /
lus kyi nang thams cad gang /
dus ma yin pa'i 'chi ba bag chags dang bcas pa byang /
'chi med tshe'i dngos grub thob /
dwangs ma snying gi dbus su sna tshogs rdo rje'i lte bar nyi zla'i ga'u kha sbyor gyi nang du hU~M gi khog par nri yig a mtshan pa la thim pas rdo rje'i srog grub pa'i mos pa mdzod /
ces dang /
oM:
bkra shis 'od gsal gzhon nu'i bum pa'i dbyings :
ye shes rang snang pad+ma saM b+ha ba :
zung 'jug bde ba chen po'i dbang bskur bas :
skye 'chi bgres rgud bral ba'i dbang thob shog :
sngags mthar /
kA ya a b+hi Shiny+tsa oM:
tshe chang sbyin la /
A:
rang byung mtshan ldan rdo rje'i ka pA lar :
brtan dang g.yo ba'i bcud kun gcig tu 'khyil :
byang chub sems kyi bdud rtsis dbang bskur bas :
nad med bde ba'i dbang mchog thob par shog :
sngags mthar /
wA ka a b+hi Shiny+tsa A:
tshe ril sbyin la /
hU~M:
ngo bo srid zhi'i dwangs ma 'dus pa'i bcud :
rnam pa lhan skyes ye shes sems dpa'i gzugs :
snying dbus nyi zla'i ga'ur rgyas gdab pas :
'chi med rdo rje tshe yi dbang thob shog :
sngags mthar /
tsit+ta a b+hi Shiny+tsa hU~M:
tshe mda' spyi bor rgya gram du bzhag la /
khyed rang rnams kyi lus mi shigs rdo rje'i go chas g.yogs shing rig pa'i rang ngor skye shi'i mtshan ma gdod nas ma grub pa 'chi med gnyug ma'i don la mnyam par 'jog par zhu /
a :
spros pas 'khor 'das khyab pa'i tshe :
bsdus pas 'od gsal thig le'i klong :
rdo rje'i srog tu yongs grub par :
mi 'gyur brtan pa'i rgyas gdab bo :
dz+nyA na badzra A yu She rak+Sha rak+Sha b+h+rU~M:
zhes brjod do //
de dag rnams kyis rig 'dzin che mchog rnam pa gnyis la bka' babs pa'i zab chos /
thugs sgrub bye ba phrag brgya'i yang snying bla ma yid bzhin nor bu bde ba chen po'i dkyil 'khor du rtsa ba'i dbang bskur 'bring po bgyis grub pa lags pas /
sngags kyi rtsa ba dang yan lag gis bsdus pa'i dam tshig spyi dang khyad par o rgyan sangs rgyas gnyis pa nyid las snyigs 'gro'i dpal mgon gzhan na med par shes pas gsol 'debs bsnyen sgrub tshes bcu'i mchod pa sogs dus dang rgyun gyi nyams len la brtson pa che thang du bya ba'i blos 'di'i rjes zlos /
gtso bos ji ltar sogs dam tshig khas blang /
gtang rag maN+Dal /
lus longs spyod 'bul ba /
dge bsngo rnams bya /
tshogs la rol zhing lhag ma gtang ba man chad dkyil 'khor rjes chog rnams kyang las byang ltar mthar chags su bya'o //
yid bzhin nor 'dra'i rje btsun gu ru rjer //
gsol 'debs thabs tshul mang yang grub gnyis kyi //
'dod rgu char du bsnyil 'di rnyed dka' bas //
dus mtha'i skye bor yid bzhin nor las 'tshengs //
de nyid nyams su len la smin byed 'di //
med thabs med phyir 'di 'chang 'di 'dzin pas //
sa chen kun khyab snying po'i bstan pa dang //
'gro ba'i bde skyid nyi bzhin gsal gyur cig
/ces pa 'di'ang rigs kun khyab bdag thams cad mkhyen gzigs 'jam mgon bla ma'i gsung gis rjes su gnang ba bstsal pa las /
rje nyid kyis bka' drin du bstsal pa'i zin bris sor bzhag
/mtshams sbyor sogs cung zad rgyas par spros pa las rang rtog gis ma bslad par /
pad+ma'i rgyal tshab rdo rje 'chang pad+ma dbang chen dang sprul pa'i rig 'dzin chen po rnam pa gnyis sogs yongs 'dzin dam pa du ma'i zhabs rdul la spyi bos reg pa pad+ma gar gyi dbang phyug rtsal lam /
ku sA li blo gros mtha' yas pa'i sdes gdan sa chen po dpal spungs yang khrod shrI de bI ko Ti'i snying po tsa 'dra rin chen brag gi sgrub gnas su sbyar ba dge legs 'phel //

//
