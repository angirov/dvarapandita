@#//
rje btsun khros ma'i sgrub mchod cha lag dang bcas pa mkha' spyod pad+ma 'od du bgrod byed mchog gi myur lam bzhugs //
rje btsun khros ma'i dkyil 'khor sgrub mchod cha lag dang bcas pa'i rim pa gsal bar phye ba /
mkha' spyod pad+ma 'od du bgrod byed mchog gi myur lam zhes bya ba /
phyi nang gzhan gsum rnal 'byor ma dpal kun //
rang rig bde stong don gyi khros ma las //
gzhan du mi 'tshol rtogs pa don gyi phyag
/bka' drin dran no rgyal mchog 'jig rten dbang //
byin gyis rlobs shig pha rgod nus ldan pa //
gang gi sgrub mchod mchog gi myur lam la //
brten te mkha' spyod rnga yab dpal gyi rir //
bgrod byed don du gnyer ba'i snying po dgod //
'di la don tshan bzhi ste /
rtsa ba'i sgrub pa dang /
dus bzang po rnams su bya ba'i cho ga
/dkyil 'khor du 'jug cing dbang blang ba /
yan lag tu me mchod bya ba'i rim pa rnams so //
dang po ni /
rtsa ba'i sgrub pa las /
dang po gang du bya ba'i gnas :
yul chen nyer bzhi gnas so gnyis :
dpa' bo mkha' 'gro 'du ba'i sa :
zhes sogs nas /
dur khrod dben pa'i sa mtha' ru :
DA ki'i dngos grub bsgrub pa'i gnas :
zhes gsungs pa'i gnas de rnams su gzhi'i bdag po la gtor ma dkar dmar gnyis bsham /
bsang sbyang /
stong pa'i ngang las rin po che'i snod du gtor ma phun sum tshogs pa'i dngos por gyur par bsam /
oM AHhU~M/
dkar gtor /
s+d+yA na pa ti k+She tra pA lany+tsa na maHsarba ta thA ga te b+h+yo zhes sogs lan gsum gyis bsngo /
gang dag 'dir gnas lha dang klu :
gnod sbyin srin po'am gzhan dag la :
dkyil 'khor don du sa phyogs 'di :
bdag zhu khyed kyis bstsal du gsol :
dmar gtor /
oM sarba big+h+nAn na maHsarba ta thA ga te b+h+yo sogs kyis bsngos la /
hU~M:
nga ni dpal chen rta mgrin rgyal :
rdo rje 'jigs byed chen po'i sku :
lus ngag sems las byung ba yi :
bgegs kyi tshogs rnams gzhan du dengs :
gal te bsgo ba 'das gyur na :
'bar ba'i dpal chen thugs khros nas :
lus ngag rdul phran bzhin du ni :
brlag par 'gyur bar gdon mi za :
hU~M bzhi'i sngags dang spos thun tsham rngam drag pos bgegs bskrad /
dkyil 'khor 'du bya ba ni /
rtsa sgrub las /
tshong 'dus dang ni smad 'tshong dang :
pho mo nyal po byas pa'i sar :
stegs bu skye gnas dbyibs su brtsig :
ces gsungs pa bzhin no //
lag len bde khyad shing stegs mda' gang gru bzhi pa bdud rtsi lnga dang cu gang sin+d+hu ra chang dang sbyar bas chag chag 'debs /
de'i khar rdul tshon dmar po shas che ba'i chos 'byung bsnol ma phyi skor du khyams dang pad phreng dur khrod yongs rdzogs sam mtshon byed thod rwa rdor rwa me phreng rnams kyis bskor ba /
chos 'byung gi zur drug tu dga' 'khyil dkar po re re /
lte bar rdo rje gri gug hU~M yig mthing nag gis mtshan pa'i rnam par bri zhing 'di ni 'dod khams rnam dag sku dkyil lam sprul sku'i dkyil 'khor ro //
de'i dbus su many+dzi'i khar thod pa dum bu gcig pa'i nang du chos 'byung bsnol ma dga' 'khyil phyag mtshan sa bon dang bcas pa bri /
rlan gyis mi 'jig par byas pa'i nang chang dang bdud rtsi sbyar bas bkang /
mi rkang gsum bsnol chos 'byung du byas pa'i kha dar dmar pos bkab /
'di gzugs khams rnam dag gsung dkyil lam longs sku'i dkyil 'khor ro //
de'i steng du me long bdud rtsis brlan zhing gseng ras kyis khyab par brdal bar thod nang gi dkyil 'khor ji lta ba bri zhing smyug ma'i sgrom la brten pa'i dar dam gyi gur phub /
'di gzugs med gnas dag thugs dkyil lam chos sku'i dkyil 'khor ro //
dkyil 'khor gyi mtha' skor du gtor ma dmar po zla gam gyi dbyibs can sha chang gis bran pa /
bdud rtsi sman mchod /
rak+ta dmar chen /
byang chub kyi sems mtshon pa'i 'o mtsho /
gzhan yang nyer spyod la dam tshig rdo rje dril bu thod rnga rkang gling hasta gsur chen sogs thun mong dang khyad par gyi mchod pa mkha' 'gro mnyes pa'i dam rdzas sogs mthong ba brgyud pa'i lag len bzhin du bsham par bya'o //
de nas dngos gzhi'i nyams len gyi thog mar skyabs su 'gro ba ni /
brgyud pa'i rtsa ba bla ma rin po che //
dngos grub kun 'byung yi dam dkyil 'khor lha //
bdag rgyud byin rlob dpa' bo mkha' 'gro la //
kun nas sgo gsum gus pas skyabs su mchi //
lan gsum /
sems bskyed pa ni /
bdag gzhan dbyer med don kun bsgrub bya'i phyir //
bla ma yi dam mkha' 'gro kun bsgrubs nas //
bla med byang chub snying po 'thob bya'i phyir //
gzhan phan byang chub sems mchog bskyed par bya'o //
lan gsum /
yan lag bdun pa ni /
bla ma yi dam mkha' 'gro'i dkyil 'khor lha //
'dir gshegs pad+ma nyi zla'i gdan la bzhugs //
gus pas phyag 'tshal phyi nang gsang mchod 'bul //
sdig pa kun bshags dge la rjes yi rang //
bla med gsang chen chos kyi 'khor lo skor //
dge tshogs kun tu bzang po'i rgyur bsngo 'o //
mtshams gcad pa ni /
bdag nyid rta mgrin du gsal ba'i thugs ka nas ye shes kyi khro mo phra men ma smad phur zhabs can rdo rje'i lcags kyu dang phur pa thogs pa rim par spros pas phyogs bcu'i bgegs dang log 'dren thams cad bkug
/gzir zhing mnan /
sems 'od gsal du thim par gyur par mos la /
hU~M:
rab 'jigs phra men khro mo'i sku :
badzra siM ha seng ge'i gdong :
badzra byA g+h+ri stag gdong ma :
mthing nag mtshon cha'i me 'od 'phro :
gti mug dbang sgyur las mkhan ma :
khyod kyi thugs dam dus la bab :
steng 'og dgra bgegs tshar chod cig :
rab 'jigs phra men khro mo'i sku :
badzra ga s+ya bya rog gdong :
sngo nag mtshon cha'i me 'od 'phro :
zhe sdang dbang sgyur las mkhan ma :
khyod kyi thugs dam dus la bab :
shar phyogs dgra bgegs tshar chod cig :
rab 'jigs phra men khro mo'i sku :
su ka ra s+ya phag gdong ma :
ser nag mtshon cha me 'od 'phro :
nga rgyal dbang sgyur las mkhan ma :
khyod kyi thugs dam dus la bab :
lho phyogs dgra bgegs tshar chod cig :
rab 'jigs phra men khro mo'i sku :
shwa na mu kha khyi gdong ma :
dmar nag mtshon cha me 'od 'phro :
'dod chags dbang sgyur las mkhan ma :
khyod kyi thugs dam dus la bab :
nub phyogs dgra bgegs tshar chod cig :
rab 'jigs phra men khro mo'i sku :
hu lu mu kha 'ug gdong ma :
ljang nag mtshon cha me 'od 'phro :
phrag dog dbang sgyur las mkhan ma :
khyod kyi thugs dam dus la bab :
byang phyogs dgra bgegs tshar chod cig :
gnas dang yo byad rnams spyir byin gyis brlab pa ni /
hU~M:
dur khrod zhing mchog mkha' spyod 'og min gnas :
mchod pa'i rdzas kun ye shes lnga yi dngos :
'dod yon drug ldan tshogs kyis 'jig rten gang :
thabs shes gnyis med byang chub sems kyi sprin :
phyi nang gsang gsum snod bcud bde ba che :
oM AHhU~M hoHsarba pU tsa sa ma ya hU~M:
khyad par bdud rtsi dang gtor ma byin gyis brlab pa ni /
yaM las rlung dang raM las me :
kaM gsum thod pa'i sgyed bu'i steng :
a las thod nang sha lnga dang :
bdud rtsi lnga steng sa bon mtshan :
rang gi shangs bug g.yas pa nas :
hU~M zhes brjod pas rlung gis bskul :
thod bcud dros te zhu ba las :
ma dag nyes skyon phyi rol lud :
bdud rtsi dwangs ma'i steng phyogs su :
'bru gsum brtsegs las 'od 'phros pas :
phyogs bcu'i zhing gi bdud rtsi bkug :
mnyam nyid thod pa'i rdzas dang 'dres :
ye shes bdud rtsi'i rgya mtshor gyur :
ha ho hrIHyis sbyangs rtogs sbar :
bskyed rim ni /
rtsa sgrub las /
bdag dang maN+Dal bcas pa kun :
dbyer med zung 'jug ngang du bsgrub :
ces gsungs pas rnal 'byor pa blo rab kyis bdag mdun dbyer med dang /
las dang po pas gtso bor bdag bskyed dang mdun gyi dkyil 'khor bzhin dang me long ltar so sor bskyed cing gyer tshig ni gcig gis bya ba yin no //
rang bzhin stong pa'i ngang nyid las :
e las chos kyi 'byung gnas ni :
mtha' dbus med par yangs pa la :
bde stong phyi dkar nang dmar dwangs :
phyi rol bar khyams pad+ma dang :
dur khrod rdor rwa me dpung 'bar :
de dbus pad+ma nyi ma dang :
dbugs bral lte bar rang rig hU~M:
mthing nag 'bar ba'i 'phro 'du las :
phyi ltar rgyal yum mtsho rgyal ma :
nang ltar rdo rje phag mo ste :
gsang ba bdud 'dul drag mo rtsal :
mthing nag mkha' dbyings gang ba'i sku :
khros pas mche bas ma mchu mnan :
dgyes pa'i tshul gyis yid tsam 'dzum :
spyan gsum dmar 'khrug phyogs bcur gzigs :
dbyings nas drag por khros pa'i tshe :
seng zhal nga ros srid gsum 'khrug :
phyag g.yas gri gug mkha' la 'phyar :
g.yon pas thod bcud zhal du gsol :
rdo rje kha T+wAM dar dpyang bcas :
thabs mchog he ru ka dpal ni :
sbas pa'i tshul gyis gru mor bcug :
dbu skra gyen brdzes skra mtshams pa :
rdo rjes sbrel ba'i thod skam lnga :
rus pa'i phyag rgya lnga dang ni :
me long dril bu g.yer kha spras :
sna tshogs dar dang cod pan 'phur :
rat+na'i snyan cha gdu bus spras :
ye shes me dpung 'bar ba'i klong :
g.yas bskum g.yon brkyang gar gyis rol :
sku gsum rtsa gsum 'khor lo lnga :
dwangs gsal sgrib med gsal le ba'i :
spyi bo bde chen 'khor lo na :
bde gshegs rigs kyi DA ki ma :
yab yum dkar gsal so gnyis bzhugs :
mgrin pa longs spyod 'khor lo na :
rin chen rigs kyi DA ki ma :
yab yum ser gsal bcu drug bzhugs :
snying ga chos kyi 'khor lo na :
rdo rje rigs kyi DA ki ma :
yab yum mthing gsal brgyad du bzhugs :
lte ba sprul pa'i 'khor lo na :
pad+ma rigs kyi DA ki ma :
yab yum dmar gsal drug cu bzhi :
gsang gnas bde mchog 'khor lo na :
las kyi rigs kyi DA ki ma :
ljang gsal sum cu rtsa gnyis bzhugs :
ba spu bye ba sa ya dang :
khor yug dur khrod la sogs pa :
gnas dang yul gyi DA ki ma :
ye shes las dang 'jig rten pa'i :
dpa' bo mkha' 'gro bye ba 'bum :
rigs dang sku mdog phyag mtshan dang :
rnam 'gyur ma nges tshul du bzhugs :
kun gyi gnas gsum 'bru gsum las :
'od 'phros chos nyid mkha' klong dang :
nyer bzhi sum cu rtsa gnyis sogs :
rang bzhin gnas yul dur khrod nas :
dpa' bo mkha' 'gro bye ba 'bum :
'khor dang bcas pa byon par gyur :
gsur chen sbyar /
hasta g.yab cing thod rnga rkang gling sogs rol mo dbyangs bcas pas /
hU~M:
rang bzhin rnam dag dbyings nyid las :
bka' brgyud bla ma gshegs su gsol :
ye shes lnga yi dkyil 'khor nas :
zhi khro rgya mtsho gshegs su gsol :
snang stong thig le'i gzhal yas nas :
dpa' bo mkha' 'gro gshegs su gsol :
bde stong mkha' spyod pho brang nas :
yum chen mtsho rgyal gshegs\u0f8e
nub phyogs o rgyan pho brang nas :
gsang ba ye shes gshegs\u0f8e
bsil ba tshal gyi dur khrod nas :
bdud 'dul drag mo gshegs\u0f8e
rtse mo rnam bkod bde ba'i zhing :
sum cu rtsa gnyis rtsa 'dab nas :
bde gshegs DA ki gshegs\u0f8e
myong byed rnam dag gzhal yas kyi :
bcu drug bkod pa'i rtsa 'dab nas :
rin chen DA ki gshegs\u0f8e
dran pa rnam bkod chos kyi dbyings :
rtsa 'dab bzhi gnyis brgyad po nas :
rdo rje DA ki gshegs\u0f8e
lte ba sprul pa gnas kyi zhing :
drug cu rtsa bzhi'i rtsa 'dab nas :
pad+ma DA ki gshegs\u0f8e
gsang gnas bde mchog 'khor lo nas :
sum cu rtsa gnyis dra ba nas :
las kyi DA ki gshegs\u0f8e
ba spu bye ba sa ya dang :
gnas mchog nyer bzhi so gnyis yul :
dur khrod chen po'i gnas brgyad nas :
ye shes las dang 'jig rten pa'i :
dpa' bo mkha' 'gro bye ba 'bum :
'khor dang bcas pa gshegs su gsol :
oM AHhU~M gu ru de ba DA ki nI baM ha ri ni sa A be sha ya pheM pheM hrIM hrIM sa ma ya dza :
zhes brjod pas ye shes las grub pa'i mkha' 'gro ma thams cad sprin 'thibs pa bzhin du byon te bdag mdun la gnyis su med par thim par bsgom /
dzaHhU~M baM ho :
sa ma ya tiSh+Tha badzra :
mchod pa ni /
hU~M:
bla med mchog gi mchod pa dam pa ni :
ye shes lnga yi 'od zer rnam par 'phro :
'dod pa'i yon tan lnga yis rab brgyan te :
dam tshig bzhin las ci bder bzhes su gsol :
gu ru de ba DA ki nI baM ha ri ni sa sa pa ri bA ra ar+g+haM:
pA d+yaM:
puSh+pe :
d+hU pe :
A lo ke :
gan+d+he :
nai bid+ya :
shab+da pU tsa ho :
sman rag gtor gsum 'bul ba ni /
ye shes mkha' 'gro'i ljags dbyibs rdo rjes mtshan :
'jig rten pa rnams mtshon chas mtshan pa yis :
sman raka gtor ma'i bcud drangs gsol bas dgyes :
mchog dang thun mong dngos grub stsol bar gyur :
ce+es dang /
gu ru de ba DA ki nI:
bud+d+ha DA ki nI:
rat+na DA ki nI:
badzra DA ki nA:
pad+ma DA ki nI:
karma DA ki nI:
dz+nyA na DA ki nI:
sa ma ya DA ki nI:
lo ka DA ki nI:
bi shwa DA ki nI kha kha khA hi :
ma hA ba liM ta rak+ta sarba pany+tsa pU tsa ho :
lan bdun gyis phul /
bstod pa ni /
hU~M:
ma skyes rdzogs pa chos kyi dbyings nyid las :
skye ba'i cho 'phrul 'bar ba'i skur ston pa :
'gro ba'i don mdzad ye shes mkha' 'gro ma :
chags pa'i tshul gyis khro mo'i skur ston ma :
phyag g.yas gri gug g.yon pa thod bcud rol :
kha T+wAM rtse gsum dug gsum rtsad nas gcod :
g.yas bskum g.yon brkyang thabs shes dbyer med ngang :
pad+ma nyi zla ti ra'i khri la bzhugs :
ye shes DA ki'i sku la phyag 'tshal bstod :
bder gshegs rigs kyi DA ki nI:
nam mkha' lta bur khyab pa'i sku :
skye 'chi med pa'i sku la bstod :
rin chen rigs kyi DA ki nI:
mi zad rin chen gter dang ldan :
dgos 'dod kun 'byung sku la bstod :
rdo rje rigs kyi DA ki nI:
thugs rje chen pos 'gro don mdzad :
mkha' ltar mnyam nyid sku la bstod :
pad+ma rigs kyi DA ki nI:
chags pa la sogs skyon dang bral :
chags med ye shes sku la bstod :
thams cad las kyi DA ki nI:
phrin las thams cad rdzogs mdzad pa'i :
bya grub ye shes sku la bstod :
ye shes dbyings kyi DA ki nI:
nam mkha' lta bur kun la khyab :
tshad med ye shes sku la bstod :
dam tshig rigs kyi DA ki nI:
rnam dag nyes pa'i skyon dang bral :
ye bsrungs chen po'i sku la bstod :
'jig rten rigs kyi DA ki nI:
lo ka'i spyod pa sna tshogs can :
thogs med rdzu 'phrul sku la bstod :
thams cad rigs kyi DA ki nI:
bar chad kun sel mthun rkyen sgrub :
sna tshogs phrin las sku la bstod :
bzlas pa bya ba ni /
mkha' 'gro sde lnga'i thugs ka ru :
ha ri ni sa baM yig mthar :
sngags kyi phreng ba rang mdog gsal :
g.yon du 'khor las 'od zer 'phros :
rgyal ba rab 'byams mnyes par byas :
byin rlabs 'od zer rang la thim :
slar yang 'od 'phros ye shes dang :
dam tshig las kyi DA ki'i tshogs :
khab len rdo yis lcags phye bzhin :
bdag thim dbang du gyur pa yis :
mchog thun dngos grub stsol bar gyur :
ces mos /
de yang spyi bor bud+d+ha mkha' 'gro'i thugs kar baM yig dkar gsal /
mgrin pa rat+na mkha' 'gro'i thugs kar ri yig ser po /
snying gar rdo rje mkha' 'gro'i thugs kar ha yig mthing ga
/lte bar pad+ma mkha' 'gro'i thugs kar ni yig dmar po /
gsang gnas su karma mkha' 'gro'i thugs kar sa yig ljang gu de rnams so so'i mtha' mar /
oM badzra bai ro tsa ni baM ha ri ni sa hU~M phaT:
zhes pa rtsa ba'i snying po 'di nyid sa bon so so'i kha dog dang mthun pa g.yon skor du kyi li li 'khor ba de las gong gi 'od zer spro bsdu'i dmigs pa dang bcas pas bzla zhing /
grangs bsnyen gyi tshad ni rtsa sgrub las /
sum 'bum bzhi khri bzhi 'gyur bzla :
zhes so //
'di'i tshad thems nas spyi bor bud+d+ha mkha' 'gro'i sa bon mthar /
oM bud+d+ha DA ki nI hU~M phaT:
de bzhin du rin chen mkha' 'gror /
oM rat+na DA ki nI hU~M phaT:
rdo rje mkha' 'gror /
oM badzra DA ki nI hU~M phaT:
pad+ma mkha' 'gror /
oM pad+ma DA ki nI hU~M phaT:
karma mkha' 'gror /
oM karma DA ki nI hU~M phaT:
rnams so so'i sa bon gyi mdog mtshungs g.yon skor du 'khor ba de las 'od zer spro bsdu sogs gong dang 'dra ba las khyad par du bud+d+ha mkha' 'gros phyag rgya chen po mchog gi dngos grub /
rin chen mkha' 'gros tshe bsod rgyas pa /
rdo rje mkha' 'gros nad gdon sdig sgrib zhi ba /
pad+ma mkha' 'gros khams gsum srid bcud dbang du sdud pa /
karma mkha' 'gros dgra bgegs dam sri brlag par byas pa sogs so so'i phrin las thams cad thogs med du bsgrubs par mos la /
tho rangs nyi shar nyin gung dgong mo srod sogs dus gnad dang sbyar nas bzla zhing /
yang bud+d+ha mkha' 'gro'i thugs srog gi tha mar ye shes mkha' 'gro'i snying po /
oM dz+nyA na DA ki nI hU~M phaT:
de bzhin du /
rdo rje mkha' 'gro'i sa bon gyi mthar dam tshig mkha' 'gro'i snying po /
oM sa ma ya DA ki nI hU~M phaT:
karma mkha' 'gro'i thugs kar 'jig rten dang sha za sna tshogs mkha' 'gro'i snying po /
oM lo ka DA ki nI hU~M phaT:
dang /
oM bi shwa DA ki nI hU~M phaT:
so so'i sa bon gyi mdog mtshungs g.yon du 'khor zhing 'od zer spro bsdus rang rang gi dngos grub thob par mos la bzla /
gong 'og 'di gnyis kyi bsnyen grangs kyi tshad ni rtsa sgrub las /
khri phrag re sogs skabs dang bstun :
zhes gsungs /
thun mtshams su dngos grub sdud pa'i sngags ni /
baM ha ri ni sa DA ki nI sarba sid+d+hi pha la hrIM hrIM dzaHdza :
sa ma ya sdus sdus :
ji ltar rigs pa bzla /
drag las kyi skabs su yig 'bru bcu bzhi po lus la bkod de /
spyi bor aHkaH
mgrin par saHmaH
snying gar raHtsaH
lte bar shaHdaH
gsang gnas su raHsaH
brla gnyis la maHraHyaHphaTaHlcags bsregs kyi mdog lta bu de rnams me rlung mtshon cha 'khrugs te mched /
rnam rtog gi rang gzugs byad ma mkhan lha dang bcas pa gzhob rgod thul thul brlag par bsam /
zhi drag sngags bzla /
de ltar bsnyen pa'i rtags ni rtsa sgrub las /
mkha' 'gros byin brlabs 'dus pa'i rtags :
gang zag rab 'bring tha ma'i blos :
ji srid dngos grub ma thob bar :
de srid du ni bsnyen par bya :
zhes gsungs shing /
mthong tshul ni gzhung gzhan las /
de ni lus ngag yid gsum la :
'bar ba gsum gyi dngos grub 'byung :
zhes gsungs pa la sogs rnams yin no /
!
/rtsa ba'i gnyis pa thun mtshams dang /
yar mar gyi tshes bcu la sogs pa dus gnyan rnams su tshogs gtor bya ba'i rim pa ni /
dkyil 'khor gyi snam logs su dar ras la chos 'byung bsnol ma dmar po bris pa'i khar ma da na sogs btung ba'i bye brag dang /
dga' 'khyil dkar po bris pa'i khar bA la sogs bza' ba'i rdzas rnams bkod /
sman gyis bsang gtor byas /
yaM las rlung dang raM las me :
zhes sogs nas /
ha ho hrIHyis sbyangs rtogs sbar :
zhes pa'i bar gong bzhin byin gyis brlabs /
rang gi thugs ka'i sa bon gyi 'od zer gyis bla ma rig 'dzin rgyal ba zhi khro ye shes mkha' 'gro'i dkyil 'khor gyi 'khor lo thams cad tshogs kyi mgron du spyan drangs par gyur par mos la spos dud sbyar /
rol mo dbyangs dang bcas pas /
hU~M:
bzhengs shig rtsa gsum zhi dang khro :
dpa' bo DA ki sprul 'khor bcas :
rang bzhin gnas nas sku skyod la :
'khor lo'i 'du bar gshegs su gsol :
bzhengs shig ye shes DA ki nI:
rdo rje rin chen pad+ma las :
sangs rgyas rigs kyi mkha' 'gro lnga :
mthing ser dmar ljang smug nag mdog :
rin chen rgyan cha si li li :
rus pa'i drwa phyed khro lo lo :
gser gyi cod pan ldems se ldem :
dar dpyang lhab lhub pu ru ru :
rang rang gnas nas sku skyod la :
'khor lo'i 'du bar gshegs su gsol :
bzhengs shig mkha' 'gro rgya mtsho rnams :
ye shes las dang dam tshig pa :
'jig rten mkha' 'gro bka' sdod bcas :
rgyan dang cha lugs rnam 'gyur sogs :
gcig tu ma nges du mar 'phrul :
gnas yul dur khrod brgyad sogs nas :
'khor lo'i 'du bar gshegs su gsol :
phyi rol tshogs khang 'jig rten 'di :
bde chen rol pa chen po'i zhing :
bdag lus phung khams lha'i ngo bo :
bza' btung ye shes bdud rtsi yi :
mchod pa'i dngos por byin gyis rlobs :
gu ru de ba d+hA ki nI baM ha ri ni sa e A ral+li hrIM hrIM pheM pheM badzra sa mA dza :
zhes pas spyan drang /
tshogs phud rim pa gsum du phyes pa'i dang po dkyil 'khor gyi drung du phul nas /
oM AHhU~M:
tshogs mchod 'od phung 'bar ba 'di :
rtsa gsum bde gshegs zhi dang khro :
dpa' bo mkha' 'gro rgya mtshor 'bul :
nyams chag 'gal 'khrul mthol zhing bshags :
mchog dang thun mong dngos grub stsol :
gu ru de ba DA ki ni baM ha ri ni sa ga Na tsakra pU tsa khA hi :
tshogs phud gnyis pa cha gsum du byas pa dang /
gtor ma dmar po sha chang btsong sgog la du sogs kyis bran pa gsum bsham /
a kA ro sogs kyis ye shes bdud rtsir byin gyis brlab /
phyi nang gnas yul gyi dpa' bo mkha' 'gro rnams la 'bul zhing thugs dam bskul ba'i rim pa ni /
hU~M:
chos dbyings spros bral mkha' dbyings las :
rang byung ye shes mkha' 'gro'i sku :
sprul pa bsam yas ston pa'i ma :
gsang ba ye shes rnal 'byor ma :
tshogs mchod gtor ma 'di bzhes la :
mchog dang thun mong dngos grub stsol :
rtse mo rnam bkod bde ba'i zhing :
sum cu rtsa gnyis pho brang nas :
bder gshegs DA ki yab yum ni :
gtso 'khor sum cu rtsa gnyis rnams :
gti mug 'joms phyir dung dmar dkrugs :
spyan gsum sdang mig dgra la gzigs :
zhal nas drag sngags bgegs la 'bod :
shangs nas nad kyi 'tshubs ma 'thor :
tshogs mchod gtor ma 'di bzhes la :
mchog dang thun mong dngos grub stsol :
drag po'i phrin las dus la bab :
sngags kyi bstan pa bsrung du gsol :
myong byed ro 'dus longs spyod zhing :
bcu drug bkod pa'i gzhal yas nas :
rin chen DA ki yab yum rnams :
gtso 'khor brgyad gnyis bcu drug ste :
nga rgyal 'joms phyir dung dmar dkrugs :
spyan gsum sdang mig dgra la gzigs :
zhal nas drag sngags bgegs la 'bod :
shangs nas nad kyi 'tshubs ma 'thor :
tshogs mchod gtor ma 'di bzhes la :
mchog dang thun mong dngos grub stsol :
drag po'i phrin las dus la bab :
sngags kyi bstan pa bsrung du gsol :
dran pa rnam bkod chos dbyings zhing :
rtsa 'dab brgyad kyi 'khor lo nas :
rdo rje DA ki yab yum rnams :
gtso dang 'khor du bcas pa brgyad :
zhe sdang 'joms phyir dung dmar dkrugs :
spyan gsum sdang mig dgra la gzigs :
zhal nas drag sngags bgegs la 'bod :
shangs nas nad kyi 'tshubs ma 'thor :
tshogs mchod gtor ma 'di bzhes la :
mchog dang thun mong dngos grub stsol :
drag po'i phrin las dus la bab :
sngags kyi bstan pa bsrung du gsol :
'du byed sprul pa'i 'khor lo na :
drug cu rtsa bzhi'i gzhal yas nas :
pad+ma DA ki yab yum rnams :
gtso 'khor drug cu rtsa bzhi ste :
'dod chags 'joms phyir dung dmar dkrugs :
spyan gsum sdang mig dgra la gzigs :
zhal nas drag sngags bgegs la 'bod :
shangs nas nad kyi 'tshubs ma 'thor :
tshogs mchod gtor ma 'di bzhes la :
mchog dang thun mong dngos grub stsol :
drag po'i phrin las dus la bab :
sngags kyi bstan pa bsrung du gsol :
gsang gnas bde mchog 'khor lo yi :
sum cu rtsa gnyis gzhal yas nas :
las kyi DA ki yab yum rnams :
gtso 'khor sum cu rtsa gnyis po :
phrag dog 'joms phyir dung dmar dkrugs :
spyan gsum sdang mig dgra la gzigs :
zhal nas drag sngags bgegs la 'bod :
shangs nas nad kyi 'tshubs ma 'thor :
tshogs mchod gtor ma 'di bzhes la :
mchog dang thun mong dngos grub stsol :
drag po'i phrin las dus la bab :
sngags kyi bstan pa bsrung du gsol :
bkod pa lus kyi zhing khams na :
ba spu bye ba sa ya nas :
dpa' bo mkha' 'gro bye ba 'bum :
dug lnga 'joms phyir dung dmar dkrugs :
spyan gsum sdang mig dgra la gzigs :
zhal nas drag sngags bgegs la 'bod :
shangs nas nad kyi 'tshubs ma 'thor :
tshogs mchod gtor ma 'di bzhes la :
mchog dang thun mong dngos grub stsol :
drag po'i phrin las dus la bab :
sngags kyi bstan pa bsrung du gsol :
zhes pa nang lus kyi 'khor lo'i ye shes kyi DA ki rnams bskul ba'o //
hU~M:
yul gyi ming ni rgya gar yul :
gling gi mchog gyur o rgyan gling :
gsang chen lhun grub dur khrod ni :
shin tu 'jigs shing skyi g.ya' ba :
rus pa rnag khrag mtshon cha'i tshal :
DA ki drag por khros pa'i gnas :
de lta bu yi gnas mchog na :
rgyal ba'i yum mchog mtsho rgyal ma :
khros ma nag mo bdud 'dul bzhugs :
ma yi sku mdog mthing nag 'bar ba las :
chos nyid 'gyur ba med pa'i DA ki 'bum :
thod skam rigs lngas dbu la brgyan pa las :
rigs lngas 'gro don mdzad pa'i DA ki 'bum :
dbu skra lcang lo gyen thur bskyod pa las :
sems can thugs rjes 'dren pa'i DA ki 'bum :
spyan gsum sdang mig phyogs bcur gzigs pa las :
srid bcud dbang du sdud pa'i DA ki 'bum :
seng zhal nga ro 'brug stong ldir ba las :
mu stegs rbod gtong zlog pa'i DA ki 'bum :
g.yu ral seng phrug skar ltar 'gyed pa las :
pho nya las la myur ba'i DA ki 'bum :
shangs nas dug rlung dmar nag 'tshubs pa las :
drag po'i phrin las mdzad pa'i DA ki 'bum :
rno dbal tshems kyi mche ba gtsigs pa las :
dgra bgegs zas su za ba'i DA ki 'bum :
zhal gdangs ljags 'dril skan sgra sgrog pa las :
khrag nad thog ser 'beb pa'i DA ki 'bum :
rdo rje gri gug g.yas su gdengs pa las :
dgra srog skye rgyud gcod pa'i DA ki 'bum :
g.yon pa thod bcud zhal du gsol ba las :
bde stong dbyings su rol pa'i DA ki 'bum :
kha T+wAM rtse gsum mchan du bcug pa las :
dug gsum rtsad nas gcod pa'i DA ki 'bum :
thod pa skam rlon rnyid pas brgyan pa las :
sku gsum rang bzhin bzhugs pa'i DA ki 'bum :
gser gyi DA dril rnge chung 'khrol ba las :
snyan brgyud gdams pa 'chad pa'i DA ki 'bum :
dar sna lnga yi dar lce 'phur ba las :
nyon mongs dug lnga 'joms pa'i DA ki 'bum :
yu ba byang sems dril shing drang ba las :
lha min g.yul ngo zlog pa'i DA ki 'bum :
stag gi pags pa'i sham thabs gsol ba las :
zhe sdang rtog tshogs sgrol ba'i DA ki 'bum :
zhing glang pags pas sku stod g.yogs pa las :
'dod dang gti mug dag pa'i DA ki 'bum :
rdo rje rtse lngas skra mtshams bcings pa las :
sku lnga ma 'dres rdzogs pa'i DA ki 'bum :
rus pa'i rgyan drug drwa phyed 'khrol ba las :
pha rol phyin drug rdzogs pa'i DA ki 'bum :
me long dril bu g.yer kha'i sil sil las :
chos nyid rang sgra sgrog pa'i DA ki 'bum :
dar gyi lhab lhub zi ldir cod pan las :
sgrub mchog rjes su 'dzin pa'i DA ki 'bum :
thod rlon lnga bcus do shal byas pa las :
sems byung lnga bcu dag pa'i DA ki 'bum :
sku la ye shes me chen 'bar ba las :
'khor ba'i bag chags sreg pa'i DA ki 'bum :
nyi zla pad+ma'i gdan la bzhugs pa las :
dri med rang 'od gsal ba'i DA ki 'bum :
dur khrod rgyan gyis yongs su brgyan pa las :
che btsan 'gran zla med pa'i DA ki 'bum :
zhabs gnyis brkyang bskum gnyis med rol pa las :
bde stong zung du 'jug pa'i DA ki 'bum :
dam rdzas bdud rtsi 'bar ba 'di bzhes la :
do nub rnal 'byor ldang ba'i dgra bgegs sgrol :
phrin las rnam bzhi lhun gyis 'grub par mdzod :
ces pa sku'i rgyan dang rnam 'gyur gyi DA ki bye ba 'bum phrag bskul ba'o //
hU~M:
gnas mchog nyer bzhi so gnyis yul :
dur khrod chen po'i gnas brgyad dang :
lang+ka gdong dmar rgya nag na :
bzhugs pa'i dpa' bo DA ki ni :
ye shes las dang 'jig rten pa :
zhing skyes sngags skyes las las skyes :
dpa' bo mkha' 'gro shugs 'gro'i tshogs :
'di 'dra gcig tu ma nges te :
la la ye shes DA ki'i tshul :
mdzes pa'i zhal la 'dzum pa'i mdangs :
dkar ser dmar ljang mthing 'od can :
chu skyes rgyas 'dra'i zhal gyi sgo :
rang gi dpa' bo'i zhal la sdud :
rked pa mnyen lcug 'khril ldem can :
rang gi dpa' bo'i phyag gis 'khyud :
ser mo gser gdub phra tshom can :
brda dang brda yi lan la mkhas :
rkang pa rdo rje sgeg 'gros can :
mkha' la thogs med bun ne bun :
bdud rtsi mchod gtor 'di bzhes la :
rnal 'byor can la bde stong gi :
rtogs pa'i ye shes bskyed du gsol :
mchog thun dngos grub bstsal du gsol :
la la bud med rgan mo'i gzugs :
shin tu mi sdug bshug sgra 'debs :
lag pa ber ka sa la btsugs :
rkang pa sa la 'khyor zhing 'gro :
lus la mi sdug dri 'phro zhing :
shin tu rtsub pa'i reg bya can :
zhal nas 'o dod 'brug ltar sgrog :
rak+ta'i mchod gtor 'di bzhes la :
'gal rkyen bar chad thams cad zlog :
dgra bgegs thams cad zhi bar mdzod :
la la bud med tha mal gzugs :
'jig rten spyad pa spyod par byed :
khyod ni mi spyod gang yang med :
la la dka' thub bram ze mo :
la la myos byed chang 'tshong ma :
la la dag byed khrus mkhan ma :
la la sgyur byed tshos mkhan ma :
la la sbyor byed smad 'tshong ma :
la la gsod byed bshan pa mo :
de la sogs te du ma ru :
sems can mos pa sna tshogs la :
spyod pa sna tshogs skur bstan te :
ri rab lho phyogs 'dzam bu'i gling :
yul gru nyi shu rtsa bzhi dang :
gnas mchog sum cu rtsa gnyis dang :
gzhan yang rang bzhin gnas rnams su :
sems can don la bzhugs pa rnams :
tshogs mchod gtor ma 'di bzhes la :
mchog dang thun mong dngos grub stsol :
mi mthun gnod pa'i phyogs las srungs :
drag po'i phrin las dus la bab :
sngags kyi bstan pa bsrung du gsol :
zhes pas phyi rol gnas yul gyi DA ki rnams bskul lo //
bar 'dir rnal 'byor pa rnams la las kyi rdo rje lta bus thabs shes kyi rdzas rnams lag pa pad+ma'i gar gyis stob pa dang /
len pa pos kyang rdo rje'i gar gyis blangs te bde stong gnyis med zung du 'jug pa sbyor ba'i tshul gyis 'dod yon la tshims pa drug ldan du longs spyad par bya'o //
spro na rdo rje'i glu dbyangs bya ste /
'gro ba kun ni mchog tu dga' ba'i rang bzhin te :
rnal 'byor ma ni 'khor lo'i rang bzhin du gnas kyi :
sa gsum ma lus 'gro ba sangs rgyas kyi rang bzhin :
snying rjes gzhon nu ma dang lhan cig rol par bya'o :
gang gis don dam pa ni ma bsgoms par :
de yis sangs rgyas nyid ni thob pa ma yin no :
nang dang phyi ni dbye ba med par shes par gyis :
'jig rten thams cad bsgral bar nus pa 'o :
zhes pa'i sho lo ka gnyis so so'i mthar /
a re gti mug shugs kyis mi shes so :
lhan skyes mdzes mas blangs nas bde ba che la mnos :
zhes drug 'gyur du blang ngo //
de nas phud lhag dang gong gi gtor snod rnams rak+tas bshal ba'i dmar chol /
rnal 'byor pa rnams kyis tshogs la rol pa'i lhag ma'i sne bsdus pa dang /
dmar gtor sha khrag gis brgyan pa rnams la rdo rje slob dpon gyi zhal phru'am bdud rtsi sman gyis bran la /
a kA ros byin gyis brlab /
bshug glu rol mo'i sgra gdung ba'i dbyangs dang bcas pas /
hU~M:
rdo rje phag mo'i bka' 'khor nas :
phud lhag bshal chu la dbang ba'i :
dpa' bo mkha' 'gro bye ba 'bum :
kun kyang mi bzad 'di 'dra ste :
keM rus 'jigs pa'i bud med ni :
zhal gcig phyag bzhi bong bu 'chib :
g.yas gnyis ral gri b+hany+dza ra //
g.yon gnyis shak+ti rtse gsum bsnams /   tshig gsum po 'di gter la kha bskangs pa ste 'di skabs lhag len gyi gtso mo 'di dpal ldan lha mo dud sol can yin par gsar rnying dgongs pa mthun no //
nyi zla lta bu'i mig dang ldan :
yan lag rus pa'i 'khor lo can :
chu srin gdug pa'i g.yang gzhi la :
dug sbrul nag po'i rked chings bcings :
la la mi lus ce spyang gdong :
khros pas rgya mtsho hub kyis 'debs :
la la 'jigs pa dur bya'i gdong :
la la bu chung bya rog gdong :
'dod rgur sgyur ba'i gzugs can ma :
'bum phrag yangs pa'i mkha' 'gro rnams :
phud lhag tshogs mchod 'di bzhes la :
bdag cag rnal 'byor dpon slob kyi :
mi mthun gnod pa'i phyogs las srungs :
mchog dang thun mong dngos grub stsol :
drag po'i phrin las bsgrub pa dang :
sngags kyi bstan pa bsrung du gsol :
sa ma ya DA ki nI:
lo ka DA ki nI:
bi shwa DA ki nI:
shrI ye de bI kA li kA li ma hA kA li hU~M b+h+yo hriM hriM dzaHdzaHuts+tshiSh+Ta b+ha liM ta rak+ta pU dza kha kha khA hi khA hi :
zhes brjod lhag ma rgyang ring du dor /
gzhon nu ma yi dkyil 'khor du :
tshogs kyi mchod pa bsngos pa'i mthus :
bdag dang 'gro ba ma lus pa :
rnal 'byor ma yis rjes 'dzin shog :
lha mo tshad ma dam tshig tshad ma dang :
des gsungs tshig kyang mchog tu tshad ma ste :
bden pa de yis lha mo mchog de rnams :
bdag la rjes su 'dzin pa'i rgyur gyur cig :
ces pas dge ba bsngo'o /
!
/rtsa ba'i gsum pa dkyil 'khor du 'jug cing dbang blang ba'i rim pa ni /
dkyil 'khor gyi mdun du dbang bum dmar po mgul chings dang lha mtshan 'bras bu chags pa'i shing dmar pos kha brgyan pa nang du bdud rtsi'i chus bkang pa gzungs rdor me tog dmar po'i phreng ba can btags pa bzhag
/gong gi sgrub mchod kyi skabs bum nang du yang lha tshogs bskyed bstim mchod bstod sogs pa lhan cig tu bya zhing /
bzlas pa'i mjug tu bum pa la dmigs te rtsa sngags la /
ka la sha a b+hi Shiny+tsa hU~M gi sham bu btags pa ci 'grub bzla zhing /
dmigs pa /
rang gi thugs ka nas rtsa sngags kyi phreng ba sham bu can gzungs thag la brgyud de song ba bum lha'i gtso bo dang /
mkha' 'gro sde lnga'i rgyud bskul thugs srog sngags phreng sku'i cha thams cad las bdud rtsi'i rgyun babs te bum pa gang bar mos /
mthar dung chos bdud rtsi lnga'i chu dang me tog dmar po bdun la /
oM AHhU~M:
bzlas pas mchod yon phul nas bum lha bdud rtsi'i chu dang dbyer med du zhu bar blta'o //
rang ngam slob ma yig brgya bzlas pa'i dri bzang gi chus khrus bya /
A khaM bI ra hU~M gis gdong g.yogs bcing /
oM AHhU~M gis me tog phreng ba gzung /
gsol ba gdab pa ni /
dga' chen khyod bdag ston pa ste //
slob dpon khyod ni dgongs su gsol //
byang chub chen po'i tshul ston pa //
mgon po chen po bdag 'tshal lo //
dam tshig de nyid bdag la stsol //
byang chub sems kyang bdag la stsol //
sangs rgyas chos dang dge 'dun te //
skyabs gsum dag kyang bdag la stsol //
thar pa mchog gi grong mchog tu //
mgon pos bdag ni gzhug tu gsol //
lan gsum /
bu khyod su yin ci la dga'//
skal bzang bdag ni bde chen mchog la'o //
de yis khyod la ci zhig bya //
sangs rgyas mchog gi rnal 'byor ro //
zhes pas dri lan bya /
dzaHhU~M baM ho :
b+h+rU~M pra be sha ya phaT:
rnal 'byor ma yi grong du zhugs te dpa' bo dang rnal 'byor ma til gyi gong bu kha phye ba lta bu mthong bar gyur par mos la thal mo snying mgrin spyi bo rnams su reg ste /
oM na ma ste hU~M:
oM na mo mi hU~M/
oM na mo na ma ye hU~M gis phyag bya /
khyod nyid rnal 'byor grong zhugs nas :
rnal 'byor ma yi ye shes ni :
gang yin khyod la sbyin byed na :
de bdag rdo rje slob dpon gyi :
dam tshig gang yin khyod kyis srungs :
badzra sa ma ya hU~M gis dam tshig rdo rje snying gar reg
/a mr-ita u da ka Tha :
dam chu lce thog myang /
rang nyid skad cig gis rnal 'byor ma stong ra rtsa gsum 'khor lo lnga 'od kyi rang bzhin can du gsal ba'i lte bar g.yung drung dmar po grwa bzhi la ha ri ni sa lte bar baM yig gis mtshan pa /
rkang pa'i 'og tu yaM las rlung /
sum mdor raM las me /
slob dpon gyi thugs ka'i 'od kyis bskul bas rlung g.yos me sbar /
lte ba'i g.yung drung g.yon du 'khor ba las 'od zer 'phros /
phyogs bcu'i dpa' bo dang rnal 'byor ma thams cad rdo tshan la kha ba babs pa ltar sib sib thim pas bde ba chen po'i ngang du gyur /
man ngag las byung ba bzhin du ye shes 'beb sbyor gyi rdzas bsreg cing rol mo myur dal spel ma'i sbyor bas /
baM ha ri ni sa A be sha ya ra ra ra ra tsA la ya tsA la ya sa ma ya hU~M/
zhes pas ye shes pa dbab cing rdo rje me tog dang bcas pa spyi bor bzhag la /
tiSh+Tha badzra brjod pas de nyid brtan par bya'o //
rnal 'byor ma yi dkyil 'khor du :
rigs kyi me tog 'di dor bas :
bsod nams ji ltar de bzhin shog :
oM puSh+pe pra tIts+tsha hU~M:
me tog dor la gang du babs pa'i lha de'i rigs su nges par byas nas me tog mgo bor bcings nas /
sems ma stobs chen khyod kyis ni :
bdag ni rab tu gzung bar mdzod :
gser thur gyis mig dbye tshul dang bcas te /
tsak+ShuHpra be sha ya phaT:
gdong g.yogs bkrol /
rnal 'byor ma yi phyi dang nang dang snying po'i dkyil 'khor rnams mthong bar gyur /
dkyil 'khor gyi shar phyogs su dbang stegs la 'khod par gyur par mos la /
dpa' bo dpa' mo dbang lha mo :
rdo rje slob dpon dgongs su gsol :
rnal 'byor ma yi dkyil 'khor du :
sangs rgyas kun gyi sku gsung thugs :
rdo rje mi phyed gsum gyi dbang :
de ring bdag la bstsal du gsol :
lan gsum /
bris pa'i dkyil 'khor pa'i lha rnams kyis dbang bskur ba'i dgongs pa mdzad /
yul nyi shu rtsa bzhi dang gnas sum cu rtsa gnyis kyi dpa' bo dang /
dpa' mo rnams kyis bkra shis kyi glu gar dang mchod pas mchod /
khro bo rnams kyis bgegs bskrad cing rnal 'byor gyi dbang mos rigs lnga'i rang bzhin gyi bum pa dmar po bdud rtsis gang bas spyi bo nas dbang bskur bar gyur /
mi bskyod rdo rje ye shes chu :
khams gsum pas ni phyag byas pa :
sangs rgyas kun gyi gsang gsum gyi :
gnas las byung ba sbyin par bya :
oM sarba ta thA ga ta u da ka ya a b+hi Shiny+tsa oM AHhU~M:
bum pa spyi bor bzhag cing rdo rje dang bcas pa'i kha rgyan gyi yal 'dab kyis bum chu spyi bor blug
/de ltar dbang bskur pas bdud rtsis 'khor lo lnga po rnams rim par gang /
bde ba chen po myong /
chu lhag ma gyen du 'khyil bar mi bskyod pas dbu brgyan par gyur /
bris pa'i mtshan ma sprul pa'i sku'i dkyil 'khor du bum pa'i dbang thob /
lus smin par byas /
bskyed pa'i rim pa bsgom pa la dbang /
sku rdo rje mngon par byang chub pa lnga ldan sprul sku 'grub pa'i skal pa can du gyur /
ces rtogs pa bskyed /
dkyil 'khor gyi gtso mo dang rdo rje slob dpon snyoms par zhugs pa'i bde ba chen po'i sgras phyogs bcu'i dpa' bo dang rnal 'byor ma thams cad rjes su chags pa'i mes bde ba'i ngo bor 'od du zhu bas /
rdo rje slob dpon he ru ka yab yum gyi gsang ba'i gnas nas sku'i gnas yul nas byung ba'i byang sems dang lhan cig thod pa'i nang du bskyil ba /
ngo bo bde ba chen po thabs shes shu kra dang si la /
rnam pa A li kA li yi ge'i phreng ba rang gi lce a yig las byung ba'i zla ba'i steng du gnas pa byang sems su zhu ba stong ra rtsa gsum 'khor lo lnga khyab mnyam du gang bas rtsa thig rlung gsum las rung du smin te gsang ba'i dbang thob par gyur /
'das pa'i rdo rje can sogs pas :
ji ltar sangs rgyas sras dbang bskur :
de bzhin byang chub sems bzang pos :
rigs kyi bu la dbang bskur ro :
rtsa sngags bzlas pas dkyil 'khor gyi thod pa'i bdud rtsi myang zhing /
a ho ma hA su kha :
zhes brjod /
kun rdzob byang chub sems thod pa bdud rtsi longs sku'i dkyil 'khor du gsang ba'i dbang thob /
ngag smin par byas /
rdzogs rim rtsa thig rlung gsum gsang sngags zab mo bsnyen pa la dbang /
gsung rdo rje bden don bcu gnyis longs spyod rdzogs sku 'grub pa'i skal pa can du gyur /
ces rtogs pa bskyed /
me long sin+d+hu ra'i dkyil 'khor las 'od zer 'phros lte ba'i a shad la phog
/tsaN+Da lI nyi ma'i dkyil 'khor gyen du 'bar ba'i rtse mo'i thabs bde ba chen po'i haM yig la phog
/bdud rtsi ba mo lta bur 'dzag pas rim pa bzhin spyi mgrin snying lte rnams su dga' ba mchog dga' dga' bral zag med lhan cig skyes pa'i dga' ba ste lugs 'byung gi bde ba chen po nyams su myong bar byas /
slar yang lus kyi gnad dang rlung bcings pas /
byang chub sems mas yar spyan drangs pas lugs las ldog pa'i dga' ba rnams nyams su myong ste thig rlung sems gsum gtsug tor du brtan par byas pas 'dzag pa dang bral ba'i lhan cig skyes pa'i ye shes su gyur par mos la /
me long gi dkyil 'khor nas sin+d+hu ra lte bar byug cing rtsa sngags bzla /
de ltar sin+d+hu ra rdo rje ye shes chos sku'i dkyil 'khor du shes rab ye shes kyi dbang thob /
sems smin par byas /
pho nya zhu bde bde ba chen po rdo rje sems dpa'i gseng lam bsgom pa la dbang /
thugs rdo rje dga' ba bcu drug rnam par dag pa chos kyi sku 'grub pa'i skal pa can du gyur /
ces rtogs pa bskyed /
dbang dus su skyes pa'i zhu bde lhan cig skyes pa'i ye shes don dam pa'i bde ba chen po /
ji ltar nyi ma dang mar me nor bu'i 'od ltar dag cing gsal ba'i ye shes dri ma med pa'i snying po kun tu rtog pa'i rlung gis mi bskyod pa de ni /
rnal 'byor ma'i ye shes kyi ngo bo 'khor 'das kyi chos thams cad 'byung ba'i gnas te de yang rang gi sems nyid las gud na gzhan du med de /
de ltar rtogs shing shes par byos shig
/de ltar don dam byang chub kyi sems mtshan ma med pa shin tu spros med chos thams cad 'byung ba'i dkyil 'khor du nam mkha'i rdo rje de bzhin nyid kyi dbang thob /
sgo gsum smin par byas /
phyag rgya chen mo shes rab kyi pha rol du phyin pa bsgom pa la dbang /
so so rang rig ye shes kyi spyod yul dus gsum rgyal ba'i yum chen mo rnam par thar pa sgo gsum gyi sku 'grub pa'i skal pa can du gyur /
ces rtogs pa bskyed /
mtha' rten ni rtsa sngags lan gsum bzlas pas rus pa'i phyag rgya lnga dang cang te'u thod pa kha T+wAM ga rnams gtad /
dngos grub kyi bam ro sha lnga bdud rtsi lnga sogs bza' btung gi dam tshig rnams sbyin la /
deng nas brtsam ste bu khyod kyis :
tha mal zhen pa legs ldog ste :
rnal 'byor ma yi 'khor los bsgyur :
phyag rgya lnga yi rgyan dang bcas :
thabs kyi gzugs kyi cang te'u :
shes rab de ni rang byung sgra :
rdo rje kha T+wAM rdo rje bcas :
gnas mchog nyi shu rtsa bzhi dang :
yul chen sum cu rtsa gnyis su :
mkha' 'gro rnams dang skal mnyam par :
pad snod bdud rtsi'i bza' btung dang :
skye bdun bam chen gsang ba'i rdzas :
'khor lo'i 'du bar rnam spyod pas :
phyi dang nang dang gsang ba yi :
'dzin rtog thams cad rab spongs la :
nang gi de nyid dang ldan pas :
brtul zhugs spyod pas rgyu bar gyis :
gsad dang gsod dang rengs pa dang :
dbang bsgyur nus pa'i rdzu 'phrul gyis :
rang gi rtogs pa slar spor zhing :
skal ldan rjes su 'dzin pa dang :
'byung po gdug pa can rnams sgrol :
gzhan yang phyogs las rnam rgyal ba'i :
dpa' mo brtul zhugs 'di la ni :
mi bya cung zad yod min gyis :
mi 'jigs pa yi spyod pa spyad :
ces dang /
rnal 'byor ma yi mchog tu gsang ba'i dkyil 'khor 'dir :
phyi dang nang gsang de nyid kyi ni dam tshig rnams :
khyod kyis deng nas 'tsho ba'i srog bzhin rnam gzung la :
rnal 'byor ma yi go 'phang mchog la blo chen gzhan yang sbyor bar gyis :
zhes bsgo bar mos /
gtso bos ji ltar bka' bstsal pa :
de bzhin du ni bdag gis bgyi :
zhes pas khas blang /
gtang rag gi maN+Dal kyang 'bul lo //
cho ga'i rjes bsdu ni /
dkyil 'khor gyi lha rnams la sngags tsam gyis mchod /
hU~M:
skye med rnam dag chos kyi dbyings nyid las :
skye ba'i cho 'phrul cir yang ston mdzad pa'i :
'gro ba kun skyob ye shes mkha' 'gro ma :
dug lnga 'joms mdzad phag mo khyod la bstod :
'dod pa'i don gsol zhing smon lam gdab pa ni /
phyi ltar mtshon byed gzugs sku'i rnal 'byor ma //
nang du bde chen 'bar byed tsaN+Da lI//
gsang ba bde stong lhan cig skyes ma'i ngang //
gzhan du mkha' spyod rdo rje btsun mo dgongs //
bdag ni deng nas tshe rabs thams cad du //
drug ldan rdo rje'i lus thob mtshan ldan gyi //
mchog gi rdo rje slob dpon dang mjal te //
dbang bzhis rgyud smin dam tshig la gnas shog
/mi rtag nges 'byung nang nas 'char ba yis //
chos brgyad tshe 'di'i snyems thag chod pa dang //
srid la zhen log 'gro la snying rjer ldan //
dur khrod ri chen gnyan khrod 'grim par shog
/bka' drin gsum ldan rtsa ba'i bla ma la //
skad cig tsam yang log lta mi skye zhing //
rgyal kun 'dus gzugs yin la yin shes kyis //
lam zab mos gus snying nas gsol 'debs shog
/phung khams snang srid dkyil 'khor 'khor lor rtogs //
thig rlung sems gsum ye shes chen por grol //
'dod khams bde ba zag med ngang du rdzogs //
byin rlabs 'pho bas bdag rgyud smin par shog
/tshe 'dir bla ma lha yi byin rlabs dang //
yang zab gdams par rtse gcig gnad bsnun mthus //
'chi kha 'od gsal chos sku'i rjes thob der //
mkha' spyod rnal 'byor ma dang mjal bar shog
/gal te brtson 'grus goms shugs chung ba yis //
'chi kha'i bar do zin par ma gyur na //
srid pa bar dor gdams ngag dran pa dang //
mkha' spyod rdo rje btsun mos 'dren par shog
/dus der lhag pa'i lha khyod thugs ma g.yel //
byams pa'i zhal bzang bdag la mngon sum ston //
brtse ba'i phyag gis bdag gi lag nas drongs //
'og min rnga yab dpal rir bde bar skyol //
skyabs gsum kun 'dus rig 'dzin nus ldan rje //
ye shes rdo rje 'chang dbang thod phreng rtsal //
dbyer med zhal dkyil sgrib med legs mthong ste //
rdo rje'i gsung gi snang ba thob par shog
/rig 'dzin 'dus pa'i tshogs dang skal mnyam zhing //
gsang chen chos kyi rgya mtshor longs spyod pas //
bskyed rdzogs lam gyi lhag ma kun bgrod de //
sku dang zhing khams 'du 'bral med par shog
/rang gzhan chos sku'i rgyal sa der zin nas //
gzhan don gzugs sku gnyis kyi 'du byed kyis /
khams gsum 'gro ba'i don kun grub pa dang //
kun tu bzang po'i smon lam bdag 'grub shog
/bzod gsol ni /
gang dag nyes pa byas dang byed 'gyur ba //
rje btsun khros ma 'od gsal chen mo'i ngang //
bzod par mdzod la mchog thun dngos grub gang //
thogs med 'grub par byin gyis brlab tu gsol //
yig brgya bzla /
se gol gtog cing /
badzra muMHgyis ye shes pa dbyings su gshegs /
dam tshig gi dkyil 'khor mas nas rim pa bzhin du bsdus te bdag nyid la bsdu zhing /
bdag nyid lhar gsal ba yang thugs srog sa bon la bsdu /
de nyid ril 'dzin nam rjes gzhig gi ngang nas 'od gsal du bcug ste mnyam par 'jog
/thun mtshams mkha' 'gro'i nga rgyal gyis spyod lam la 'jug cing shis pa brjod pas mtha' brgyan no /
!
/rtsa ba'i bzhi pa cho ga'i lag len dam tshig nyams chag skong ba dang mchog dang phrin las bzhi lhun gyis grub phyir me mchod bya ba'i rim pa ni /
sngon 'gro gtsang ma'i gnas su bkra shis pa'i sa la stegs bu gru bzhi khod snyoms par bcags la bdud rtsi lngas chag chag btab /
phrin las rnam bzhi 'dus pa'i rdul tshon gyis dkyil 'khor pad+ma 'dab bzhi phyogs mdog lte mthing mu khyud kha khyer mtshon byed dang bcas pa bris pa'i grwa bzhir zla phyed rdo rje /
lte bar rdo rje gri gug hU~M yig mthing gas mtshan pa /
glang ma bal dkar sogs dri ldan gyi shing zlum por brtsigs pa'am dgon pa'i ba lang gi lci ba srog chags med pas zlum por brtsigs te dkar rtsis kha dog bsgyur yang rung /
sman rag gtor gsum chu gnyis nyer spyod rdo rje dril bu thod rnga rkang gling me tog snod bsang chu sogs mkho ba'i yo byad mtha' dag dang /
khyad par bsreg rdzas mkha' 'gro'i gzhung gzhan las /
rdzas ni phye mar rat+na dang //
'bru sna dar zab gos la sogs //
zas sna thams cad bsreg par bya //
gser dngul zangs lcags g.yu dang ni //
dung dang mgron bu la sogs pa //
zhes gsungs /
'og nas 'byung ba'i rdzas rnams las yam shing dang mar khu 'bru'i rigs rnams dngos bstan dang /
de phyin gyi rdzas so so ma tshang bar bag zan gtsang ma ril bu dril ba lag len gtsang 'dug pa ltar bsham mo //
dngos gzhi ni /
bdag bskyed bzlas pa'i bar du sgrub thabs bzhin du byas /
me mchod dngos la bab pa na bsang chus mchod sreg gi rdzas rnams la 'thor zhing /
hU~M:
dur khrod zhing mchog mkha' spyod 'og min gnas :
mchod pa'i rdzas kun ye shes lnga yi dngos :
'dod yon drug ldan tshogs kyis 'jig rten gang :
thabs shes gnyis med byang chub sems kyi sprin :
phyi nang gsang gsum snod bcud bde ba che :
oM AHhU~M hoHsarba pU tsa sa ma ya hU~M:
zhes mang du bzlas pas byin gyis brlab /
du ba med pa'i me thab tu sbar la /
oM ag+ne dz+wa la raM/
zhes brjod cing zhun mar gyis gso //
hU~M bzhi'i sngags dang bsang chu gtor bas bgegs bskrad /
swa b+hA ba'i sngags kyis stong par sbyang /
paM las pad+ma raM las nyi ma'i steng //
hU~M las las bzhi'i thab khung sna tshogs mdog
/nang du lha rdzas las byung bud shing gang //
me 'bar dbus su pad nyi ti ra'i steng //
me lha 'jig rten ye shes gnyis med pa //
rdo rje phag mo rje btsun khros ma'i sku
/mthing gsal zhal gcig phyag gnyis khro 'dzum sgeg
/phyag g.yas rdo rje gri gug mkha' la phyar //
g.yon pas thod pa khrag bkang thugs kar 'dzin /
kha T+wAM mchan bcug rus pa'i phyag rgya lnga //
me long dril bu g.yer kha'i sil sil sgrog
/thod skam dbu rgyan thod rlon do shal 'phyang //
ral pa kham nag gyen 'khyil thur du grol //
rna ltag phag zhal nag po ngur sgra sgrog
/g.yas bskum g.yon brkyang ti ra'i snying ga mnan //
bdud dpung sreg mdzad sku las me dpung 'bar //
'bum phrag mkha' 'gro'i 'khor tshogs mang pos bskor //
snang stong 'ja' 'od lta bu'i sku yi dbus //
rtsa gsum 'khor lo lnga ru gsal ba yi //
spyi bo bde chen 'khor lo'i rtsa 'dab tu //
mchog dngos stsol mdzad bud+d+ha mkha' 'gro ma //
mgrin pa longs spyod 'khor lo'i rtsa 'dab tu //
tshe bsod rgyas mdzad rin chen mkha' 'gro ma //
snying ga chos kyi 'khor lo'i rtsa 'dab tu //
sdig sgrib zhi mdzad rdo rje mkha' 'gro ma //
lte ba sprul pa'i 'khor lo'i rtsa 'dab tu /
khams gsum dbang sdud pad+ma mkha' 'gro ma //
gsang gnas bde mchog 'khor lo'i rtsa 'dab tu //
dgra bgegs sgrol mdzad karma mkha' 'gro ma //
kun kyang dkar ser mthing dmar ljang ba'i mdog
/zhal gcig phyag gnyis gri thod kha T+wAM 'dzin //
gcer bu gar stabs ye shes me klong bzhugs //
de ltar gsal ba'i lha tshogs thams cad kyi //
gnas gsum 'bru gsum mtshan las 'od 'phros pas //
mkha' spyod o rgyan dag pa'i gzhal yas nas //
ye shes lha tshogs badzra sa mA dzaH
spyan 'dren mchod pa rnams sgrub thabs bzhin du byas /
de nas bsreg rdzas 'bul ba ni /
rdzas ni oM AHhU~M las zag med kyi //
ye shes bdud rtsi chen por gnas bsgyur pa //
lha tshogs rnams la 'phul bas rab dgyes te //
zhi rgyas dbang drag mchog dngos grub par gyur //
ces brjod nas thog mar gtso mo dang /
spyi bor bud+d+ha mkha' 'gro gtso bor byas pa la dmigs te /
oM badzra bai ro tsa ni yai baM ha ri ni sa hU~M phaT:
dz+wa la raM sarba sid+d+hi hU~M hU~M/
lan bdun nam bcu gnyis nyer gcig la sogs pas mtshon te yam shing phul ba'i mthar 'dod gsol ni /
rnal 'byor pa bdag cag dpon slob la mkha' 'gro'i bka' chad la brten pa'i bar chad mi mthun pa'i phyogs thams cad byang zhing dag pa dang /
khyad par du yang /
phyag rgya chen po mchog gi dngos grub thob par mdzad du gsol /
ma hA mu dra sid+d+hi m+me pra yats+tsha swA hA/
des rigs 'gre bas khyad par gyi rnam dbye rnams shes par byas pas sngags dang spel tshig de nyid kyis mar khu phul /
gtso 'khor thams cad dang snying ga'i rdo rje mkha' 'gro la khyad par du dmigs te /
til 'bul sngags spel tshig gong dang 'dra ba las /
khyad par du yang /
sdig pa thams cad shAn+tiM ku ru ye swA hA/
spos sna tshogs 'bul zhing /
dam tshig dang sdom pa nyams pa thams cad shAn+tiM ku ru ye swA hA/
ku sha phul la /
mi gtsang ba thams cad shAn+tiM ku ru ye swA hA/
sman sna tshogs phul la /
bzhi brgya rtsa bzhi'i nad thams cad shAn+tiM ku ru ye swA hA/
gro phul la /
rims nad thams cad shAn+tiM ku ru ye swA hA/
gtso 'khor thams cad dang mgrin pa'i rat+na mkha' 'gro la khyad par du dmigs te dUrba phul la /
tshe 'phel bar gyur cig puSh+TiM ku ru ye swA hA/
phye mar phul la /
'byor pa rgyas par gyur cig puSh+TiM ku ru ye swA hA/
ma da na phul la /
nyams rtogs thams cad rgyas par gyur cig puSh+TiM ku ru ye swA hA/
'bras phul la /
bsod nams thams cad rgyas par gyur cig puSh+TiM ku ru ye swA hA/
so ba phul la /
'bru nor thams cad rgyas par gyur cig puSh+TiM ku ru ye swA hA/
'o thug phul la /
longs spyod thams cad rgyas par gyur cig puSh+TiM ku ru ye swA hA/
gtso 'khor thams cad dang lte ba'i pad+ma mkha' 'gro la khyad par du dmigs te mngar gsum phul la /
mos pa rnam bzhis khams gsum dbang du sdus shig bA shaM ku ru ye swA hA/
me tog sna tshogs phul la /
lus mdangs dang ldan pa dang khams gsum dbang du gyur cig bA shaM ku ru ye swA hA/
dar zab sna tshogs phul la /
lus kyi kha dog gsal ba dang khams gsum dbang du gyur cig bA shaM ku ru ye swA hA/
bu ram dang sbyar ba'i zas sna tshogs phul la /
bde ba dang 'bar ba dang khams gsum dbang du gyur cig bA shaM ku ru ye swA hA/
sran ma dang rin po che sna tshogs phul la /
lus stobs dang ldan par gyur cig bA shaM ku ru ye swA hA/
nas phul la /
lus shugs dang ldan pa dang khams gsum dbang du gyur cig bA shaM ku ru ye swA hA/
shing thog sna tshogs phul la /
rigs brgyud yun du 'phel ba dang khams gsum dbang du gyur cig bA shaM ku ru ye swA hA/
gtso 'khor thams cad dang gsang gnas kyi karma mkha' 'gror khyad par du dmigs te yungs dkar phul la /
bgegs thams cad tshar chod cig mA ra ya phaTaH
sha khrag tshil gsum phul la /
yid la brnags pa'i dgra bo thams cad sgrol cig mA ra ya phaTaH
rma bya'i mdongs phul la /
klu bdud gdug pa can gyi gnod pa thams cad zlog cig mA ra ya phaTaH
lan tshwa phul la /
pha rol byad ma mkhan gyis bsam sbyor ngan pa thams cad zlog cig mA ra ya phaTaH
de lta bu'i bsreg rdzas 'bul tshul spyir btang dmigs bsal gyi 'bul lugs sna tshogs 'dug na'ang gzhung gzhan gyi mkha' 'gro'i me mchod las /
rtsa ba'i phag mor 'gyur ba med //
phrin las phag mo bsgyur zhing bsgom //
zhes pa'i tshig gis zin pa dang rigs pa'i mda' yis 'di ltar sbyar ba yin la khungs med rang bzo'i rtog btags ni ma yin no //
de lta bu'i tshul gyis tshad grangs ji ltar gsog dgos pa rnams grub nas las gzhung bzhin du bstod pa'ang bya /
bzod gsol yi ge brgya pas lhag chad bskangs nas /
ye shes pa gshegs shing dam tshig pa rang la bsdu ba sogs cho ga bzhin du byas la /
me rang zhi'am long med na chu gtsang ngam 'o ma sogs kyis gzhil /
thal ba phan byed kyi rdzas sam chu klung chen por dor /
de nyid rtsa ba'i sgrub gzhung gi kha skong du tshig gis kyang zin te /
tshogs brgya me mchod brgya stong dang :
zhes bstan pas so //
de ltar bgyis pa'i phan yon kyang rang gter las /
gang zhig rnal 'byor ldan gang gis :
zab mo'i cho ga 'dir brtson na :
DA ki'i thugs dam gnyan skong zhing :
dam tshig nyams chag sor chud de :
mchog thun dngos grub myur du thob :
ces gsungs so //
smras pa /
bar chad sel dang mchog dngos stsol mdzad pa'i //
zhi khro lha yi 'khor lo rab 'byams mod //
'chi kha bar do mngon sum zhal bstan nas //
mkha' spyod pad+ma 'od du bder 'khrid pa'i //
lha mchog rdo rje btsun mo las gzhan gang //
de phyir sgrub mchod dbang sogs nyer mkho'i khrigs //
shog ser tshig dang mkha' 'gro'i snyan brgyud kyi //
zhal lung drod rlangs ma yal khrigs su bsdebs //
snyigs dus dam sel bar chad bsre lhad kyis //
sngags kyi gdams pa rnyog bcas ba tshwa'i mtshor //
tshe gcig byang chub yan lag brgyad ldan gyi //
bdud rtsir mos pa'i 'khrul pa de bor la //
lnga ldan brgyud pa ti se las 'ongs shing //
DA ki'i byin rlabs ri Shis nyer bsten las //
lag len dpyad gsum ke ta kas bgrungs 'di //
skal bzang ngang mo gzhon nu kun dgar mdzod //
'dir 'bad legs byas gsar pa'i sprin sngon gyis //
srid zhi'i lha lam 'khor lo kun khebs pas //
snyigs dus ston gyi mthar yang bstan dang 'gro'i //
phan bde'i sa mos ma rnying dpal gyur cig
/ces mkha' spyod rdo rje btsun mo'i sgrub mchod cha lag dang bcas pa 'di spyir rnal 'byor pa rnams la dngos grub ster ba'i yi dam gyi lha nges par dgos par ma zad tshe 'di nyid dang 'chi kha 'od gsal gyi rjes thog tu rdo rje btsun mos lung ston pa zhig dka' rung /
rdzogs pa chen po'i grol lugs tha mar srid pa bar do la bla ma'i gdams pas bar do ngos zin zhing skabs der rig 'dzin rgyal ba'i thugs rje dang yi dam DA kis sdongs grogs byas te /
mkha' spyod pad+ma 'od sogs dag pa'i zhing du lam gyi lhag ma bgrod par gsungs pa bzhin rang nyid kyi snying po'i yi dam mtsho rgyal gyi ngo bo rdo rje btsun mo nyid las gzhan du ma gyur pa dang /
nye lam snyigs dus 'dir phyag rdzogs kyi rnal 'byor la mnga' dbang 'byor nges pa karma dge 'phel ro gcig rtogs pa'i bogs 'don dang lhun grub rig pa tshad phebs kyi gzigs mor /
tsa gong DA ki'i gnas dang ti sgro mkha' 'gro'i tshogs khang sogs su gsang spyod du rgyu skabs nyams len du dmigs pas mtshams sbyar zhing bskul ba la brten te d+harma swA mIs chos sdings rgyal ba'i ri khrod du ston pa mngon par byang chub pa sogs kyi dus chen bco lnga /
phyi rol du zla 'od la sgra gcan zhugs pas nang du i Da d+hU tir zhugs shing nges don zung 'jug gi sku 'grub pa'i dus bzang por legs par sbyar ba'i yi ge pa ni rwa ston stobs ldan rdo rjes bgyis pa'o ///
/
