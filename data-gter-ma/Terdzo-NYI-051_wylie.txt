@#//
dpal ldan zhing skyong dbang po'i sgrub skor bzhugs so //
bla ma rdo rje 'dzin pa chen po la gus pas phyag 'tshal zhing mchod do skyabs su mchi'o //
'dir zhing skyong chen po kun dga' gzhon nu'i sgrub thabs chos dbang dang /
rin chen gling pa /
legs ldan pa sogs kyi gter ma dang /
chos kyi rje karma pa zhwa dmar nag gi sprul sku so sor mgon po nyid kyis phul ba sogs mtha' yas pa nas bsdus te lag tu blang ba'i rim pa brjod par bya ste /
de la rjes gnang brgyud rim dang bcas pa dang /
bla rdo srog 'khor dang bcas pa /
mdos gtor rten rdzas dang bcas pa /
bsnyen pa rtags yig dang bcas pa /
sgrub pa las sbyor dang bcas pa /
grub chen brgyad las phran dang bcas pa ste don drug
/dang po ni /
dpal ldan zhing skyong seng ge'i gdong pa can gyi rjes gnang don du gnyer ba gang dag dam tshig la yang dag par gzhol zhing 'di nyid la chos skyong du bya bar mos pa la /
bla mas legs par brtags te sbyin par bya'o //
de'ang gnas gang yang rung bar sku gzugs bkram zhing /
dpa' bo rnam par rol par ji skad bshad pa lta bu'i gtor ma dang mchod pa bshams la skyabs su 'gro ba dang /
byang chub tu sems bskyed pa sngon du 'gro bas /
bcom ldan 'das phyag na rdo rje'am yi dam gang yang rung ba'i bdag bskyed bzlas pa dang bcas pa byas la de'i rjes su mdun du zhing skyong 'khor bcas bskyed pa dang /
spyan 'dren dam bzhag
/mchod bstod /
bzlas pa /
skong ba'i bar dpa' bo rnam rol ltar byas la /
slob ma rnams khrus byas slob dpon gyi mdun du 'khod maN+Dal phul nas /
kun mkhyen ye shes phung po can //
srid pa'i 'khor lo rnam sbyong ba //
de ring bshad pa'i rin chen gter //
gtso bos bdag la bka' drin stsol //
ces pa'am /
yang na /
sangs rgyas bstan pa bsrung ba dang //
dgra bgegs dpung tshogs gzhom don du //
seng ge'i gdong can rjes gnang ni //
dpal chen khyod kyis bstsal du gsol //
zhes lan gsum gsol ba btab bo //
de nas slob mas 'di ltar mos par bya ste /
chos thams cad stong par bsgom /
stong pa'i ngang las paM las sna tshogs pad+ma dang raM las nyi ma'i dkyil 'khor gyi steng du /
hU~M las rdo rje sngon po rtse lnga pa hU~M gis mtshan pa las 'od zer 'phros /
sangs rgyas mchod /
sems can gyi don byas /
tshur 'dus yongs su gyur pa las /
rang nyid bcom ldan 'das gsang ba'i bdag po sku mdog mthing nag zhal gcig phyag gnyis spyan gsum dang ldan pa /
dbu skra dang smin ma sma ra dmar ser 'bar ba /
zhal mche ba gtsigs pa /
phyag g.yas gnam lcags kyi rdo rje rtse lnga pa nam mkhar phyar ba /
g.yon thugs kar sdig mdzub mdzad pa /
stag gi pags pa'i sham thabs can /
sbrul brgyad kyis brgyan pa /
zhabs g.yas bskum g.yon brkyang ba'i stabs kyis ye shes kyi me 'bar ba'i dbus su bzhugs par bltas la /
de'i mdun du skad cig gis dur khrod sa gzhi sogs kyis gtso 'khor thams cad bskyed la /
tsa ri tra nas mgon po dpag tu med pa spyan drangs la bstim pa dang /
bdag mdun gnyis ka'i thugs kar nyi ma'i dkyil 'khor gyi dbus su hU~M sngon po bsgoms pa'i /
bdag gi thugs ka'i hU~M las 'od zer kha dog sna tshogs 'phros /
zhing skyong gi thugs kar phog pas thugs dam gyi rgyud bskul /
yab yum las mkhan sde brgyad dang bcas pa las rang rang gi sku dpag tu med pa 'phros /
phyogs bcur gnas pa'i gdug pa can thams cad tshar bcad /
yid la 'dod pa'i dngos grub thams cad ji ltar bsgo ba bzhin sgrub par bsam la rol mo dang gu gul gyi dud pa bya /
tiSh+Tha badzra zhes brjod /
rdo rje mgo bor bzhag la brtan par bya'o //
sku yi rjes gnang ngo //
yang dpon slob gnyis ka phyag rdor du gsal ba'i slob dpon gyi thugs kar nyi ma'i steng nas sngags phreng mgal me ltar zhal nas bar ma chad du byung /
de las 'od zer dmar nag 'phros pas gnod par byed pa thams cad bcom /
zhing skyong la sogs pa 'jig rten pa'i dregs pa can rnams kyi rig sngags kyi nus pa bsdus te slob ma'i zhal nas zhugs thugs ka'i sa bon la thim par bsam la /
yab yum las mkhan sde brgyad kyi sngags nyer gcig tsam phreng ba nas bzung la rjes zlos bya ba ni /
gsung gi rjes gnang ngo //
slar yang slob ma gsang bdag gi nga rgyal dang ldan pas 'khor bcas gsal btab /
thugs ka'i sa bon gyi 'od zer kha dog sna tshogs zhing skyong gi thugs ka'i hU~M la phog pas rdo khab len gyis lcags phye bsdus pa bzhin du rang gi thugs ka'i sa bon la thim pas /
zhing skyong gi thugs kyi dngos grub thob par bsam mo //
gtor ma dang bka' gtad byed pa thugs kyi rjes gnang ste de tsam mo //
yang mgul rgyan /
prog zhu /
ska rags ber nag phyag mtshan gnyis rnams gtad nas /
dpal ldan khrag 'thung chen po yi //
rin chen las grub prog zhu dang //
klu rigs lnga yis yan lag brgyan //
mdzes pa'i gser ska ber chen dang //
phyag rgya bcas pa 'di dag ni /
khyed rnams la ni sbyin par bya //
zhes yon tan gyi'o //
zhi dang rgyas dang dbang dang dgug
/gdug pa bsgral dang cho 'phrul ston //
mnan dang bskrad pa la sogs pa //
las de rnams kyang bsgrub par gyis //
ral gri mig sman sa 'og dang //
mchil l+h+wam ril bu la sogs te //
rnal 'byor pa yi dngos grub ni //
de dag ci dgar bsgrub par gyis //
zhes brjod /
mtshan ma bris pa rnams gtad do //
de ni phrin las kyi'o //
de nas gtor ma slob ma'i lag tu gtad la /
dpal ldan zhing skyong dbang po sha za nag po seng ge'i gdong pa can /
yum chen si na ra ma /
myur mgyogs kyi las byed pho mo /
stobs ldan pho nya sde brgyad /
srog 'phrog bdud dmag stong sde'i tshogs dang bcas pa rnams kyis /
sngon bcom ldan 'das gsang ba'i bdag po'i spyan sngar khas blangs dam bcas pa dang /
slob dpon chen po pad+ma 'byung gnas kyis dam la bzhags shing khas blangs pa dang /
grub chen karma pa dang /
dpal ldan mkha' spyod dbang po la sogs pa bla ma brgyud par bcas pa rnams dang /
khyad par du chos kyi rje mthong ba don ldan /
byang sems dpal 'byor don grub /
gar dbang chos kyi grags pa rnams kyis bka' bsgos shing gnyer du gtad de chos kyi srung ma dang ci ltar las bcol ba bzhin sgrub pa'i tha tshig dran par mdzod la /
rdo rje'i slob ma 'di'i nad gdon bar du gcod pa thams cad srung ba dang /
tshe dang dpal dang 'byor pa thams cad zla ba yar gyi ngo ltar 'phel zhing rgyas pa dang /
zhi ba dang rgyas pa dang dbang dang mngon spyod kyi phrin las thogs pa med par bsgrub pa'i sdongs grogs mdzod cig
/ces bka' gtad do //
gtor ma nas dngos grub gyi ched du cung zad byin la longs spyod du bcug go
/deng phyin chad bla ma mi smod pa dang /
chos skyong mi spong ba dang /
sgrub pa la zhugs nas bla rdo srog 'khor mi 'dor ba ni mi spong ba'i dam tshig gsum yin la /
bya nag dang khyi nag la mi 'tshe zhing /
chos tshul bzhin byed pa la mi sbed /
rang don gcig pu la las sbyor mi bya /
nyes pa phra mo la mi bskul ba ste /
srung ba'i dam tshig bzhi dang /
zhag re bzhin rgyun gtor ma chag pa dang /
nyer dgu dang gnam gang la gtor ma bzang du gtong ba dang /
gtsang sbra dang ldan pa ste rgyun du spyad pa'i dam tshig gsum mo //
de ltar dam tshig bcu rnams legs par bsrung mdzod ces brjod la /
de nas me tog blangs la 'di'i rjes zlos mdzod cig
/bcom ldan bdag la bstsal lags kyis //
bdag la 'go bar mdzad du gsol //
slob dpon gyis me tog mgo bor bzhag la /
bcom ldan 'di la bstsal lags kyis //
'di la 'go bar mdzad du gsol //
sngags kyi dngos grub bstsal du gsol //
brtul zhugs brtan par mdzad du gsol //
zhes brjod /
maN+Dal phul la /
gtso bos ji ltar bka' bstsal pa //
de dag thams cad bdag gis bgyid //
ces brjod du bcug nas mdun bskyed la bzod par gsol zhing yig brgyas kha bskang /
phrin las bcol /
gtor ma gtsang sar dor la gshegs su gsol te shis pa brjod par bya'o //
brgyud pa'i rim pa la /
rjes gnang gi brgyud pa ni /
grub chen karma pas stod lung mtshur phur dam la btags te /
de nas rim par /
gnyan ras /
rang byung ba /
mgon po rgyal mtshan /
mkha' spyod dbang po /
ba yo chos bzang /
chos dpal ye shes /
mthong ba don ldan /
go shrI chen po /
chos grags rgya mtsho /
bkra shis dpal 'byor /
rje mi bskyod rdo rje /
des bdag dkon cog 'bangs la'o //
yang slob dpon pad+ma /
pad+ma las 'brel rtsal /
sho'i rgyal sras legs ldan pa /
rje rang byung ba phyin gong ltar ro //
lung gi brgyud pa ni /
grub chen karma pa nas brgyud pa dang /
slob dpon pad+ma nas brgyud pa gnyis go shrI rin po che'i bar du gong dang 'dra la /
des spyan snga rin po che /
karma phrin las pa /
sprul sku gtsug lag phreng ba /
des bdag la'o //
gnyis pa bla rdo ni /
dom gyi snying ngam rta nag gi snying ma rul ma nyams par byas pa'i rtsa sbub dbus mar skyer pa'am /
seng ldeng gi byang bu tshon gang gi tshad tsam /
dbyibs nas ltar dkyil sbom zhing sna gnyis phra ba gnyis kyi gcig la gri khrag gam /
byang sems dkar po cung zad bsres pa'i snag tshas hU~M bri /
gcig shos la pad+ma rak+ta gri khrag bsres pa'i mtshal gyis b+h+yoHbris la /
de gnyis kha sbyar ba tshon skud sna lngas dkris la gzhug cing /
snying de nyid dar nag gis btums pa ni bla rdo yin la /
srog 'khor ni /
yab 'khor bri gzhi dar nag dang /
yum 'khor dar dmar /
bri rdzas gser ram dngul gyis sku mdog phyag mtshan sogs sgrub thabs lta bu la /
khyad par bzhon pa med pa /
pad nyi ro yi gdan la zhabs bsgrad pa'i yab kyi thugs kar 'khor lo rtsibs drug
/yum gyi thugs kar pad+ma 'dab drug phyi'i mu khyud la thod phreng yod pa bya zhing lte bar sa bon gyi mthar spel tshig dang /
rtsibs dang 'dab ma la /
siM ha mu kha hU~M phaT:
si na ra ma hU~M phaT:
ces pa so sor g.yas skor du bris pa zhal sbyar la /
sgrub thabs ltar bskyed cing /
mchod bstod bzlas pa'i bar byas la /
shis pa brjod de /
zhal sbyar nas dbu zhabs ma log par dril la /
gla ba shing la rta mgo ji ltar 'tsham pa bzos pa'i nang khong stong gi srubs su bcug
/rta mgo de'ang dar tshon gyis dril ba ni srog 'khor bya thabs so //
gsum pa la mdos ni bca' gzhi dang 'bul ba gnyis las /
dang po ni /
g.yul 'gyed pa'i rdo la khrag gis kha mig gtod pa'i steng du rin po che'am shing gi stegs kyi khar dar sna sman sna 'bru sna zas sna rin po che sna tshogs bsres pa'i 'jim pa la ri rab bang rim bzhi yod pa phyogs mdog
/de'i steng na snal ma nag po'i gdugs bya nag gi spu thul dang dar nag gis brgyan pa phub /
bang rim dang po khang bzang gi rnam pa thog phyur bu rdo rje'i tog gis spras pa /
phyogs bzhir sgo bzhi glo 'bur gyi tshul sgo rgyan dang bcas pa btod /
de'i rtse mor yi dam /
shar sgor zhing skyong /
nub sgor yum /
lho byang gi sgor bam ro pho mo /
bang rim gnyis pa'i phyogs mtshams su sde brgyad rnams kyi tsaka li btsug
/bang rim gsum par lha so so'i thad du rang rang gi gtor ma bkod de /
gtso bo yab yum gyi gtor ma dpal bshos zur gsum che ba /
las mkhan pho mo chung ba /
rdor legs ra mgo
/gshin rje khram ris /
klu sbrul 'khyud /
bdud zur gsum g.yas gcus /
btsan zur gsum g.yon dkyus /
srin po bya mgo
/lha zhal zas /
ma mo phor pa gru gsum khrag bkang /
de dag gi bar mtshams su sha sna snying sna sman sna spos sna me tog sna tshogs ci mdzes su bkod /
bang rim bzhi par bdud dmag stong sde'i tshogs dang sprul pa yang sprul la sogs pa'i gtor ma sna tshogs /
mi nag dang bud med nag mo sna tshogs pa'i gzugs /
bya nag la sogs pa'i gzugs 'gros sna tshogs dang /
nam mkha'/
rgyang bu /
mda' khra /
'phang khra /
gri khra /
mdung khra /
mtshe /
yungs dkar /
shug pa /
sha dum zan dum /
changs bu /
ngar mi /
shwa rdel dkar nag rnams brgya phrag tu bkod /
mdos gdan gyi steng du /
zur bzhir khrag gi dbus dkyus /
phyogs bzhir mda' dar phyogs mtshon /
bar du zas sna tshogs bkod /
de'i mthar skyer pa'i rtsang phyed dmar phyed nag srin mo 'gros su btsug
/'bul ba la nang du 'bul dang phyir gtang ba gnyis kyi dang po ni /
skong ba'i skabs su mdos bsang sbyangs /
stong pa'i ngang las gling bzhi ri rab /
rgyal srid sna bdun /
bkra shis rdzas brgyad /
'dod pa'i yon tan lnga la sogs pa phyi nang gsang ba'i mchod sprin rgya mtsho zhing skyong chen po 'khor dang bcas pa dgyes dgur rol pa'i mchod rdzas phun sum tshogs par gyur /
hU~M/
rab 'khrugs pha rol 'khor gyi dbus //
rgya mtsho'i ska rags dbang po ni //
rin chen zung gi rim pa can //
sa skyes kyis gtams khyod la 'bul //
gang du legs byas las byung ba //
mtshams gnas phun sum tshogs pa ni //
lta na sdug la 'gran bzod pa //
de yang khyod la 'bul bar bya //
lha yi dpal 'byor las byung zhing //
sha za'i phug ltar skyi g.ya' ba //
bstan la 'tshe ba'i 'bab ngogs che //
ljongs 'di khyod la 'bul bar bya //
der gnas sa srung btsun mo dang //
dbyig srung nor bu dpag med dang //
lag ldan dang ni rlung shugs can //
dmag dpon dang bcas khyod la 'bul //
rtag tu dge legs 'byung ba'i rdzas //
g.yas su 'khyil ba'i kam bu ra //
bkra shis bil ba'i rdzas la sogs //
mgon po 'khor dang bcas la 'bul /
khyab 'jug mtshan ma la sogs pa //
g.yung drung dga' mgur byed pa'i rtags //
'khor los sgyur ba'i rtags brgyad kyang //
zhing skyong 'khor dang bcas la 'bul //
gzhan yang lha yi rgyal po la //
'os pa'i rang dbang mi dman pa //
mal stan mchil l+h+wam gdugs la sogs //
phun tshogs thams cad khyod la 'bul //
bstan la log pa'i mchod sbyin sbyor //
kun rtog bral ba'i yan lag can //
'chi med rdzas su sbar ba 'di //
seng ge'i gdong can khyod la 'bul //
de yi rgyu byed dpung pa'i 'dab //
dri 'bab dang ni bcud kyi ma //
lha yi sgron ma sgra yi gnas //
gso gos yan lag mchog rnams 'bul //
rnyog par bying ba'i dran pa ni //
brnag dkas drangs pa'i bshul lam lus //
mchis 'brang bos pas bstan bzhin du //
gsod pa'i zhal zas dag tu 'bul //
gzhan yang yid 'ong bya mo lab //
sprin gyi shugs can bgrang yas dang //
gnam gnon can dang rkang brgyad pa //
nor skyong rnams ni khyed la 'bul //
mgrin sngon can dang phud sgrog dang //
grong khyer spyod ni dpag med dang //
mgrin snyan nags su dga' ba yang //
mgon po'i slad bzhin 'brang la 'bul //
mdor na zhags ldan steng 'khod pa'i //
dge ba'i blo can mtha' dag dang /
khyad par kun tu dbang po ni //
'khor 'das lus dang longs spyod tshang //
dngos 'byor yid sprul gya nom 'di //
'bul gyis dgyes par bzhes nas kyang //
bdag cag rnams la brdungs pa dang //
bkrabs te thugs brtser mdzad du gsol //
hU~M/
legs nyes kun gyi spyan pa ste //
snang srid nyul ma mel tshe mkhan //
srog dbugs len pa'i brtun ngas can //
gangs ri'i khrod kyi mtshun rje bo //
pha mes gnyan gyi srung ma mchog
/bka' sdod ga ya d+ha ra ni //
srid pa'i mdos kyis thugs dam bskang //
thugs dam gnyan po bskang gyur cig
/mdzes pa'i gzugs dang snyan pa'i sgra
/sim pa'i dri dang mngar ba'i ro //
rlung gi 'bras ltar rab bkra ba'i //
reg 'jam na bzas thugs dam bskang //
dpa' bo skyes pa stag chas can //
bu mo 'dzangs ma zung 'brel can //
mda' khra 'phang khra gri khra dang //
mdung khra'i tshogs kyis thugs dam bskang //
sha khrag dmar gyi gtor ma dang //
mtshe dang yungs dkar yungs nag dang //
rin chen sna lnga'i gser skyems sogs //
sna tshogs rdzas kyis thugs dam bskang /
khram la 'debs pa'i khram shing dang //
dkar nag rtsi ba'i shwa rdel dang //
tshon gyi gru gu sngo dmar sogs //
yo byad rnams kyis thugs dam bskang //
zas sna dri sna sna tshogs dang //
mtheb kyu changs bur bcas pa yis //
'khor du gnas pa'i gshin rje'i tshogs //
kun gyi thugs dam bskang gyur cig
/de nas /
hU~M/
dpal chen 'khor bcas bdag la dgongs su gsol //
zhes pa nas /
ltas ngan cho 'phrul dgra bo'i steng du zlog
/ces pa'i bar gyi bshags pa dang zlog sgyur rnams bya /
rten mdos su 'dzugs na /
hU~M/
dpal chen yab yum king ka ra yi tshogs //
snang srid mdos 'dir res 'ga' ma yin par //
gam du 'chol nas bdag cag gam yor bcas //
sdug pa'i bu ltar skyob pa'i sdong grogs mdzod //
ces brjod /
gnyis pa zlog pa la sogs pa'i ched du phyir 'bul ba ni /
rgyab skyor du gsung rab zab mo dang /
gzungs sngags byin rlabs can sgrog mkhan dang /
sAts+tsha 'debs pa dang /
gtor ma gtong ba po rnams 'tshogs par byas /
gza' skar sbyor ba thebs ldog dang mgon po rgyu dus sogs brtsis pa'i dus 'dzoms pa'i nyin /
go mtshon thogs pa'i dmag mi dang /
ru dar rnam pa sna tshogs bcas /
drag sngags brjod cing /
rdo rje slob dpon gyis yungs dkar gyis brab cing /
rol mo dang cha sgra drag po sgrog bzhin pas phyi rol du btegs /
cho ga pa rnams mdos 'bul ba'i phyogs su gdong phyogs pas langs te /
kye /
sa 'og sa steng sa bla na //
gnas pa'i skye 'gro ma lus pa //
rig 'dzin bdag gi ngag nyon la //
de ring srid pa'i mdos lam phye //
bdud kyi zor kha dgra la phob //
gshin rje'i khram kha dgra la phob //
ma mo'i nad yams dgra la thongs //
zhing bcu tshang ba'i bstan dgra de //
thal bar rlog pa'i phrin las mdzod //
ces dang /
gtso 'khor gyi drag bskul rnams dang lhan cig dmar gtor yang dbul zhing zlog sgyur bya'o //
rten gtor ni /
nas nag po'i rjen phye la rin po che dang sman dar sna rnams bsres pa'i dpal gtor zur gsum gyi nang du bla ma brgyud pa'i mtshan sngags dang /
yi dam mgon po yab yum rnams kyi sngags la spel tshig btags pa gzhug
/'khor gyi bshos bu bcu gcig dang bcas thod pa'am lcags snod du bzhag pa'i steng du dar nag gi gur /
sku 'bag gi tsaka lis brgyan par byas pa'i g.yas su /
brag nag steng gi smyug rgod mes ma bsregs pa'i mda'/
gri lcags kyi mde'u rgod sgro ma nyams pa sgron pa la gri snying ngam rta g.yag lug nag gang rung gi snying gi rtsa sbubs su sngags gser dngul lam gri khrag gis bris pa bcug ste btags /
dar nag dang gri lag rnams kyis brgyan te /
gtor chog ltar byin gyis brlabs nas mdzod du gta' mar 'dzin no //
de las gzhan pa'i rten rdzas kyi rim pa ni /
sku gzugs bris pa'am 'bur dod rab gnas dang ldan pa mi 'bral bar bcang ba dang /
rta nag
/g.yag nag
/khyi nag
/lug nag rnams kyi mgul bar yab yum gyi sngags btags la dar tshon gyis brgyan pa'i rten gzug pa dang /
phyag mtshan dang /
ber nag dang /
dar sna stag ras gzig ras /
go mtshon dang /
gzhan yang mchod pa'i bye brag dpag med tshogs par bya /
spyan 'dren la sogs pa'i dus su bgegs bskrad cing mgon po mnyes par byed pa'i spos sbyor ni /
gri khrag sum cha /
gri klad dang spang spos sum cha /
sgog gcig dang bu ram bzhi cha bsres pa'i dud pa bya'o //
bzhi pa bsnyen pa rtags yig dang bcas pa la /
bsnyen sgrub kyi thog mar rgab 'dre mnan par bya ste /
gro ga'am shog bu la dug khrag gis rgab 'dre mgo gsum pa dbus mi /
g.yas bya /
g.yon spre'u /
lag pa mi /
rkang pa bya yi rnam pa lcags sgrog gis bsdams pa /
spre'u'i mjug ma yod pa'i snying gar 'khor lo rtsibs bzhi'i dbus su tri /
mdun gyi rtsibs la laM nan /
g.yas kyi rtsibs la yaM nan /
rgyab kyi rtsibs la raM nan /
g.yon gyi rtsibs la khaM nan /
zhes bris pa'i gzugs kyi snying kha'i 'khor lo'i lte ba'i tri'i mthar /
mu khyud la lag ring bdud dmar bsnyab pa 'dir khug cig
/non cig satwam+b+ha ya /
zhes bris pa thod pa'i nang lta bur bcug la /
dgug gzhug bya /
dug khrag gis gsher /
thun la sngags 'di gdab par bya ste /
oM su su nyag sha gnod byed e ka tra nan /
zhes bzlas la thun gyis brab cing bsgrubs la /
rmi lam du spre'u bkyigs pa dang bsad pa rmis na /
ling ga de bzhi lteb byas rdza'i par bu'i nang du bcug la /
mchod rten 'og gam /
lam rgya gram gyi dbus su dong brus pa'i nang du bcug
/'tshubs ma rnams kyis rim par bkang zhing /
rlung g.yab kyis rlung yang g.yab nas dmigs med kyi rgyas gdab la mnan no //
bsnyen pa dngos ni /   bsnyen pa'i tshe bla rdo dang srog 'khor rnams snod 'brus bkang ba'i steng du bzhag
/grub nas gzhan gyis mi mthong bar rang gi lus la 'bral med du bcang ngo //
dpa' bo rnam rol gyi cho ga'i dngos bstan du 'byung ba de nyid la brtan pa thob rjes su /
zhing skyong gi thugs ka'i hU~M dang /
sngags phreng las sngags phreng me'i rang bzhin dmar lhag lhag pa byung /
rang yi dam gyi lte ba nas thugs ka'i sa bon la thim /
sa bon las sngags thon /
rang gi zhal nas zhing skyong gi zhal du zhugs /
thugs ka'i sa bon la thim pas 'gal me ltar 'khor bas srog dbang 'dus par bsgom /
bsnyen sngags ni /
oM ma hA kA la siM ha mu kha hU~M phaT:
ces yab dang /
tri hriM dza :
DA ki nI si na ra ma hU~M phaT:
ces yum dang /
tri hriM dza :
ya ma rA tsa :
du tri phu tri hU~M phaT:
ces sde brgyad kyi sngags sum sbrel du bzla bar bya'o //
bsnyen sgrub yun ring du byas kyang 'grub pa'i rtags ma mthong na /
zhing skyong gi thugs kar gser gyi 'khor lo rtsibs bzhi pa'i lte ba dang rtsibs rnams la hU~M gis mtshan pa /
rang gi thugs ka'i sa bon gyi 'od zer 'khor lo la phog pas 'khor lo g.yas su drag tu 'khor bas ma bzod de gang bsgo ba khas blangs par bsam mo //
bsnyen sgrub spyi yi rtags yig ni /
spyan snga rin po che'i gsung las byung ba /
nye ba'i mtshan ma dam tshig rnams //
mi shes sgrub pa dal ba ste //
de bas 'di la zhib par dpyad //
'od 'phro brub khung skad 'don dang //
thod pa tsheg gam yang na ldeg
/shing gcod klo dang mi nag dmag
/nang grol gsar pa ster ba ni //
nyams dang rmi lam dag tu 'ong //
'jigs par mi bya dam tshig go
/zhi ba'i rtags ni nyi zla dag
/rang gi lus la thim pa dang //
mtshon chas gcod par mi nus pa'o //
gzhan gyi srog sbyin 'di'i dam tshig go
/dbang la mang pos 'dud pa dang //
me tog dmar po'i char 'byung dang //
bdag ni gtso bor 'gyur ba 'o //
dam tshig dngos grub la rjes chags /
khyad par sgrub dus nye ba'i rtags //
rta nag zhon pa'i dmag 'du dang //
mtshon cha rnon po ster bar byed //
yab yum gar gyis dgyes pa mchog
/tha ma'ang skyi bung byed pa dang //
'ur thug sgra chen thos pa nyid //
yang na rang gi rje bo yis //
mgu bar byed pa'i rmis ltas 'ong //
seng ge de bzhin dom la sogs //
gdug pa rnams kyis ded pa dang //
mi nag gis gnon ri yang bsnyil //
sngags pa'i tshul gyis khro bar 'gyur //
de dag 'khus pa'i rtags yin pas //
gtor mchod skong ba rgyas par bya //
snying mi dga' zhing lus g.yo dang //
mar me 'od med skabs su sngangs //
'di dag pha rol mthu rtags te //
srung 'khor yang dag bsgom par shes //
zhes gsungs so //
lnga pa la sgrub pa dang las sbyor phyogs gcig tu ston te /
thod pa kha sbyar la brten pa dang /
khrag thun la brten pa dang /
gtor ma la brten pa gsum /
dang po ni /
shin tu ma rungs pa'i dgra bo bstan pa dang bla mar 'tshe ba la man ngag 'di bya'i /
gzhan du sgrub po nyid gsod par 'gyur bas so //
de la dur khrod la sogs pa'i gnas khang myos byed dang khrag gis chag chag gdab /
mdun du sa stegs phyogs bzhir khru do /
dpangs sor bzhi pa'i dbus su gru gsum khru gang rtse lhor bstan pa brus la /
steng du de'i kha rgya non ngo shes pa'i byang chub chen po'i mchod rten gdugs chos 'khor dang bcas pa /
phung sa dang sa bzang po bsres pa las byas pa'i bum pa man khong stong gi nang du dug khrag dang phyi ro sol gyis byugs pa'i steng du /
dar nag la gsad pa'i 'khor lo rtsibs drug pa lte ba la hU~M dang b+h+yoH
rtsibs la yab kyi sa bon dang rtsibs mchan la yum gyi sa bon drug bris la phub /
bum pa'i phyogs bzhir mi rkang /
lcags sbub /
sgang thur /
bam rkang gi thun lam /
de'i sna bzhir seng ldeng /
mdzo mo shing /
gri lcags /
rus chen rnams kyi phur pa bzhi gzug
/de'i mthar yungs dkar /
lcags phye /
ke tshe /
zangs phye ste thun rdzas bzhi bsham /
sku dang rten rdzas gtor ma rnams bsham /
rang gi g.yas su mdung ba dan med pa tshad khru do la shi skra'i rnga yab dang gri lag btags pa gzug
/hom nang du rabs chad thod pa'am gri thod kha sbyor ba'i nang du /
dmigs bya'i dri ma rjes sa dang bag phye bsres pa'i ling ga'i snying gar ling ga gcig gam du ma shog bu la dug khrag gis bris pa'i snying gar nr-i dang ming /
dpral bar rus /
yan lag bzhi la dzaHhU~M baM hoHbris nas mgo mjug g.yas g.yon bzhi lteb byas pa de /
'khor lo rtsibs brgyad phyi rim mu khyud me ris bskor ba dang /
rlung ris kyis bskor ba gnyis kyi dang po'i lte bar gru gsum gyi mthar /
oM ma hA kA la siM ha mu kha hU~M phaT:
dang /
rtsibs la ya ma ra tsa du tri phu tri :
rtsibs mchan la raM brgyad rnams yig mgo phyir bstan la g.yas skor du bri /
gnyis pa'i lte bar b+h+yoHyi mthar /
oM DA ki nI si na ra ma hU~M phaT:
rtsibs la sde brgyad rtsibs mchan la yaM rnams yig mgo nang bstan g.yon bskor /
gnyis ka'i phyi'i mu khyud la bsad sngags bris pa'i me 'khor steng dang /
rlung 'khor 'og tu sbyar ba'i bar du bcug la kha sbyar spra tshil gyis mtshams bsdam /
rkun skra dang gri skra'i srad bus dkris la bag ling nang du bcug
/srad bu'i sna de yi snying ga nas bton /
shar sgo ste rang nyid 'dug pa'i phyogs sam /
byang ngos kyi bum pa'i thun lam mam /
de'i steng du bug pa btod pa la drangs nas /
sngags bzla dus /
srad bu de lag pa g.yon pas bzung zhing thun mtshams rnams su mdung la btod do //
lha dbye'i rdzas /
yugs sa'i dor rta /
mdze pho'i l+h+wam 'bob /
rta bon /
byi la'i brun /
gu gul nag po rnams kyi dud pas ling ga dus dus su bdug
/yungs dkar sogs thun rdzas rnams hU~M badzra phaT:
oM ma hA kA la siM ha mu kha hU~M phaT:
sogs bzlas pas byin gyis brlab /
khro bo dang khro mo dang mtshon cha dang nad la sogs pa'i char du gyur par bsam zhing /
thun drug la sogs par rim pas brdeg
/thun thag las sngags kyi mtshon cha me lta bu song /
des dmigs bya nyam thag par bsam la /
sngags ni /
oM siM ha mu kha hU~M phaT:
tri hriM dza :
si na ra ma hU~M phaT:
tri hriM dza :
dgra bo'i srog la rbad /
dbugs la rbad /
sha rus khrag rtsa la rbad /
ma hA kA la dgra bo'i srog la thums ril rtsa la sbreng shag
/tsit+ta dun rmugs rbad /
liM shag nr-i hur thums dzaH
khraM rbad /
ces dang /
sde brgyad kyi rbad sngags gdags pa ni /
ya ma ra tsa du tri phu tri /
che ge mo A kar+Sha ya /
rU pa la pra be sha ya /
ang+ga ban+d+ha ya /
k+She Ta pA la ma hA kA la ya /
che ge mo'i mAM sa khA hi khA hi /
as+d+ya ha na ha na ru d+hi ra /
ni be da ya ni be da ya /
sa rats+tshan+di /
bA yu ha ra ha ra /
marta ya marta ya /
a mu ka tsit+ta /
tsUr+Na ya /
mA ra ya /
mA ra ya hU~M hU~M phaT swA hA/
zhes brjod cing /
gung gnyis la gtor chung las khung du 'bul ba'am gtsang sar dor /
g.yab mo brdab cing drag tu bskul lo //
zhag nyer gcig sogs dngos nyams kyi rtags ma byung bar du bsgrub bo //
gal te las la 'gyang na /
rang nyid yi dam du bsgoms pa'i thugs ka'i sa bon las 'od zer me lce lta bu 'phros /
mdun gyi mgon po'i thugs kar phog
/gnad nas bskul /
rab tu khros 'khrugs nas /
mgon po'i thugs ka'i hU~M las 'od tsha zhing rno ba byung /
'khor rnams kyi thugs kar phog
/de rnams kyi thugs ka nas sprul pa'i seng ge dang /
stag dang gzig dang /
dom dang /
dred dang /
'phar ba dang /
ce spyang sogs gcan gzan du ma dang /
sdom dang sdig pa dang /
sbrul dang rta bla dang sbal pa dang bung ba du ma dang /
nad kyi na bun sngo dmar dang /
mtshon cha sna tshogs pa char babs pa ltar byung nas /
dmigs bya 'khor 'bangs dang bcas pa thal bar brlags par bsam /
rtags byung na las la sbyar zhing /
gsad sngags gdags pa ni /
oM ma hA kA la siM ha mu kha hU~M phaT:
nas /
mA ra ya rmugs /
sod sod rbad b+h+yo'i bar du'o //
rtags ni shing gcod pa /
ro'i char 'bab pa dang /
'ur sgra dang /
'od dang /
thug chom dang /
brub khung skad 'don pa dang /
thod pa tsheg pa /
mgo mjug log pa sogs 'ong ste 'jigs par mi bya zhing /
glo snying dang mgo bo khyer ba'am ming 'don nas las grub zer na las kyi mtha' brtul bar bya'o //
de yang bcas rnams bsal nas ling ga dum bu mang du gtub /
bsreg rdzas gang 'byor dang bcas /
tsher ma can gyi shing gis me sbar /
me de mgon po 'khor bcas su bskyed pa'i zhal du ling ro dang bsreg rdzas 'bul zhing /
sngags kyi mthar dgra bgegs mA ra ya phaT:
ces btags la 'bul /
lha gshegs mthar me dug khrag gis gzhil /
thal ba cha gcig bag zan dang bsres dgra gzugs byas la mnan /
cha gcig dgra phyogs su rlung la phyar /
cha gcig chur dor ro //
gnyis pa khrag thun la brten pa ni /
gnas khang rkyang nul bya /
stegs bu khru gang pa byas la /
dbus su gru gsum rtse mo lhor bstan pa mdzub gang pa brus /
ro sol dang dug khrag phyi nang du byug
/kha la skyer ba'i rtsang nyi shu rtsa gcig srin mo 'gros su gzug
/kha khyer sor bzhi pa'i nang du dmigs bya'i zag rdzas sam rkang rjes kyi sa la rU pa'i snying gar ming rus bcug pa rkang pa lcags sgrog gis bsdam /
rgyab lag gan rkyal brub khung du mgo lho bstan bzhag pa'i mgo dang /
dpung mgo gnyis /
snying kha /
'doms /
brla gnyis rnams su dur sa'am phung sa'i kong bur dur khrod kyi shing ro ras kyis dkris pa'i sdong bu btsug
/mar nag dang tshil chen gyi zhun mas dgang /
phyogs gsum du gri khrag mngal khrag byi la'i khrag sogs khrag sna ci 'dzom bsham /
rang nyid seng ge'i gdong pa can du bsgom /
mdun du yum /
g.yas g.yon du dus mtshan pho mo thams cad kyang rdo rje 'beb pa'i phyag rgyas dgra bgegs la mtshon nad dug rnams kyi char khrag gi rnam par phab pas dgra bo'i rnam shes mar me chus bsad pa lta bur bsam zhing /
yab yum gyi sngags kyi mthar /
a mu ka kA ya wAk+tsit+ta mA ra ya /
mA ra ya /
ban+d+ha ban+d+ha /
dz+wa la ya phaT/
brjod cing /
nyin mo snying gi mar me dang /
mtshan mo yan lag rnams la rim pas khrag thun brdeg
/nyams pa 'di mA ra ya /
sha la rol cig
/khrag la thungs shig
/rus la mur cig
/rnam shes me 'bar chus reg bzhin da lta nyid du sod cig
/dgra mang na mar me bdun tsam dgos /
shin tu mang na yang yang skyar /
gcig las med na snying ga'i des chog
/mang nyung dang sbyor la mar me gsad /
rtags gong bzhin byung na snying ga'i de gsad /
tshangs pa'i tshe dang ldan yang nyer gcig gis pha rol du 'gro
/zhag gsum mam bdun gyis nges par 'grub /
'di rang khyim du bya mi nyan no //
gsum pa gtor ma la brten pa ni /
khyad par 'gras che na /
dgra bo'i ling ga khrag dang zag rdzas kyis bri /
gri khrag dri chu'i rigs sam mchil snab bam /
rkang rjes sa'am /
ma rnyed na yul phyogs kyi sa /
dpal gtor gyi dkyil du bcug la gtor ma brub khung du bcug go
/brub khung du yang ling ga byas la /
zhag nyi shu rtsa gcig sgrub cing gtor ma dang ling ga thun gyis brab /
gung gnyis la rbad bskul drag tu bya'o //
de nas sod rtags byung nas ling ga gcig sbyin sreg bya /
gcig klu la gtad /
gtor ma de dgra la zor du 'phang /
de ltar byas na dgra bo zla ba gcig las mi 'gyang bar 'chi'o //
gzhan du dmag dang 'gro 'dug byed na /
mdun dang rgyab tu bskyed la gtor ma 'bul /
bstod bskul drag tu byas nas /
bar chad srungs shig
/rang gi nor phyugs srungs shig
/byas la bcol /
de ltar byas na ci bsam don du 'grub /
dam nyams dgra bo gtan nas brlag par 'gyur /
shin tu gnyan pas gzhan du ma spel cig
/'di yi man ngag dpal gtor zur gsum pa /
sum cha gnyis su bcad la /
zhabs phyogs kyi sum gnyis de la /
zur gsum brus pa'i nang du ling ga bcug la /
de'i snying ga'i nr-i la thun thag btags la tshur drang bar bya'o //
de nas steng sum cha de mar bkab la /
bar du rlung mi thar bar bya'o //
thun thag brgyud nas drag sngags kyis thun gyis brab cing gung gnyis zer gnyis la /
bstod bskul dgug gzhug drag tu byed pa gal che /
'bod pa'i dus su dgug gzhug byed pa dang /
ling ga gan rkyal byas la mgo rang la bstan no //
'bod rbad gsad gsum la sogs sngags kyi 'byed lugs zhal las so //
drug pa la grub chen brgyad kyi ral gri sgrub pa ni /
mgar ba 'brug lo pas brdungs pa'i ral gri yu ba dang bcas pa la sor bcu gnyis yod pa la yu ba nas brtsam ste /
mtshal dang rak+ta rin po che rnams bsres pas yi ge bcu pa'i sngags bris pa bzung ba'am /
mdun du bkod pa la sngags bzlas pas dud pa dang drod thob kyi bar du sgrub pa yin no //
lus bskyod pa yang bar bya ba'i don du ra mo shag gi bcud len byas na lo gcig nas bya ltar 'phur ba la thogs pa med do //
mig sman ni rtag ngu /
a wa /
go snyod /
gur gum /
dom mkhris /
a ru ra /
rdo mdung rtse rnams sbrang dang sbyar ba'i ril bu byas te lto stong du za'o //
yang lo   me tog skad /mchan /btsan bong dug pa wa spyang gi mig dang snying dang lce zhib par btul la khyi la wa ri'i phye ma chus sbyang ba mig lpags la byugs pas 'byung po rnams mthong zhing /
ri bdun gyis bar bcad kyang mthong bar 'gyur ro //
ril bus mi snang bar byed pa ni /
nyer dgu la ro bsregs pa'i thal ba dmar po blangs nas srin mdzub kyi khrag dang bsres /
yungs dkar gyi phye ma mar dkar dang bsres la byugs pas mi mthong ngo //
yang ro thal bya rog lce khwa ta'i tshang shing gi mchog byugs na sus kyang mi mthong ngo //
bla ma'i zhal la dri dgos zer ba ni /
khyi dkar mtshan cung zad kyang med pa'i rus pa re re nas me long la bstan pas gang ma mthong ba de dang /
snga ma'i rdzas gang 'dzom bsres pa'i phye ma thig le dpral bar byas pas mi mthong ngo //
rkang mgyogs ni /
rang gi rkang pa yaM las rlung gi dkyil 'khor ba dan dang bcas pa rdo rje khu tshur gyis mchan khung gnyis mnan la /
de gnyis su rlung lha nag po ba dan can gnyis kyis btegs par bsam la /
seng gdong gi sngags bgrang zhing /
skabs su rlung bzung bas rang nyid kyis lus phyi nang thams cad rlung chen po gcig tu gyur nas gang 'dod pa'i gnas su phyin par bsam la gtor ma 'bul /
rkang mgyogs 'grub par gsol ba btab /
rtags byung nas /
ba dan gnyis la hU~M bris nas bzung /
tshod nyul bya /
des nges par 'grub /
dar gyi tshad khru gang ba bya /
dmigs pa ni /
rlung gzung ba'i tshe steng 'og rlung rnams nor bu'i gong bu'i rnam par lus kyi nang du gnas pas thogs pa med pa'i lus su bsgom pa nyid do //
bcud len ni /
bul tog stag sha sgog skya rnams kyis ril bu byas te /
zi tsha ru rta rnams kyis sbrus la dang po gcig
/de nas gnyis /
phyir nyin gsum /
de nas ril bu zla ba phyed du btang bas brun mi 'byung zhing /
ma bde na log non zan dron gtang ngo //
bcud len thams cad kyi mchog tu 'gyur ro //
mchil l+h+wam ni /
steng seng ras /
'og ma he'am rma bya'i pags pa'am chu bya'i pags pa la bya /
nya rkyar dri chen rnams sbyar ba la /
yaM du phri swA hA/
zhes bzlas shing tshad par bya'o //
ji ltar 'dod par chu la 'gro bar 'gyur ro //
man ngag gzhan la srog 'khor gyi sku spang pa'i 'khor lo pad+ma sngags dang bcas pa gser gyis bris la dud pa dang drod ma byung gi bar bsgrubs par byas nas lcags kyi ga'u chu 'gram du sbas la /
mchil l+h+wam gyon te phyin pas sa la 'gro ba bzhin du 'gyur ro //
rgas pa med pa'i thabs ni /
zas la dngul chu dul ma btab pas g.yon pa'i srin lag gis mnye zhing /
sngags ni /
ga ri tsa tra ni /
sma'i shan shan /
rda na ku ku ku la /
swa b+ho la /
sha rI ra /
sarba ra saM b+hak+ShA mi /
zhes btab cing zos pas lus stobs che /
rtag tu brten na 'chi med thob bo //
nad byung na spyir 'chos pa sha skam thug pa gtong ba yin la /
bye brag gi bcos ni /
grub chen o rgyan pa'i gdams pa ltar ro //
sa 'og gi gter sgrub pa ni /
ra rog po'i lce dang snying khur ba dang lhan cig mar khur btso /
grib skam ldong ros dang sbyar nas /
yi ge bcu pa'i mthar /
sa 'og gi gter ston ston /
khrol khrol /
zhes sngags stong bzlas shing mig la byug
/des gter mthong ngo //
las phran la dbang sdud /
tshe sgrub /
rtsod rgyal /
thibs gnon /
dma' dbab /
bskrad pa /
'phrul 'khor /
klu gtad /
'byed pa /
than 'gyed /
las sna tshogs /
zlog pa dang bcu gnyis so //
dang po ni gnas yid du 'ong bar mchod gtor bshams shing /
mtshams drag tu bcad /
khyad par du sa dmar po dang gzhan bkra shis pa'i sa sna mang du bsags la /
rin po che dang bzang drug cung zad bsres pas zhing skyong gi sku byas pa'i snying gar thod pa mtshan ldan gnyis kha sbyar bar /
rma bya'i mdongs /
tshwa sna tshogs /
bu ram /
shing kun /
gu gul /
ga pur /
byang sems /
bya pho'i ze ba /
byi la'i khrag rnams btags pa'i ril bus bkang ba'i nang du zangs khab gcig btsug
/yang na kha ba zhu ba'i chu /
sa mtshur /
bya ma byi'i sha
/sbrang rgod /
shing kun /
mi'i tshil /
rdo khab len /
sa bon gtsang ma rnams zhib btags ril bus bkang /
thod pa'i nang ril bu'i steng 'og tu dar dkar la zla ba'i 'khor lo rtsibs brgyad pa re re byas pa'i lte bar hU~M dang b+h+yo'i mthar snying po la spel tshig btag
/rtsibs la'ang yab yum so so'i snying po drug dang /
che ge khug cig bya ba rnams rin po che bzang drug byang sems dang bcas pas bris la lha bstim /
rang gi mdun du mgon po g.yas rin po che'i dbyug to /
g.yon gter gyi bum pa 'dzin pa'am /
yang na g.yas lcags kyu g.yon zhags pa 'dzin pa /
yum g.yas kyis gri gug g.yon thod pa 'dzin pa /
'khor thams cad kyang g.yas nor bu dang /
g.yon bum pa 'dzin pa /
rin po che'i char 'bebs shing gcal du bkram par bsgom /
bdag gi thugs ka nas 'od 'phros /
thod pa la phog pas gzhal yas khang du gyur /
gur 'khor gyi sngags ni /
zla ba'i 'khor lo dbus kyi sa bon hU~M de phyag rdor dmar por bsgom pa dang /
ril bu khro bo dang khro mo lcags kyu dang zhags pa 'dzin pa rnams su bsgom zhing /
nyi 'khor gyi dbus su b+h+yoHmkha' 'gro ma seng gdong can du bsgom /
de'i thugs kar 'khor lo rtsibs drug re re bsgom /
rang phyag rdor du gsal ba'i thugs ka'i 'od zer mgon po la phog
/de'i thugs ka'i 'od zer gyis khro bo rnams rgyud bskul 'khor lo g.yon du 'khor bas sa 'og sa steng gi mi rnams 'od zer gyi rnam par 'dus shing rdzas la bstim /
slar yang thams cad kyi thugs ka nas 'od zer nag po lcags kyu lta bu dang las mgon rnams song nas lha 'dre mi gsum yo byad ji ltar 'dod pa pho yi snying ga dang mo yi gsang gnas nas bzung /
zhags pas bcings nas rang dbang med par mdun du bkug
/bdag gi ci bgyis bsgrub zer nas 'dar phri li li gnas par bsgom /
tsan+dan dmar po'i phreng ba srin lag gi nang du gcod cing sngags 'di bzla /
oM siM ha mu kha hU~M phaT:
tri hriM dza :
si na ra ma hU~M phaT:
tri hriM dza :
oM i ma di ri di ri /
si na ra ma di thA swA hA/
hrI A kar+Sha ya phriM phriM/
A kar+Sha ya dzaHdzaH
nr-i ba sham ku ru ye swA hA/
mi snying sgul sgul /
ces pho dbang du bya /
oM badzra siM ha mu kha si na ra ma baM ha ri ni sa hU~M:
nig nal nig nal /
pra mo thun pra mo thun /
lus 'gul sems g.yos /
dbang po dkrugs dkrugs /
sems rtsa g.yos sems rtsa g.yos /
rat+na sid+d+hi khug khug dzaHdzaH
oM b+hi sha nan /
rak+ti nan /
ru ti nan /
dor phud dor phud /
sems rtsa dkrugs sems rtsa dkrugs /
mngal gyi grong khyer dkrugs yang yang /
phud phud /
A ra li /
nyol nyol phud swA hA/
oM pad+ma tshe khri khri tshur tshur /
shag shag
/yer yer /
sring sring /
ku sing ku sing /
g+ha d+ha g+ha d+ha swA hA/
oM ma hA rA dza hU~M/
oM pra b+ha rA tsa hU~M/
oM ka pa rA tsa hU~M/
oM tri pa rA tsa hU~M/
oM ma hA de ba hU~M/
oM u ma de bI hU~M/
sems can gyi rgyal po yid chings /
gang zag gi sems sgul /
las la sbyor tri ma nor gyi dngos grub stsol /
ces mo dbang du sdud /
gnyis ka sdud na gnyis ka dgos so //
nangs par skar ma gyes nas dgong mo ma shar bar bzla /
zhag nyer gcig bdun phan mi 'gyangs par 'grub bo //
'grub pa'i rtags ni /
mi mang pos phyag 'tshal ba /
zas skom mang po ster ba /
'od mang po 'thibs pa /
me tog dmar po'i char dang /
rang rgyal por 'gyur ba sogs rmi //
de nas ril bu rnams su la byin pa dbang du 'gyur /
sgrub pa thon nas ril bu 'ga' zhig dang zangs khab bcang bar bya'o //
des mi 'da'o //
dbang sdud 'di dam pas mdzad pa dang cung zad 'dra bar yod cing /
lha yang yum 'di dang gcig par 'dug go
/yang /
bsdus pa zangs gzhu gri rgyus rgyud can la /
bar rtsa'i mda'i mtshan bzung la gong bzhin bsgrub /
rang nyid zhing skyong du bsam bsgrub bya la bzhin phyogs brdeg par brtsams pas dbang du byed /
zab mo dbang 'gugs gdams pa 'di mchog yin /
zhes pas 'grub bo //
tshe sgrub ni /
gnas bde bar skyil krung bcas nas /
rang nyid kyi sngon 'gro ni /
las 'di ltar rtsom pa la gegs ma byed cig
/ces gtor ma sbyin no //
srung 'khor bsgom /
sku rten mchod gtor bkram pa'i mdun /
many+dzi'i steng du ka pA la bzang por ra mo shag
/cong zhi /
rtag ngu /
dbang lag
/a ru ra gser mdog zur brgyad pa /
ra mnye'i khaN+Da /
bu ram /
sbrang rtsi /
gzhan bcud len gyi rdzas gang 'dzom bsags /
ril bu byas te bkang /
de'i kha dar dmar pos bcad kyang rung /
rang gi lus stong par sbyang /
stong pa'i ngang las rang nyid mgon por bskyed /
mdun du phyag rdor bskyed /
thugs ka'i hU~M las 'od zer 'phros /
sangs rgyas thams cad kyi thugs ka nas 'od zer me yi rnam par byung /
rang lus bsregs te rang lus me shel lam dar dmar po'i gur lta bur gyur /
slar 'od zer 'phros /
'jig rten gyi bcud bkrag mdangs rnams dang /
tshangs pa dang lha tshe ring po rnams kyi srog dbang thang dang /
nyi zla rig 'dzin drang srong tshe la dbang ba rnams kyi tshe dpal bdud rtsi'i rnam par bsdus nas spyi bor zhugs /
lus kyi nang gang /
sra zhing mkhregs pa rdo rje lta bur bsam /
yang /
dgug cing rdzas rang rang la bstims pas bdud rtsi'i rgya mtshor bsam /
sngags 'di bzla /
siM ha mu kha badzra A yu She dz+nyA na kA ya wA ka tsit+ta puN+ya swA hA:
rdzas la grub rtags byung nas rang lus rtsa gsum 'khor lo bzhi bsgom /
spyi bor mgon po tshe dpag med tshon gang ba /
de'i thugs kar hrIHnas kyi tshad tsam gsal gdab /
mchod bstod sngags bzla /
de'i thugs ka nas 'od 'phros 'byung ba bzhi yi bcud bsdus phyag rdor la phog
/de'ang 'od du zhu nas tshe dpag med la thim /
tshe dpag med 'od du zhus nas rang la thim /
lus bde ba chen pos gang ba la shes pa gtad de /
rlung bum can bzung /
rlung phyir btang ba'i dus su ba spu'i bu ga rdo rje phyed pas bar med par gang bar bsam /
de nas ril bu za ba'i dus ni /
tho rangs su de lta bu'i sgom bzlas rlung sbyor dang bcas pa thun re bya zhing /
de'i rjes su ril bu gsum tsam za'o //
lo drug bsgoms pas 'chi med thob par bshad do //
rtsod rgyal ni /
pha rol gyi ngag gnon dang rang rgyal ba'o //
pha rol gyi ngag gnon ni /
phyi ba'i pags pa la /
nyams pa'i gzugs la lce drangs pa bris la /
rdo rje rgya gram gyi mthar /
oM satwam+b+ha ya nan /
mo ha ya nan /
tri ya ma rA tsa /
du tri phu tri ngag nan /
ces bris la mdun du bkod /
dgug gzhug byas la /
bdag mdun bskyed nas bdag gi thugs ka'i 'od zer gyis sangs rgyas rnams bskul /
de rnams kyi thugs ka nas 'od zer gnam lcags kyi rdo rje rgya gram rtse bcu gnyis pa'i rnam pa can gcig tu gyur par bsam /
de ma thag mdun bskyed kyi thugs ka nas /
khro bo khro mo lcags kyu me 'bar ba 'dzin pa rnams kyis pha rol pa'i lce drangs pa'i steng du /
rdo rje rgya gram des mnan pas smra mi nus par bsam la /
yi ge bcu pa'i mthar /
oM satwam+b+ha ya sogs btags la bzla /
dmigs pa yang bskyar zer te thun re re ltar bya'o //
'grub pa'i rtags /
phyugs sogs lce bkyigs pa dang bcad pa sogs 'ong /
de ltar byung na mchod rten nam rgya lam sogs kyi 'og tu mnan par bya'o //
rtsod rgyal dngos ni rang nyid mgon por gsal btab /
pha rol po'i ngag gi nus pa thams cad dang sangs rgyas rnams kyi thugs gnyis su med pa'i ye shes kyi stobs dbyer med du rang la thim /
gzi brjid kyis pha rol zil gyis mnan par bsam /
yab yum sde brgyad kyi sngags mthar /
bdag rtsod pa las rgyal bar gyur cig
/des nges par 'grub bo //
rang gi ngag srung ba'i thabs ni /
nangs par snga bar langs te skyabs 'gro sngon du 'gro bas /
lce yi dkyil du gser gyi 'khor lo rtsibs bzhi pa'i lte bar oM 'od dpag med /
rtsibs bzhi la AHhU~M hrIHswA hA rnams dmar la dwangs pa shel lta bur bsam /
lce rtsar rdo rje rtse lnga pa nyal thabs su gnas pa'i lte bar hU~M/
de las 'od 'phros /
sangs rgyas shAkya'i rgyal po byon te bdud rtsi'i rnam par gyur nas rdo rje la thim pa'i mthus me ches cher 'bar te ngag gi nyes pa thul gyis bsregs par bsam zhing /
sngags 'di bzla /
oM ma hA kA la ya /
wA ka badzra rak+Sha rak+Sha bsrung du gsol /
ces brjod /
thun 'jog khar /
'khor lo rdo rje lha dang sngags rnams lce la thim pas ngag gi nyes pa dang bral te nus pa dang ldan par bsam /
khyad par zhag re la ma chag na drang srong bden tshig grub pa dang nus pa mnyam par 'gyur ro //
thibs gnon ni /
rjes sa la ling ga sor bzhi pa bcos /
gdug 'dres bsad pa'i gos kyis dkris la 'khor lo rtsibs brgyad pa'i lte bar hU~M gi mthar seng gdong 'khor bcas kyis chums shig skor cig non cig phyir 'brang zhig
/rtsibs la sde brgyad kyi sngags bkod /
phyi rim la dgra bo'i rnam par shes pa tshogs brgyad chums shig phyir 'brang zhig non cig dus kun tu non cig
/sde brgyad kyis sgo nyal thongs shig bri /
lte bar ling ga bzhag nas 'dres bsad pa'i gos kyis dkris /
'dre chags pa'i sa ngan rnams kyis thun byas la /
tri hriM dzaH
tri pa tsa /
rak+mo tri'u /
her chuM/
her 'dus /
che ge mo'i rtsa bo che la 'jibs /
lte ba'i khung sub /
dbang po sna lnga la phog
/che che chir chir non non /
sngun du phyungs /
phyi nas 'brang /
'jigs 'ub 'ub /
chir chir non /
nyin mo yang non /
mtshan mo yang non /
ces zhag gsum bsgrubs nas pha rol gyi mal lam them 'og tu mnan na 'dres gnon 'byung zhing /
zhi bar 'dod na mnan pa phyung ngo //
dma' dbab pa ni /
rgya tshwa /
rgyam tshwa /
gro tshig phye ma bsres la bud med kyi gzugs byas la /
gzugs de'i mngal du rgya tshwa /
rgyam tshwa /
de'i mal dang chu shul gyi sa blugs la /
sngags ni /
siM ha mu khe b+h+yaH
nA ri gar+b+ha sap+ti bi Sha ma a tsaka kar ya ku ru mA ra ya phaT/
siM ha mu khe b+h+ya sha ka ru na g+ha ha ba tsi tra rbad rbad /
ces stong bzlas te mngal du blugs nas pu shud dang co ka'i mjug sgros dkrugs /
chus kyang bran /
des nges par 'grub /
zhi bar 'dod na /
gzungs chus bkru zhing bshig par bya'o //
skrod pa ni /
dug shog gam gro ga la nyams pa'i gzugs rnga mo la zhon pa'i mthar /
oM badzra u tsa ta ya phaT/
che ge skrod cig
/gnas nas skyod cig
/rgya mtsho thug par skrod cig
/mA ra ya zhes khrag gis bris la ro bsregs pa'i mgal dum la ling ga sbyar ba'am /
shing kha brag du bcug pa mdun du btsugs pa'i gzhogs su /
rta nag gi rmig pas yungs dkar dug khrag gis sbags pa bzhag
/yi ge bcu pa dang yum sngags sde brgyad kyi snying po'i mthar /
oM badzra trai lo kya b+hai ra ga
/che ge kA ya bA ka skrod cig
/tsit+ta sgul cig
/k+She tra pA la sa ma ya skrod cig
/sngags de thun du bcad la skabs su brab /
nyin gung mtshan gung la gtor ma 'bul /
rmis ltas dgra bo de gnas nas thon pa dang /
de'i zhon pa phyogs su 'khyams pa dang /
rang 'gro snying 'dod pa byung na /
lho rlung rgyu ba'i phyogs su phyin la skud pa nag pos dkris la /
kye /
mgon po seng gdong 'khor bcas dang snang srid lha 'dre rnams la rnal 'byor bdag gis /
de snga phan chad gtor mas mchod /
rten rdzas kyis bsgrubs /
bu ltar sems rtse gcig gtad /
mdza' ltar yun du bsten pa'i don yul 'di 'dra nas che ge bya ba'i dgra bo 'dis /
bdag la brnyas pa 'di 'dra byas sogs rang gis bden pa brjod /
de bas na 'di mtha'i rgya mtshor thug par skrod cig
/ces brjod la /
skyer ba'i mer bsregs pa'i thal ba phyar ro //
dmigs pa ni /
rang gi thugs ka nas khro bo dang lcags kyi bung ba rlung gshog can du ma song nas /
dgra bo'i rgyab nas ded /
'og nas rlung gi rnga mos btegs /
steng nas bung ba rnams 'tshubs /
mdun du mun pa nag po 'khrigs pas bsus te dpag tshad du rang dbang med par song bar bsam la /
g.yab mo bya'o //
dmigs pa de ni thun brab dus kyang bya'o //
des skrod nges so //
'phrul 'khor ni /
bskrad 'khor dang rjes su 'brel bas 'di ltar byas ste /
rgyal 'gong ma rungs pa gnas pa'i khang pa'i sgo ya them shing gi dreg pa /
ma them 'og gi sa dang /
dmigs bya dang yugs sa'i rkang rjes kyis de dang rgya lam sa /
zam shing /
mdze pho'i l+h+wam de rnams sa dang dreg pa ma gtogs bsregs pa'i thal ba phung sa dang bsres pa la /
gshin rje pho mo lag pa dang rkang pa bsnol ba 'dzing pa'i tshul mtho gang pa tsam gyi snying gar ro ras la 'khor lo rtsibs brgyad mnan pa'i skabs ltar bris la bcug
/dug chus ngar btab pa'i thang phrom phye ma'i thun brab cing /
yab yum gyi sngags sde brgyad dang bcas pa'i mthar dgra bo u tsa ta ya phaT/
ces zhag gsum mam bdun la sgrub pa byas nas re ba nag pos dril te /
khos 'gong ba'i mal sa'am sgor sba bar bya'o //
de dang bstun par mi'i rtsibs rus la dgra bo ma ti sha ya phaT/
ces pa sham bur btags la bzlas pa khri phrag gsum byas la u tsa ta ya phaT/
ces pa dug khrag gis bris la mer bsregs pa'i phye ma dang thang phrom gyi phye ma cha mnyam zas la btab nas btang bas yul 'byin cing /
gshin rje'i 'phrul 'khor gyis ni /
khyim yang 'jigs pa dang lha yi dbang po yin yang sprang por 'gro'o //
klu gtad ni /
klu dam las mi 'da' zhing rgyud 'phel bar byed pa ni /
'khor lo dpe'u chung ltar bris te /
bdag bskyed mdun bskyed klu brgyad spyi ltar bskyed /
spyan drangs mchod la /
rang gi thugs ka nas khyung chen po byung ste /
de rnams kyi steng du 'khod pas /
klu rnams 'dar zhing bdag la phyag 'tshal nas /
bdag 'di'i 'jigs pa las skyobs shig
/ji ltar gsung bzhin bsgrub par bya'o //
zhes dam bca' par bsam la de nas khyung rang la bsdu'o //
dam la bzhag pa'i sngags ni /
nA ga rA tsa bu /
sa ma ya dam las ma 'da' zhig
/ces brjod pas /
dam las mi 'da' bar bsam la /
klu'i khang pa'i don du mtsho chung lag len ltar bskyil /
der sman rin po che /
'bru rnams blugs /
de'i mthar shing sna tshogs kyis bskor /
steng du khru gang pa'i ka ba btsugs par thog phub /
'khor lo yang thog la sbyar te gzugs chud zos mi 'chor bar byas te /
rdzas re re la /
nA ga rA dza dam las ma 'da' bar gnas 'dir sdod la bdag gi bya ba sgrubs shig
/gal te mi bsgrub na seng gdong khros nas khyung gi 'jigs pa 'byung ngo //
zhes brjod pas der gnas par bsam /
skabs su gtor ma sbyin /
der gnas shing rang gi grogs byed /
gegs sel lo //
mdze gso bar 'dod na /
dngul chu /
shu dag
/bong nga /
shing kun cha snyom la /
gu gul dang chu sbyar ba'i ril bu byas te /
klu rdzas kyang cung zad blug
/mdzes sos par the tshom med do //
de nas gtad bya ba ni /
mtsho de'i khar shing bzhi bres la /
nas /
gro /
sran ma /
bra bo bzhi bsres la rU pa mtho gang ba bya /
snying gar 'gugs pa'i sngags dang nr-i bris nas bcug la bzhag go
/de'i dbus su rdzas dang phung sa las klu bdud nag po'i gzugs khros pa bcos la chur ma reg par bzhag
/de kha gdangs pa khong stong du bya'o //
yungs dkar gyi thun la yi ge bcu pa'i mthar /
ka na ka tha /
ni la na ka
/ma gu ra 'bri sa ha ra /
brjod de rU pa la brab /
rtags byung nas dum bur byas la klu yi khar bcug
/dmod mo bya'o //
nges par pha rol du 'gro'o //
'byed pa ni /
nyams pa'i gzugs chu 'gram gyi pha ri'i shing stag pa dang /
tshu ri'i shing glang ma'i byang bu la rkang rjes kyi sa dang tshon bsres la ming rus so sor bris te /
pho rog dang 'ug pa'i sgro ma nyams pas bcings la /
pha ri tshu ri'i sa la thun rdzas byas te rang gi mdun du bzhag
/de nas nyams pa de dag rang gi mdun du gnas pa la /
rang gi snying ga nas lcags kyi sdom dang sdig pa /
pho rog dang 'ug pa bzhi song ste de dag so so'i snying du zhugs shing gcig gis gcig la gnod sems zhugs nas /
bsad cing gtubs par byas par bsam la sngags bzla /
nyams pa phye phye /
ril ril /
khaM khaM/
rbud rbud /
ces pa'am /
yang na /
ril ril /
shag phyes shag phyes /
khaM khaM rbud rbud /
b+h+yo b+h+yo /
zhes shi   skar ngan /go dang sprad la bzlas /
rtags mang du 'khrugs pa dang /
mi mthun pa rang gis byas pa byung na ling ga bya sgro dang bcas pa rabs chad skra la brgyus te lho phyogs kyi rlung la bteg tu bcug cing /
thun rdeg cing sngags bzlas pas ci ltar mthun kyang 'byed par 'gyur ro //
than 'gyed ni /
maN+Dal gru bzhi khru gang ba ro sol gyis byug
/de la 'khor lo rtsibs brgyad pa byas la /
dbus su phung sa dang dug khrag gis seng gdong mi ro za ba /
rtsibs rnams la mdun nas g.yas skor du dmag gi rgyal mo mig dang so nu ma re re yod pa /
a tsa ra sprel khrid /
mgo med brang brdung ba /
sprel gla ba zhon pa /
sre mong byi ba zhon pa /
sbur ba rta bla zhon pa /
pho rog 'ug pa 'dzing pa'i gzugs so so'i spu btsugs pa zhag
/gtso bo'i thugs kar zlum skor dbus su hU~M/
'khor lo rtsibs brgyad la sde brgyad /
mthar yi ge bcu pa'i mthar /
dgra la rgyug rgyug
/sring sring ltas ngan sna tshogs dgra la phob phob /
bris pa khyi'am spyang ki'i thod par bcug ste sna nas kha yi bar du /
tri ni mi Ni ni /
sha ra ra zung zung /
shig shig bri /
rna ba gnyis /
dpral ba dang gsum du /
sha na ma nag po gsum de'i khrag gis bri /
mi lpags sam ro ras sam dar nag la ling ga bris pa'i mthar /
sngags kyis bskor ba mda' dar la btags la skabs su g.yab /
'bod sngags ni /
sngags kyi mthar dmag gi rgyal mo /
ltas ngan gyi tshogs kyis rem /
thib thib /
sha na ma /
rak+Sha dza dzaH
pho mo g.yab dar gyis g.yabs pas skad cig gis bsgoms pa dang 'dra ba de la thim par bsam /
rtags byung nas /
ke tshe /
shang tshe /
yungs dkar /
byi la'i brun chus gos pa'i thun brab cing /
yab yum gyi sngags dang /
badzra dz+wa la aSh+Ta kyis dgra la rgyug rgyug
/nga yi yo byad khyer la shog
/tri mA ra dzaH
zhung zhung /
ma ya ha ro /
ston ston /
pre ta b+h+ya /
pi ba rta kha ta kha ta dgra la rgyug
/ces pa'am /
yang na /
hab hab /
kang kang /
badzra pa Ta to /
lha ma srin sde brgyad rnams dgra la rgyug rgyug
/nga yi ka ca khyer la shog
/chos shig
/a ya ma du ru pu tsa /
pre ta Di sa ra pha Da tri rgyug cig
/tri ma ru ku ma tri la /
sa na tha ma bo ma ma tri te ya kha ta kha badzra sha ya swA hA/
nan Ta ma Ti nan /
zhung zhung yu /
tri me kha la ya ra b+ha ba ka ka ka da ya du len du /
bong bong ya ka ri ma /
zhu ma da zhu ma sa ra ta /
ha ya sha ma ya /
ma ya ma chu ha mo ha ri ri /
ma ra man tsa rgyug
/ces brab /
gsad par 'dod na par bu'i sngags bzla /
de nas gzugs rnams kha bsgyur la thod pa dang bcas pa thun gyis brab /
dgra bo'i yul dang nye ba'am /
mthong sar bzhag gam /
yang na sba bar bya'o //
rtags ni /
skra 'then /
sgo rdung /
glog dang 'bod pa dang du ba'i cho 'phrul du ma 'byung ngo //
tshag pa 'byed pa ni /
rdza ma gsar par mdzo dang /
rta dang /
ba glang gi rnga ma dum bur byas la btab /
tshag pa brgyad dam lnga bcug la /
chang nying khur sbyar la dro sar bzhag
/skabs su blta /
de rnams 'phur song nas khrag dang ljong ba'i khu bas gso /
ram /
btsag
/skag rnams kyis mtshan ma byas la /
rang gis ra slag gcig phyi nang bsgyur la gon /
dmod mo dang /
yul chen po la ma thogs chung ngu la ma rngams par rem zhig byas la btang ngo //
las sna tshogs ni /
bse   zho /btsan   dug /thar   nu /zho cha mnyam la //
yi ge bcu pa   ni la'i dri ma 'debs par yang bshad /phabs su btab /
tri dzaHrbad thuM 'ur ba srog la ya /
ril bu langs pa las sbyar na //
pha rol rab tu nyams par 'gyur //
dug btsan zho yi phye ma la //
bdud rtsis   chang /ngar blud de la byugs //
skra /   dkar po 'byung bar the tshom med //
ra mang mgyogs 'gro'i sha dang tshil //
zho dang sbyar ba sbyin pa yis //
'bras   dang phol mig /'byung do   ba'i /lo   ma /tshil   ri dwags /   rgya mar /   dang sbyar /
sus zos nang khrol tshabs chen 'gyur //
thar   nu /dbyi   mang /lan   tsha /sri dug   dang sngo /   srubs   ka /rnams //
drug cha bsdoms pa'i sngags pa des //
sa khang gsar par ston gung du //
nying khu 'thung zhing zhag gcig bsgrub //
lbu rtags byung na grib la 'jog
/drag sngags sbyar ba phyugs la rdeg
/sha la'o za ba lnga na skyug
/btsan   dug /po mu /   zi nag ri dwags /   rgya brun ting //
nag klad   ril bu bya /mchin pa 'dud pa yi //
rgyu gzer dmigs bya ga la 'ong //
bse nu   ma khrag can /btsan   dug /po sre   mong /sha dang /
khrag rul thab tu bsregs pa yis //
gdengs can dbang po de la 'byung //
bya   nag /thang   phrom 'bru /skag rigs tsha zar   ma /sbang /   ma /
zas btab bzhi na pha rol 'gro
/zhol ba'i   ra zer ba yang snang /mchin ni myos byed gror //
bcug nas gnyid log skam phye de //
mchin la sdug bsngal sbyin pa'i bdag
/rmu rgya rmu rgya su su ma zhe tham //
brgya re smra byed 'thams par 'gyur //
ban nag mar dang sngags pa chang //
bon   sha zer ba yang snang /khyi skye sha khyi la rus //
gcan   zan ma /rdo   phyi /go thal phye ma dang //
bye ba byi'u sogs la'o //
rgyu gzer srung na /
rang phag dkar po bsgom sna'i dbugs kyis hU~M 'debs shing khas ci 'dug zos par bsam /
oM ta ra naM/
tsa ra ni sa 'du swA hA/
zhes bzlas pa'i tshe lcags kyi tshwa tshwas nad stor bar bsam /
rab bdun /
'bring lnga /
tha ma gcig bsgrub /
nad yod sar 'gro na /
sngags nyer gcig re chu la btab ste 'thung /
des thub bo //
dbyangs snyan par 'dod na /
sbrang rtsi /
tsan+dan /
spang rgyan /
shing mngar /
a ru ra /
ka ra rnams kyi ril bu byas la /
nangs par snga bar yi ge bcu pa bzlas la /
spang rtsi do bo'i khu bas phul lo //
oM trang saM ra hU~M hU~M phaT phaT swA hA/
'bri mar la sngags te lus la byugs na rlung yul nas 'byin no //
oM si sa ta ta saM swA hA/
dbyar shing pa'i lo ma la sngags te brang du glan pas bsil bas tshad pa zhi bar 'gyur ro //
oM badzra sha sha hU~M/
chu dwangs la sngags te btang na nad thams cad la phan no //
tad ya khong ba ni swA hA/
gi baM gi khu ba la btab nas btang /
gzer thung zhi bar 'gyur ro //
gu gul nag po /
mu zi /
gla rtsi /
dri chen /
shu dag nag po /
sman chen /
rma bya'i mdongs /
g.yer ma /
gur gum /
spru ba'i rtsa ba rnams rus sbal gyi khog pa gang bar tshad byas la ril bu la yi ge bcu pa bzlas la za'o //
des nad gdon thams cad zhi'o //
tad+ya thA/
e le me le ti li mi li a Ni   su 'chang ba la rak+Sha /b+hi ta na mo e ka khig ka Na hi tsa dur b+ha ga na nag tri dza badzra dza ran swA hwA/
bris pa mgul du gdags na cham pa srung ngo //
oM me ri ni dmar po sod /
lcags kyi sngon mo zhi zhi braM braM swA hA/
me 'bar ba'i phyogs su bltas la /
rang seng gdong du bsgoms pa'i zhal nas chu'i rgyun bab pas me bsad par bsam mo //
oM ha ra nan /
sa ra nan /
b+ha ra shi nan swA hA/
chu la btab la btung /
glo nad sel lo //
oM nyag ril sod /
lug gro sor bzhi'i 'og sa la sngags te gtor /
khrag chod do //
oM ya sa ma so ya chod swA hA/
zhes bzlas 'dzer pa la sngags so //
te mu le phaT/
ces mang du bzlas na 'bras zhi'o //
gzhan gyi byad stems kyis rmi lam ngan par gyur na zlog pa'i thabs ni /
bong ba dum bu dang /
mtheb kyu dang /
chu gtsang zhig bzhag la yi ge bcu pa'i mthar /
the ku tha /
b+hi ta the ku ta hU~M phaT/
bzlas la bong ba mtheb kyu rang la bskor zhing chu la bor ro //
lo song na rgya lam du bor ro //
des rmi lam ngan pa sel lo //
dar nag la yi ge bcu dang mthar /
oM ba ya rA dza b+ha ba g+han+d+ha li swA hA/
bris la mgul du btags /
'khrugs gral du 'gro dus su yungs dkar la bdun sngags la gtor /
des nges par thub /
yang /
lag pa g.yon pa'i srin lag g.yas kyi mthe mos mnan gom pa bdun phyin la /
bu ta pa khug cig
/oM badzra ku le ku ru swA hA/
bdun song na 'jus pa btang ngo //
jag chings so //
yang /
rak+Sha rak+Sha kraM byo swA hA/
yungs dkar la btab ste gos la gtor ro mtshon thub bo //
zlog pa ni /
gzhi gtsang mar mtshal dang pad+ma rak+ta bsres pas mgon po'i sku dbu dgu phyag bco brgyad thams cad kyis mtshon cha 'dzin pa'i 'khor lo bris pa'i lto bar /
'khor lo rtsibs bcu bzhi /
lte ba mu khyud dang bcas pa lte ba'i hU~M gi mthar /
yi ge bcu par byad stems rnams zlog cig bris pa gdags /
rtsibs la /
a ka sa ma ra tsa sha da ra sa ma ra ya phaT rnams bri /
phyi rol du sde brgyad kyi sngags dang zlog cig bris /
mu khyud la /
mA ra ya phaT ya /
mu ra ra ya mu ra phaT/
ku ta ya phaT/
lang tsang phaT/
'bras bu smug phaT/
s+pho ta s+pho ta phaT/
phaT drug gi sngags 'di bri'o //
phur pa thogs pa sum stong gis //
dus gcig nyid du brubs byas kyang //
'di nyid bris la 'chang ba dang //
sngags la brtson pa sus byed kyis //
rdo rje pha lam lus su 'gyur //
gnod byed mtshon gyis smros ci dgos //
de ltar sgrub skor kha 'thor ba mtha' dag phyogs gcig tu bsdebs pa'i dge bas 'gro ba kun gyi dgra sde ma lus pa rab tu zhi zhing /
dpal ldan karma pa'i bstan pa dar zhing rgyas pa'i phyir bsngo'o //
zhes pa'ang dkon cog 'bangs kyis bris pa dge
/'di ma dpe ma dag che zhing dpe gzhan yang ma 'byor stabs slad nas dpe dag pa rnyed na zhu dag dpyis phyin dgos pa yod do ///
/
