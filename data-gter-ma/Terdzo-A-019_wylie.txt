@#//
dam rdzas bdud rtsi'i sgrub thabs gsang chen mchog gi myur lam zhes bya ba bzhugs so //
rdo rje'i theg pa'i dam tshig gi rdzas bdud rtsi'i sgrub thabs gsang chen mchog gi myur lam zhes bya ba /
bla ma dang dpal he ru ka la phyag 'tshal lo //
'gyur med ka dag chos kyi sku ste dngos po kun gyi ngo bo nyid //
lhun grub rang rtsal sgyu 'phrul rdo rje zhi khro rigs brgya rigs lnga sogs //
brtan g.yo'i 'khor lor chad pa med 'jug kun bzang he ru ka dpal dang //
dbyer med khyab bdag thod phreng rtsal zhes rigs brgya'i mgon po der phyag 'tshal //
gtsang dme'i gnyis 'dzin ma dag lcags khams bdag
/rtog bral ye shes mchog gi gser 'gyur rtsis //
bde chen bdud rtsir rgyas 'debs rdo rje sems //
mi yi zol bstan rig 'dzin tshogs rnams rgyal //
rgyal kun thugs rje'i nus gzugs pad dkar 'dzin //
rtsod dus 'gro ngor bshes gnyen mchog gi gar //
sgyur mdzad srid pa gsum na mtshan dbyangs rnga //
blo bzang rgya mtsho'i grags 'bar de la 'dud //
gang gsung ye shes nyi ma'i zer phreng gis //
blo gros 'dab stong bzhad pa'i ke sa ra //
legs bshad sbrang rtsis mngar ba'i 'dzum phreng can //
ngo mtshar mchod sprin me tog phreng bar spel //
de yang rgyal ba rnams kyis sems can gyi blo dang bstun nas theg pa'i 'jug sgo bsam gyis mi khyab pa zhig gsungs kyang bsdu na theg pa gsum du 'dus te /
bdud rtsi bam brgyad las /
bsam gyis mi khyab bstan pa dang //
brgyad khri bzhi stong rnam grangs kyang //
theg pa'i sgo ni gsum du 'dus //
zhes bshad pas /
de yang nyan rang gi theg pa ni myang 'das kyi lam dang 'bras bus rdzogs pa ma yin te /
lam gyi gnad nyung zhing chod chung bas 'bras bu thar pa'i cha tsam thob pa las med pas mthar thug gi theg pa chen po la gzhol dgos pa'i phyir /
dgos pa'i dbang gis theg pa gsum du gsungs kyang gnyis po theg chen gyi lam kho nar 'du zhing /
theg pa chen po de la yang rgyu 'bras gnyis su bstan pa'i rgyu'i theg pa ni 'bras bu mthar thug bgrod byed kyi lam rdzogs par mi 'byung bas dang por 'jug pa'i sgo dang /
lam rdzogs par ston pa ni rdo rje theg pa kho nar nges pa ste /
snga ma'i lam dang 'bras bu'i rnam pa thams cad phyi mar tshang zhing /
phyi ma'i thun mong ma yin pa rnams snga mar med pa'i khyad chos yin pas don gyi sgo nas mthar thug gi 'bras bu rdo rje theg pa kho nar 'dus par bstan te /
'jam dpal sgyu 'phrul drwa ba las /
theg pa sna tshogs thabs tshul gyis //
'gro ba'i don la rtogs pa po //
theg pa gsum gyis nges 'byung la //
theg pa gcig gi 'bras bur gnas //
zhes gsungs pas /
theg pa chen po gsang sngags kyi sgo 'di ni sangs rgyas thams cad kyi bgrod pa gcig pa'i lam gyi mthar thug pa ste /
zab mo'i 'jug sgo 'di nyid du zhugs shing dkyil 'khor chen por dbang gis smin par byas pa'i gang zag gis /
lam gyi spang rtogs kyi yon tan phun sum tshogs pa'i dngos po mtha' dag 'grub pa'i nye rgyu'i gnad ni dam tshig dag pa la rag las shing /
de la yang 'di'i dbang du byas na rtsa ba dang yan lag gi dam tshig gnyis las /
yan lag gi skabs su dang du blang byar bshad pa ni dam rdzas bdud rtsir grags pa 'di nyid yin te /
sgyu 'phrul rtsa rgyud las /
dkar rtsi dmar rtsi dri sha chen //
dag pa'i snod chu mi 'dor ro //
zhes dang /
de nyid kyi phyi rgyud 'gos 'gyur las /
las dang nyon mongs bral ba'i phyir //
sngags dang phyag rgya ting 'dzin gyis //
dri chen sogs lnga byin rlabs dang //
bdud rtsi lnga po dag kyang ste //
yang na ba lang sha la sogs //
sgron ma lngar bshad dag kyang ngo //
lha yi rnam par sbyor ba yis //
la sogs sbyong ba rim pas kyang //
dngos grub phyir bza' rnal 'byor ma'i //
dngos grub 'gyur gyi gzhan du min //
zhes gsungs pas dam tshig gi rdzas 'di nyid cho ga bzhin rgyun du bsten pas ni dang du blang bya'i dam tshig rang gi ngo bo 'da' bar mi bya ba'i don la gnas pa dang /
nyes ltung dang nyams chag gzhan mang po yang sbyong zhing /
sbyangs 'bras gsar thob kyi yon tan du ma yang skyed par byed pa'i thabs mchog tu 'gyur ba nyid do //
de la bdun te bdud rtsi'i ngo bo bzhag pa /
nges tshig bstan pa /
brten par gsung tshul /
rnam grangs kyi dbye ba /
dam rdzas gsag tshul /
sgrub pa nyams su blang ba /
de'i phan yon brjod pa'o //
dang po ni /
de yang bdud rtsi'i gzhi ni /
'khor 'das thams cad ye nas bdud rtsi'i ngo bor gnas pa ste /   'di gnyis su med pa'i ye shes nyid yin la /
de ni chos thams cad mnyam pa nyid du rtogs pa las byung zhing /
dam rdzas bdud rtsi dag kyang de la phan pas na bdud rtsi'i sgrar brjod do //
bdud rtsi bam brgyad las /
srid gsum ye nas bdud rtsi lnga //
ma bcos lhun grub rdzogs sangs rgyas //
dug gsum srid gsum sku gsung thugs //
ye nas bdud rtsi yin pa'i phyir //
nges pa'i klong nas bka' bstsal to //
zhes pas srid pa gsum gyis bsdus pa'i chos thams cad ni dngos snang nyon mongs pa lnga dang /
'dod pa'i yon tan lnga dang /
'byung ba chen po lnga dang /
phung po lngar snang la /
de nyid ye nas rang byung gi bdud rtsi lngar rnam par dag pas rkyen gzhan gyis phral du ma bcos ma bsgrubs par gdod nas mngon par byang chub pa'i phyir dus gsum sogs 'khor 'das kyi chos so cog sku gsung thugs su rdzogs shing de ltar snang ba ni /
sgyu 'phrul sogs dkyil 'khor chen po dag gi sman mchod las /
sangs rgyas kun dang mnyam sbyor ba'i //
rang byung gdod nas rnam par dag
/ces sogs gsungs pa ste /
sangs rgyas kun dang mnyam par sbyor ba'i dam rdzas bdud rtsi de nyid rang las byung zhing gdod nas rnam par dag pa'i ngo bo can yin no //
zhes pa'i nges pa dang 'brel zhing /
gnyis pa nges tshig bstan pa ni /
mr-id srog gtong ba'i khams la k+ta'i rkyen dang sngon du dgag pa'i nany+ra bzhag pas a mr-ita 'chi ba med pa zhes pa'i sgra las bdud rtsir 'jug pa ste 'chi ba'i 'jigs pa sel ba'i gsos sam /
sman du gyur pa'i phyir bdud rtsi'i nges pa can te /
slob dpon chen pos /
dam rdzas bdud rtsi rnam dag ces bya ba ni lnga ste /
dri chen dang /
dri chu dang /
byang sems dang /
rak+ta dang /
sha chen dang lnga po de mi gtsang dme bar mthong bas bdud dang 'dra la /
rang las byung zhing gdod nas dag pas rtsi dang 'dra ste /
bdud rtsi des nyon mongs pa dang dug lnga 'joms shing dag par byed pas na dam rdzas bdud rtsi zhes bya'o //
zhes gsungs shing /
lung rab gsal las kyang /
gtsang dmer 'dzin bdud dam rdzas rtsis //
ye shes ngang du ro gcig pa //
zhes gsungs pa'i nges tshig can no //
gsum pa brten par gsungs tshul ni /
nges tshig de ldan gyi bdud rtsi de nyid ye nas blang dor med pa'i chos nyid kyi rol pa yin pas kyang dang du blang ste /
sgyu 'phrul le lag las /
bdud rtsi ye nas dag pa'i chos //
blang dor med pa kun las 'das //
ye srung chen po'i dam tshig tu //
mkhas pas dang du blang bar bya //
zhes dang /
rigs lnga'i rang bzhin yin pas kyang dang du blang ste /
sgyu 'phrul thal ba las /
bdud rtsi lnga ni rigs lnga'i dngos //
dri chen dri chu byang chub sems //
zhes dang /
dngos grub sgrub pa'i rdzas yin pas kyang dang du blang dgos te /
thugs rgyud gsang 'dus las /
sha chen dam tshig mchog gis ni //
rdo rje gsum mchog bsgrub par bya //
bshang gci'i dam tshig mchog gis ni //
rig pa 'dzin pa'i gtso bor 'gyur //
glang po'i sha yi dam tshig gis //
mngon par shes pa lnga thob 'gyur //
rta sha dag gi dam tshig gis //
mi snang ba yi bdag por 'gyur /
khyi sha dag gi dam tshig gis //
dngos grub thams cad 'gugs par 'gyur //
ba glang sha yi dam tshig gis //
rdo rje 'gugs pa'i mchog tu 'gyur //
zhes gsungs shing de nyid brten na mkha' 'gro rnams 'du zhing dngos grub nye bas kyang dang du blang ste /
'dus pa mdor /
ba glang khyi dang rta sha dang //
mi sha glang chen sha la sogs //
zos na yon tan thams cad 'grub //
bdag cag rnams kyi dam tshig lags //
zhes dang /
sngon gyi rgyal ba grangs med kyis //
brtul zhugs 'di lnga gtsor spyad cing //
dam tshig dam par bzung bas na //
sngon gyi dam tshig yin par grags //
zhes brtul zhugs spyod pa'i grogs su 'gyur bas kyang dang du blang bar bya ba yin no //
bzhi pa rnam grangs kyi dbye ba ni /
bdud rtsi yon tan rgyud las /
gtso bo dam rdzas bdud rtsi lnga //
rtsa ba brgyad la yan lag stong //
dam rdzas rtsi bcud sman du sbyar //
ra sA yA na sman chen po //
zos pas mchog thun dngos grub thob //
ces gsungs pa'i rtsa ba brgyad la yang lnga ste /
sngon byung dang /
phyi'i dang /
nang gi dang /
gsang ba'i dang /
sgrub pa lag len gyi rtsa ba brgyad dang lnga'o //
dang po sngon byung gi rtsa ba brgyad ni /
sngon dpal chen pos ma traM ru dra bsgral pa'i zag pa rgya mtshor 'phangs pa'i rgyu las bdud rtsi thams cad kyi phyi mo tsan dan sbrul gyi snying po'i sdong por grub ste /
de yang sdong po tsan dan smug po /
rtsa ba mU la pa tra /   ma nu /
yal ga li shi
/lo ma gan+d+ha pa tra /   rgya shug lo ma /
me tog gur gum /
'bras bu dzA ti /
thang chu ga bur /
shun pa shing tshar snang ba zhig byung ste /
de yang bam brgyad las /
'di dag kun gyi mtshan nyid ni /
rtsa ba sdong po yal ga dang //
lo ma 'dab ma me tog dang //
shun pags 'bras bu snying por bcas //
zhes pa'i tshul gyis gnas pa nyid de rgyal ba kun gyi dam tshig gi rdzas chen po 'o //
gnyis pa phyi'i rtsa ba brgyad ni /
gong du tsan dan sbrul gyi snying por rdzogs pa'i sman sna brgyad po so so ba deng sang yongs su grags pa 'di nyid yin no //
gsum pa nang gi rtsa ba brgyad ni /
mchog chen po mi la tshang ste srid pa chags pa'i rtsa ba lte ba /
gzugs phung byings kyi sha rus sdong po /
yal ga yan lag bzhi /
lo ma sen mo skra dang ba spu /
me tog dbang po lnga /
'bras bu don snying lnga /
snying po rkang mar dang lha ba klad rgyungs /
shun pa pags pa'o //
bzhi pa gsang ba'i rtsa ba brgyad ni /
yab kyi rgyu bzhi dang yum gyi rkyen bzhi ste brgyad las //
dang po ni /
byang chub kyi sems spyi bor ha~M yig gi rnam par gnas pas klad pa /
gzhung lam rgyungs pa /
bsti ba'i sgo gsang ba'i 'bras bu /
gshegs shul rdo rje'i rtsa bo che ste bzhi'o //
gnyis pa yum gyi rkyen bzhi ni /
pad+ma rak+ta'i pho brang mchin pa /
gsog pa'i snod bu snod /
len pa'i gnas pad+ma'i sgo /
rgyun lam ze'u 'bru dang bzhi ste brgyad do //
de ltar brgyad tshan gsum po de dag re re la yang skyobs dang grogs la sogs pa so sor brgya nyer lnga re sbyar du yod pas /
rtsa brgyad stong la sbyar ba'i sman //
zhes 'byung ngo //
lnga pa sgrub pa lag len gyi rtsa ba brgyad la lnga tshan brgyad de /
gtso bo lnga /
snying po lnga /
'bras bu lnga /
yon tan lnga /
sdud pa lnga /
dul ba lnga /
dgos don lnga /
dgos chas lnga'o //
de yang gtso bo lnga ni /
dri chen /
dri chu /
byang sems /
rak+ta /
sha chen gyi dwangs ma gsum gang rung ngo //
snying po lnga ni /
bam gtsang ma'i dbang po lnga'o //
'bras bu lnga ni /
dud 'gro rmig zlum /
rmig leb /
rmig pa kha dbrag
/'dab chags /
sa 'og na gnas pa 'phyi ba rnams kyi sha la bshad do //
yon tan lnga ni /
kha cig tu 'bras bu gsum dang /
cu gang /
li shi lnga la bshad kyang /
cu gang /
sin+d+hu ra /
a ru ra /
spos chen /
lhang tsher rnams rim pa bzhin byang sems dkar dmar sha chen dri chen dri chu rnams su bshad pa don gyis thob bo //
sdud pa lnga ni /
bzhi mnyam   bzhi mnyam pa'i dri chen lag len bzhin sbyar ba ste /
sdom 'byung las /
'o ma'i ston mo sogs skyes pa'i //
tsan+dan ser po yang dag gzung //
zhes sogs kyis shes so /gyi steng du a mr-ita'i rtsa ba phabs rgyun ga bur gur gum dzA ti tsan+dan dang lnga'o //
dul ba lnga ni /
a ga ru nag po /
du ru ka
/li ga dur /
dbang lag
/sug+mel dang lnga'o //
de rnams la sman gzhan rnams dul ba'i nus pa dang ldan pas dul ba zhes bshad do //
dgos don lnga ni /
rdo rje slob dpon /
rdo rje rgyal thebs /
karma king ka ra /
las byed /
gzungs ma dang lnga'o //
dgos chas lnga ni /
dkyil 'khor /
mchod pa /
rdzas /
yo byad /
ka pA la mtshan ldan dang lnga'o //
de ltar rtsa ba brgyad po de rnams la yan lag stong sbyar ba ni /
lnga tshan phyi ma gnyis ma gtogs pa'i gong ma drug po de rnams re rer rtsi bcud sman du gyur tshad sbyar bas 'grub pa yin la /
de dag kyang dkyil 'khor la sogs pa dgos chas lnga dang ldan par slob dpon la sogs dgos don lnga po de rnams kyis tshul bzhin bsgrubs pas rtsa brgyad yan lag stong sbyar zhes pa'i don yongs su rdzogs pa'o //
gzhan yang bdud rtsi lnga re re la yang rtsa ba brgyad /
sman dang /
rin po che dang /
chu la sogs pa re re la yang rtsa ba brgyad yod par 'chad kyang don 'dir ma 'dus pa med de /
mdor na snang srid kyi rtsi bcud thams cad sman 'di nyid du bsdu bar bshad de /
snang srid rtsi bcud sman du sdud //
ces dang /
bam brgyad las kyang /
ra sA yA na la sogs rdzas //
rtsa ba 'bum phrag yangs pa'i bcud //
ces dang //
de'i 'grel par /
phyi nang gsang ba'i sman 'bum phrag bsam gyis mi khyab pa'i bcud kyang bdud rtsi 'di nyid yin no //
zhes bya ba'i don to //
zhes gsungs pa sogs 'di dag gi dbye bsdu rnam grangs ji snyed pa zhig 'byung yang gzhan du bshad pa las shes so //
lnga pa dam rdzas kyi rgyu gsag pa ni /
de yang rdzas kyi gtso bo bdud rtsi lnga las /
dri chen dang dri chu ni bla ma dam pa'am rim gnyis kyi lam la spyod pa'i rnal 'byor pho mo dam tshig dag pa las blangs te de nyid kyang lus rngul ba dang /
byang sems nyams pa dang /
na ba dang /
ngal zhing dub pa'i dus ma yin par byung ba'i dri che chung ngo //
byang sems ni khye'u gtsang ma'am /
rang ngam /
rang nyid dang shes rab ma rdul 'dzag pa'i dus snyoms par zhugs pa'i khu ba gang yang rung ba la bya ste /
bam brgyad las /
'dzag pa'i dus su sbyar ba yi /
khrag chen de yi sems dang bcas //
ra sA yA na'i gtso bor bya //
zhes so //
rak+ta ni bu mo skyes pa dang ma 'phrad pa'i dang por 'bab pa'i mngal khrag go
/sha chen ni dwangs ma la bya ste /
de'ang rab mgo skyes te klad pa /
'bring yan lag skyes te rkang mar /
tha ma sha las skyes te tshil bu gsum gang yang rung ba'o //
'di lnga ni dngos grub myur du 'gugs pa'i rdzas su gyur pa'i phyir lcags kyu lnga zhes grags so //
sha lnga las mi sha ni /
rab skye ba bdun pa'i sha'am /
ma rnyed na mtshams med lnga ma byas pa dang mi bsad pa ma yin pa'i skyes pa dar ma nad med g.yul du bsad pa'i sha ste /
gal po'i brtag pa lnga par /
skye bdun bya rkang grib ma bdun //
bcang dang g.yul du mtshon gyis bsnun //
zhes gsungs pa bzhin no //
ba lang gi sha ni yun ring nad kyis gdungs pa ma yin par shi ba'i sha'o //
glang po'i sha ni dngos rnyed na dang /
ma rnyed na bod glang dkar po'i sha'o /
khyi dang rta ni kha dog dkar po can nad ngan pas shi ba ma yin pa'i sha'o //
de ltar yang phyag chen thig ler /
dkar po'i sha dang ldan pa la //
zhes gsungs pas so //
sha lnga po 'di ni spyi dang mthun par byas kyi /
gzhan du ni mi dang khyi'i sha ma gtogs gzhan gsum gyi tshab tu seng ge dang rma bya shang shang gi sha rnams la bshad de /
gtso bo'i skyobs kyi ngo bor ngos 'dzin tsam ma gtogs sbyor sde dngos gzhi'i skabs ni gnyis ka tshang bar gsungs so //
'di dag ni rigs dang dngos grub thams cad gsal bar byed pa'i sgron ma lnga zhes brjod par grags kyang /
sha zos pas ni bkrag mdangs dang gzi brjid bskyed pa'i phyir sgron ma lnga zhes brjod par bya'o zhes mkhas pa dag gis 'chad do //
gzhan yang ma hA mAM sa la sogs sha sna stong //
ma hA tsit+ta la sogs snying sna stong //
ma hA rak+ta la sogs khrag sna stong //
ba su ta dang nang khrol rnam pa lnga //
dbang po lnga dang go ro tsa na dang //
zhes pa'i srog chags sna tshogs pa'i sha khrag snying sna dbang po sogs kyang ji ltar rnyed pa dag gsag par bya zhing /
gal te ma rnyed na ni gsang 'dus las /
sha rnams thams cad med na yang //
thams cad bsam pas rnam par brtag
/ces pa'i 'grel par dpal ldan zla bas /
sha rnams kyang ma rnyed na de'i sa bon nyid bsams pa'i zan la sogs pa la de dag gi gzugs byas te rang rang gi las kyis shi ba'i tshul du byas la sbyar ro //
zhes bshad pa bzhin bya ste /
de la sa bon ni /
mi la nr-i ljang gu dang /
dud 'gro spyi la su ser po yin pas de dang 'dra ba stong phrag mang po zhu ba las byung ba'i mi dang byol song gi rnam pa mtha' yas par blos brtags te de dag kyang rang rang gi las kyis shi ba'i shar mos la sbyar bar bya'o //
gong gi bdud rtsi lnga la brda'am skyobs lngar grags pa yang sbyar te /
dri chu'i gla rtsi /
dri chen gyi a ru ra /
rak+ta'i du ru ka
/byang sems kyi ga bur /
sha chen gyi tsan+dan dmar po'o //
gzhan yang 'bras bu gsum dang bzang drug sogs bkog pa'i dus rang dbang du mi 'gyur yang /
yun ring pos rnyings shing ro nus yal ba dang dri mas sbags pa sogs ma yin pa gtsang zhing gsar pa ngad dang ldan pa dag gsag cing /
bod sman gyi rigs rnams 'tshol ba'i dus ni rtse mo'i cha shas rnams dpyid dang /
rtsa ba'i rnams ston dus 'thu ba gzhan du grags pa bzhin 'dir yang de bzhin te /
bam brgyad las /
ston zla tha chung dpyid zla 'bring //
nya yi tshe na btsal bar bya //
zhes smros te /
de yang ston zla tha chung la sman gyi bcud rdzogs la /
dpyid zla 'bring por sman gyi lha mo drod g.yo bas na zla ba de gnyis kyi nya ste bco lnga la sman gyi srung ma rnams myul bas dngos grub myur bar gsungs shing /
dus de nyid la btsal ba'i thabs ni /
byis pa lo drug lo bdun pa /
khrus byas dar dkar gos gyon nas //
zhes bshad pas /
rigs bzang gi khye'u gtsang ma khrus byas gos bzang po dang ldan pas lhag pa'i lha dang sman gyi lha la phyag byas nas 'thu bar bya'o //
gzhan yang skyobs dang 'phrad du gyur pa'i sman gyi rigs rtsa ba 'bras bu lo ma me tog yal ga thang chu rin po che dang 'bru sman sogs 'og tu dgos pa'i tshogs tha dag gtsang zhing dag par bsags shing 'du bya'o //
de dag ni dang por 'tshol ba la mkhas pa zhes gsungs pa'i don no //
de ltar 'du byas pa'i sman gyi rigs su gyur pa thams cad kyang nyi ma dang rlung gis ngad pa yal ba dang /
du ba sogs rdzas gzhan gyi dris sbags pa dang /
rul zhing 'khyags pa sogs sman gyi ro nus dri bsung rnams nyams par 'gyur ba'i skyon thams cad dang bral bar bsrel dgos shing /
sman rul ba btang na sman thams cad rul bar 'gyur bas spang zhes dgongs 'dus las gsungs so //
de dag ni bar du bsrel ba la mkhas pa zhes gsungs pa'i don no //
drug pa sgrub pas nyams su blang ba la spyir bstan pa dang bye brag tu bshad pa'o //
dang po la gsum /
sngon 'gro
/dngos gzhi /
rjes kyi rim pa dang gsum /
dang po sngon 'gro la drug
/bsnyen pa gso ba /
sgrub pa'i gzhi gzung ba /
phyir bshags bya ba /
sa'i cho ga
/rten gyi dkyil 'khor 'du bya ba /
der dam rdzas bkod pa dang drug go
/dang po ni /
gzhi'i bsnyen pa sngon du song bas las rim 'di'i ched du gang la bsten rgyu'i lha de'i bzlas pa zhag bdun gyis mtha' rten pa'i bar gyis kha gso bya'o //
gnyis pa sgrub gzhi gzung ba ni /
ston 'khor gnas dus yo byad phun sum tshogs pa lngas sgrub pa'i gzhi bzung ba ste /
gzhan spyi dang 'dra ba las khyad par sgrub pa'i dus ni ston dpyid bsil drod snyom pa'i yar gyi ngo'i tshes brgyad la bya bar bshad cing /
khyad par gyi yo byad ni 'chad par 'gyur ba bzhin no //
gsum pa phyi bshags bya ba ni /
sAts+tsha gdab pa /
chu gtor gtang ba /
zhi ba'i sbyin sreg
/bka' sgrog pa /
bsang brngan /
nye 'don /
lam 'phrang bsal ba /
gser skyems /
sbyin gtong sogs mthun rkyen gyi dpung bskyed pa'i cho ga ci 'grub bya'o //
bzhi pa sa yi cho ga ni /
sa brtag pa dang slong ba sbyong ba gzung ba bsrung ba lhag par gnas pa'i rim pa sogs so //
lnga pa rten gyi dkyil 'khor 'du bya ba ni /
phyi nang gsang ba'i mtshams gcad pa /
ma traM bsgral zhing chag chag gdab pa /
thig tshon gyis rten dkyil 'khor bzhengs pa rnams ni rtsa ba'i sgrub gzhung gang la bsten pa des 'chad pa bzhin no /
khyad par khrol sgrub kyi dkyil 'khor ni sgrub chen gzhan gyi khog phub phyir ras bris byas na 'jug pa bde bas 'di ltar shes par bya ste /
de yang zhi ba rigs brgyar byed na bde gshegs 'dus pa'am /
gsang rdzogs kyi zhi ba'i dkyil 'khor so so'i sgrub rim gyi nges pa dang mthun par bri zhing /
de ltar mi nus na zhi ba zhe gnyis kyi dkyil 'khor gru bzhi sgo bzhi rta babs sogs gzhal yas khang gi mtshan nyid tshang ba'i lte bar 'khor lo rtsibs bzhi mu khyud kyis bskor ba ste gsang ba sgyu 'phrul drwa ba'i lugs ltar mdzes shing bkra bar bri'o //
drug pa dam rdzas bkod pa la gnyis /
dkyil 'khor la 'god rgyu'i sman gyi bsham dang /
de nyid dkyil 'khor la 'god pa'i tshul lo //
dang po ni /
ka pA la lnga tshom du shong ba'i rin po che'i snod kyi dbus dang phyogs mtshams su sman dang snod rigs so sor phye nas 'god de /
sgron ma gsal bar /
de nas snod lngar dngos gzhi lnga sogs rigs phye ste /
zhes 'byung bas /
snod lnga ni ka pA la ste /
bam brgyad las /
de yi dbus su bzhag pa'i snod //
thod pa ma gas ma chag pa //
zhes dang /
bkra shis gtsang ma'i thod pa bzhag
/ces gsungs pas ka pA la'i don bde bar skyong ba mtshon cing lha dang mkha' 'gro rnams dgyes pa skong ba'i snod kyi mchog yin no //
de yang dbus su /
sku gsum lhun grub rdo rje ka pA la //
zhes pas mtshan ldan srubs med tshangs skud can bzhag
/de'i nang ngam 'og tu /
mi 'gyur g.yung drung rdo rje ka pA la //
zhes pa ni rus sbal gyi thod pa ste /
ma 'byor na khog pas kyang rung la /
de'i nang du gi wang gis yi ge hrIHbris pa'o //
de'i phyir 'god pa'i thod pa ni /
bam brgyad las /
phyogs bzhi mtshams brgyad rnams su yang //
snod ni bzhi 'am brgyad bzhag la //
zhes pas /
shar du /
mi 'gyur sra mkhregs rdo rje ka pA la //
zhes dkar po zlum po /
lhor /
yid bzhin gter ldan rdo rje ka pA la //
zhes sul mang 'bur bzhi pa /
nub tu /
khams gsum dbang sdud rdo rje ka pA la //
zhes zla gam gshong bu gnyis pa /
byang du /
cho 'phrul rtags 'byin rdo rje ka pA la //
zhes gru gsum gshong bu gsum pa rnams bzhag go
/shong na mtshams bzhir yang thod pa re bzhag ste /
khro mkhar las /
mi shigs mdzod ldan rdo rje ka pA la //
srid pa yongs grol rdo rje ka pA la //
dug gsum gtan dkrugs rdo rje ka pA la //
mtshan ma spros bral rdo rje ka pA la //
zhes pa rnams te shar lho nas rim pa bzhin /
seng ge dang /
glang po che dang /
lha chen dang /
mi phye gla gli   mi chen gla gli kyang zer ba 'dug /rnams kyi thod pa ste dngos ni rnyed dka' bas der btags pa nyid shar lho nas g.yas skor du bzhag go
/seng ge'i thod pa ni rung mthun khyi dkar gyi thod pa /
glang chen ni yul glang gi thod pa /
lha chen gyi thod pa ni phyag tshang ku ba'o //
gla gli ni ngos 'dzin gzhan la byed pa mang yang /
bam brgyad kyi mi chen gla gli'i snying la sogs //
zhes pa'i 'grel par /
gla gli ni brda yin te /
'bras bu lnga'i tsit+ta'o //
zhes pa'i 'bras bu lnga ni mi glang chen rta bong rma bya shang shang ku ku rnams la ngos bzung bas de dag gi thod pa rnams gang yang rung ba la bya'o //
snod de rnams su bzhag par bya ba'i rdzas ni /
bam brgyad las /
gtso bo lnga dang 'bras bu lnga //
dri zhim bcud ldan thams cad kun //
zhes gsungs pa'i gtso bo lnga ni bdud rtsi lnga'o //
'bras bu lnga ni 'dir sha lnga'o //
dri zhim bcud ldan thams cad kun //
zhes pas skyobs dang 'phrad du dgos pa'i sman mtha' dag bstan pa'o //
de dag kyang rigs kyi dbye tshul bstan pa ni /
sgron gsal las /   'di'i mdzad byang du /
slob dpon zla ba tshes pas mdzad zer ba 'dug kyang /
rdo thog chos 'byung du mkhas pa bi ma las mdzad zer ba 'dug pa don gcig ming gi rnam grangs so //
dbus su dkar dmar sems dang ga bur sha rI ram //
cu gang dag dang thal kar rdo rje bzhag par bya //
zhes pas thod pa dbus mar byang sems dkar po mi'i sha
/klad rgyungs /
ga pur /
ring bsrel /
cu gang /
tsan+dan dkar po sogs kha dog dkar po'i sman rnams dang /
dung dang mu tig sogs rin po che dkar po /
'bras sogs 'bru dang me tog dkar po'i rigs /
srog chags dkar po rnams kyi sha khrag snying sna /
spos dkar dang ka ra dang dkar gsum sogs dkar po'i rigs thams cad dang /
a ru ra sogs ro bska ba'i tshogs dang /
bur sbrang rgun 'brum sogs mngar ba'i rigs thams cad gsag go
/de bzhin du /
shar du dri chen dang ni dzA ti ba ru ra //
a ka ru dang du ru ka rnams bzhag par bya //
zhes pas shar gyi thod par dri chen dang /
ba glang gi sha
/dzA ti /
ba ru ra /
a ka ru /
du ru ka
/shing mngar sogs kha dog dmar ser gyi sman rnams dang /
gser dang sbur len sogs rin po che ser po /
gro sogs 'bru dang me tog dmar ser gyi rigs /
srog chags dmar ser rnams kyi sha khrag snying sna /
shing tog ser po dang spang spos sogs dmar ser gyi rigs thams cad dang /
nim pa /
t+kh+Ni sogs ro kha ba'i sman thams cad gsag go
/de bzhin du /
lhor ni mAM sa sna tshogs snying zho sha dang mkhal ma zho sha
/gla gor zho sha tsi tra ka dang ka ko la bzhag go
/zhes pas lho'i thod par sha chen gyi dwangs ma gsum dang /
khyi'i sha
/zho sha gsum /
klad pa sna tshogs /
tsi tra ka dang /
ka ko la dang /
kha dog sngo ba'i sman rnams dang /
in+d+ra nI la dang mu men sogs rin po che sngon po dang /
'bru dang me tog sngon po'i rigs /
srog chags sngon po rnams kyi sha khrag snying sna dang shing thog sngon po sogs kha dog sngon po'i rigs thams cad dang /
se 'bru /
star bu /
bse yab /
skyu ru ra sogs ro skyur ba'i sman thams cad gsag go
/de bzhin du /
nub tu rak+ta'i tshogs dang tsan+dan smug po dang //
li shi skyu ru ra dang rgun 'brum star bu bzhag
/ces pas pad+ma rak+ta dang khrag sna'i rigs /
rta'i sha dang rma bya'i sha
/tsan+dan dmar po /
li shi
/skyu ru ra /
star bu /
sin+d+hu ra dang /
gan+d+ha pa tra /
rtswa 'bras sogs kha dog dmar ba'i sman rnams dang /
byu ru dang pad+ma rA ga sogs rin po che dmar po dang /
'bru dang me tog dmar po'i rigs /
srog chags dmar po rnams kyi sha khrag snying sna dang /
shing thog dmar po sogs kha dog dmar ba'i rigs thams cad dang /
lga skya dang /
na le sham /
pi pi ling sogs ro tsha ba'i sman thams cad dang /
tshwa sna'i rigs rnams gsag go
/de bzhin du /
byang du dri chu sna tshogs 'o ma chu dang cong zhi dang //
brag zhun gur gum lce pog gzhag par bya /   bye brag rtogs byed kyi spos ming gi sde tshan du gulgu la rtsa kun tu ru sogs /
sar+dz+tsha ras /
pra rtsi pogs zhes 'byung ba dang sbyar na gu gul dkar po'o //
bdud rtsi sgron gsal gyi 'grel pa dge bsnyen chen po rin chen dbang phyug gis mdzad pa las lce pog dkar po bshad cing lam rim mchan rnying las kyang de ltar bshad do //
zhes pas /
dri chu dang /
glang po che'i sha
/shang shang ngam pha wang gi sha
/cong zhi brag zhun gur gum lce pog gu gul dkar po rnams dang /
gzhan yang kha dog ljang ba'i sman rnams dang /
g.yu sogs rin po che ljang gu dang /
'bru dang /
me tog dang shing thog ljang gu'i tshogs thams cad dang /
ro tha dad sna tshogs pa'i sman thams cad gsag go
/gzhan yang dbus su seng ge la sogs pa sder chags sna tshogs kyi sha
/shar du rmig pa kha dbrag gi sde /
lhor rmig zlum /
nub tu 'dab chags /
byang du gdong can gyi sde rnams kyi sha rnams gsag ste /
zhi khro bka' brgyad 'dus pa las /
mdor na sems can ma lus thams cad la //
bdud rtsi'i rgyu ni lnga lnga yong bas na //
so sor rtsa ba brgyad brgyad yod phyir gsag
/ces pa bzhin no //
gzhan yang sman gyi dbyibs las mtshon na rdo rje 'dra ba dbus /
'khor lo 'dra ba shar /
rin po che 'dra ba lho /
pad+ma 'dra ba nub /
ral gri 'dra ba byang du'o //
mdog las mtshon na dkar po dbus /
ser po shar /
sngon po lho /
dmar po nub /
ljang gu byang /
gcig las mtshon na rtsa ba dbus /
lo ma shar /
'bras bu lho /
me tog nub /
sdong po byang /
gzhan yang 'bras bu lnga'i rkang dang rus bcud thams cad dbus /
dri chen shar /
dbang po lnga sogs lho /
khrag rnams nub /
chu rnams byang du'o //
de ltar yang sgron gsal las /
de la sogs te phyi nang ji snyed 'byor pa'i sman //
dbyibs dang kha dog ro rnams kyi ni rigs lngar dbye //
zhes 'byung ba bzhin no //
gzhan yang kaN+Ta ka ri /
sle tres /
dbang lag
/rgya mtsho lbu ba /
li ga dur sogs sman dang dri bzang po ji snyed pa thams cad kyis thod pa'i bar mtshams thams cad brubs shing bcer /
gong gi thod pa lnga po yang so so'i rdzas kyis gang ba las lhag par dbus kyi thod pa'i rdzas nyid ches mtho bar byas pa'i so so'i dbus su gtso bo bdud rtsi lnga dang sha lnga rigs bsdebs pa snying por bya zhing /
thod pa dbus ma'i khar bla ma gong ma rnams kyi gdung ring bsrel bdud rtsi'i phabs gta' sel med rnams chang dang sbyar ba gser la sogs pa'i snod du bzhag
/mtshams bzhir thod pa yod na de dang med na snod gzhan du rim pa bzhin shar lhor 'o ma /
lho nub tu rin po che /
nub byang du chang /
byang shar du chu rnams so so'i sngags kyis sbyangs te bzhag
/de dag gi khebs ni bam brgyad las /
rigs dang kha dog mthun pa'i dar //
b+hany+dza lnga yi kha nas dgab //
ces pas dkar pos dbus /
ser pos shar /
sngon pos lho /
dmar pos nub /
ljang gus byang gi b+hany+dza rnams kyi kha nas dgab bo //
de yang spyir snang srid kyi sman dang rtsi bcud thams cad 'dir sbyar du rung yang /
gnas skabs su kha dog dri ror gnod pa'i spang bya ni sman gyi spyang ki zhes pa ste /
dri yi spyang ki sgog pa /
shing kun /
shu dag nag po /
byi'u rug pa /
rtsa gla ba /
rtsa khu byug rnams so //
sha'i spyang ki pu shud zer mong so to rog po mdzo drel rnams kyi sha'o //
me tog gi spyang ki ni /
spru ma /
ri sho
/sran ma rnams kyi me tog go
/nus pa'i spyang ki dug sna tshogs so //
ro'i spyang ki gzhob kyi rigs /
thal tshwa ba tshwa bong nga dkar dmar /
hong len rnams so //
mdog gi spyang ki spang rgyan sngon po'i me tog go
/spang spos brag spos kyang ches mi legs so //
gong du bshad pa'i sman de rnams kyang spyir mang nyung gi tshad ni gnyags lo chen pos /
la sman sum gnyis bod sman sum cha la //
nang gi sman dang sha rnams de yi phyed //
sngo dang spod kyis sum cha thub par sbyar //
zhes 'byung bas dper na a ru ra rgya gar ma   'di nyid nyung mthar byas kyi gzhan sum 'gyur nyis 'gyur ji tsam mang gin bzang /rus pa dang bral ba bre gang gi tshe na /
ba ru ra phul phyed /
skyu ru ra phul phyed /
tsan+dan dkar dmar /
a ga ru nag po rnams sdom pas phul gang /
gur gum phul phyed /
nA gi dul ma dang gi wang li shi rnams bsdoms pas phul phyed /
bzang sman gzhan rnams bsdoms pas phul gang /
bod sman sngo ngad rnams sum cha gcig btang bar bshad kyang lag len la phul phyed /
sha sna sogs nang sman thams cad sdom pas phul phyed /
dbang lag phul gang /
li ga dur phul gang ngam do /
sbrang bur ka ra phul do rnams te /
de ltar sbyar tshad rags pa tsam skabs 'dir nges par ma byas na /
khrol bur bsgrubs zin gyi sman rnams dam rdzas kyi rgyur mi tshud pa sogs kyi dgag bya 'gegs pa'i phyir ro //
de ltar yang gnyags lo chen pos /
shes rab snyog ma can gyis sman gyi rigs dbye mi shes par //
long thub bzhin du phyi nang tshogs tshad gcig tu bsre //
dri dang ro dang mdog kyang spyang ki dag gis khyer //
gnyer gyi bdag nas slob dpon sa 'dzin snying re rje //
zhes gsungs pa'i rtsing dpyod 'chol ba'i skyon dang bral zhing zhib mor dpyod pa'i blo dang ldan pas lag len la 'jug go
/spyir sman rigs lngar dbye ba'i skabs ni gzhung gi dngos bstan rigs brgyas sbyangs zin gyi rjes su gsungs shing /
de ltar na dam rdzas kyi gtso bo lnga ni rigs lnga /
de'i skyobs lnga ni yum lnga /
rigs nges pa rnams ni sems dpa' sems ma thub drug sgo ba yab yum /
rigs lhag pa dang ma nges pa rnams ni kun bzang yab yum du byin gyis brlabs te lha gnas so sor rang sngags bzla bzhin pas 'god par bshad kyang gnas skabs su lag len mang bas mi bde ba dang /
dmigs rten rigs lngar bkod kyang dmigs pas rigs brgyar bsgom pa mi 'gal te /
rigs brgya yang rigs lnga'i dbye bsdu'i ngo bo can yin pa dang /
bla ma bka' brgyud kyis kyang de ltar gsung ngo //
gnyis pa de nyid dkyil 'khor la 'god pa'i tshul ni /
sgrub pa'i dkyil 'khor gyi dbus su sgrub rdzas 'god pa'i sgrom khri rim pa gnyis pa'am gsum pa gang rigs 'god cing /
de la khyad par gyi sgrub rdzas bsham tshul so so'i gzhung gis 'chad cing /
spyir rigs bsgres mtshon pa tsam ni /
khri'u'i rim pa dang por bum pa dgu sogs /
rim pa bar ma'i dbus su sman gyi dkyil 'khor bkram pa'i khar many+dzi'i steng du sngar 'du byas pa'i khrol bu'i bshams de nyid sbyong khrus sngon du 'gro bas rigs brgya'i lha sngags bzla bzhin pas bkod /
steng nas dar sna tshogs kyis dgab cing tshon skud lngas rgya gram du btab pa'i sne mor rdo rje btags pa thod pa dbus ma'i khar bzhag
/sne mo cig shos las steng du dmu thag dang phyogs bzhir gzungs thag tu drang /
khrol bu'i phyogs mtshams su thod pa bdud rtsi can nam /
yang dag me gcig sogs dang /
lding khri'i 'og sgrub dkyil khar phur bu mar me sogs so so'i skabs thob dang sbyar la dgram /
gong gi sman khang la nang nas rim bzhin mthing dmar dkar ba'i dar yol sum rim bre /
steng du tshangs pa dang rgyu skar sogs shing bu ku ru ris su byas pa la 'god par bshad kyang /
da lta phyag len la rgya gdugs lta ba'i dbus su tshangs pa brgya byin gyi sku dang rnga yab ku sha'i chun po rnams btags /
sham bu'i nang ngos su rgyu skar nyer brgyad kyi tsakli rgyab tu so so'i sngags byang bris pa dar gyi 'phur lce dang ldan pa rnams byang shar nas brtsam ste g.yas skor du phyogs ma 'chol bar bkod /
de'i steng gi phyogs mtshams su me long bcu la mtshal gyis khro bo bcu'i sngags bris pa dang /
bar mtshams rnams su dar dpyang dril g.yer sogs kyis mdzes par brgyan /
tshangs pa brgya byin gyi sku dang pho brang gi bar dmu thag gis sbrel /
gzhan yang dkyil 'khor gyi mtha' skor du phur bu ral gri ba dan rgyal mtshan /
phyi nang gsang ba'i mchod pa gtor tshogs /
spyan gzigs sogs mdzes shing bkra ba'i rgyan gyi khyad par ji snyed pa yang sgrub pa'i dkyil 'khor gang la brten pa de dang rjes 'brel gyis bsham par bya'o /
!
/spyi don gnyis pa dngos gzhi la gsum /
sgrub pa'i dkyil 'khor gzhung srong ba dang /
sman khrol bu'i dgongs pa dang /
phye ma'i dgongs rgyud dang gsum mo //
dang po la /
sngon 'gro /
dngos gzhi /
rjes dang gsum las /
sngon 'gro ni+i /
skyabs sems nas mchod rdzas byin gyis brlab pa'i bar sogs so //
dngos gzhi ni /
ting 'dzin gsum nas bstod pa'i bar sogs te /
bdag mdun sgrub rdzas gsum ka sgom don la dbyer med yin par go dgos shing /
dzapa? dmigs kyi dbye ba khyad par ba ni yod do //
rjes ni tshogs mchod nas rgyun ting gi bar sogs so //
de dag gi skabs mtshams ci rigs par bar gcod nyul le 'dul ba byin dbab pa sogs las kyi mde'u sbyar rgyu gzhan yang yod mod /
sgrub gzhung gang la brten pa so so'i rtsis 'gos bsdus te 'chad pa bzhin mthong brgyud las rtogs par bya ba yin no /
'di dag ni sa bcad phyi ma kun gyi khog 'bubs su shes par bya'o /
!
/gnyis pa khrol bu la gsum ste /
rdo rje bkod pa las /
dam pa de nyid gsang chen gyi //
rigs brgya rigs lnga rigs gcig gis //
thams cad sbyong ba'i mchog tu bya //
zhes gsungs pas dam pa rigs brgyas sbyong ba /
de nyid rigs lngas sbyong ba /
gsang chen rigs gcig gis sbyong ba /
mjug don bstan pa dang bzhi'o //
dang po dam pa rigs brgyas sbyong ba ni /
de yang snod bcud snang ba'i chos 'di dag thams cad 'khrul pa bden 'dzin a 'thas su zhen pa'i rtog tshogs rigs brgya'i lha'i 'khor lor sbyong ba ste /
bdud rtsi chen po 'khor lo 'bar ba'i rgyud du /
thun mong dam pa rigs brgya yis //
rang gi rtog tshogs lha ru sbyong //
zhes dang /
sgrub pa'i dam pa rigs brgya yis //
dman gyi rtog pa ldog byas nas //
thams cad lha yi sku ru gsal //
zhes gsungs pas na sbyor dngos kyi phrin las khog 'bubs su bya tshul sngar bshad pa bzhin dang /
rigs brgya'i lha ni /
rdo rje dbyings kyi lha lnga bcu la thabs shes kyis dbye bas rigs brgyar byed pa dang /
sgyu 'phrul sogs las zhi ba zhe gnyis dang /
khro bo lnga bcu rtsa brgyad de rigs brgyar nges pa'o //
snga ma'i las gzhung ni /
bde gshegs 'dus pa sogs su gsal bar gsungs shing /
'dir ni phyi ma'i lugs su byas pa ste /
de yang rtsa ba'i dkyil 'khor gyi dam tshig pa bskyed pa'i rjes su /
khrol bu'i lha bskyed cing spyan 'dren sogs dkyus gcig gis byed pa nyid gzhung snga ma mang por gsungs kyang /
thog mar rtsa ba'i dkyil 'khor sgrub mchod dzapa? kyi mthar thug pa'i bar bdag mdun sgrub rdzas gsum dbyer med du byas nas /
slar sman gyi dkyil 'khor dzapa? khang dbye ba ltar mdun du phyes nas bsgrubs na dmigs phyed cing sgom stabs bde bar snang ba dang /
gzhung gi nges pa rnams bla ma'i man ngag gis kyang de ltar 'chad pas so //
las rim ji ltar bya ba ni /
lha bskyed dbang bskur gnas gsum brlab //
spyan 'dren me tog 'thor mchod bstod //
sman srung spyan 'dren rtog bsal dzapa?//
ces pa las /
dang po dam tshig pa bskyed pa ni /
hU~M/
chos rnams thams cad stong zhing bdag med dbyings //
rang bzhin spros bral kun khyab snying rje'i mdangs //
'gyur med a dkar rgyu yi thig ler shar //
de las e yaM baM suM raM b+h+rU~M chad //
nam mkha' rlung chu sa me'i dkyil 'khor steng //
b+h+rU~M yig yongs gyur kun bzang gzhal med khang //
gru bzhi sgo bzhi rta babs brgyad kyis brgyan //
rtsig pa lnga ldan 'dod snam pha gu dang //
dra ba dra phyed mda' yab pu shus mdzes //
rtsibs bzhi mu khyud gru chad bar khyams ldan //
ye shes 'od phung 'khrigs pa'i dkyil 'khor dbus //
seng glang rta mchog rma bya mkha' lding khri //
pad+ma nyi zla'i gdan la dwangs ma'i srog
/de las so so'i phyag mtshan yig 'brus mtshan //
'od zer 'phro 'dus don byas yongs gyur pa //
bzhi bcu rtsa gnyis rgyal ba'i 'khor lor shar //
dbus su rdo rje sems dpa' dbyings phyug yum //
mthing gsal rdo rje dril 'dzin mnyam par sbyor //
shar rtsibs rnam par snang mdzad sangs rgyas spyan //
dkar po 'khor lo dril 'dzin mnyam par sbyor //
lho rtsibs rin chen 'byung ldan mA ma kI
/ser po rin chen dril 'dzin mnyam par sbyor //
nub rtsibs snang ba mtha' yas gos dkar mo //
dmar po pad+ma dril 'dzin mnyam par sbyor //
byang rtsibs don yod grub pa dam tshig sgrol //
ljang gu ral gri dril 'dzin mnyam par sbyor //
rtsibs mchan shar lhor sa snying lA s+yai dkar //
mnyam sbyor rin chen myu gu me long 'dzin //
lho nub nam snying mA l+ye sku mdog ser //
mnyam sbyor rin po che dang phreng ba 'dzin //
nub byang spyan ras gzigs dang glu ma dmar //
mnyam sbyor pad+ma dkar po pi wang 'dzin //
byang shar phyag na rdo rje gar ma ljang //
mnyam sbyor rdo rje rtse lnga gar rgya 'ching //
de yi phyi rol gru khyad grwa bzhi la //
shar lhor byams pa mai tri d+hU pe ma //
dkar ser klu yi shing dang spos khang 'dzin //
lho nub sgrib pa rnam sel me tog ma //
dmar ser glegs bam me tog phreng ba 'dzin //
nub byang kun tu bzang dang mar me ma //
dmar ljang rin chen snye ma sgron me 'dzin //
byang shar 'jam dpal dbyangs dang dri chab ma //
dkar ljang ut+pa la dang dung phor 'dzin //
thams cad g.yon pa'i phyag na dril bu bsnams //
yab rnams mnyam skyil yum rnams brtul zhugs tshul //
shar khyams dbus su kun tu bzang po mthing //
mnyam gzhag phyag rgya rdo rje skyil krung bzhugs //
nub khyams dbus su bzang mo dbang sngon mdog
/ting 'dzin phyag rgya mnyam pa'i skyil mo krung //
kun kyang mnyen lcug 'khril ldem gzhon tshul can //
gsal 'tsher lhun sdug gzi byin mchog tu 'bar //
zhi tshul dgus mdzes mtshan dang dpe byad ldan //
lha rdzas dar gyi stod g.yogs smad dkris dang //
zi ldir gar gyi phu dung rin po che'i //
dbu rgyan snyan cha mgul rgyan se mo do //
do shal dpung rgyan phyag zhabs gdu bu dang //
gser sked la sogs bcu gsum chas kyis spras //
shar lhor lha thub dkar po pi wang 'dzin //
lho ru mi yi thub ser gseg par 'dzin //
lho nub yi dwags thub dmar rin chen sgrom //
nub byang byol song thub mthing pusti 'dzin //
byang du lha min thub ljang go cha 'dzin //
byang shar dmyal ba'i thub nag me dang chu //
kun kyang tshangs spyod mchog gi sprul sku'i tshul //
'gro ba'i don du bzhengs pa'i stabs kyis bzhugs //
shar sgor gshin rje gshed dang lcags kyu ma //
smug nag mnyam sbyor mi mgo lcags kyu 'dzin //
lho sgor stobs po che dang zhags pa ma //
ser nag rdo rje thod snod zhags pa 'dzin //
nub sgor rta mchog dpal dang lcags sgrog ma //
dmar nag thod sbrul 'chang zhing lcags sgrog 'dzin //
byang sgor bdud rtsi 'khyil dang dril bu ma //
ljang nag rdo rje rgya gram dril bu 'dzin //
kun kyang gar dgu'i ros sgeg dur khrod kyi //
chas can 'bar ba'i me phreng dbus na bzhugs //
gnyis pa dbang bskur ba ni /
rigs lnga so so'i phyag rgya bcings te /
oM ma hA shUn+ya tA dz+nyA na badzra swa b+hA ba At+ma ko\u0f85 haM/
de bzhin du thog mtha' 'dra ba las /
A dar+sha /
sA ma tA/
pra t+ya bek+Sha Na /
kr-i t+yAnuSh+Tha Na rnams brjod la lha tshogs rnams kyi spyi bo'i gnas lngar de bzhin gshegs pa lnga rjes chags kyis zhu ba'i ye shes lnga'i chu rgyun gyis dbang bskur /
nyon mongs pa lnga sbyangs /
phung po lnga sangs rgyas lngar gnas gyur nas dbang rtags su de bzhin gshegs pa rigs lngas dbur brgyan par bsam mo //
gsum pa byin gyis brlab pa ni /
rdo rje'i phyag rgya gnas gsum du 'ching zhing /
oM sarba ta thA ga ta ma hA kA ya dang /
de bzhin du wA ka dang tsit+ta'i mthar badzra swa b+hA wa At+ma ko\u0f85 haM 'don cing /
lha rnams kyi spyi mgrin snying gar zla ba pad+ma nyi ma la gnas pa'i oM AHhU~M/
de'i 'od zer gyis de bzhin gshegs pa rnams kyi sku gsung thugs kyi rgyud bskul /
rdo rje gsum gyi lha tshogs nam mkha' gang bar byon nas yi ge gsum la thim /
yongs su gyur pa las rnam snang 'od dpag med mi bskyod pa dang bcas pa'i skur gyur par bsam mo //
bzhi pa spyan drang ba ni /
thugs ka'i hU~M las 'od zer 'phros pas ye shes kyi 'khor lo bsam gyis mi khyab pa'i tshogs badzra sa mA dzaHsa sad par byas la /
hU~M/
phyogs dus dkyil 'khor bdag nyid che //
mi dmigs thugs kyi dkyil 'khor las //
dkyil 'khor thams cad spyan drang ngo //
rang snang dbyer med dkyil 'khor la //
'jug pa'i mtshan nyid mnyam sbyor ba'i //
phyogs dus kun nas gshegs par gyis //
bsnyen pa'i dkyil 'khor rab tu rdzogs //
nye bar gyur pa'i dam tshig mchog
/oM e h+ye hi b+ha ga wAn ma hA kA ru Ni kA dr-i sh+ya hoH
sa ma ya satwaM/
dzaHhU~M baM hoHzhes spyan drangs la gnyis med du bstim mo //
lnga pa rig pa'i me tog dor ba ni /
oM badzra sa ma ya oM/
AMHbadzra sa ma ya AMH
hU~M badzra sa ma ya hU~M/
swA badzra sa ma ya swA/
hA badzra sa ma ya hA/
zhes rig pa'i me tog dor bas sku gsung thugs yon tan phrin las dang gnyis su med par gyur par bsam mo //
drug pa mchod bstod ni /
kun bzang /
zhabs bsil /
bzhi bsnol /
sman gtor rak+ta la sogs pa zhi khro'i phrin las gzhung bzhin mchod cing /
bsdu na /
bla med mchog gi mchod pa dam pa ni //
sogs kyi mthar sngags mchod kyis kyang chog go
/bstod pa rtsa rgyud las gsungs pa'i gzhi bstod yongs rdzogs sam /
mi nus na /
brjod med shes rab mi g.yo chos kyi sku
/bde chen longs spyod rdzogs sku rigs lnga'i gtso //
thugs rje thabs mkhas rgya che rol pa'i lha //
zhi khro sprul pa'i sku la phyag 'tshal bstod //
ces bstod par bya'o //
bdun pa sman srung spyan 'dren ni skabs 'dir bya ba ste /
sgron ma gsal bar /
ye shes dkyil 'khor spyan drangs bstod pa'i bar byas /
sman gyi srung ma gtsang mar gtogs kun 'bod bya ste //
mnyam pa'i tshig gis rtog bsal dam tshig ldan byas nas //
dam pa rigs brgya'i bsnyen pas de nyid dag par sbyang //
zhes gsungs shing /
de yang sman gyi rtsi bcud dang dngos grub myur ba'i grogs sman gyi rig 'dzin rnams kyis mdzad pas spyan drang dgos shing /
de dag kyang gtsang sbra la gnas pas gnyis 'dzin gyi rtog pa thams cad bde chen ye shes chen por ro gcig pa'i lta ba dang ldan pa'i tshig gis bsal nas 'khor 'das dkyil 'khor gcig tu byang chub pas bzang ngan blang dor bral ba'i dam tshig dang ldan par bya ba ni myur ba'i lam gyi gnad yin te /
ji ltar bya ba'i tshul ni /
slob dpon gyis kha dog sna tshogs pa'i dar gyis g.yab /
spos dkar bsreg cing rol mor bcas pas sman srung spyan drang ba ni /
khro mkhar las /   hU~M/
tshangs dang drang srong klu rnams dang //
shing dang sman gyi lha mo dang //
ra sA yA na'i srung ma'i tshogs //
sngon tshe 'das dus dang po la //
kun bzang lha yi spyan snga ru /
khas blangs dam bcas dbang mnos shing //
sdom la gnas pa'i rig 'dzin bdag
/dus gsum bde gshegs mchod pa dang //
sman gyi rig 'dzin bsgrub pa'i phyir //
'khor dang bcas pa spyan 'dren na //
'dir gshegs dam tshig tshul bzhin dgongs //
ra sA yA na'i dngos grub stsol //
zhes spyan drangs pas /
sngon sman gyi dam tshig gi dngos grub thob cing /
sgrub pa po'i sdongs grogs mdzad par dam mnos pa'i sman gyi rig 'dzin lha dang drang srong srung ma rgya mtsho'i tshogs dang bcas pa thams cad byon nas /
sman gyi pho brang steng gi nam mkhar sprin phung gtib pa bzhin bzhugs par bsam mo //
brgyad pa rtog pa bsal ba ni /
byin gyis brlabs pa'i bdud rtsi 'thor zhing /
bam brgyad las /   hU~M/
tshangs dang drang srong gtsang ma za //
de dag grol bar ngas ma bshad //
klu dang bram ze gtsang ma za //
de dag grol bar ngas ma bshad //
byol song rtswa mchog za ba yang //
ji srid 'tsho yi bar du za //
de dag grol bar ngas ma bshad //
yang dag don gyi lung 'di nyon //
rnal 'byor thabs ldan rnams kyis ni //
chos sku gcig la tha dad pa'i //
rigs lnga'i mtshan nyid 'dir bshad do //
de ltar rtogs na grol zhes bshad //
rang bzhin yongs su dag pa'i rdzas //
mnyam pa'i dbyings su rab rtogs na //
gnyis med don gyis zin pa yin //
ji ltar dmigs pa bzhin du 'grub //
dngos dang dngos med rtog pa'i mtshan //
mkhas pas dbus la'ang gnas mi 'gyur //
ye shes sku lngar bstan pa'i phyir //
byang chub sems ni dkar bas na //
dri med dkar ba'i ye shes sku
/rak+ta chags med dmar bas na //
chags med rnam dag pad+ma'i sku
/mAM sa yid bzhin rin chen lnga //
sna tshogs 'byung ldan mnyam nyid sku
/dri chen gser mdog snang mdzad de //
mngon byung sprul pa chos kyi sku
/dri chu dag byed ljang gu'i mdog
/kun tu don grub las rab sku
/sku lnga lhun grub bdud rtsi 'di //
so so'i lus la gnas pa yin //
dri chen dri chu rak+ta dang //
mAM sa sems chu 'di dag kun //
sems can rtog pa ldog bya'i phyir //
gtso ru dang du blang bar bya //
gtsang dme med par kun gyis spyod //
de dag grol bar ngas bshad do //
zhes brjod pas sman gyi drang srong rig 'dzin thams cad gtsang dme'i gnyis 'dzin dag nas 'dod pa'i dngos grub stsol ba la dgyes bzhin bzhugs par bsam mo //
dgu pa dzapa? la gnyis las /
dang po lha'i dzapa? ni /
lha tshogs thugs kar rang 'dra'i ye shes sems //
gsal brtan 'gyur med thugs kyi dpal be 'ur //
zla steng ting 'dzin sems dpa' yig 'bru'i gzugs //
dwangs gsal 'od 'phro sngags kyi phreng bas bskor //
rang srog yig 'bru'i zer gyis thugs rgyud bskul //
lha tshogs thugs las 'od 'phros rgyal ba mchod //
sku gsung thugs kyi byin rlabs dngos grub bsdus //
mdun bskyed lhar thim gzi byin mchog tu 'bar //
dwangs ma'i 'od zer 'khor 'das khyab par gsal //
ma dag dngos 'dzin ye shes 'khor lor bsgyur //
zhes dmigs pa'i 'phro 'du dang sbyar te zhi ba bzhi bcu'i sgos dzapa? dang /
spyi dzapa?/
oM bo d+hi tsit+ta ma hA su kha dz+nyA na d+hA tu AH
zhes brgya rtsa sogs bzla /
mi nus na zhi dkyil kho nas kyang rung zhing /
spro zhing nus na khrag 'thung nga brgyad kyi bskyed sngags lan gcig brjod la /
de'i rkyen gyis khro bor bsgyur ba ste /
hU~M/
zhi ba'i lha tshogs yongs gyur khrag 'thung lnga //
gnas yul ma mo dbang phyug sgo skyong sogs //
lnga bcu rtsa brgyad khro bo'i dkyil 'khor lha //
gar dgu'i nyams ldan dur khrod chas kyis brgyan //
bskal pa'i me bzhin bzod dka'i gzi brjid 'bar /
khrag 'thung dkyil 'khor chen por lhun gyis grub //
ces gsal btab nas mchod cing bstod /
dmigs pa'i 'phro 'du sngar bzhin gyis sgos dzapa? dang /
spyi dzapa?/
oM ru lu ru lu hU~M b+h+yo hU~M/
zhes brgya rtsa sogs bzla'o //
gnyis pa sman dzapa? ni /
rang srog sngags kyi 'od zer gzungs thag la //
'khril te sman gyi lha tshogs thugs kar zhugs //
de dag sku las 'od 'phros 'khor 'das kyi //
rtsi bcud kun bsdus byang sems ngo bor zhu //
pho brang steng gi sman srung rig 'dzin kun //
dam tshig rjes dran brtan g.yo snod bcud kyi //
dwangs ma'i yon tan 'chi med bdud rtsi'i rgyun //
dkyil 'khor chen por char bzhin 'beb par gyur //
zhes pa'i dmigs pa dang ldan pas /
oM AHhU~M sarba pany+tsa a mr-ita ra sA yA na ta na dza ya gu h+ya sid+d+hi hU~M hrIHThAH
zhes stong du grangs tshang bar bzlas pa'i mtshams su stong tshigs kyi mchod pa yang bya ste /
sgron gsal las /
stong du tshang nas mchod byas ting 'dzin gsal bar bya //
zhes gsungs pas /
bying rmugs gnyid dang le lo sogs kyi dbang du ma song bar ting nge 'dzin gyi ngar dang ldan pas thun bzhi'am drug gi nges pas bzla zhing /
bsnyen grogs kyis khor yug tu gsung mi chag par bzla ba gal che'o //
dus drug tu bar chod kyi nyul le skrod pa dang sku gsung thugs kyi byin dbab pa yang nan tan tu bya zhing /
thun mjug tu /
rigs brgya'i lha tshogs 'od kyi gong bur zhu //
gtso bo rigs lnga'i thugs kyi thig ler thim //
rigs lnga yab yum snyoms zhugs byang sems kyi //
ngo bor 'od zhu sman dang ro gcig gyur //
ces bsgoms te /
nye snying las /
rim gyis dkyil 'khor bsdus nas ni //
de nyid rigs lnga'i dkyil 'khor gsal //
zhes gsungs pa'i don no //
tshogs mchod sogs rjes kyi bya ba ni sngar bshad pa bzhin no //
!
gnyis pa de nyid rigs lngas sbyong ba ni /
de yang rigs mang po bzang ngan tha dad par blta ba'i rnam par rtog pa ldog pa'i phyir te /
'khor lo 'bar bar /
gsung gi bsgrub pa bya ba yang //
de nyid rigs lngar yang dag gnas //
lhar 'dzin tha dad so sor dwangs //
sman gyi dngos po rang rgyud par //
'dzin pa'i rtog pa ldog byas nas //
rigs lnga ye shes lnga ru bsgrub //
longs spyod rdzogs skur 'tshang rgya 'o //
zhes gsungs pas /
sman rnams phyogs bzhi dbus dang lngar bsdu ba'i skabs 'dir yin yang 'jug pa bde phyir gong du bkod pa mi 'gal bar gsungs pa'i dbang du byas kyi /
'on kyang sngar thod pa lnga'i bar mtshams su bkod pa yod na snod lnga por bsdus te dpa' bo 'bru lnga'i rang bzhin du gyur par blta'o //
phrin las kyi sdom ni sngar bshad pa bzhin dgu las /
dang po dam tshig pa bskyed pa ni /
hU~M/
chos rnams thams cad stong zhing bdag med dbyings //
rang bzhin spros bral kun khyab snying rje'i mdangs //
'gyur med a dkar rgyu yi thig ler shar //
de las e yaM baM suM raM b+h+rU~M chad //
nam mkha' rlung chu sa me'i dkyil 'khor steng //
b+h+rU~M yig yongs gyur kun bzang gzhal med khang //
gru bzhi sgo bzhi rta babs brgyad kyis brgyan //
rtsig pa lnga ldan 'dod snam pha gu dang //
dra ba dra phyed mda' yab pu shus mdzes //
rtsibs bzhi mu khyud gru chad bar khyams ldan //
ye shes 'od phung 'khrigs pa'i dkyil 'khor dbus //
zhes dang /
skabs 'dir bde gshegs 'dus par /
dbus kyi pho brang gdan dang bcas pa bsgom //
zhes pa'i gdan ni 'dir rtsibs gdan stabs su byed par ngos bzung ba'o //
rtsibs steng du dam rdzas kyi stegs dang snod sgom tshul ni /
sgron ma gsal bar /
so so'i snod dag 'og tu yaM las rlung gi dkyil 'khor ni //
zhes sogs bstan pa'i don ni 'di ltar /
dbus dang rtsibs bzhir yaM las rlung gzhu'i dbyibs //
de steng raM las dmar nag gru gsum mer //
gnas pa'i a yig yongs gyur ka pA la //
phyi dkar nang dmar yangs shing rgya che lnga'i //
so so'i nang du paM las pad+ma dang //
a las zla ba maM las nyi dkyil steng //
byang sems dri chen sha dang rak+ta chur //
rim bzhin hU~M oM swA aMHhA yig lnga //
mthing dkar ser dmar ljang gu'i mdog tu 'tsher //
de las 'od 'phros mkha' mnyam 'gro don byas //
ye shes lnga yi bcud bsdus yongs gyur las //
rdo rje 'khor lo rin chen pad+ma dang //
ral gri phyag mtshan rnam lnga yig 'brus mtshan //
'od 'phros sems can don byas 'khor 'das kyi //
bcud bsdus bde gshegs lnga yi skur gyur pa //
dbus su rdor sems in+d+ra nI la'i mdog
/rdo rje dril 'dzin dbyings phyug yum dang sbyor //
shar du rnam par snang mdzad zla ba'i mdog
/'khor lo dril 'dzin spyan ma yum dang sbyor //
lho ru rin chen 'byung ldan gser gyi mdog
/rin chen dril 'dzin mA ma kI dang sbyor //
nub tu snang ba mtha' yas rA ga'i mdog
/pad+ma dril 'dzin gos dkar yum dang sbyor //
byang du don yod grub pa margad mdog
/ral gri dril 'dzin sgrol ma yum dang sbyor //
yab rnams mnyam skyil yum rnams brtul zhugs kyi //
skyil krung gis 'khril zhi ba'i tshul dgus brjid //
bcu gsum chas kyis rab mdzes mtshan dper ldan //
mtha' yas 'od zer spro ba'i bdag nyid can //
bde stong gnyis su med pa'i ngo bor bzhugs //
zhes pas gsal gdab bo //
gnyis pa dbang bskur ba nas drug pa mchod pa'i mthar thug gi bar sngar bzhin las /
bstod pa ni /
chos sku nam mkha' bzhin du dbyer med kyang //
gzugs sku 'ja' tshon bzhin du so sor gsal //
thabs dang shes rab mchog la mnga' brnyes pa'i //
rigs lnga bde bar gshegs la phyag 'tshal bstod //
ces bstod /
bdun pa sman srung spyan 'dren dang /
brgyad pa rtog bsal sngar bzhin /
dgu pa dzapa? la gnyis kyi /
dang po lha dzapa? ni /
dmigs pa'i 'phro 'du rigs brgya'i skabs bzhin las sngags tshig ni /
hU~M badzra d+h+r-ika?
/mUM d+hA twI shwa rI/
oM dzi na dzika?
/lAM dwe Sha ra ti /
swA rat+na d+h+r-ika?
/mAM mo ha ra ti /
AM a ro lika?
/pAM rA gA ra ti /
hA pra dz+nyA d+h+r-ika?
/tAM badzra ra ti /
zhes brgya rtsa sogs bzla /
gnyis pa sman dzapa? ni /
dwangs ma'i srog yig 'od kyis thugs rgyud bskul //
rigs lnga yab yum rjes su chags pa'i ros //
snyoms par zhugs pa'i dga' ba'i 'od dang sgras //
'phags mchod sems can don byas dngos grub dbyig
/tshur 'dus byang chub sems rgyun mkha' gsang las //
babs pas b+hany+dzar bdud rtsi'i rgya mtshor bskyil //
pho brang steng gi sman srung rig 'dzin gyis //
brtan g.yo'i rtsi bcud bdud rtsir 'beb par gyur //
zhes bsgom zhing /
oM AHhU~M swA hA/
dz+nyA na pany+tsa s+pha ra Na phaT/
saM ha ra Na hU~M/
zhes bzla zhing stong tshigs kyi mchod pa sogs sngar bzhin no //
thun gyi mjug tu /
lha rnams dga' bas mnyam sbyor ye shes lnga'i //
bdud rtsi'i ngo bor zhu ste dam rdzas dang //
dbyer med kha dog dri ro nus ldan pa'i //
dngos grub kun gyi snying por 'khyil bar gyur //
ces dang /
mtshams kyi chang dang 'o ma rin po che chu rnams kyang de dang de'i rang bzhin gyi bdud rtsi'i ngo bor zhu bar bsam la /
chang la /
oM badzra a mr-ita dza gad pra wA ya swA hA/
'o mar /
oM bi tang saM sho d+hA ya kro d+hI shwa rI shwa ra ya swA hA/
rin po cher /
oM sarba pany+tsa a mr-ita rat+na tsit+ta hU~M hrIHThAH
chur /
oM a mr-ita bi shud+d+he kuN+Da lI swA hA/
zhes so sor brgya rtsa re dang /
oM kro d+hI shwa rI sho ra ya swA hA/
zhes pas thun mong du ro'i mchog tu byin gyis brlab par bya'o //
!
gsum pa gsang chen rigs gcig gis sbyong ba ni /
rigs tha dad du 'dzin pa'i zhen pa sbyong ba'i phyir te /
sgron gsal du /
de 'og rnam lnga thugs su bsdus te sbyong ba ni /
zhes gsungs pas rigs lnga rdo rje'i rigs dang /
ye shes lnga chos dbyings ye shes dang /
phung po lnga rnam par shes pa'i phung por bsdu ba'o //
de yang /
snod gzhan gyi sman thams cad dbus kyi thod par bsdus nas gcig tu bya ste /
'khor lo 'bar bar /
dran pa sna tshogs snang ba yang //
snod bcud dam pa rigs brgyar sbyang //
de nyid dran med rigs lngar 'dus //
snod bcud rigs su dbye ba med //
de phyir gsang chen rigs gcig bsgom //
rigs lnga ye shes tha dad du //
'dzin pa'i rtog pa log byas nas //
gnyis med chos skur sangs rgyas pas //
dran med ngang du rigs gcig gnas //
gnyis med chos kyi dbyings su thim //
zhes gsungs pas /
phrin las kyi sdom ni sngar bshad pa bzhin dgu las /
dang po dam tshig pa bskyed pa ni /
bde gshegs 'dus par rgyu yi ting nge 'dzin las rdo rje sems dpar bskyed /
ces gsungs pas /
hU~M/
chos rnams thams cad stong zhing bdag med dbyings //
rang bzhin spros bral kun khyab snying rje'i gdangs //
'gyur med hU~M yig rgyu yi thig ler shar //
de las thugs mchog rdo rje hU~M gis mtshan //
'od 'phros 'phags mchod byin rlabs dngos grub bsdus //
'gro rnams byang chub zhing bsgral tshur 'dus hU~M//
yongs gyur khyab bdag dpal ldan rdo rje sems //
mthing gsal dri med in+d+ra nI la'i mdog
/zhal gcig phyag gnyis rdo rje dril bu 'dzin //
dbyings phyug yum 'khyud zhi ba'i tshul dgus brjid //
bcu gsum chas kyis rab brgyan mtshan dper ldan //
mtha' yas 'od zer 'phro ba'i bdag nyid can //
bde stong gnyis su med pa'i ngo bor bzhugs //
zhes pas gsal gdab /
gnyis pa dbang bskur ba nas drug pa mchod pa'i bar sngar bzhin no //
bstod pa ni /
mi rtog rdo rje thabs kyi ye shes ni //
dmigs med shes rab yum gyi ngang du rtogs //
thugs rje'i bye brag sna tshogs cir yang ston //
rdo rje sems dpa' che la phyag 'tshal bstod //
ces bstod /
bdun pa sman srung spyan 'dren dang /
brgyad pa rtog bsal yang sngar bzhin /
dgu pa dzapa? la gnyis kyi /
dang po lha'i dzapa? ni /
rdor sems spyi mgrin snying gar 'khor lo dang //
pad+ma rgya gram lte bar oM dkar po //
AHdmar hU~M mthing mtha' mar sngags kyis bskor //
bdag lce rdo rje'i hU~M dang sngags phreng las //
'od 'phros rgyud bskul 'phags mchod 'gro don byas //
tshur 'dus yab yum mnyam sbyor byang chub sems //
mu tig ltar dkar dngos grub kun gyi dbyig
/rang srog dwangs ma'i hU~M la thim par gyur //
zhes mos la /
hU~M badzra d+h-Ika?
/mUM d+hA twI shwa rI hU~M phaT/
ces brgya rtsa tsam bzla /
gnyis pa sman dzapa? ni /
dmigs pa'i 'phro 'du /
dwangs ma'i srog yig 'od kyis thugs rgyud bskul //
rdor sems yab yum rjes su chags pa'i ros //
snyoms par zhugs pa'i dga' ba'i 'od dang sgras //
'phags mchod sems can don byas dngos grub dbyig
/tshur 'dus byang chub sems rgyun mkha' gsang las //
babs pas b+hany+dzar bdud rtsi'i rgya mtshor bskyil //
pho brang steng gi sman srung rig 'dzin gyis //
brtan g.yo'i rtsi bcud bdud rtsir 'beb par gyur //
ces bsgom zhing /
oM sarba pany+tsa a mr-ita badzra tsit+ta sa ma ya hU~M/
zhes bzla zhing stong tshigs kyi mchod pa sogs so //
thun mjug tu /
khro mkhar las /   ye shes snying po can rnams kyi //
sangs rgyas kun gyi chos 'di ni //
snying po chos kyi don la bsdu //
byang chub spyod pa'i gnas chen yin //
smad par bya ba'i rdzas lnga po //
gcig la yon tan lnga lnga 'am //
gcig la'ang yon tan gsum du dbye //
dam tshig rtsa ba bco lnga yin //
yang na nyi shu rtsa brgyad do //
snod bcud dbus su bsdus nas ni //
thabs dang shes rab rab ldan pas //
rtog pa'i mtshan ma brtag par bya //
zhes brjod cing rdor sems yab yum yang byang chub kyi sems bde ba chen po chos kyi sku'i rang bzhin du zhu zhing /
dam tshig gi rdzas dang dbyer med par bsam zhing tshogs mchod sogs rjes kyi cho ga bya'o //
de ltar rigs brgya /
rigs lnga /
rigs gcig rnams re re la'ang thun drug gi nges pa dang ldan pas spyir khrol bu la zhag gsum du bya'o //
!
bzhi pa khrol bu'i mjug don ni /
sgron ma gsal bar /
rnal 'byor kun gyis ngos ngos nas ni sman nyid kyi //
che ba'i yon tan rgyas par brjod cing legs bstod de //
sman nyid yum gyis blangs te gtso la gus shing dbul //
zhes gsungs pa'i sdom ni /
bdud rtsi mchod bstod dngos grub bsdu //
zhes gsum las /
dang po sman che ba'i yon tan brjod de 'bul ba ni /
sgrub pa po rnams dkyil 'khor la bskor te bdud rtsi'i thigs 'thor zhing /   hU~M/
rang byung gdod nas rnam par dag
/rtsa brgyad stong la sbyar ba'i sman //
rtsa ba 'bum phrag yangs pa'i bcud //
ra sA yA na la sogs sman //
rigs lnga dam tshig lnga yi dngos //
ye shes lnga rdzogs grub pa'i rdzas //
rgyud drug sems can kun sgrol ba'i //
dug lnga sel ba'i sman gyi mchog
/dpa' bo'i ro dang mnyam sbyar nas //
rgyal ba'i dkyil 'khor yongs la 'bul //
bla med 'phrul gyi dngos grub stsol //
ces dang /
rtsa ba gsum gyi lha tshogs rnams kyi mtshan don sbyar bas kyang rgya cher mchod do //
gnyis pa bstod pa ni /
bam brgyad las /   e ma ho sangs rgyas kun tu bzang //
gsang chen thig le nyid la rdzogs //
ma rig mun sel ye shes sgron //
dpa' bo khyed la skyabs su mchi //
rang byung dri med bdud rtsi che //
sangs rgyas kun gyis bsngags pa'i mchog
/mi shes sgrib sbyong dbyings bkod mdzad //
gnyis med gus pas phyag 'tshal lo //
rnam snang rdo rje rgyal can dang //
mi bskyod nyi ma snang mtha' yas //
don yod bdud rtsi 'khyil sogs la //
dgyes shing gus pas phyag 'tshal lo //
zhes pas ston pa /
chos /
bdud rtsi /
dkyil 'khor gyi lha rnams la bstod pa ste /
bam brgyad las gsungs pa bzhin no //
gzhan 'os su gyur pa'i bstod pa ji ltar rigs pas kyang rung ngo //
gsum pa dngos grub bsdu ba ni /
phyag rgya'am der btags pa'i las kyi rdo rjes khrol bu'i sman gzhong dar gyis lcibs la blangs te /
bam brgyad las /   ngo mtshar rmad du byung ba'i chos //
nam mkha' dang ni mnyam pa'i gnas //
rnam par mi rtog rtog las 'das //
kun rdzob tsam du bstan pa mtshar //
zhes brjod de slob dpon gyi phyag tu phul /
des kyang /
a ho su kha d+harma kA ya ni a mr-ita sid+d+hi hrIH
zhes dngos grub kyi snying po 'od kyi gong bu'i rnam par thugs kyi thig ler bsdu'o //
de yang gzhung 'ga' zhig las /
de nyid rigs lngas sbyangs pa'i mjug tu sman cha gsum du bsdus nas /
sku gsung thugs kyi 'phro 'dus gsang chen rigs gsum gyis sbyang bar bshad kyang /
bam brgyad kyi 'grel pa sogs gzhung mang por /
rigs brgya sku
/rigs lnga gsung /
rigs gcig thugs kyi sgrub pa yin zhes gsal bar gsungs pas zur du ma byas kyang don gyis tshang ba yin no //
de nyid khrol bu'i mjug don dang sman 'thag pa'i sngon 'gro thun mong pa yin yang sbyar ba'i dus ni khrol bu'i zhag gsum rdzogs pa'i nyin phyi ma'i thor thun gyi rjes su bya ba yin no //
skabs 'dir sgrom khri'i steng zhi dkyil yang bsdu zhing /
gzhung mang por khrol bu'i snod de nyid re zhig rtsa ba'i dkyil 'khor khro bor zhal bsgyur ba'i steng du 'god par bshad kyang /
lag len mi bde bas stegs bu gang yang rung ba'i khar 'khor lo nag po rtsibs brgyad pa'i lte bar zla gam dmar po bcad kha nub bstan gyi dbus su 'god par bya'o //
!
gsum pa bdud rtsi phye mar sgrub pa la gnyis /
btag btsag sogs kyi dgongs pa dang //
phye ma dngos kyi dgongs rgyud do //
dang po la lnga /
'thag pa /
btsag pa /
sbyar ba /
sbol zhing gzhal ba /
'god pa dang lnga'o //
'thag pa la yang gnyis las /
dang po sbyor ba ni /
sman khrol bu'i dngos grub blangs pa'i de ma thag par /
slob dpon yab yum 'khor dang bcas pa dur khrod kyi chas kyis brgyan /
dpal chen po sogs khrag 'thung gtso 'khor gyi nga rgyal bzung nas rdo rje'i gom stabs kyis dkyil 'khor la g.yas su bskor zhing /
ru lu sogs khro bo'i dzapa? bya /
mchog gi hasta g.yob cing sbyar ba'i spos bsreg
/rkang gi gling bu dang ku sha'i glu blang ba sogs drag po'i rol gar mang po dang bcas pas rgyal ba rnams thugs dam bskul /
mkha' 'gro dam can dbang du bsdus nas las la btsud /
dgra bgegs rnams gzir zhing tshar gcod pa'i brtul zhugs bskyed cing nyams bskyang /
sgrub dkyil gyi shar phyogs su zhing che chung gi g.yang gzhi dngos sam ri mor bris pa brtsegs mar bting /
de la gu gul gyis byugs shing /
rak+ta'i thig le hU~M yig gis mtshan pa dgu bkod /
de'i steng du gtan gtun thabs shes kyi brda mtshon par bzhag
/gzhung gzhan las gong gi rjes 'brel du ma traM bsgral ba sbyor sgrol gyi mchod pa'i tshul du mdzad pa mi legs pa min yang /
'chad 'gyur gyi don la ma tshang ba med pas skabs 'dir de tsam mo //
gnyis pa 'thag pa dngos la gsum gyi /
dang po sbyor ba'i las kyis 'dod chags btag pa ni /
gong du bkod pa'i sman gzhong gi shar du slob dpon dkyil 'khor la phyogs pas 'khod /
de'i mdun du yum mam der btags pa'i slob ma slob dpon la phyogs te 'dug pa'i yab yum gyi zhabs gnyis sman gzhong gi 'gram gnyis su phan tshun bsnol te brkyang /
slob dpon gyis phyag gnyis sor mo bsnol /
mdzub mo sgreng /
mthe bong bkug pa byin dbab pa'i rgyas gtun bu bzung /
yum gyi lag gnyis slob dpon dang lhan cig pas gtun bu bzung ba'am /
mkha' dbyings kyi rgyas gtun khung 'dzin par yang bshad do //
slob dpon dang gzungs ma gtso bo yab yum gyi nga rgyal dang ldan pas /
gtan pa yum gyi mkha' dbyings su /
gtun bu yab kyi rdo rje mnyam par sbyor ba'i sbyor mtshams nas sman rnams dkar dmar byang chub sems kyi rang bzhin can gyi bdud rtsi chi li li byung bar bsam zhing 'thag go
/gnyis pa sgrol ba'i las kyis zhe sdang btag pa ni /
gtun khung khro mo 'bar ba'i e dbyings su gtun bu khro bo 'bar ba'i rdo rje'i tho bas /
sman gyi mi mthun pa'i dgra bgegs thams cad rdul phran bzhin du bcom par bsam zhing 'thag go //
gsum pa sbyor sgrol gnyis su med pas gti mug btag pa ni /
gtun khung chos kyi dbyings su gtun bu rig pa'i ye shes sbyar bas /
sman rnam rtog gi mtshan ma thams cad mnyam nyid spros pa dang bral ba'i klong du bsgral bar bsam zhing 'thag go
/sngags ni thams cad la /
oM badzra a mr-ita kuN+Da lI ha na ha na hU~M phaT/
ces bzla'o //
de ltar yang gsang 'khor las /
'khor lo sbyor ba'i 'dug stangs kyis //
pho mo gnyis kyi rkang bsnol te //
lcags las byas pa'i gtan gtun gyis //
sman rnams ha na'i sngags kyis btags //
zhes gsungs pa'i don no //
'dug stangs spyod lam de dang ldan pas thog mar slob dpon yab yum gyis 'thag cing /
de nas gzhan rnams kyis kyang 'thag ste /
de yang sman 'thag dka' ba rnams sngon dang /
snum gsher can rnams phyi la 'thag cing rtswa dang rus shun sogs kyi hram hrom zang zing med par shin tu dul zhing 'jam par 'thag go
/de ltar ma byas na phye ma'i dus zhib pa ltar snang yang /
rlan dang 'phrad tshe rtsing nyams 'byung nyen yod do //
de dag ni rnam par rtog pa'i mtshan ma gzhom pa'i ched du'o //
gnyis pa btsag pa ni /
dkyil 'khor gyi lhor slob dpon dkyil 'khor la phyogs pa'i mdun du gzungs ma 'khod pa'i bar du dar gyi khyogs bcas pa'i sne gnyis slob dpon gyi rked dang /
gnyis yum gyi rked du mdud pa'i dbus lding stabs su dpyangs la /
yum gyis dar tshags bzung /
yab kyis sman phye ma ldugs shing chos nyid byang chub sems kyi ngang du rnam rtog gi mtshan ma rdul tsam yang mi gnas par bsam la /
oM AHhU~M sarba pany+tsa a mr-ita ho sa ya bi shud+d+he hU~M hrIHThAH
zhes brjod cing tshags te /
nye snying las /
lho yi phyogs su btsag bya ste //
phye ma dar tshags nang nas dbyung //
ho sa ya yi sngags kyis btsag
/ces gsungs pa'i don no //
gsum pa bsre zhing sbyar ba ni /
dkyil 'khor gyi nub tu slob dpon yab yum gyi bar du sman snod mkhar gzhong sogs lcags g.ya'i dri med par bzhag
/gur gum sogs dri bzang dam rtsi'i dbang lag zur du phye /
sman gzhan rnams rlan med pa'i dus nyid nas 'dres par bsre zhing 'brum med par byas la /
slob dpon gyis sngar byin gyis brlabs pa'i chang gi kha phru sbreng zhing /
oM badzra a mr-ita dza gad pra wA ya swA hA/
de bzhin du 'o ma sbreng zhing /
oM bi tang saM sho d+hA ya kro d+hI shwa rI shwa ra ya swA hA/
rin po che sbreng zhing /
oM sarba pany+tsa a mr-ita rat+na tsit+ta hU~M hrIHThAH
chu sbreng zhing /
oM a mr-ita bi shud+d+he kuN+Da lI swA hA/
zhes bzla zhing 'dres par 'phur /
de nas sngar gyi dam rdzas kyi phabs rgyun rnams chang gi nying khu bzang po dang sbyar ba'i kha phrus 'debs bzhin par nan kyis sbol bzhin bsres /
bska sla'i tshad ni snyim par bcangs nas chag gang du bskyur bas bam po 'jig cing phye mar mi 'gril ba tsam du bya'o //
de nas sngar zur du phyes pa'i dri bzang gi phye mas mdangs bsgyur zhing /
dbang lag gi phye ma'ang btab la 'dres par sbol /
de dag gi tshe sngags ni /
oM badzra a mr-ita mu sa la mu sa la hU~M phaT/
ces bzla zhing dbyings dang ye shes gnyis med du 'dres par bsam mo //
bzhi pa sbol zhing gzhal ba ni /
dkyil 'khor gyi byang du nam dus dang bstun pa'i drod brtags la /
phabs rtsi zhim po non tsam blugs nas mchog gi lag pa g.yon pa'am rkang ngam rdo rjes dkrugs pas 'khor 'das kyi chos thams cad bde chen chos dbyings su ro gcig tu 'dres par bsam mo //
de yang sman sbyor ba la legs pa'i tshad ni mdog bzang la brtag tu mi btub pa /
dri bzang la ngos bzung dka' ba /
ro zhim la smrar med pa /
zos na kha zas gzhan gyis sman ngad mi 'phrog pa 'byung ngo zhes bla ma gnyags kyis gsungs so //
de nas 'phel ba brtag phyir dril bus 'jal te grangs nges par byas nas dar gos dmar po'i khug mar blugs /
gzhung gzhan las srang la bcal bar yang gsungs so //
skabs 'dir sngags ni bder 'dus las /
oM AHhU~M sarba pany+tsa a mr-ita ha ya grI wa hu lu hu lu hU~M hrIHThAH
zhes bzla bar gsungs so //
sman gyi snod ni bam brgyad las /
b+hany+dzar bstsal te b+hany+dza gnyis kha sprad /
dar gyis bcings la mtshams su rgyas btab /
ces dang /
sgron gsal las /
kham phor sbyar mar dar gyis bcings te rgyas btab la /
zhes gsungs pa'i snod pho mo'i thod pa mtshan ldan gyi nang du rak+ta dang a mr-itas 'khor lo rtsibs bzhi mu khyud dang bcas bris pa'i pho thod la rigs lnga yab lnga'i sa bon dang mo thod la yum lnga'i sa bon 'bri /
gnyis ka'i mu khyud la /
oM sarba ta thA ga ta ma hA pany+tsa a mr-ita shrI ma hA su kha hU~M hrIHThAH
zhes bris pa'i mo thod kyi nang du sman gyi sgye'u bcug
/pho thod kyis steng nas dgab /
dar gyis gril /
tshon skud sna lngas rgya gram du bcings pa'i steng gi mdud khar mi 'gyur ba'i phyir rdo rje rgya gram gyi rgyas gdab cing /
khro mkhar las /   hU~M/
dang po sku gsung thugs kyi rgya //
gnyis pa rdo rje rgya gram rgya //
gsum pa dbang mchog rtags kyi rgya //
bzhi pa karma las kyi rgya //
lnga pa tshe yi ri bo'i rgya //
drug pa zla gam dbang gi rgya //
bdun pa chos kyi phyag rgya'i rgya //
chos kyi dbyings su rgyas gdab bo //
zhes rgyas gdab cing srang la bcal bar 'dod na skabs 'di nyid du bya'o //
lnga pa dkyil 'khor gyi dbus su bzhugs su gsol ba ni /
slob dpon gyi mdun du sman bkod la /
dri'i rgyal po lnga   dzA ti ga bur tsan+dan gla rtsi du ru ka /dang /
gu gul dang /
tshil chen gyi dud pas bdug cing drag sngags yungs thun tsham rngam dang bcas pas bgegs bskrad /
bshug glu 'bod /
dzapa? dbyangs rdo rje'i 'gros gar dang bcas pas dkyil 'khor la bskor nas shar du 'khod de /
hU~M/
dur khrod gsang ba mchog gi dkyil 'khor du //
dam rdzas rtsa ba brgyad dang yan lag stong //
'bras bu sku gsung thugs su rab sbyar nas //
dug lnga ma spangs sku gsum lhun gyis grub //
dbyings nas spyan drangs sangs rgyas skur bskyed de //
phyogs bcu dus gsum 'phags pa mchod pa dang //
rnal 'byor dbang phyug thugs dam bskang ba'i phyir //
gsang ba mchog gi dbus su bzhugs su gsol //
oM sarba pany+tsa a mr-ita sa ma ya tiSh+Tha lhan /
zhes gtso bor mnga' gsol te /
dkyil 'khor dbus kyi bar lding la many+dzi'i khar rin po che'i gzhong par bal bu'i phur ma'am 'bru rlan can gyis gang ba'i nang du rus sbal gyi khog par hrIHyig bris pa'i khar bzhugs su gsol /
dar zab sna tshogs kyi na bza' gsol /
g.yas g.yon du rdor dril dang de steng du dbu rgyan bcing /
gzungs rdor steng du bzhag pa'i srad bu lnga phyir drang zhing steng du dmu thag sbrel /
'og tu drod 'beb kyi mar me bltams /
skabs 'dir gzhung mang por sman che ba'i yon tan brjod cing dpa' bo 'bru lngas sbyang bar gsungs pa ste /
sgron gsal du /
rdo rje'i 'gros kyis bskor te che ba'i yon tan brjod //
de nas zhi ba'i bzlas pa brgya rtsa bya //
'bru lnga bstim zhing bzhu btul bya ba dang //
las bzhi rdzogs pa'i hom byas me yi phud kyang sman du blug
/ces gsungs pa bzhin spro na 'di ltar bya ste /
slob dpon slob mar bcas pas dkyil 'khor la bskor zhing /
hU~M/
rang byung gdod nas rnam par dag
/rtsa brgyad stong la sbyar ba'i sman //
rtsa ba 'bum phrag yangs pa'i bcud //
ra sA yA na la sogs sman //
rigs lnga dam tshig lnga yi dngos //
ye shes lnga rdzogs grub pa'i rdzas //
rgyud drug sems can kun sgrol ba'i //
dug lnga sel ba'i sman gyi mchog
/dpa' bo'i ro dang mnyam sbyar nas //
rgyal ba'i dkyil 'khor yongs la 'bul //
bla med 'phrul gyi dngos grub stsol //
ces che ba'i yon tan brjod /
'bru lngas sbyong ba ni /
hU~M/
rab yangs bdud rtsi'i snod du dam rdzas lngar //
sa bon lnga las phyag mtshan sa bon gyis //
yongs mtshan 'phro 'dus bde gshegs rigs lngar gyur //
bdag thugs sngags kyis rgyud bskul 'khor 'das kyi //
dngos grub bcud bsdus mnyam sbyor byang chub sems //
bdud rtsir rab 'dres yab yum 'od du zhu //
'chi med dam rdzas rgya mtshor 'khyil ba'i zhag
/rab 'bar dpa' bo 'bru lngas mtshan par gyur //
hU~M oM swA AM hAH
oM AHhU~M badzra a mr-ita hU~M hrIHThAH
zhes brgya rtsa sogs bzla /
de rjes su las bzhi'i hom mchod kyang bya bar   me'i phud ni drod 'beb pa'i phyir mar me sbar ba'o /bshad do //
gzhung gi dngos bstan gyi mtshams ni byang du sman sbol ba'i rjes su bya bar bshad kyang 'khrugs bsdebs la dgongs pa bzhin phyag len mthong brgyud kyis gtan la phab pa'o //
de dag ni gzhung gi dgongs pa hor khongs su ma bsdus par zhib mor smros pa yin no //
spros pa rgya chen po mi lcogs pas ni gong gi sman che ba'i yon tan brjod pa nas 'di'i bar ma byas kyang chad pa'i skyon du mi 'gyur te /
tshad ldan gyi gzhung mang por de ltar yang gsungs pa'i phyir ro /
khrol bu'i mjug don nas bzung 'di'i bar nyin gcig gi thor thun nas srod thun gyi mthar thug pa'i bar bya ba'i cho ga'o //
!
gnyis pa phye ma sgrub pa'i dgongs pa la lnga ste /
'ju 'dul gyi dgongs pa dang /
bdud rtsir bskyil ba'i dgongs pa dang /
dbang du bya ba'i dgongs pa dang /
dngos grub len pa dang /
rgya bkrol te mchod cing bgo ba dang lnga'o //
dang po la'ang gsum /
spyi'i dkyil 'khor gsum ldan dbyer med du bstan pa dang /
bye brag dkyil 'khor gsum tha dad du bshad pa dang /
dzapa? kyi dgongs pa'o //
dang po spyi'i dkyil 'khor gsum dbyer med du sgom pa ni /
bde gshegs 'dus par /
de nas bskyed rdzogs 'bring po'i phrin las gzhung bsrang mchod bstod bya'o //
zhes gsungs pa bzhin te de yang skyabs sems nas bzung sngon 'gro'i chos dang /
ting 'dzin gsum nas rtsa ba'i dzapa? kyi bar rdzogs par bya ste /
bdag sgrub pa po /
sgrub rten bris pa'i dkyil 'khor /
sgrub rdzas bdud rtsi gsum ka rang bzhin dbyer med gcig tu sgom tshul sngar khrol bu'i dus su bshad pa bzhin no //
de yang sgrub chen gzhan dang sbyar te bya ba'i skabs 'dir sngon du de ltar bsgrubs nas /
phye ma'i dzapa? dgongs dngos kyi tshe bdag rang bzhin /
bdud rtsi rang byung /
che mchog rtsa ba zhes so sor dbye nas bsgom pa de nyid 'dir dbyer med du sgom pa'i don gyis spyi'i dkyil 'khor gsum ldan zhes tha snyad bzhag pa yin gyi /
bam brgyad dang sgron gsal las skabs 'di'i sgom rim dngos bstan ni /
sman gyi dkyil 'khor rkyang sgrub kyi dbang du byas nas gsungs pa ste slad nas 'chad par 'gyur ba las shes shing /
shugs bstan gyi don dang gzhung gzhan gyi nges pa bla ma'i bka' brgyud kyis 'chad pa ni 'di kho na'o //
gnyis pa bye brag dkyil 'khor gsum tha dad du sgrub pa la bzhi /
dkyil 'khor gyi dbye ba'i tshul dang /
rang bzhin gyi dkyil 'khor dang /
bdud rtsi'i dkyil 'khor dang /
rtsa ba'i dkyil 'khor rnams so //
dang po dkyil 'khor dbye ba ni /
gong du bdag mdun dbyer med du bsgrubs pa'i dkyil 'khor de las bdag nyid rten dang brten par bcas pa'i dkyil 'khor gyi 'khor lo gnyis pa'i rnam par phye ba /
mdun bskyed dang me ri 'dabs 'byar gyi tshul du 'khod par bsam mo //
gnyis pa bdag rang bzhin gyi dkyil 'khor ni /
sgron gsal las /
dur khrod gzhal yas khang nang 'khor lo ba dan brgyan //
bdag nyid dpal chen gtso gzungs gnyis med sbyor ba'i sems //
zhes gsungs pas /
de ltar zur du phye ba'i rten dang brten pa'i dkyil 'khor de nyid slar yang gsal gdab ste /
hU~M/
mtshan nyid yongs rdzogs khrag 'thung dkyil 'khor dbus //
bde gshegs spyi gzugs che mchog he ru ka
/sgeg pa dpa' ba mi sdug tshul ston cing //
dgod dang gshe dang 'jigs su rung ba dang //
snying rje rngams dang zhi ba la sogs pa //
gar dgus rnam rol che mchog he ru ka
/gnam zhal yum 'khyud sprul 'khor bsam mi khyab //
rang bzhin dkyil 'khor chen por lhun gyis grub //
ces pas gsal gdab /
de'i don ni ngo bo gdod nas 'gyur ba med pa'i ye shes chos kyi skur gnas pa'i dwangs cha dkyil 'khor 'khor lo'i rang bzhin du gsal bar sgom pa'i don gyis bdag rang bzhin gyi dkyil 'khor zhes grags pa ste ji skad du /
sgyu 'phrul drwa ba las /
'gro ba kun la rab gnas pa'i //
dkyil 'khor bsam yas lhun grub ni //
rten dang brten par bcas pa yi /
dkyil 'khor ma lus rdzogs par ldan //
zhes gsungs pa bzhin no //
gsum pa bdud rtsi rang byung gi dkyil 'khor ni /
bsgom gzhi sman te /
sgom pa'i gnas ni pho brang dgu'i lte ba'i che mchog gi lha tshogs rnam par bsgyur ba'o //
de yang bi ma las /
bdud rtsi rnam lnga dang /
sman stong rtsa brgyad du sbyor bas bdud rtsi sman gyi dkyil 'khor dang /
snod b+hany+dza lnga'i nang du dpa' bo 'bru lnga las rigs lnga'i skur gsal bas rang byung gi dkyil 'khor ro //
zhes sbyang gzhi dang sbyong byed kyi dbye bas dkyil 'khor gnyis su bstan kyang don gyi ngo bos gcig tu bsdu'o //
ji ltar sgom na sgron gsal du /
rlung dang me yang de bzhin snod ni gzhal med khang //
zhes gsungs pas de bzhin gshegs pa zhes pa ni sngar rigs lnga'i bsnyen pa'i skabs su bstan pa bzhin no zhes sbrel bar bstan pa yin no //
de yang 'di ltar /
pho brang lte bar yaM las rlung gzhu'i dbyibs //
de steng raM las me dkyil gru gsum 'bar //
a las b+hany+dza'i gzhal yas rgya che'i nang //
pad zla'i gdan la sha lnga bdud rtsi lngar //
hU~M oM swA AM hA las phyag mtshan lnga //
sa bon gyis mtshan yongs gyur bde gshegs lnga //
yab yum mnyam sbyor byang sems bdud rtsir zhu //
de steng dpa' bo 'bru lngas mtshan par gyur //
hU~M oM swA AM hA/
zhes pa ni bdud rtsi rang byung gi dkyil 'khor te /
sbyang gzhi rang byung lhun grub kyi bdud rtsi dam rdzas kyi gzhi de nyid sbyong byed kyi dkyil 'khor chen po'i rol par bsgom pa'o //
bzhi pa che mchog rtsa ba'i dkyil 'khor la lnga ste /
'gro ba 'dul ba'i dkyil 'khor /
rta mgrin dbang gi dkyil 'khor /
sku gdung 'bar ba'i dkyil 'khor /
mkha' mnyam klong gi dkyil 'khor /
'chi med rdo rje'i dkyil 'khor dang lnga'o //
dang po 'gro 'dul gyi dkyil 'khor ni /
dngos grub la bar du gcod pa'i 'gro ba mi bsrun pa rnams 'dul zhing tshar gcod pa'i phyir te /
sgron gsal du /
bdag nyid dpal chen gtso gzungs gnyis med sbyor ba'i sems /
khro bo 'chol bar bstan te phyogs bcu'i bdud btul 'dul //
phyogs bcu'i khro bcur gyur te phyogs mtshams brgyad du 'khod //
ces gsungs pa'i don 'di ltar /
hU~M/
bdag nyid rang bzhin dkyil 'khor dpal chen po //
yab yum mnyam sbyor byang chub sems sprin las /
khro bo bcu 'phros phyogs bcu'i gdon bgegs btul //
tshur 'dus bdud rtsi'i dkyil 'khor phyogs mtshams 'khod //
hU~M mdzad rnam rgyal dbyug sngon gshin rje'i gshed //
mi g.yo rta mgrin 'dod rgyal bdud rtsi 'khyil //
sum rgyal stobs po che rnams rngam brjid 'bar //
rang rtags mtshon cha thogs nas phyogs bcur 'khod //
oM badzra kro d+ha hU~M kA ra hU~M/
de bzhin du /
bi dza ya /
nI la daN+Da /
ya mAn+ta ka
/Ar+Ya a tsa la /
ha ya grI wa /
a pa ra dzI ta /
a mr-ita kuN+Da lI/
trai lo kya bi dza ya /
ma hA ba la sogs kyis spros nas bdud rtsi'i dkyil 'khor gyi phyogs mtshams brgyad du rnam rgyal sogs brgyad /
'og gi me'i klong du stobs chen /
steng gi nam mkha' la hU~M mdzad rnams srung ba'i las mdzad cing bzhugs par bsam mo //
bam 'grel bdun par /
bdud rtsi 'khyil ba ni khro bo thams cad kyi gsang ba'i rdo rje yin la /
pad+ma 'khyil ba ni khro mo thams cad kyi gsang ba'i mkha' la bsdu'o //
zhes ta kr-ita brgyad du bsdu bar bshad pas /
de ltar byas pas kyang rung mod /
gdul bya 'dul byed kyi grangs nges sogs kyis bcur byed pa nyid legs te /
nye snying las /
'jig rten dregs pa btul nas ni //
slar 'dus phyogs bcur khro bcur gyur //
zhes gsungs pa dang /
khro mkhar sgron gsal sogs gzhung gzhan las kyang de ltar bshad do //
gnyis pa rta mgrin dbang gi dkyil 'khor ni /
sgron gsal du /
pho brang nang du hrIHlas klu bdag gsang ba'i yum bzhir bcas //
zhes gsungs pas /
de yang klu'i bdag po rta mgrin yin la /
de nyid gsang ba'i yum bzhir dus gcig tu mnyam par sbyor bar bstan pa ni 'di ltar /
hU~M/
rang byung bdud rtsi rigs lnga'i dkyil 'khor steng //
'gro 'dul ta kr-ita khro bo brgyad kyi dbus //
pad+ma'i lte bar hrIHlas rta mchog dpal //
dmar po zhal gcig phyag gnyis g.yas pad+ma //
g.yon pa rgya gram bdud rtsi'i steng nas gnon //
phyogs kyi 'dab bzhir bde chen gsang ba'i yum //
mi pham dkar mo khro gnyer can ma ser //
ro langs ma dmar ral gcig ljang gu ste //
gri gug thod 'dzin gcer bu bde nyams rgyas //
gsang ba'i mkha' la dpa' bo rta mgrin sku
/phyed nub tsam gyi sbyor ba dus gcig mdzad //
bde stong dbyer med nyams rgyas rnam par brjid //
ces bsgom /
gzhung la lar che mchog gi dbu la rta zhal byas pa rta mgrin dbang gi dkyil 'khor du ngos bzung ba tshad ldan gyi bshad khungs yod pas spyir mi 'gal mod /
'on kyang 'gro 'dul khro dkyil gyi nang bdud rtsi'i dkyil 'khor gyi steng du bsgom pa nyid lam 'di ston pa'i gzhung phal cher du mthun par gsungs pa'i don bzhin byas so //
gsum pa sku gdung 'bar ba'i dkyil 'khor ni /
sngar bsgoms pa'i phyogs mtshams kyi ta kr-ita brgyad po'i steng du rigs bzhi'i he ru ka bsgom pa ste /
sgron gsal las /
brgyad po'i steng du bzhi ni dbu gsum phyag drug zhabs bzhi brdzis //
bzhi steng badzra he ru dbu gsum phyag drug zhabs bzhis mnan //
zhes gsungs pa ni 'di ltar /
hU~M/
phyogs mtshams mthar byed brgyad steng phyogs bzhi ru //
shar nas rim bzhin khrag 'thung chen po bzhi //
bud+d+ha khrag 'thung smug ljang ser ba'i zhal //
g.yas gsum rdo rje 'khor lo ti ra dang //
g.yon gsum dril bu b+han dmar kha T+wAM 'dzin //
rat+na khrag 'thung ser smug dmar ba'i zhal //
g.yas gsum rin chen rdo rje ti ra dang //
g.yon gsum dril bu b+han dmar dgra satwa 'dzin //
pad+ma khrag 'thung dmar ser ljang ba'i zhal //
g.yas gsum pad+ma rdo rje ti ra dang //
g.yon gsum dril bu b+han dmar rnge'u chung 'dzin //
karma khrag 'thung ljang dmar smug pa'i zhal //
g.yas gsum rgya gram rdo rje ti ra dang //
g.yon gsum dril bu b+han dmar thong gshol 'dzin /
khro bo bzhi steng badzra he ru ka
/mthing dkar dmar ba'i zhal gsum phyag drug pa //
g.yas gsum rtse dgu rtse lnga ti ra dang //
g.yon gsum dril b+han 'jig rten g.yo ba'i tshul //
zhabs bzhis khrag 'thung rigs bzhi'i dbu nas brdzis //
thams cad rang rang yum 'khyud gar dgu ldan //
dpal gyi chas rdzogs 'bar ba'i klong na brjid //
ces bsgom /
mngon rtogs rgyas par bsgom par mi nus pas ni khrag 'thung lnga zhal gcig phyag gnyis par byas kyang rung ngo //
bzhi pa mkha' mnyam klong gi dkyil 'khor ni /
sgron gsal du /
steng nas mkha' mnyam klong dkyil dbu dgu phyag bco brgyad //
zhabs ni brgyad kyis dbu gnyis mnan pa'i mkhar //
dbus kyi dbu ni spyan phyed nub par rngubs pa yi //
zhes gsungs pas /
badzra he ru ka'i dbur yum gnam zhal ma dbu dgu phyag bco brgyad /
zhabs brgyad dang ldan pa'i zhabs kyis badzra he ru ka'i dbu g.yas g.yon gnyis mnan cing /
dbu dbus ma gnam zhal ma'i mkhar dbus ma'i spyan phyed nub tsam du bsgom par bstan pa ste /
'di ltar /
rdo rje khrag 'thung dbu'i steng gnam zhal yum //
sngo skya dbu dgu bco brgyad phyag dang ldan //
dang po'i phyag gnyis rdo rje dril bu dang //
lhag ma g.yas brgyad gnas kyi ma mo brgyad //
g.yon brgyad yul gyi phra men brgyad po bsnams //
gel pa'i 'dug stangs tshul ldan zhabs brgyad kyis //
badzra khrag 'thung g.yas g.yon dbu gnyis brdzis //
dbus zhal yum mkhar spyan phyed nub par chud /
khro 'dzum bde ba'i nyams rgyas 'khril bag chags /
khro mo'i chas can 'bar ba'i klong na brjid //
ces pas gsal gdab bo //
lnga pa 'chi med rdo rje'i dkyil 'khor ni /
sgron gsal las /
de steng 'chi med rdo rje bcu gnyis gcig dbur ldan //
bcu phrag bzhi dang gnyis kyis phyag dang zhabs brgyad gtams //
b+ha gar rdo rje sbyor zhing dbu brgyad zhabs kyis sbyor //
nyi ma'i steng na sa nu yab yum rtag sbyor ba //
bcu gnyis dbu ma'i ljags la thugs ka yi //
nyi dkyil rdo rje bum pa'i a la dgu pas bskor //
zhes gsungs pa'i don ni /
khro mo gnam zhal ma de'i steng du 'chi med rdo rje ste che mchog he ru ka dbu nyer gcig phyag zhe gnyis zhabs bco brgyad par bsgom pa ni 'di ltar /
gnam zhal yum steng che mchog he ru ka
/sku mdog smug nag dbu ni nyi shu gcig
/bzhi bcu rtsa gnyis phyag gi dkyil 'khor na //
zhi ba yab rnams g.yas la yum rnams g.yon //
thub pa drug ni g.yas g.yon gsum gsum bzhugs //
zhabs brgyad rol pas yum gyi dbu brgyad brdzis //
gsang ba'i rdo rje yum zhal dbus ma yi //
smin mtshams mkhar bcug dpal chen rtsa zhal gyi //
ljags steng nyi dkyil sa nu he ru ka
/yab yum mnyam sbyor dkar gsal tshon gang ba'i //
thugs kar nyi steng rdo rjer a yig la //
gsang sngags 'bru dgu g.yas su bskor bas mtshan //
gar dgu'i nyams rgyas dpal chen chas rnams rdzogs //
dri med 'od zer 'phro ba'i klong na bzhugs //
zhes gsal gdab /
de ltar rtsa ba'i dkyil 'khor gyi bye brag lnga dang /
bdag dang sman gyi dkyil 'khor gnyis te dkyil 'khor bdun du byed pa'am /
rtsa ba'i dkyil 'khor gyi che mchog gi ljags la sa nu he ru ka yab yum bsgom pa ye shes sems dpa'i dkyil 'khor zhes zur du phye nas rtsa ba'i dkyil 'khor la drug dang /
gzhan gnyis te brgyad du byed pa yang bshad do //
skabs 'dir sbyor ba brgyad kyi rim pa yang 'di ltar shes par bya ste /
gtso bo'i ljags steng sa nu he ru ka
/yab yum mnyam sbyor ye shes sbyor ba dang //
phyag rnams zhe gnyis lhar sbyor phyag mtshan sbyor //
rdo rje smin mtshams mkhar rol zhal gyi sbyor //
yum mkhar khrag 'thung dbu tshud dbu yi sbyor //
gtso zhabs yum gyi dbur sbyor zhabs kyi sbyor //
rta mgrin yum bzhir rol pa dbang gi sbyor //
bdud rtsi ye shes sman sbyor rdzas kyi sbyor //
rdzas dkyil b+hany+dza kha sbyor thabs shes sbyor //
sbyor ba brgyad ldan bde chen nyams brgyar 'bar //
dkyil 'khor 'khor lo'i gtso bor lhun gyis grub //
phyi rol phyogs mtshams sgrub sde brgyad kyi lha //
rang rang 'khor bcas nyi ma'i dkyil 'khor las //
'od zer bzhin du gsal brtan 'bar bar gyur //
zhes pa'i tshul lo //
de ltar gsal 'debs pa la spyan 'dren sogs ma byas kyang chad pa'i skyon du mi 'gyur te /
sngar dpal chen po 'khor bcas kyi dam tshig gi 'khor lor gsal ba la rang bzhin ye shes kyi 'khor lo dgug pa sogs song grub pas lha de nyid zhal bsgyur ba tsam las dam tshig gi 'khor lo gsar du bsgom pa min pa dang /
sngar dam ye gnyis med du grub pa'i phyir te /
'ga' zhig sgrub gzhung gzhan la brten kyang 'dir yang mchod pa byed pa sogs ni spyir tshogs gsag gi rgyu yin pas /
ji tsam mang gin bzang mod /
ma byas kyang chad pa'i skyon du mi 'gyur ba dang /
de lta bu'i las rim mang pos bzlas pa'i grangs la gnod pa'i phyir re zhig btang snyoms su byas so //
sman rkyang sgrub kyi tshe ni zhal bsgyur gyi tha snyad bzhag tu med pas bdud rtsi rang byung nas 'chi med rdo rje'i bar gyi dkyil 'khor bdun po dam tshig par bskyed pa'i rjes nyid du ye shes lnga'i dbang bskur /
gnas gsum byin rlabs /
ye shes spyan drangs /
bstim phyag mchod bstod rnams byas nas gdod dzapa? la 'jug par bshad do //
gsum pa dzapa? la drug ste /
sman srung spyan 'dren /
rtog pa bsal ba /
gzungs thag 'dzin pa /
dzapa? dgongs dngos /
rtags tshad bstan pa /
spogs chog bya ba dang drug go
/dang po ni /
spos dang rol mo g.yab dar dang bcas pas /
hU~M/
tshangs dang drang srong klu rnams dang //
zhes sogs so //
gnyis pa rtog bsal ni /
bdud rtsi'i zegs mas 'thor zhing /
hU~M/
tshangs dang drang srong gtsang ma za //
sogs nas gtsang dme'i gnyis 'dzin dag nas 'dod pa'i dngos grub stsol ba la dgyes shing bzhugs par bsam pa'i bar sngar bstan pa bzhin no //
gsum pa gzungs thag 'dzin pa ni /
bam 'grel las /
gzungs thag bzhi bdud rtsi la btags la phyogs bzhir phyag tu bzhes te /
zhes gsungs pas las kyi rdo rjes gzungs thag gi sne mo lnga rdo rje rgyal po dang rgyal thebs bzhi'i phyag tu phul ba /
de rnams kyis lag g.yon pa'i mthe bong dang srin lag sbyar ba rta mgrin yab yum du bsgom /
gung mdzub dang mthe'u chung bsgreng ba'i bar du bzung la 'di skad do //
shes rab sgrog gis sbrel ba'i gzungs thag la //
rig pa srog gis 'brel ba'i lu gu rgyud //
sku gsung thugs kyi dngos grub ma thob bar //
skye ba ji srid bar du mi gtang ngo //
zhes bzung la /
gzungs thag rdo rje lu gu rgyud khong seng breng chags su yod par bsgom mo //
bzhi pa dzapa? dgongs ni /
sgron gsal las /
bdag nyid thugs kyang de 'drar byas la sngags kyis brdeg
/ting 'dzin me la bzlas brjod rlung gis bskyod pa ni //
zhes gsungs pas 'chi med rdo rje'i thugs ka'i ye shes sems dpa' de kho na bzhin /
bdag rang bzhin gyi lha'i thugs kar yang de dang 'dra bar sgom pa'i don dang /
bskyed bzlas ni me dang rlung gi dpes mtshon par mdzad pa de dper na /
bud shing dang me'i sa bon sogs 'bar byed kyi rgyu rkyen 'dzoms pa las me 'bar zhing de rlung gis bskul na lhag par yang 'bar ba bzhin du dkyil 'khor bdun gyi ting nge 'dzin shin tu gsal zhing brtan pas gsang sngags skyon dang bral bar bzlas brjod byed pa ni bsgrub bya'i dngos grub kyi 'bras bu shin tu myur ba'i gnad kyis mchog yin te /
ting 'dzin me dang 'dra ba la //
bzlas brjod rlung dang 'dra bas bskul //
zhes gsungs pa bzhin te 'di ltar /
bdag nyid rang bzhin dkyil 'khor dpal chen po'i //
thugs kar nyi dkyil rdo rjer a yig la //
'bru dgu'i sngags phreng phra zhing gsal bas bskor //
de las 'od 'phros bdud rtsi'i rlung dkyil bskul //
me sbar bdud rtsi khol ba'i zer rlangs las //
dpa' bo 'bru lnga'i 'od zer mchod pa'i sprin //
'gro 'dul dbang chen sku gdung mkha' klong dkyil //
'chi med rdo rje'i dkyil 'khor thug gi bar //
rim par spros pas sku gsung thugs kyi rgyud //
mnyes par byas shing thugs kyi dam tshig bskul //
zhes pa ni mchod pa mas 'bul zhes bya ba'i don no //
ye shes lnga yi 'od zer bdud rtsi'i rgyun //
'chi med rdo rje nas bzung rim pa bzhin //
sku yi dbyibs brgyud mkha' gsang sbyor mtshams nas //
bdud rtsir babs pas dbang bskur byin gyis brlabs //
zhes pa ni dbang yas bskur zhes bya ba'i don no //
slar yang sbyor ba brgyad kyi sbyor mtshams nas //
byang chub sems sprin 'od zer phyogs bcur 'phros //
'phags pa kun mchod mkha' mnyam 'gro don byas //
sku gsung thugs kyi byin rlabs dngos grub dang //
'khor 'das dwangs ma'i bcud bsdus bdag   rang bzhin gyi dkyil 'khor /la thim //
gu h+ya lag gi phyag rgya mtheb srin gyi //
rta mgrin yab yum la thim mnyam sbyor ba'i //
byang chub sems dang gcig 'dres 'od zer rnams //
gzungs thag rdo rje'i khong gseng nas brgyud de //
bdud rtsi'i pho brang la thim dam rdzas nyid //
ye shes bdud rtsi'i rang bzhin mu tig ltar //
dri med dkar gsal dwangs mar 'khyil bar gyur //
zhes pa'i don nan tan du bsgoms nas dgu pa'i dzapa? kho na chig dril du bzla'o //
sngags tshig ni /
oM AHhU~M sarba pany+tsa a mr-ita hU~M hrIHThAH
zhes dgu pa'i sngags zhes grags pa 'di'am /
yang na sarba pany+tsa zhes pa dor te badzra zhes bcug nas bzla bar yang bshad do //
gang bzla yang rung ste sngags stong phrag re'i mtshams su mchod pa bya ba sogs ni sngar bzhin no //
de ltar thun bzhi'am drug gi nges pa dang ldan pas bzla zhing /
bsnyen grogs kyis gsung mi chag par khor yug tu bzla'o //
de yang thun drug tu gzhung bsrang bar bshad pas /
nus na thun re re bzhin yang skyabs sems nas bzung rtsa ba'i dzapa? kyi bar song ba'i rjes su bye brag dkyil 'khor gsum gyi sgom rim dang sbyar te /
sgrub tshul sngar bshad pa bzhin tshang ba dang /
de yang thun snga ma rnams kyis dzapa? 'jog pa dang thun rjes ma rnams kyis dzapa? la thug pa nges par dgos shing /
thun bsdu ba'i tshe ni /
'chi med rdo rje'i dkyil 'khor nas 'gro 'dul khro bo'i dkyil 'khor gyi bar 'od du zhu nas bdud rtsi la thim par bsams shing /
'chi med rdo rje'i dkyil 'khor nas bzung ste //
rim bzhin 'od zhu bdud rtsir thim par gyur //
zhes bsdu'o //
thun 'dzin phyi ma rnams kyis sngar bzhin gsal 'debs pa bar ma chad par bya ste /
bam brgyad le'u lnga par /
le lo med pa'i brtson 'grus kyis //
bar chad med pa'i 'phro 'du bya //
zhes gsungs pa bzhin no //
de ltar so so'i mjug tu tshogs kyi mchod pa bya bar yang bshad de /
sgron gsal du /
stong stong tshang zhing tshogs mchod bya ba gces //
zhes gsungs pas 'byor na thun re re bzhin yang tshogs kyi mchod pa dang /
ma 'byor na yang thun thog mtha' gnyis gang rung la med du mi rung ngo //
dus drug tu gzhung srong mi nus na /
thun thog ma la skyabs sems nas rtsa ba'i dzapa? kyi bar song ba'i rjes su sman gyi sgom rim rnams dang /
thun rjes ma'i mthar tshogs mchod sogs rjes kyi cho ga rnams bya zhing /
thun gzhan bzhi la bdag rang bzhin gyi dkyil 'khor gsal 'debs pa nas dgu pa'i dzapa? bzla ba'i bar sngar bzhin no //
thun so so'i mjug de nyid du nyul le bskrad par bya ste /
sgron gsal du /
ting 'dzin gsar zhing bar gcod nyams len lnga yang bzlog
/ces gsungs pas /
spyir bar chad kyi nyul le 'ong ba'i dus mang du bshad kyang /
mdor bsdu na nyin gsum /
mtshan gsum zhes so so'i dus kyi thun tshod de nyid du nyul le re re'i gnyen po'i pho nya bskul zhing bskrad pa dang /
dus der dngos grub ster ba'i pho nya re yang 'ong bas byin 'beb bya bar yang bshad do //
thun drug tu mi nus na thun bzhir byed pa ste gung thun gnyis dor ba las gzhan sngar bzhin no //
lnga pa rtags tshad ni /
bam brgyad las /
rtags dang mtshan ma bdun gyis 'byung //
'od dang dri dang du ba sgra
/lha mo'i gzugs kyang ston par byed //
mang du 'phel na 'grub rtags yin //
de la ya mtshan bskyed mi bya //
zhes gsungs pas sngar bshad pa bzhin le lo dang the tshom med pa'i yid kyis 'bad pas bsgrubs na ngo mtshar ba'i rtags rnams mthong bar 'gyur ro //
de yang thun mong ting nge 'dzin gsal ba las 'od /
yon tan phrin las te sman cha snyoms pa las du ba dang dri /
gsung sngags dag pa las sgra
/sku phyag rgya gsal ba las lha mo'i sku ston pa /
mang du 'phel ba ni spyir 'grub pa'i rtags so //
de dag la yang dga' brod kyi snyems 'phrigs med pa gal che zhing /
spyir rtags de rnams myur ba'i tshad gzhung gi smros chod zhag bdun na mthong bar bshad cing /
de las myur bas 'byung ba yang yod mod /
deng sang lag len la sman rlan can du gyur pas rul ba sogs kyi nyes pa 'gegs phyir zhag gsum du shas che'o //
drug pa spogs chog ni /
sgrub pa'i zhag grangs thems nas kyang rtags ma byung na spogs pa'i cho ga bya bar bshad de /
sgron gsal du /
bar chad med pa'i 'byung 'jug stobs kyis 'od la sogs //
de dag ma byung bar du spogs shing ting 'dzin gsar //
sbyar dang mtshams dang bsal dang yo byad gsar //
thang gcig zhag gcig zhag bdun nyi shu gcig gis rim brtags la //
zhes gsungs pas sgrub pa'i dam tshig nyams chag rnams skong bshags kyis sbyang /
mtshams dam du gcad /
mched dang sgrub rdzas ngan pa phyir bsal /
mchod rdzas sogs yo byad rnams gtsang zhing dag par gsar /
the tshom med pa'i yid rtse gcig pas bsgrub par bya ste /
bam brgyad las /
yon tan can gyis brtson 'grus bskyed //
the tshom med na nges par 'grub //
ces pa'i tshul gyis bsgrubs pas /
rab kyis thang gcig dang zhag gcig
/'bring gis zhag bdun /
tha mas nyer gcig gis sngar bshad pa'i rtags mtshan rnams tshul bzhin du mthong bar 'gyur ro //
gnyis pa bdud rtsi bskyil ba'i dgongs pa la /
bdud rtsi bskyil ba dang dbab pa gnyis las /
dang po ni /
sgron gsal las /
rtags byung nas ni bskyil ba'i sbyor ba rab tu gces //
zhes pas sngar bshad pa'i rtags dang mtshan ma rnams mthong nas 'di ltar shes par bya ste /
hU~M/
b+hany+dza gzhal yas khang nang bdud rtsi yi //
rgya mtshor bskyil steng dkyil 'khor lha tshogs rnams //
bde chen dgyes rol sbyor mtshams brgyad kyi mkhar //
dkar dmar byang sems ye shes bdud rtsi'i bcud //
dngul chu bzhin du gsal 'tsher 'dzag la khad //
'pho zhing g.yo ba tsam du 'khyil bar gyur //
oM AHhU~M sarba pany+tsa a mr-ita kuN+Da lI hU~M hrIHThAH
zhes bzlas pa'i mthar phrin las bskul ba /
bdag cag skal ldan sgrub pa po'i //
longs spyod bdud rtsi rdzas mchog gis //
rgyal ba zhi khro'i thugs dam bskang //
dam can ma g.yel dam la 'du //
sman gyi srung ma dam tshig can //
bdud rtsi sman gyi g.yab 'dor na //
rtags dang mtshan ma bstan pa dang //
sgrub pa po yi phrin las mdzod //
ces bdud rtsi 'thor zhing bskul lo //
gnyis pa dbab pa ni /
sgron gsal las /
sman nyid la ni dbab pa'i sbyor bas dbab bya ste //
zhes gsungs pas /
dkyil 'khor lha tshogs mkha' nas byang chub sems //
dkar dmar bdud rtsi sman gyi rgya mtshor phab //
sman gyi srung ma rig 'dzin rnams kyis kyang //
'khor 'das rtsi bcud mtsho la sbrang char bzhin //
phab pas dngos grub gsos btab dam tshig rdzas /
kha dog dri ro nus ldan rgya mtshor gyur //
ces bsgom zhing /
oM AHhU~M sarba pany+tsa a mr-ita ye pra be sha ya pheM pheM hU~M hrIHThAH
zhes stong du bzla zhing dbab pa'i phyag rgyas sman la gtug go
/ma mo brgyad bskul ba ni /
hU~M/
'das pa'i dus na sngon byung ba //
sangs rgyas kun gyi ye shes sku
/ye shes thugs kyi sprul pa las //
'bar ba'i khro bo'i tshogs byung ste //
'jig rten dregs pa bsgral pa las //
yul chen brgyad du dur khrod brgyad //
ma mo chen mo rnam brgyad byung //
thabs mkhas thugs rje rmad po che //
dam tshig dbang gis gshegs su gsol //
bdud rtsi 'di la byin zhig phob //
mchog dang thun mong dngos grub stsol //
oM ru lu ru lu hU~M b+h+yo hU~M/
zhes brjod cing dbab par bya'o //
gsum pa dbang du bya ba la dbang du bya ba dang /
gnad la dbab pa gnyis las /
dang po ni /
'grub pa'i rtags rnams bstan par gyur te dngos grub blang ran pa na /
sman gyi pho brang nang du rta mchog dpal //
yab yum mnyam sbyor byang chub sems kyi rgyun //
'chi med bdud rtsi'i sman dang rab 'dres nas //
gzungs thag rdo rje'i khong gseng lam brgyud pa //
bdag la rab thim gnyis su med par gyur //
oM AHhU~M sarba pany+tsa a mr-ita ha ya grI wa hu lu hu lu b+han+d+ha b+han+d+ha hU~M hrIHThAH
zhes brjod cing bdud rtsi'i dngos grub gzhan gyis mi 'phrog par bdag gis thob par bsam mo //
gnyis pa gnad la dbab pa ni /
de ltar bsgrubs shing dbang du byas kyang dngos grub gyi 'bras bu 'byin par mi mdzad na zhal bzhes dam tshig las nyams par 'gyur ro zhes tha tshig bsgrag pa'i don te /
hU~M/
nga ni dpal ldan rdo rje 'chang //
gsang gsum 'khor los rab bsgyur zhing //
rigs lnga'i khrag 'thung 'khor dang bcas //
thugs dam dbang gis spyan 'dren na //
dam tshig tshul bzhin gshegs su gsol //
dam tshig tshul bzhin ma gshegs shing //
grub pa'i mchog dag ma bstsal na //
sku gsung thugs dang 'gal bar 'gyur //
sa ma ya la dgongs nas kyang //
sku gsung thugs dang yon tan dang //
phrin las dngos grub bstsal du gsol //
zhes sman gyi dkyil 'khor lnga ka la gnad dbab kyi tshig so sor bshad kyang don rigs lngar ma 'dus pa med pas 'di tsam gyis khyab ste chad par mi 'gyur ro //
don bzhi pa dngos grub blang ba la /
mchod pa /
dzapa?/
gsol gdab /
dngos grub len pa dngos /
me tog 'thor ba /
dbang nod cing bskur ba dang drug go
/dang po ni /
bam brgyad las /
de nas mchod cing dngos grub blang //
slob ma la yang dbang bskur ro //
zhes gsungs pas sgrub pa'i zhag grangs rdzogs pa'i nangs par snga ba'i char /
tshe dang gal sman gtor rak+ta nyer spyod tshogs kyi yo byad sogs mchod pa'i rnam pa ji tsam 'byor ba gsar du bsham /
phrin las kyi gzhung srong bzlas pa'i bar rdzogs par byas nas /
bdag nyid rta mgrin gyi rnam pa dkyil 'khor las zur du bye bas dkyil 'khor gyi shar phyogs su 'khod par mos la /
bsham pa'i mchod pa rnams sgrub gzhung so so las ji ltar gsungs pa'i tshul gyis 'bul zhing /
bsdu na sman phud tsam gyis kyang rung ngo //
gnyis pa dzapa? ni /
slar yang dad pa'i gdung shugs kyis gsol ba 'debs te /
nye snying las /
'dus pa'i rnal 'byor rab gus kyis //
dngos grub thob phyir gsol ba gdab //
ces gsungs pas /
dkyil 'khor lha tshogs sku gsung thugs yon tan //
phrin las 'dus pa'i dngos grub kun gyi dbyig
/'chi med bdud rtsi'i 'od kyi rnam par ni //
bdag la thim nas gnyis su med par gyur //
ces bsgom zhing /
oM AHhU~M sarba pany+tsa a mr-ita many+dzu shrI bya ba lo ki te hU~M hrIHThAH
zhes stong du rdzogs par bzla'o //
gsum pa gsol gdab ni /
hU~M/
nam mkha'i mtha' klas chos kyi dbyings la mkhas //
ma chags spyan mnga' ma bsgribs ye shes gsal //
thams cad 'dus pa kun nas dgongs su gsol //
dus las mi 'da' rdo rje'i dam tshig can //
skyab las mi g.yel yal gam gcig pa'i lha //
dpal chen dpal 'bar che mchog he ru ka
/sku gsung thugs kyi dam tshig rab bskul nas //
bla med byang chub 'bras bu bdag gis bsgrub //
'gro ba ma lus thugs rje chen pos bsgral //
sgrub mchog bdag la sgrub pa chen po mdzod //
bsnyen pa po la nye ba'i bsnyen pa mdzod //
dbang chen dbang stsol bcom ldan 'das //
dngos grub mchog stsol bcom ldan 'das //
thugs dam dus la babs lags na //
btang snyoms yal yol mi mdzad cing //
dngos grub stsol ba'i dus 'di lags //
re ba thams cad bskang ba'i phyir /
khyed kyi phrin las dus la bab //
bsam pa yid bzhin 'grub pa dang //
gnyis med bdud rtsi'i dngos grub stsol //
ces brjod cing dkyil 'khor la bskor ro //
bzhi pa dngos grub len pa dngos ni /
slob dpon shar du 'khod pas gu h+ya lag gi phyag rgyas dngos grub len par bya ste /
bam brgyad le'u drug par /
lag pa g.yon pa'i dpung pa brkyang //
mthe bong srin lag mthil du dgug
/rdo rje tshon gang bcas pa yis //
bdud rtsi'i snod kyi steng nas mnan //
zhes pas lag g.yon mtheb srin rtse sprad lhag ma gsum brkyangs pas bdud rtsi'i steng nas mnan /
a ho su kha d+harma kA ya ni a mr-ita sid+d+hi hU~M hrIHThAH
zhes brgya rtsa brgyad bzla /
dngos grub len khar srid pa dpang du gsol ba'i sngags bzla zhes pa yang 'di nyid yin no //
hU~M/
bdud rtsi sgrub pa'i zhag grangs da nangs tshang //
bdud rtsi sgrub pa'i dzapa? ni de ring rdzogs //
sku gsung thugs kyi dngos grub bstsal du gsol //
nam mkha'i mtha' dang mnyam pa'i sku mnga' ba //
mi 'gyur sku yi dngos grub bstsal du gsol //
'gro drug thugs rjes sgrol ba'i gsung mnga' ba //
ma 'gags gsung gi dngos grub bstsal du gsol //
ye shes thugs rjes khyab pa'i thugs mnga' ba //
'chi med thugs kyi dngos grub bstsal du gsol //
sa gzhi'i gtos dang mnyam pa'i sku mnga' ba //
yon tan lhun grub dngos grub bstsal du gsol //
cho 'phrul mthar phyin 'dren pa'i sku mnga' ba //
phrin las rnam bzhi'i dngos grub bstsal du gsol //
zhes brjod cing dngos grub blang ngo //
lnga pa me tog 'thor ba ni /
snyim pa me tog dang bcas pas dkyil 'khor la 'dud cing /
hU~M/
'chi med bdud rtsi'i dkyil 'khor la //
ji ltar mchod cing bstod pa ltar //
bdag kyang rab tu bsgral ba'i phyir //
mchod sprin me tog 'bul lags na //
sku gsung thugs kyi dngos grub stsol //
oM bo d+hi tsit+ta kA ya wA ka tsit+ta ma hA sa ma ya AH
zhes me tog dor /
drug pa dbang nod cing bskur ba ni /
sman gyi pho brang slob dpon rig mar bcas pas khrag 'thung gar gyi phyag rgyas dkyil 'khor nas spyan drangs pa gtsug tu bkod la /
slob dpon bdag nyid rang bzhin gyi dkyil 'khor du gsal ba la bdud rtsi rtsa ba'i dkyil 'khor pa thim nas gnyis med du gyur par bsam zhing /
hU~M/
bdud rtsi'i lha tshogs rang bzhin dkyil 'khor dang //
gnyis su med par lhun gyis grub nas kyang //
bdag nyid sgo gsum dpal chen 'khor bcas kyi //
sku gsung thugs dang dbyer med byin dbang skur //
a mr-ita kA ya wA ka tsit+ta a b+hi Shiny+tsa sid+d+hi pha la hoH
zhes slob dpon gyis dbang nod nas dkyil 'khor gyi gtso bo dang dbyer med du gyur pa la /
slob ma rnams kyis ru lu gar gyi bros bskor te rdo rje'i slob dpon du dpang gsol /
sngar bzhin me tog 'bul ba sngon du 'gro bas btud de /
hU~M/
dur khrod gsang ba mchog gi dkyil 'khor du //
kun tu bzang po'i ngang du ltos bca' na //
sku gsung thugs kyi dngos grub dam pa de //
rdo rje rgyal pos dbang skur byin gyis rlobs //
zhes gsol ba gdab /
de nas slob ma rnams la dbang bskur te /
gsang 'khor las /
pho brang de nyid so so'i mgor bzhag ste //
las dang ldan par dbang rnams bskur bar bya //
zhes gsungs pas /
dbang bskur ba ni /
gdod nas ma skyes rnam dag chos kyi dbyings //
dag dang ma dag mi rtog rtog las 'das //
dus gsum gcig las skur bstan phyi bshol med //
dngos grub sna tshogs rlabs chen 'bar ba can //
su 'dod sbyin gyis da lta nga las longs //
bskal par bsgribs pa'i gti mug mun pa la //
sprin mthongs nyi shar khud par dro ba bzhin //
bdud rtsi rgyal po'i dbang chen 'di byin pas //
rig 'dzin rgyal ba'i go 'phang thob par shog
/oM AHhU~M sarba pany+tsa a mr-ita ma hA shrI he ru ka ma hA kro d+hI shwa rI satwaM sa ma ya A be sha ya AH
zhes dbang bskur nas de'i phan yon brjod pa ni /
tshe dang skong dang yid du 'ong //
bgegs rnams zhi ba la sogs te //
nad dang bral nas ci 'dod pa'i //
yon tan rtsa brgyad 'dis thob bo //
zhes phan yon bstan nas ji ltar rigs pa'i stegs la bzhugs su gsol lo //
lnga pa rgya bkrol te mchod cing bgo ba la /
gtad cing rgya 'grol ba /
mchod pa bya ba /
lde gur sgrub cing ril bur bya ba /
bdud rtsi bgo ba /
bcang ba /
brten pa dang drug las /
dang po ni /
bdud rtsi bsdu ba po 'jam dpal rnon po yin pas de'i phyir /
oM AHhU~M sarba pany+tsa a mr-ita kuN+Da lI swA hA/
ma hA gu h+ya many+dzu shrI sid+d+hi hU~M hrIHThAH
zhes brgya rtsa brgyad bzlas nas /
las kyi rdo rje yum du btags pas sman slob dpon la 'bul zhing /
e ma hoH
ngo mtshar rmad du byung ba'i chos //
nam mkha' dang ni mnyam pa'i gnas //
rnam par mi rtog rtog las 'das //
kun rdzob tsam du bstan pa mtshar //
zhes dkyil 'khor pa rnams kyis 'jam dpal rnon po la gtad nas gnang ba byin par bsam zhing slob dpon gyis /
a ho su kha d+harma kA ya ni a mr-ita sid+d+hi hrIH
zhes pas blangs nas sman thod la dkris pa'i srad bu sogs /
badzra pra be sha ya phaT/
ces rim pas bkrol nas sman kha phye la /
sman gyi bdud rtsi'i dwangs ma dkar dmar sngo ba'i 'od kyi rnam pas bdag gi gnas gsum du thim par bsam zhing /
a mr-ita kA ya wA ka tsit+ta sid+d+hi hU~M/
zhes brjod /
de nas sman dril bu la gzhal te ji tsam 'phel brtags   'dir mdangs 'gugs pa'i srol yang yod do /nas sngar gyi stegs la bkod /
gnyis pa mchod pa bya ba ni /
thod pa bzang po myos byed kyis bkang ba la bdud rtsi'i phur ma cung zad cig btab la byin gyis brlab /
phyogs bcu dus bzhi'i rgyal ba sras dang bcas pa thams cad dkyil 'khor 'khor lo'i lha tshogs kyi rnam par mdun gyi nam mkhar sad par mos la /
hU~M/
rang byung gdod nas rnam par dag
/rtsa brgyad stong la sbyar ba'i sman //
rtsa ba 'bum phrag yangs pa'i bcud //
ra sA yA na la sogs sman //
rigs lnga dam tshig lnga yi dngos //
ye shes lnga rdzogs grub pa'i rdzas //
rgyud drug sems can kun sgrol ba'i //
dug lnga sel ba'i sman gyi mchog
/dpa' bo'i ro dang mnyam sbyar nas //
rgyal ba'i dkyil 'khor yongs la 'bul //
bla med 'phrul gyi dngos grub stsol //
ces sogs kyis so so'i mtshan don sbyar bas rgyas par mchod /
de nas bdag gis myang ste /
rang gi lce nyi ma la gnas pa'i rdo rje'i lte bar hU~M gis mtshan par bsam zhing /
g.yon pa'i mtheb srin gyis bdud rtsi lce thog tu bzhag la /
oM AHhU~M/
rdo rje lce yi dam tshig la //
rdo rje can gyis 'bru gsum bsgom //
bdud rtsi lnga dang sbyar ba'i sman //
myang na dngos grub thob par 'gyur //
oM sarba ta thA ga ta kA ya sid+d+hi oM/
wA ka sid+d+hi AH
tsit+ta sid+d+hi hU~M/
zhes pas myang zhing lus kyi rtsa khams thams cad bdud rtsi byang chub sems kyis yongs su gang ba'i bde stong gi ngang la mnyam par gzhag go
/mtheb srin gyis lus kyi gnas rnams su bdud rtsi'i thig le yang bya ste /
nye snying las /
rna ba snying ga lce steng dang //
yan lag kun la thig le bya'o //
zhes gsungs pa bzhin no //
gsum pa lde gur sgrub cing ril bur bya ba ni /
de yang snga 'gyur gyi phyogs 'dir bdud rtsi ril bur mdzad pa shas chung zhing /
'on kyang byed par spro na /
phye ma'i dngos grub len pa mdor bsdus tsam byas pa'i rjes de nyid du /
bdud rtsi'i phye ma de nyid chang bzang po'i nying khu dri bzang gis sbags pa'i 'dam btags dang brdzis 'thems sha chod par byas la /
sngar bzhin dkyil 'khor gyi dbus su thod par blug
/chas su bcug nas zhag gsum lde gur bsgrub /
de nas ril bu bya ste /
tshad ni dus 'khor dang ma hA mA yA las yungs dkar tsam dang /
sgyu 'phrul dang /
lha mo bzhis zhus rtsa 'grel rnams las yungs dkar lnga'i tshad de bra ril tsam dang /
bde gshegs 'dus pa las /
sran ma 'phos pa tsam du bshad pa sogs che chung ji ltar rigs par bsgril la gur gum gyi chus mdangs bsgyur /
sngar bzhin dkyil 'khor gyi dbus su thod par blugs nas dar gyi na bza' sogs chas su bcug la zhag gsum grangs tshang bar bsgrubs rjes sngar bzhin dngos grub blang ba sogs te cho ga'i yan lag sbyar rgyu gzhan yod mod kyang 'dir de tsam mo //
bzhi pa bdud rtsi bgo ba ni /
sgron gsal las /
sman yang gsum du byas te dang pos 'phags pa mchod /
bar pa bdag spyad rnal 'byor yongs la cha gcig go
/lha yi ci rigs yongs spro 'dzin chags spang bas spyad //
ces gsungs pas sman cha gsum du bgos pa'i dang po dkyil 'khor gyi lha rnams la bsngo /
bar pa slob dpon gyis bzung /
tha ma sgrub pa po spyi la spel /
dang po'i cha las gzhan don du gnyer ba la yang ji ltar rigs pa sbyin par bya'o //
lnga pa bcang ba ni /
de lta bu'i bdud rtsi de nyid rin po che'i ga'u 'am pags shun sogs ji ltar rigs pa'i snod du blugs la /
spyi bo'am mgul du bcang bar bya ste /
sgron gsal du /
de nas lcags gsum ga'u 'am srog dang btsa' ba'i snod //
legs par ci rigs blugs la gzhal yas lhar bsgoms te //
spyi gtsug bcangs na bde gshegs kun gyis bkur bar 'gyur //
zhes sogs gsungs pa bzhin no //
drug pa brten pa ni /
slob dpon chen po pad+ma 'byung gnas kyis DA ki'i snying thig tu /
gsang ba'i dam tshig chen po ni //
ye shes sgrub rdzas bdud rtsi lnga //
dmar chen ga bur tsan+dan sbyar //
rdo rje chu yis kun tu bsre //
dus gsum rgyal ba kun dang mtshungs //
'di dang 'dod pa'i yon tan lnga //
rgyun du yang dang yang du bsten //
'di ni dam tshig bla na med //
ces gsungs pas /
de lta bu'i dam rdzas bdud rtsi de nyid rab thun bzhi'i thog mthar chag med du bsten /
'bring thun 'gor re re dang /
tha mas thun dang po'i 'go dang /
de yang ma 'byor na zla ba drug la re re dang /
gal te de yang ma 'grub na lo re'i dpyid zla 'bring po'i tshes gcig gam bco lnga la lan re ma chag par bsten no //
de'i tshe rang nyid lhar gsal bas bdud rtsi ye shes lnga'i rang bzhin du mos la g.yon pa'i mtheb srin rdo rje dang pad+ma sbyar ba las ye shes kyi bdud rtsi byung ba /
lce rdo rje hU~M gis mtshan pa la thim pas rtsa khams thams cad khyab ste lus dkyil gyi lha tshogs rnams tshim par bsam la za bar bya ste /
sgyu 'phrul las /
lce yi rdo rje'i dam tshig gis //
rdo rje can gyis hU~M bsgoms te //
bdud rtsi lnga dang sbyar ba'i sman //
mtheb srin thabs shes phyag rgya yis //
myangs na rdo rje'i thugs thob 'gyur //
zhes gsungs pa bzhin no /
!
/spyi don gsum pa rjes kyi bya ba la /
gtor ma gtang ba /
sbyin sreg bya ba /
dkyil 'khor bsdu ba /
mtshams 'grol ba /
rdul tshon gshegs pa /
smon lam gdab pa /
dga' ston shis brjod dang bdun no //
dang po ni /
'jig rten las 'das pa'i gtor ma rnams cha gsum du bgos pa'i dang po bsreg rdzas su bsdogs /
gnyis pa chos skyong gi gtor ma dang mnyam du sgrub khang gi yang thog sogs nas so so'i gtor skyong gis phul /
gsum pa gter du sba ste /
nye snying las /
de nas gtor ma cha gsum du bcad de /
dang pos sbyin sreg bya /
bar pas mkha' 'gro tshim par bya /
tha ma mi 'dzad gter du sba /
zhes gsungs pa bzhin no //
gnyis pa sbyin sreg ni /
dkyil 'khor gyi shar phyogs su zhi ba'i sbyin sreg tshul bzhin du bya ste /
sngar bshad pa'i gtor ma dang bdud rtsi'i cha shas kyang bsreg rdzas su 'bul te /
de'i cho ga ni gzhan du brjod pa las shes par bya'o //
gsum pa dkyil 'khor bsdu ba ni /
dkyil 'khor la gtang rag gi mchod pa rgya chen po 'bul zhing bstod pa bya /
nongs pa bzod par gsol nas ye shes pa gshegs /
dam tshig pa bsdus nas /
rgyun gyi ting nge 'dzin la 'jug go
/bzhi pa mtshams 'grol ba ni /
phyi nang gsang ba'i mtshams 'grol ba ste sgrub chen so so'i nges pas 'chad pa bzhin no //
lnga pa rdul tshon gshegs pa ni /
rdul tshon rnams a kA ros bsdu zhing /
rgya mtshor 'bab pa'i chur dor ba sogs so //
drug pa smon lam gdab pa ni /
dur khrod gsang ba mchog gi dkyil 'khor 'dir //
zhes sogs mar me'i smon lam dang gzhan yang smon lam gyi rim pa ji ltar nus pa gdab bo //
bdun pa dga' ston shis brjod ni /
dga' ston dang bkra shis bya ba ste cho ga'i mtha' rgyas par bya phyir phun sum tshogs pa'i dge legs kyi snang ba chen pos khyab par bya'o //
!
//gnyis pa sman kho na'i rkyang sgrub bye brag tu bshad pa la cung zad bsdus pa dang /
shas cher bsdus pa gnyis las /
dang po ni /
sgrub pa'i gzhi gzung phyi bshags sa chog phyi nang gsang ba'i mtshams gcod /
ma traM bsgral ba /
chag chag 'debs pa sogs spyi'i khog 'bubs rags pa tsam byas rjes /
sgrub pa dngos gzhi dkyil 'khor la ma ltos par sman gyi dkyil 'khor kho na khol bur phyungs te sgrub tshul mtha' rgyas kyi bar sngar bshad pa las skabs su babs pa'i tshoms bsdus te shes par bya'o //
gnyis pa shas cher bsdu ba la sbyor dngos rjes gsum las /
dang po ni /
dben pa'i gnas su dus dge ba la phyi bshags kyi tshogs gsag 'grub tshad bya /
gzhi bgegs la gtor ma gtang /
mtshams dam du gcad /
stegs bu'i khar khrol bu'i dkyil 'khor dgram /
der sman so so'i rigs kyi dbye bas sngar bzhin bkod /
mchod gtor sogs nyer mkho'i yo byad rnams kyang tshogs par bsham mo //
gnyis pa dngos gzhi ni /
slob dpon sgrub grogs dang bcas pas yi dam gang la bsten pa de'i skyabs sems nas bzung bzlas pa'i bar byas la /
sman la bgegs skrod dang khrus gsol sngon du 'gro bas ting 'dzin gsum gyis khog phub ste mdun du sman rigs brgya'i dam tshig par bskyed /
dbang bskur gnas gsum brlab /
ye shes pa spyan drangs /
rig pa'i me tog 'thor /
mchod cing bstod /
sman srung spyan 'dren rtog bsal dzapa? rnams sngar bshad pa bzhin no //
des mtshon nas rigs lnga /
rigs gcig gi sgrub pa rnams kyang thun drug gam bzhi'i nges pas nyin zhag re re bya'o //
nyin lnga par khrol bu'i mjug don dang /
btag btsag sbol gzhal stegs bu'i dkyil 'khor go brjes nas khro dkyil du zhal bsgyur /
sman dkyil 'khor gtso bor mnga' gsol ba bkod nas phye ma'i dgongs rgyud la 'jug ste /
bdag bskyed bzlas pa'i bar song nas rang bzhin gyi dkyil 'khor du gnas pas /
mdun du ting 'dzin gsum las rten gzhal yas khang du sman dkyil 'khor drug brtsegs dam tshig par bskyed /
dbang bskur nas dzapa? kyi bar sngar bzhin gyis nyin zhag gsum bsgrub /
nyin brgyad par bdud rtsi bskyil dbab sogs dang /
dgu pa'i nangs par dngos grub len pa dngos gzhi'o //
gsum pa rjes ni /
dngos grub blangs pa'i rjes de nyid du gtor ma gtang ba sogs rjes kyi cho ga rnams bya ba'o //
de ltar na phyi bshags la zhag gcig
/khrol bu zhag gsum /
btag btsag nyin gcig
/phye mar zhag gsum /
bskyil dbab nyin gcig
/dngos grub len cing rjes chog dang bcas pas spyir zhag dgur nges pa yin zhes slob dpon chen po'i gsung las 'byung ngo //
!
//bdun pa phan yon bstan pa la /
'chi ba med pa'i bcud len du 'gyur tshul /
dug lnga zhi zhing lam lnga rgyud la skye tshul /
mthar thug gi 'bras bu thob tshul dang gsum mo //
dang po ni /
rang lus la gnas pa'i bdud rtsi lnga po dwangs mar gyur na 'chi ba med par 'gyur zhing /
de'i rigs su gtogs pa'i phyi rol gyi rdzas de rnams la yang nus pa rjes mthun pa yod pas sbyang rtogs sbar gsum nus pas byin gyis brlabs te bsten na rang lus kyi bdud rtsi lnga dwangs ma'i bcud du 'gyur ba'i grogs byed do //
de yang bdud rtsi lnga po kho na'i yon tan gyis kyang nad lnga sel te /
sha chen gyis rlung /
dmar rtsis mkhris pa /
dri chus bad kan /
dkar rtsis khrag
/dri chen gyis 'dus pa'i nad rnams sel lo //
sha lngas ni lus gzi brjid chen po dang ldan zhing 'jig rten kun gyi yid 'phrog par 'gyur ba dang /
de dag gi skyobs dang 'phrad du sbyar ba'i sman gzhan rnams kyis kyang kha bas rlung /
mngar bas mkhris pa /
tsha bas bad kan /
skyur bas 'dus pa'i nad rnams sel bar 'gyur zhing /
de ltar 'gal rkyen nad rnams sel ba'i stobs kyis bkrag mdangs dang gzi brjid rgyas pa sogs gzhon nu'i lang tsho dang ldan par 'gyur te /
bam brgyad las /
de dag kun gyi yon tan yang //
bzhi brgya rtsa bzhi'i nad sel zhing //
zhes dang /
lo ni lnga brgya lon bar du //
mdog ni bcu drug gzhon nu 'dra //
nad med rtag tu dar la bab //
stobs kyang glang po che dang 'dra //
mngon shes lnga dang ldan par 'gyur //
zhes gsungs pas mthun rkyen phun sum tshogs pa'i mthu thob nas tshe dang lus kyi bcud len bla na med par 'gyur ba yin no //
gnyis pa dug lnga zhi zhing lam lnga rgyud la skye tshul ni /
sha lnga zos pas nyon mongs pa dug lnga sel /
bdud rtsi lngas ye shes lnga'i rtogs pa rgyud la 'char /
spang rtogs kyi mthu des lam lnga'i rtogs pa rgyud la skye zhing bdud bzhi yang 'joms par nus so //
bdud bzhi ni /
tshe la bar du gcod pa 'chi bdag gi bdud dang /
ting nge 'dzin la bar du gcod pa lha'i bu'i bdud dang /
lhag med la bar du gcod pa phung po'i bdud dang /
thar pa la bar du gcod pa nyon mongs pa'i bdud rnams 'joms par 'gyur te /
bam brgyad las /
bdud bzhi nges par 'joms par byed //
ces gsungs pa bzhin no //
gzhan yang de nyid las /
bdud rtsi chos kyi don 'di ni dper na me dang 'dra ste /
chung ste rdul tsam nas che ste srid pa'i ri bo yang bsreg go
/de bzhin du chos bdud rtsi chen po 'dis kyang sems can gyi nyon mongs pa'i rtog pa cha phra mo dang /
dug lnga'i rdul dpyis phyungs te rigs lnga ye shes lngar 'tshang rgya bar byed do //
zhes gsungs pas dug lnga ye shes lngar sbyangs pas lam lnga'i rtogs pa rgyud la skye bar 'gyur ro //
gsum pa mthar thug gi 'bras bu thob tshul ni /
de lta bu'i dam tshig gi rdzas de nyid gsang zhing thabs dang ldan pa'i cho gas bsten na phung po sangs rgyas lngar sbyor zhing snang stong zung 'jug gi rtogs pa bskyed pas bum dbang gi ye shes lam du slong /
mgrin par myangs te rtsa khams la khyab pas gsal stong gnyis med kyi rtogs pa bskyed pas gsang dbang gi ye shes lam du slong /
byang sems cher rgyas te bde stong zung 'jug gi rtogs pa bskyed pas dbang gsum pa'i ye shes lam du slong /
mdor na rdzas de dag kyang gdod ma nas rang bzhin gyis rnam par dag pas bzang ngan spang blang med par khyab bdal chos nyid rig stong ka dag gi rtogs pa bskyed pas dbang bzhi pa'i ye shes lam du slong /
de ltar dbang bzhi'i rtogs pa nyams su myong bas grub mtha' bzhi mthar phyin te 'bras bu sku bzhi'i go 'phang mngon du 'gyur ba sogs phan yon mtha' klas par gsungs te /
slob dpon chen po pad+ma 'byung gnas kyis /
bde gshegs ma lus mchod pa'i rdzas //
bla ma yi dam sdud pa'i rtsi //
mkha' 'gro kun gyi snying khrag yin //
zos pas yon tan brjod mi langs //
sangs rgyas sku lnga'i yon tan thob //
phyi ltar lus kyi nad gdon 'joms //
nang du nyon mongs dug lnga 'dag
/dam tshig nyams chag thams cad skong //
gsang ba rang byung ye shes rtogs //
nyan thos rang sangs rgyas rnams kyis //
zos pas sa bcu non nas kyang //
theg chen byang sems chen por 'gyur //
bla ma mchod na byin rlabs 'jug
/yi dam mchod na dngos grub ster //
bde gshegs mchod na thugs rje 'byung //
mkha' 'gro mchod pas lung yang ston //
rnal 'byor pa 'am sus zos kyang //
phyi yi nad gdon sdig sgrib byang //
nang gi bskyed rim ting 'dzin gsal //
gsang ba rang rig chos skur rtogs //
nyams dang lhag chad ma lus skong //
'chang bas dus min 'chi ba zlog
/gdug pa'i dug kyang gzhil bar nus //
byugs pas nad gdon ma lus sel //
bsregs na gdon bgegs thams cad skrod //
'di nyid sgrub pa'i gnas de yang //
dur khrod bsil ba'i tshal dang mtshungs //
dpa' bo mkha' 'gro thams cad 'du //
sa phyogs byin dang ldan par 'gyur //
char chu 'bebs shing lo phyugs legs //
gang bsgrubs pa yi gnas de ru //
su bsdad mi rnams ting 'dzin 'char //
nam zhig tshe yi dus byas tshe //
pho mo bzang ngan med pa ru //
rig pa 'dzin pa'i sa la gnas //
de phyir mchog gi dam rdzas so //
zhes gsungs shing /
gzhan yang bam brgyad las /
'jam dpal bskal pa stong gi bar du sems can gyi don byas pa bas bdud rtsi chen po 'dis lan gcig sems can gyi don byas pa bsod nams che ste /
sems can thams cad dmyal khams bco brgyad kyi nang nas thar pa'i lam du 'dren pa yin no //
zhes gsungs shing /
mdor na 'jig rten dang 'jig rten las 'das pa'i dngos grub rgya mtsho la dbang 'byor bas rang gzhan gyi don gnyis phun sum tshogs pa'i 'bras bu dka' ba med par bde blag tu 'grub par gdon mi za'o //
smras pa //
rab 'byams rgyal ba kun gyi bgrod gcig lam //
'chi~X ba me~Xd pa'i dngos grub ba~Xdud rtsi~X yi //
sgruba~X pa'i thaba~Xs tshul bde chen 'dod 'jo'i gter //
gsa~Xng che~Xn mcho~Xg gi~X myura~X lama~X do zla med //
zab gsang rgyud sde rgya mtsho'i nges pa'i mtha'//
dpag yas nam mkha'i rjes su 'gro ba gang //
rgyal ba rnams kyis mkhyen pa'i spyod yul las //
blo rmongs sbrang bu'i bgrod pas gzhal nus ci //
'on kyang dpal ldan bskal bzang pad+mo'i gnyen //
mkha' khyab thugs rjes phan bder 'dzag pa'i zer //
shar bas bdag blo nyes brgya'i tshal nang du //
legs bshad me tog gsar pa bzhad 'di mtshar //
byis blos gzhal bya'i yul 'das gzhung zab don //
rtogs min yi ger bkod pa ngo mtshar ci //
'on kyang nyes par bshad gang bdag gi skyon //
legs bshad yon tan mchis na bla ma'i drin //
de phyir rang gis ji ltar rtogs pa'i tshad //
brjod pa 'dis thob dge bas mkha' mnyam 'gro /
khyab bdag he ru ka dpal rgyal srid la //
'god pa'i bde chen mchog gi gzhir gyur cig
/rdo rje theg pa'i dam tshig gi rdzas 'chi med bdud rtsi'i sgrub thabs gsang chen mchog gi myur lam zhes bya ba 'di ni khams gsum gyi mgon po rgyal mchog rigs brgya'i bdag po mchog gis gser gyi me tog 'bri gzhi dang bcas /
gsung gi gsang bas 'di ltar gyis zhes rjes su gnang ba dad brgya'i gtsug gis gus par mchod de /
bdud rtsi rtsa bshad kyi rgyud rnams dang /
bka' brgyad lugs bzhi'i sman sgrub /
bi ma la dang gnyags lo'i yig cha /
rong zom chen po'i bdud rtsi'i tho yig las byang sogs tshad ldan gyi gzhung rnams dang /
bla ma'i man ngag gi dgongs pa ji lta ba'i don bzhin bklag chog tu bkod pa ste rig pa 'dzin pa 'gyur med rdo rjes 'og min o rgyan smin grol gling nges pa don gyi dga' ba'i tshal nyid du sbyar ba'i yi ge pa ni dge sbyong blo gsal rgya mtshos bgyis so //

//
