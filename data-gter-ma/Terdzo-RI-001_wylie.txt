@#//
rje btsun mar pa lo tsA'i gdams pa chos drug sras mkhar ma'i skor rnams bzhugs so //
gu ru chos dbang rin po che'i gter byon no //
e ma ho ngo mtshar che /
gu ru chos kyi dbang phyug gis /
gter kha bco brgyad zhal phye ba las /
gro bo lung sras mkhar skya bo nas /
gsar ma'i yang snying /
rje mar pa lo tsA'i thugs dam nying khu ma'i gter byung tshul bshad na gsum ste /
kha byang ji ltar byung tshul dang /
gter ji ltar bton tshul dang /
des 'gro don ji ltar byung tshul lo //
dang po kha byang byung tshul la /
bdag gis bla ma se bro gyang gsar ba bya ba las sgyu 'phrul rong lugs /
mngon pa kun las btus /
spyod 'jug
/mdo sde /
skyes rabs /
ka ka ni /
phag mo dpyal lugs /
dgyes pa rdo rje rnams nyan pa'i dus su chos khug cig zhal phye nas kun la gzigs pa bstsal pa'i rjes su /
dar chen gsum rim la dril ba'i shog dril gcig 'dug
/ci lags zhus pas des don med /
khyod rnying ma ba nged gsar ma ba'i chos la mi mos /
der chugs la sgrub khang gi ke'u tshang du skyol gsungs /
de na ci bdog cis kyang gsungs dang nyams dga' zhus pas /
nga 'ol chung ba min na /
gdams pa thun mong min pa 'don du yod pa la /
da nga 'chi ba 'dra /
de'i nang na 'o skol gyi mes chen po /
se bro rin chen dbang phyug bya ba /
lo tsA ba'i bla ma bdun bsten pa des /
bla ma mar pa'i sras dge 'dun la dgyes pa rdo rje gsan cing yod tsa na /
bla ma mar pa lo tsA ba'i gdung khang /
sras bya rid 'khor los lkog tu btsongs pas /
sras dge 'dun gyis blur ma thub par /
mthu mtshams su bzhugs nas chos gsung pa las /
bla ma la jo mos dug btang /
shul du sgo'i phyi lcags bcug nas mo rang bros /
bla ma 'grongs la khad pa'i rtsar /
phyi nas rtsig pa la 'dzegs nas phyin /
phying khug nag po thongs gsungs nas khyer byon tsa na /
me zhig thongs gsungs nas btang bas /
da khang thog nas bud med de byung ngam ltos gsungs /
ltar phyin pa'i shul du shog dud mnam nas log phyin tsa na /
dpe tsho me la phul nas /
shog dril gcig tshags mdzad nas 'di skad gsungs so //
chos rje lo tsA ba'i zhal nas /
rje nA ro paN chen /
bla ma bde chen rol pa /
rje btsun ma mi rus kyi rgyan cha can gsum gyi thugs kyi bcud phyung ba /
bka' rgyas btab pa /
mi rabs lnga ru spel dbang med pa'i man ngag gi dkar chag yod pa yin pas /
khyod kyis kyang la cha'i rgya ma bshig ma blta bar /
rim par bka' rgyas thobs la bu'am slob ma dam tshig can la mi rabs lngar rgyas kyang thobs la gtod gsungs pa yin /
da khyod la gtod pa yin pas nga yan la gcig song /
khyod man chad gsum la rgya khrol gsungs nas gtad pa yin /
de ma yin pa yang lo tsA ba la phyag dpe rus rgyan /
bla ma lo tsA ba'i gdung thams cad kyang gtad gda'/
bla chen gyis bla ma rje btsun la gtad gda'/
rje btsun gyi zhal nas /
khyod kyang pho krog che blta bar srid pas ma blta bar /
khyod rang la bu go chod byung na 'don du chugs gsungs nas tshigs byas pa lags te /
da bu ni skyes tshad shi /
rgyal tsha'i pho spyod 'di 'dra /
shed bye dus 'dra byung thon pa srid dam /
khyed la gsar ma'i sred pa med gda' bas sbed pa yin /
la cha'i rgya 'dug ngas kyang ma bltas so gsung ngo //
de nas bden bsam sred pa ma byung /
bla ma grongs nas lo gsum song tsa na /
rgyal tsha'i zhwa la shog dril dril ba'i dar chen gsum khra shig ge btags nas 'dug pas /
a pha 'di la dril ba'i shog dril la bla mas rtsis che ba yin ga na yod byas pas /
rgyal tsha na re /
shog dril bskyur btang /
song ba gar yang ma song ste /
nged kyi a khu slob dpon col chung ba la mis mgo bskor gda' ba gsar ma ba la gter yod zer ba ngas ma thos /
rdzun rkyal gcig gis bris nas dar gyis dril bas /
da brlag pa yin mod zer /
'o na nga la zhu /
da lta 'gro byas nas phyin pa dang /
phyags dar khrod khung gcig na bor nas hril le gda'/
de'i nang na mar la /
'gro mgon bla ma gsum la gus btud de //
rgyud kyi yang snying man ngag kun las khyad par 'phags //
bla ma rnam gsum bka' rgyas btab stobs kyis //
bka' bzhin gter kha gsum du sba bar bgyis //
yi dam mchog sgrub skor dang bka' srung bcas //
lta ba'i mthar thug nam mkha' rdo rje dang //
snying po chos drug thugs rgyud 'og sgo bdun /
khol bo dar thod can gyis rjes btul ba'i //
man ngag bcu gsum rgya dpe dag las bsgyur //
bka' rtags bla ma rnam gsum phyag zhabs thebs //
mar chung srin lag khrag phyung rgya shog bkod //
seng ldeng pod na brubs te sras mkhar 'dabs //
byang du zang thal nang bzhugs phyi dang nang //
gang nas phyung yang stabs bde de yi nang //
phyi gcig shes rtsa'i phyogs nas mtho nyer gnyis //
zur nas mda' gang bcal ba'i rdo rje'i logs //
rgya yig badzra bris yod de phyung pas //
don grub brgya rtsa'i tshogs kyi 'khor los mchod //
phyi mo gter du slar zlog dkar chag dag kyang zhog
/gcig gnyis gsum la chos brgyud spel gong du //
dbang rdzogs thob byas rdo rje 'chang bdag 'jug
/bdag gis sgo phye bka' rgyas mnan la gtad //
sgrub pa dam bca'i gnas gdams tshad mar spel //
\u0f80atsha /
zhes byung ngo //
gnyis pa gter dngos ji ltar byung tshul ni /
bdag gi bsam pa la kha byang 'di bskor bskor nas bdag la byung rting la /
da 'don pa gcig gi dus la bab 'dug bsams nas grum la brgal te /
gro bo lung du zla ba phyed bsgugs kyang sras mkhar jo bo bstan khris bzung nas /
'khrugs zon byed pas nang du ma brtol /
phyi nas skas 'dzugs ma nus pas log phyin /
phyis la drug pa'i sgom chen gcig la gdams ngag ster bar byas nas btang bas /
gter thon nas grum gyi la khar pho long brgyabs nas do shi byas snang /
de nas po ti'i zhal bshus gter tshab bskyal /
tshogs brgya rtsa btang ngo //
gsum pa gter de'i 'gro don ni /
bla ma gnyos lha rin chen rgyal pos zhu gsungs nas 'di'i las can gdams yul kyang kho rang yin snyams nas /
ma lus par gtad pa da lta yang 'gro don mdzad kyin bdog
/de rjes gsum bzhi tsam spel lo //
sras mkhar chos drug gi gter 'byung gi le 'u'o //
rje mar pa lo tsA ba /
gu ru chos kyi dbang phyug
/lha dar ma rgyal po /
bla ma dar ma sgang ba /
rtogs ldan yan pa blo bde /
pradz+nyA b+ha dra /
pradz+nyAbud+d+ha /
d+harme shwa ra /
b+hud+d+ha ma ti /
des bdag la'o ///
/
@#//
gro lung gter gyi kha byang bzhugs so //
rje rdo rje 'chang chen gsang ba'i bdag
/te lo nA ro'i zhabs pad 'dud //
bdag 'dra mar ston blo gros kyis //
rgya dang bal po chu bzhin dkrugs //
rin chen gser la longs spyod de //
e ma ngo mtshar rmad kyi chos //
rgyud lung gdams pa kun rdzogs zhus //
yang dril snying gi nor bu'i mdzod //
snyan brgyud gdams skor bco lnga 'di //
rdo rje 'chang la mchod byas rjes //
bod du kha bltas 'ong 'dod tshe //
mtshan ldan thar pa'i lam ston   nA ro pa /dang //
bla ma bde chen rol pa   mai tri pa /dang //
rje btsun mi rus rgyan can la //
gser gyi maN+Dal gsum brtsegs ni //
rin chen sna lnga'i phra bkod phul //
g.yu dmar seng mgos sna drangs pa'i //
drug dmar nyi shu rtsa gcig dang //
mu tig hab rtse bdun po dang //
gla ba bcu gsum phul nas ni //
gdung bas gsol btab bskor ba byas //
gdung bas brgyal pa sangs pa'i tshe //
thugs brgyud 'di dag gnang skabs phye //
rje btsun kun gyi zhal nas kyang //
bu khyod snyan brgyud sngar rdzogs kyi //
las ldan byung na zur tsam ston //
snyan brgyud zab mo'i bstan pa yang //
yang tsha de tsha yan chad 'byung //
de rjes man ngag snyan pa yis //
sgom chen bsod nams bdud dbang 'gro //
snyan brgyud tshong 'dus 'o bzhin lad //
pha yi gter 'tshong bod khams gang //
rnal 'byor skya re'i lag tu yang //
'dra min snyan brgyud bdun bdun 'chang //
gzhung mang bstan phyir yid ches med //
grub thob nam langs skar skya 'dra //
sgom chen nor 'dod mi nag sdud //
zab mo'i dbang bka' gser du 'tshong //
snying po chos drug zong du 'grems //
dud sol lha mo la sogs pa'i //
bka' srung lha mo rnams kyang 'khrugs //
bka' la ras gcod gang byed pa'i //
sgom chen rnams kyang tshe thung ste //
phal cher drug cu'i tshigs mi 'da'//
nga yi bka' 'chang tshad ma'i bus //
'khor ni brgya las mi 'da' ste //
bu mchog bcu las 'das sa re //
ci phyir zhe na rang rang tshos //
rang gi snying po rnyed pa dang //
gzhan skyong mi tshes mi thub pas //
de las mang bar mi bskyang ngo //
gal te skyong yang mi 'khyongs te //
tshogs pa brgya la grub thob re //
nam yang rnyed pa ma yin no //
dus kyi mthas kyang shin tu dka'//
gal te 'khor mang spro dga' ba //
de yi mtha' ni mi btsun te //
ci phyir nyon mongs rags dus te //
seng ge'i khog pa nang snying dor //
tha mar bdud kyi spyod yul 'gyur //
de phyir snod ldan 'ga' re yod //
'on kyang dus kyi mthar song bas //
kun kyang dam tshig sdom mi gnas //
dug lnga rags pas rnam rtog rags //
rnam rtog rags pas bka' rnams dkrugs //
snod ldan skal ldan 'ga' yod kyang //
man ngag tshad ma nub pa'i tshe //
thugs brgyud 'di yi man ngag 'dzin //
de phyir lo tsA khyod kyis kyang //
da lta spel bar ma byed par //
gter kha gsum du rgya yis thobs //
dbang ni brgyud pa ma lus ston //
thugs brgyud byin rlabs phyi phyir 'bungs //
zhes gsungs gdams lung rjes gnang thob //
mar chung spro ches ma bzod kyang //
lha bro brdung zhing bod du mchis //
thugs brgyud rgya dpe shog dril rnams //
gro bo lung du dkar chag bsgyur //
snying 'dra'i bu mchog mgo yag gis //
thugs brgyud dpe tshar lnga bris nas //
gter kha lnga ru gtams te bzhag
/thugs brgyud gdams skor bco lnga pa //
gter kha gsum du yang gab ste //
'di ni sras mkhar nang du gtams //
kun las khyad par 'di che bas //
snying gi bu dang 'di 'phrad tshe //
tshogs 'khor brgya dang rtsa brgyad gtang //
nga yi bu mchog mes rngog sogs //
dbang chu ma chad grub thob las //
dgyes rdor bde mchog dbang bka' dang //
phag mo'i byin rlabs thob par bya //
de nas lo dang zla drug tu //
rang gi rgyud la nyams su blang //
de nas las can skyong ba'i tshe //
mos gus snying gi brtson 'grus can //
mi phyed dad thob gcig gnyis bsten //
bdag la 'dod blo mi bdog kyang //
slob ma'i snod ni rtogs pa'i phyir //
spang dag zhabs tog ci nus brtag
/lo gsum bran du bkol zhing brtag
/dka' ba'i las la bskul zhing brtag
/ma khrel dad pa thob 'dug na //
brgya rtsa'i tshogs kyis rtsa gsum mchod //
dbang rdzogs bskur zhing bskyed rim dbab //
de nas rim gyis man ngag gtad //
mthar ni bka' rgya mna' rgya btang //
thugs brgyud gdams skor bco lnga ni //
sangs rgyas rnams kyi thugs kyi bcud //
mkha' 'gro rnams kyi snying khrag yin //
snod ldan rnams kyi srog snying yin //
ma spel snying gi dkyil du bcang //
sras mkhar nang du a tham rgya //
e ma ngo mtshar snying gi gter //
dbang bskur mthar thug rdo rje 'chang //
bla ma'i dbang bskur shog dril gcig1)
/lta ba'i mthar thug phyag rgya che //
nam mkha'i rdo rje'i shog dril gcig2)
/rgyal po yin no yid la brnag
/bde mchog 'khor lo'i dpal gyi dpal //
'jigs byed rdo rje'i shog dril gcig3)
/bskyed rim bsdus pa zab man ngag
/dgyes mdzad rdo rje'i shog dril gcig4)
/mkha' 'gro kun gyi gtso mo ste //
rdo rje phag mo'i shog dril 5)dang //
gtum mo nas ni grong 'jug bar //
snying po chos drug shog dril brgyad /13)
/bka' yi srung ma rnal 'byor ma //
dud sol lha mo'i shog dril gcig14)
/khol po dar thod can la gcig15)
/de ltar rgya dpe shog dril ni //
bco lnga dag la bod skad du //
bsgyur te dkar chag sil bur bkod //
bka' mi 'chug pa'i tshad mar bzhag
/bka' rtags phyag rgya yid ches bstan //
dpal chen nA ro'i phyag rjes dang //
ma gcig rje btsun mi rus kyi //
rgyan can ma yi zhabs rjes dang //
rje btsun rol pa'i mtheb rjes gsum //
mar chung srin lag g.yon khrag phyung //
rjes gsum bkod pa rten gyi mchog
/dam chos mdzod 'dzin skal bar ldan //
blo gros bdag bsdus bla ma yi //
bka' babs thob pa'i bu mchog dang //
gter 'phrad nas ni spyod par shog
/mi rabs lnga nas spel bar shog
/shin tu gsang gsang gsang //
rab tu sgoms sgoms sgoms //
brtson pas sgrubs sgrubs sgrubs /
bu mchog bstan bstan bstan /
gcig la mi bsnub bo //
gnyis la mi spel lo //
las 'phro can la ma nges so //
gser gyi maN+Dal gsum gyis bka' rgya bkrol /
rgya bla ma'i bka' rgya /
rgya DA ki'i gnyan rgya /
rgya sngags pa'i mthu rgya /
rgya man ngag gi zab rgya /
chos dbang bdag gis sras mkhar nang nas rnyed //
gu h+ya //
!
//rje rin po che thar pa'i lam ston /
bde chen rol pa /
rje btsun mi rus kyi rgyan cha can dang ye shes kyi mkha' 'gro byin rlabs kyi brgyud pa rin po che la phyag 'tshal lo //
nyi zla bzhin du sems can smin par mdzad du gsol /
spyir gyi rgya gar du lo bcu dgu bsdad /
dus phyis bod du gser 'tshol du 'ongs pas snyi'i brag rar nub gcig nyal ba'i rmi lam la /
yul la stod kyi bud med thams cad 'dus nas /
kho bo la phyag rten dpag tu med pa byas pa rmis tsa na /
kho bo'i bsam pa la mdang gi longs spyod de rnams bla ma rnams kyi phyag tu 'bul du yod na kho bo'i bsam pa mthar phyin pa la snyams nas cung zhig bsam pas /
gal te nor 'dra ba dang 'phrad 'ong ngam snyam nas phyin tsa na /
de nas ring por ma thogs par byang ngam ra'i gser brdol ba thos nas byang du phyin pas lha mo dud sol ma'i mthu btsongs /
gzhan yang sgrub yig mang du zhu ba byung ba las /
dus der gser srang nyi shu rnyed pa yin /
mar pa mgo yag gis gser srang bcu'i zhabs tog byas /
gzhan yang gos sna tshun chod rtsis dmigs su bcug pas gser srang bzhi bcu byung /
yang rgya gar du phyin nas bla ma thar pa'i lam ston dang sna la mjal ba yin /
der gser gyi maN+Dal g.yu'i phra bkod pa phul /
rdo rje gdan la sogs pa'i rten khyad par can rnams la mchod pa rgya chen po byas nas /
mkha' 'gro 'du ba'i gnas khyad par can rnams su tshogs 'khor rgya chen po byas nas /
bdag gis dka' las byas pa'i gdams ngag 'di rnams kyis 'gro ba dpag tu med pa la phan pa rgya chen po nam mkha' dang mnyam pa 'byung bar gyur cig
/ces gsol ba drag tu btab cing /
phyis bod du 'ong ba'i dus su bla ma bde chen rol pa dang /
rje btsun mi rus kyi rgyan cha can gnyis la gser gyi maN+Dal gsum brtsegs la rin po che sna tshogs kyi phra bkod pa phul nas /
gsol ba drag tu btab pas dus der lung bstan dang rjes su gnang ba yang mdzad /
thugs nas phyung ba'i gdams ngag 'di rnams gnang ba yin no //
dus der dga' ches te te te brdungs pa las /
shing 'od ma'i yal ga char lag ma gcig rkang pa la zug nas rma byung ste yun ring du sbyangs /
gnyos 'byung po dang gnyis bod du 'gro ba'i lam stabs kyang chag ste zla ba gcig la sos su ma 'dod /
phyis gnyos 'byung po na re /
khyod bod du 'gro ba la bar chad che gsungs /
der rgya gar gyi mkha' 'gro ma rnams na re /
khyod bod du ma 'gro nged rnams kyi khyo bya dgos zer /
ngas phyis log la 'ong byas pas thongs pa yin /
gnyos kyis khyod la gdams ngag ci 'dra yod zer /
thugs las byung ba'i man ngag 'di lta bu yod byas pas /
'o na nga yang rgya gar du log nas 'tshol du 'gro bas /
khyod kyis bla ma su la zhus zer 'drir byung ba la /
nga la bla ma thar pa'i lam ston bya ba gcig yod pa de ni phyi'i rgya mtsho'i sle la yod /
nga la bde chen rol pa bya ba gcig yod pa dur khrod brgyad na res mos kyis rgyu ba yin /
nga mkha' 'gro rnams kyis dar gyi 'do le la btegs nas o rgyan gyi gnas su zhus pa yin nga der khyod kyis mi brtol byas /
sngon gyi las 'phro med tsa na btsal bas rnyed par dka' bar gda' 'o //
thugs kyi nying khu puSh+pa ha ri'i nA ro pa las rnyed pa'o //
\u0f80atsha /
kha byang sras dge 'dun la gtad /
des se bro rin chen dbang phyug la gtad /
des se bro rje btsun la gtad /
des se bro gyang gsar ba la gtad /
des chos dbang rin po che la gtad /
de nas gter thon nas sras pad+ma dbang chen la gtad /
des grub thob me long rdo rje la gtad /
des rin chen rgyal po la gtad nas rim par brgyud do //
!
//gro lung kha byang ni /
gro bo lung du gser sding pa rje bo sangs rgyas mgon gyis mkhar rtsig pa'i brag gshags pas /
sAts+tsha ras dang re bas dril ba'i nang nas thugs kyi nying khu rnyed do //
de nas gser sding pa grub chen gzhon nu 'od kyi phyag tu byung nas rim par brgyud do //
'di yan bka' 'gyur bas thob /
@#//
dbang chen rdo rje 'chang gi shog dril bzhugs so //
(1)
rdo rje 'chang chen la phyag 'tshal lo //
'di rnams kyi dbang lung ni rnam pa gnyis te /
spros bcas dang /
spros med bsdus pa'i lugs so //
de la spros bcas ni /
mkhas pa paN+Di ta'i lugs te /
pha rgyud ma rgyud kyi dbang chu ltar bskur ba yin pas gzhan du shes par bya'o //
'di ni rnal 'byor pa ku sA li'i lugs te /
spros pa bsdus te bstan pa zab mo'i lugs yin no //
rnam pa gcig tu /
blo rab sngon sbyangs pa las 'phro can la bdag 'jug rdo rje 'chang gi dbang zab mo 'di kho na yin phyir bka' rab tu dam par bya'o //
'di rdo rje 'chang gis gsang ba'i bdag po la bskur /
des rdo rje rnal 'byor ma la /
des te lo pa la /
des nA ro pa la /
des mar chung bdag la puSh+pa ha rir bskur /
bu chen gzhan la sems kyis ma khrol nas thugs gtad man ngag skor gyi chos sgo dbang mchog de nyid phyi ma'i skal ldan byang chub sems dpa' 'phags pa'i rigs mchog bdag brdzus gcig dang 'phrad par shog
/ces smon lam btab nas /
dud sol lha mo la gnyer gtad do //
sras mkhar nang du a thaM rgya /
rgya gar skad du /
badzra satwa ma hA gu ru a b+hi Shiny+tsa /
bod skad du /
rdo rje sems chen bla ma'i dbang /   sangs rgyas thams cad 'dus pa'i sku /
rdo rje 'chang la phyag 'tshal lo //
'di la sngon 'gro dngos gzhi rjes //
sngon 'gro dben par   rin po che'i /maN+Dal bsham //
rtsa brgyud kyi /   bla ma rnams la yang yang   bdun nam nyer gcig /'bul //
tshogs 'khor lo grangs spyi gzhung bsrang //
dngos gzhi gsol btab dbang zhu ba //
kye ho bla ma rdo rje 'chang chen dgongs //
bdag mtshan 'di zhes bya ba la //
dus gsum bde gshegs thams cad kyi //
sku gsung thugs yon phrin las dang //
dbyer med dbang rdzogs bskur du gsol //
lus ngag yid gsum smin par mdzod //
lan gsum gsol ba btab rjes la //
yig brgya gsum gyis las sbyangs la //
rang nyid yi dam lhar   dgyes rdor bde mchog /bskyed pa'i //
spyi gtsug bla ma   thams cad 'dus pa /rdo rje 'chang //
mthing ga zhal gcig phyag gnyis pa //
chos dbyings kun bzang yum dang sbyor //
phyag g.yas rdo rje rtse lnga gsor //
g.yon pa dngul dkar dril bu brten //
rin chen rus pa'i rgyan drug mdzes //
sku gsung thugs gnas 'bru gsum mtshan //
gsang ba rdo rje rtse lnga pa //
sbu gu /   nang hU~M rtse la   byang sems dkar /phaT kyis mtshan //
yum gsang pad+ma'i ze 'brur AMH   dmar po /
yi dam du gsal ba'i /   rang gi thugs las 'od zer   lcags kyu lta bu /'phros //
phyogs bcu'i bla ma bde bar gshegs /   pa thams cad /
ma lus bkug nas de thugs bstim //
yab yum snyoms 'jug byang sems   dkar dmar g.yas su 'khyil ba /spel //
gzi brjid 'od du 'bar bar bsgom /   bla ma /
dbang bzhi bskur bar gsol ba btab /   lan gsum /
byang sems spyi gtsug dung khang skyil //
lus sgrib dag nas lha bsgom   pa'i dbang   thob /
dga' ba'i nyams skyes bum dbang thob //
byang sems mgrin pa'i gnas su dbab /   bde stong ngang /
mchog dga'i nyams skyes gsang dbang ngo /  rtsa rlung bsgom pa'i dbang /
byang sems snying ga'i gnas su dbab //
lhan cig skyes dga'i ye shes dbang /   yid sgrib dag
/'og sgo bde ba chen po /   kye ho /
bde stong dbyer med byang chub sems //
'di yi rang bzhin rang rig ye shes te //
rdo rje 'chang ba kun gyi rje //
rang dang tha dad yod ma yin /   de kho na nyid kyi dbang /
phyag rgya chen po'i sgom dbang thob //
de nas dri ma kun dag nas //
bde stong dran med   smra bsam brjod bral /nyams dang ldan //
de nyid dbang bzhi yongs rdzogs nas //
rang nyid rdo rje 'chang du bsam //
dbyer med phyag rgya chen por shes //
dngos po'i gnas thabs rang byung la //
lam mchog   dbang rim pa man ngag dang bcas pa /de yis rang grol nas //
'bras bu rdo rje 'chang nyid 'grub //
de rjes chos bka'   nam mkha' rdo rje dang man bco lnga /rim par gtad //
sgo gsum tshogs gsog longs spyod kyis //
chos bdag bla ma de mnyes bya //
DA ki la /   gtor tshogs bzang pos gtad rgya dgrol //
dbang chu kun 'dus   mar chung /snying gi khrag
/thugs brgyud /   gter kha 'di yi srog yin phyir //
gcig gnyis gsum las ma spel bar //
bdag 'jug rgyun par nyams su blang //
snying gi bu mchog khyod kyis chongs //
snyan brgyud bka' 'khyal   mi rabs lnga na /'chol ba'i tshe //
thugs brgyud skor 'dis bstan pa sos //
grub thob brgyud pa gdon mi za //
sras mkhar nang du a thaM rgya //
\u0f80atsha ///
/
@#//
dbang gi rjes su ngo sprod par byed pa'i thabs lta ba nam mkha' rdo rje'i shog dril sa ma yA ti gu h+ya /
(2)
o rgyan gyi zhal gdams /
mkha' 'gro ma thams cad kyi yang snying /
rgyud thams cad kyi snying po bsdus pa'i man ngag
/rin po che gser zhun dril ba lta bu yin te /
de yang 'khor los sgyur rgyal la //
bka' rtags phyag rgya dgu yod de //
gzhan gyis gnod pa mi bskyel bar //
phan pa phun tshogs sgrub phyir ro //
chos nyid skye med rgyal po la //
rgyas gdab dgu yi man ngag yod //
nyon mongs dgra las rgyal ba'i phyir //
gzhan phan phun tshogs sgrub phyir ro /   ka /   gzung ba med de rang gi snang ba yin pas rnam par snang mdzad kyi rgyas gdab pa'i bde ba chen po dang /1)
'dzin pa med de bde ba chen po'i rang bzhin yin pas mi bskyod pa'i rgyas gdab pa dang /2)
sbyor ba dngos gzhi ro gcig pas bde ba chen po'i rgya dang /3)
bsgom bya sgom byed dang sgom pa po ro gcig pas gnyis su med pa'i rgya dang /4)
sbyor ba dngos gzhi ro gcig pas bde ba chen po'i rgya dang /5)
chags pa dang chags bral dang chags pa bar ma gsum mnyam pa snang stong dbyer med pa'i rgya dang /6)
dge ba dang mi dge ba lung ma bstan gsum chos nyid du ro gcig pa'i rgya dang /7)
'khor 'das dbyer med 'od gsal ba'i ngang du ro gcig pa'i rgya dang /8)
brtan g.yo snod bcud rnams he ru ka'i rol pa'i rgyas gdab pa'o //9)
rgyas gdab dgu yis snod bcud kun //
bde stong gnyis med rgya yis gdab //
yul ni gang dang gang dag la //
thams cad las ni sems bsdus nas //
gang gis bdag nyid g.yo med par //
gnas pa mig gis gzugs dag gam //
gnas pa rna bas sgra dag gam //
gnas pa sna yis dri dag gam //
gnas pa lce yis ro dag gam //
gnas pa lus kyis reg dag gam //
gnas pa yid kyis chos rnams la //
shes pa'i blo de rtog bral yin //
rtog pa skye dang 'gag pa yang //
rang rig nyid kyis myong bas na //
rtog dang bral ba mngon sum 'grub //
gang zhig rtog bral don de la //
tshor ba bde ba la brten nas //
sgom pa pho nya'i lam du 'gyur //
gang la dang po rtog med la //
dga' ba zhes su bshad pa dang //
rtog bral bde myong gnyis pa la //
mchog dga' zhes su bshad pa yin //
de ni lus kyi bde ba ste //
yid 'ong yul las 'byung ba 'o //
rtog dang bral ba gsum pa ni //
lhan cig skyes dga' kun bshad de //
yid kyis phun sum bde ba yin //
gzung 'dzin dri ma dang bral ba //
myong ba gsal ba skyes pa ni //
rang rig bde chen zhes su bshad //
'jig rten 'di dang pha rol dag
/mnyam par shes shing bsgom pa ni //
'da' ka'i man ngag gzhan nas btsal mi dgos //
sems kyi rang bzhin chos nyid skur shes nas //
'bras bu thob bya gsar du skye ba med //
sems kyi ngang la 'phel 'grib med shes na //
sgom ma shar yang bsgom pa btsal mi dgos //
legs byas nyes byas glo bur yin shes na //
dam tshig nyams kyang de nyid bshags pa'i mchog
/ji ltar snang ba de ltar bden //
ji ltar btags pa de ltar med //
ji ltar btsal ba de ltar skyon //
ji ltar btsal ba de ltar bral //
yul ni gang dang gang dag la //
rtog bral gsal bar skye gyur pa //
de tshe de 'o mi sems pa //
de ni stong nyid sgom pa yin //
rang rig gnyis med bsgom bya zhes //
gang la gdams ngag phog gyur kyang //
gnyis med nyid du ma myang na //
gang zag bstan kyang ming du zad //
sems nyid 'od gsal rgya mtsho la //
glo bur rba rlabs tshul du rtogs //
sems nyid nam mkha' stong pa la //
glo bur sprin gyi tshul du brtag
/sgom du med pa'i lhun grub sgom //
nyams myong sgom pa'i rgyal po la //
rtog pa'i dri ma ngang gis stong //
mngon sum tshad ma mthong ba nyid //
shes bya'i snang ba yin par gsal //
rtog pa thams cad 'gag pa dang //
sgrib pa thams cad spong ba la //
mi rtog ye shes ngang la bzhag
/bsgom du med pa'i sgom pa nyid //
rnam par rtog pa med pa la //
rnam rtog med ces sgros mi gdags //
dngos po gdod nas gnyis med la //
gnyis med ces kyang bsam mi bya //
bde chen sgro skur bral ba la //
bral lo snyam du bsam na skyon //
nyams myong 'od gsal dag pa la //
dag go zhes kyang rlom mi bya //
rlom sems med par gnas pa'i tshe //
rtog pa rang gi ngang gis 'gags //
chos dang gang zag bdag ces pa //
rtog pa'i ngo bo nyid yin te //
rtog pa'i rang bzhin 'od gsal ba //
shes na de tshe nyid nas 'gag
/rnal 'byor nang du kha bltas pas //
sems las ma gtogs myong ba med //
snang srid rtag dang mi rtag pa //
dgag pa dang ni sgrub pa med //
sems kyang ye shes yin shes na //
mya ngan 'das pa bstan mi dgos //
gal te chags sdang skyes gyur na //
gnyen po mi sdug byams sogs ni //
'gro la sems rgyud gnyis mi 'chang //
ji ltar sprin ni sna tshogs dag
/nam mkha'i dbyings su thim pa ltar //
dang po 'od gsal glo bur byas //
phyis ni rang gi ngang 'gags na //
gnyen po dag ni su la bsgom //
ma rig 'khrul pa'i bag chags kyi //
sems kyis sgyu ma bzhin snang la //
mi mkhas sgyu ma 'chos pa bzhin //
gnyen po sgom pa ya re 'cha'//
sems kyi rang bzhin 'od gsal bas //
skye ba nyid la mi rtag na //
glo bur dag par ga la 'gyur //
de bas gnyen po mi bsgom ste //
gnyen po med ces sgom pa'ang min //
mtshan mar mi 'dzin rnal 'byor pa //
'di dang 'di 'gal sems pa med //
sgrub pa nyid kyang 'gag med pas //
'du mi byed pas nam mkha' 'dra //
'du shes las byung ting 'dzin skyon //
'du mi byed ces sems pa'ang med //
mngon sum rtog bral rgyun bsring na //
sgom pa zhes ni tha snyad 'dogs //
rtog med ye nas skye bas na //
sgro 'dogs sel ba sgom pa yin //
sgro 'dogs med pas bsal du med //
bcos med rang gsal ma byung na //
nan gyis mi rtog bsgoms gyur kyang //
mi rtog pa nyid sgrib pa'i rgyu //
dper na sman nyid ma zhu bas //
nad kyi nang nas lci ba bzhin //
de bas sems nyid ngang rtogs na //
'bad med bsgom la sgro 'dogs bcad //
sgyu ma chu zla bzhin du med shes na //
stong zhes brjod pas sems la yongs mi gol //
sems kyi rang bzhin snang stong rtogs na ni //
'gro ba rnams la byams pa ngang gis skye //
bdag dang gzhan la dbye ba med par yang //
chu zla lta bu'i blo ni skyes gyur na //
bde ba chen po bsgom zhes de la bya //
gang zhig rtog pas bar bcad na //
dga' bde'i ting 'dzin nyams 'gyur bas //
phyag rgya bzhi yi yul rnams la //
tshor ba bde ba skye bar 'gyur //
rje btsun rtogs pa'i stobs brtan pas //
rtog dang bcas pa skye mi 'gyur //
de bas bde ba'i ting 'dzin la //
rnal 'byor pa yi yid bzhag nas //
gnyis med bde chen bsgom par bya //
gang zhig bde ba'i ting 'dzin la //
sems gnas pa ni zhi gnas yin //
de la dga' dang mchog dga' dang //
lhan cig skyes dga' phul byung yang //
zhi gnas sems las ma 'das te //
lus dang sems kyi bde bar zad //
bde chen don gyi rgyas btab na //
lhag mthong phul du byung bar 'gyur //
gang zhig bde ba'i chos can la //
stong nyid sgrub pa gang yin pa //
lhan cig skyes dga' yin snyam ste //
de ni rjes dpag sgom pa'i lam //
so sor rtog pa'i rnal 'byor te //
bde ba chen po'i ming med pa //
'od gsal bde ba chen po las //
dga' bde rba rlabs tshul du shes //
de nyid stong pa sgom pa yin //
bde dang yid bde gang yin pa //
de yi rang bzhin stong shes na //
gtan tshigs la sogs don med yin //
chu ni dwangs par gyur pa las //
nya dag myur du 'phar ba ltar //
de bzhin stong pa'i rang bzhin las //
sna tshogs stong zhing shes pa 'gag
/snod bcud bde chen rgyas btab nas //
sems kyi glang po yan btang yang //
gnas ma rnyed nas ldog par 'gyur //
dngos po gsar pa mthong ba na //
de de bde ba'i rgyas btab na //
g.yeng ba nyid kyang g.yeng ba med //
spyod lam ro snyoms yin shes pas //
'gro 'ong nyid kyang 'gro 'ong min //
rgyu 'bras skye med rgyas btab pas //
skye ba nyid kyang skyes pa min //
'gag pa thim pa'i rgyas btab pas //
'gags pa nyid kyang 'gag pa med //
bde gshegs nyid ni bde chen nyid kyi sku //
chos rnams thams cad bde gshegs nyid dang mnyam //
gang zhig btsun mo'i b+ha gar bde myong dang //
gang zhig me long gzugs las bde myong dang //
gang zhig gtum mo'i drod las bde myong dang //
gang zhig dgod dang blta dang lag bcangs dang //
'o byas 'khyud pas bde ba dam pa myong //
rtog med myong bar gyur kyang bde chen gyi //
rgyas ma btab na byang chub sems med ces //
rdo rje 'chang dbang gsung bzhin tshad mas grub //
bde ba stong pa nyid kyi rgyas btab bya //
rgyas btab ces bya don gyi ngo bo yang //
dmigs pa'i yul la sgyu mar zad mod kyi //
rang gis myong ba sgyu mar mngon sum du //
rig pa de la rgyas btab ces su brjod //
rtog pa re re bcad pas rgyas btab min //
de phyir rjes dpag sgom la rgyas btab min //
shes bya'i dkyil 'khor spros dang bral ba yi //
mngon sum der snang rgya yi rnam par 'byung //
des na rgyas btab ces ni bya bar bshad //
gnyen po rgyal po mngon sum yin //
gcig dang du bral gtan tshigs dag
/'od gsal shes la dgos pa med //
glang po mngon sum rnyed gyur nas //
glang po'i rjes ni 'tshol byed dam //
bde chen der snang mngon sum la //
lung dang rjes dpag btsal mi dgos //
myong ba dngos po'i gshis yin pas //
chad par lta ba'i dogs pa med //
gang la'ang ngo bor mi sems pas //
sgro 'dogs pa yi dogs pa med //
snod bcud bde chen rgyas btab pas //
nyon mongs dgra la ldang dogs med //
las la byed do byas zhes pa //
dge sdig gang la'ang mi sems shing //
rmi lam las dang khyad med pas //
ngan song gsum gyi dogs pa med //
gang dang gang la sems pa na //
bde chen der snang ngo shes na //
gnyen po gzhan zhig btsal mi dgos //
bya ba btang ba'i sems nyid 'di //
lhun gyis grub par rnam par gnas //
ji ltar chu la chu bzhag dang //
ji ltar mar la mar bzhag bzhin //
rang gis rang gi ye shes bzhin //
legs mthong gang yin 'dir phyag yin //
de nyid gnyis med mchod pa yin //
gnyen po stong nyid lta ba 'di //
sdig pa bshags pa'i mchog yin te //
me dang grang ba reg pa bzhin //
bde stong mngon sum 'di dang 'gal //
rjes su yi rang la sogs dang //
chos spyod sdom pa'i nang na ni //
don dam byang chub sems yin pas //
stong nyid mngon sum mthong 'di mchog
/dkyil 'khor sbyin sreg bzlas brjod kyi //
nang na bde chen dkyil 'khor mchog
/gad dang gang la blo bzhag pa //
de dang de yi bde chen du //
shes na mal cha gdan dag dang //
gos dang zas la sogs pa dang //
g.yog dang gnyen bshes 'khor rnams kun //
bde chen shes pa sgom pa'i mchog
/byis pa'i blo can dngos la zhen pa rnams //
rnam par rtog pas rtog pa nyid la spyod //
dngos rnams thams cad bcos su med na yang //
grub mtha' ngan pas bslad pas 'chos par byed //
gdod nas 'od gsal rnam dag chos kyi dbyings //
bde gshegs chos kyi sku yi mkhyen par mnyam //
'khor ba'i phung po sgyu ma rnam dag ces //
longs spyod rdzogs sku'i snang ba sgyu mar mnyam //
gal te sgyu ma'i rgyun la bde sdug dang //
dga' dang sdug pa'i bye brag yod min dang //
der snang skad cig re re skyes pa la //
bde sdug thams cad bde ba chen por gcig
/rnam par rtog pas tha dad 'byed na yang //
mi rtog ngang la ro gcig gyur par snang //
dang po'i las can so so'i skye bo la //
bde ba lam du byed par gsungs pa yang //
gang zhig bla mas phan pa'i lung thob na //
bde sdug thams cad bde ba chen por 'gyur //
dper na gser dngul zangs lcags tha dad kyang //
gser 'gyur rtsi yi nus pa'i thabs rnyed nas //
thams cad gser mdog zangs su 'gyur ba ltar //
sems kyang bde chen ro gcig ngang du 'gyur //
sgyu ma smig rgyu dri za'i grong khyer rnams //
rtog dang bral ba stong pa'i rnam par skyes //
de bzhin sgyur snang sems kyi sgyu 'drar shes //
bde chen rgyas gdab bdag byin rlabs pa las //
sgyu ma'i dpe yis don rnams btsal med pas //
thams cad sgyu 'dra rmi 'dra dgag sgrub med //
phyag rgya'i lam pas bde ba stong par shes //
thams cad stong dang mi stong dgag sgrub med //
chos kyi don go sems nyid stong pa shes //
chos rnams kun la yod med dgag sgrub med //
rtog med mngon sum lam la blo bzhag pas //
rtags kyi rjes 'brangs gzhan sel byed pa med //
dus gsum bde gshegs ji ltar sangs rgyas ltar //
nang du bltas pas sems kyi gsang shes pas //
sgrib pa kun zad ye shes phun tshogs shing //
sangs rgyas zhing sbyangs sems can thams cad sgrol //
thams cad bzang dgu zhig tu 'gyur bar nges //
ji ltar sbrul gyi rang bzhin shes gyur nas //
de yi dug gis gnod pa mi 'byung bzhin //
gang gis nyon mongs 'khor ba'i rang bzhin shes //
de ni de ma thag tu de grol 'gyur //
snod ni gzhal yas khang chen la //
bcud ni lha dang lha mo yin //
'gro ba rigs drug bde gshegs drug
/dmyal ba'i 'jig rten bde ba can //
yi dwags dud 'gro bde chen gyi //
ngang du shes pa lha yi sku //
sems la 'gag pa med pa nyid //
gnyen po'i mchog tu kho bos mthong //
dper na rmi lam gnas skabs na //
bde dang sdug bsngal snang ba kun //
sad par gyur na ro gcig ltar //
de bzhin 'khor ba'i bde sdug kun //
skye med ngang du ro gcig na //
rnal 'byor sems la blang dor med //
dgra gnyen rmi lam 'drar shes na //
chags sdang gnyen po bsgom mi dgos //
sems kyi rang bzhin yongs shes na //
chos nyid gzhan du bsgom mi dgos //
dus gsum khams gsum tha dad du //
sems rtog glo bur yin shes nas //
rang gi rang bzhin yongs shes na //
sems kyi rang bzhin btsal mi dgos //
skye 'gag nam mkha'i skra shad bzhin //
snga phyi skye ba stong pas na //
ma skyes shes na bsgom rgyu med //
rgyal ba'i thugs bzhin rtog med la //
skye ba med pa zhes su grags //
gnyen po spang bya dbyer med kyi //
don la bya rtsol med pa nyid //
btang snyoms chen po sgom pa'i mchog
/dper na mi 'ga' btson byas na //
de la 'bad rtsol gyis bros la //
de nyid btson las btang na ni //
de la 'bad rtsol med gnas bzhin //
nyon mongs 'bad pas bkag na ni //
chod dkar 'byung bar 'gyur ba la //
de nyid bdag nyid lcags bkrol nas //
yul la rang gar btang na ni //
rang gi ngang gis rtog med 'gyur //
des na thabs la mkhas pa yis //
'bras bu lam du byed par gsungs //
blun pos yod med sgro btags kyang //
gdod nas skyes kyang ma myong la //
mkhas pas dgag par sems pa med //
ched du gnyen po bsgom mi dgos //
de nyid kyis ni sangs rgyas shing //
de nyid kyis ni nyon mongs 'joms //
bde chen lam la brten pa ni //
thams cad byang chub rnam par grol //
rnam par rtog pa rnam spangs shing //
gzung dang 'dzin pa bral ba yi //
byed pa po gnyis su med pas //
ye shes 'dus ma byas pa ste //
rgyu dang rkyen gyis ma bskyed pa //
shrI ni gnyis med ye shes te //
he ni rgyu sogs spangs pa yin //
ru ni bkod pa dang bral ba //
ka ni gang du'ang mi gnas pa //
sems kyi ngang la rnam gnas pa //
mya ngan 'das pa bstan du med //
gzugs dang 'dod yon lnga la sogs //
rang gi snang ba 'khrul pa'i phyir //
rnam snang mdzad kyi rgya yis gdab /1)
/bde ba chen po'i man ngag go
/'dzin pa kun gzhi'i rnam shes ni //
rang snang 'khrul pa las byung phyir //
mi bskyod pa yi rgya yis gdab /2)
/bde ba chen po'i man ngag go
/sems nyid rang rig gnyis med par //
mi bsam bde chen lhun gyis grub //
bsam gyis mi khyab rtog dang bral //
rdo rje sems dpa'i rgya yis gdab /3)
/bsgom par bya dang sgom byed gnyis //
sgom pa ro gcig gyur tsa na //
gnyis su med pa'i rgya yis gdab /4)
/phyi yi phyag dang mchod pa la //
sbyor ba dngos gzhi'i brtul zhugs sogs //
bde ba chen po'i rgya yis gdab /5)
/chags pa dga' dang mchog dga' ste //
dga' bral la sogs chags bral yin //
bar ma lhan cig skyes dga' ste //
snang stong dbyer med rgya yis gdab /6)
/dge ba rnam par dkar ba ste //
mi dge rnam par gnag pa 'o //
lung ma bstan gyi bag la nyal //
chos nyid ro gcig rgya yis gdab /7)
/'khor ba spang byar brtag pa dang //
mya ngan 'das pa bsgrub byar bltas //
gnyis su med pa 'od gsal gyi //
ngang du gcig pa'i rgyas gdab bo /8)
/phyi yi mtshan nyid gzhal yas khang //
nang bcud sems can lha tshogs pa //
he ru ka dpal sku yan lag
/zag med rol pa'i rgyas gdab bo /9)
/rgyas gdab dgu yi man ngag gis //
brtan g.yo snod bcud ma lus pa //
bde stong gnyis med rgya yis gdab //
rgyal po chos nyid skye med kyi //
man ngag thams cad 'di na gsal //
!
rje mar pa las byung ba'i man ngag 'di rnams shog dril sAts+tsha chen mo'i nang du bcug ras re bas dril nas gro bo lung gi brag gseb du gter du sbas /
dus phyis rje bo sdig can gcig gis spe'u brtsigs pa'i brag gshags pas rnyed de khos ngo ma shes /
de nas brgyud de kho bo'i lag tu byung ngo /   bsod nams ma bsags gzugs ngan zhing //
sbyangs pa'i las 'phro med pa'i mis //
bltas kyang mthong bar mi 'gyur te //
btsal bas rnyed par ga la 'gyur //
rin chen gser dang sa le sbram //
sa yi 'og nas 'byung ba la //
bsod nams dman pa'i gang zag gis //
bltas pas mi mthong btsal bas su //
rnyed par yang ni mi 'gyur ro //
ma btsal brtson 'grus ma byas kyang //
bsod nams bsags pa'i lag tu 'grim //
snyan brgyud lag len rin po che //
man ngag mkha' 'gro rnams kyis gsang //
brgyud pa gong ma'i thugs phyung pa //
yi ger bri bar mi 'os kyang //
phyi rabs sems can don gnyer gyi //
las can gcig dang 'phrad nas 'ong //
zas su stong nyid bde chen za //
snying rje'i gos gyon dpa' ba gcig
/lus ngag yid gsum mkha' 'dra bas //
ming yang mkha' 'gro thogs med bstan //
dus kyi rgyal po bya lo la //
rdo rje gdan gyi mchod pa'i dus //
thub mchog dam pa'i spyan snga ru //
sman gyi rgyal po a ru ra //
'bru mchog lo 'dab rgyas pa yi //
mchod pa'i sprin phung phul dus der //
mkha' 'gro ma rnams gnas na rgyu //
sgrub pa po rnams tshogs 'khor bshams //
dus der dngos grub 'byung ba yin //
a la la ste a la la //
e ma ngo mtshar rmad kyi chos //
mchog tu dga' ba sbyin pa po //
gzhan la phan pa rgya chen 'byung //
bde chen rtogs pa'i man ngag 'di //
sdeb sbyor go rim bsgrigs pa min //
nyams myong rtogs pa 'phel ba'i lung //
dam pas spyi bor blang bar mdzod //
lta ba nam mkha' rdo rje'i shog dril gtsigs kyi rgya bdun dang bcas dam par sbas so //
sa ma yA ti gu h+ya ///
/
@/
mar pa'i chos drug gi gsol 'debs bzhugs so //
rdo rje 'chang chen te lo sher bzang dang //
nA ro paN chen mar pa lo tsA ste //
sangs rgyas sprul pa'i grub thob rnam bzhi la //
gsol ba 'debs so dbang skur byin gyis rlobs //
zhu bde 'bar ba'i dga' bzhi mngon gyur cing //
'od gsal nam mkha' rdo rje rtogs par shog
/gu ru chos dbang dar ma rgyal po dang //
dar ma sgang pa yan pa blo bde ste //
lung bstan brgyud pa'i bla ma rnam bzhi la //
gsol ba\u0f8e
zhu bde\u0f8e
'od gsal\u0f8e
smyug tshal chos rje kun dga' gling pa sogs //
d+harme shwa ra rtsa ba'i bla ma ste //
byin rlabs brgyud pa'i bla ma rnam bzhi la //
gsol ba\u0f8e
zhu bde\u0f8e
'od gsal\u0f8e
gsang 'dus bde dgyes gdan bzhi mA yA dang //
sangs rgyas thod pa rdo rje mkha' 'gro sogs //
man ngag phyung ba'i rgyud sde'i lha tshogs la //
gsol ba\u0f8e
zhu bde\u0f8e
'od gsal\u0f8e
bdag med ma dang rdo rje rnal 'byor ma //
dud sol lha mo khol po dar thod can //
phrin las sgrub pa'i mkha' 'gro chos skyong la //
gsol ba\u0f8e
zhu bde\u0f8e
'od gsal nam mkha' rdo rje rtogs par shog
/ces pa 'di rnal 'byor d+harme shwa ras yi ger bkod pa'o ///
/
@#//
bskyed pa'i rim pa dpal 'khor lo bde mchog gi sgrub thabs 'jigs byed rdo rje'i shog dril bzhugs so //
(3)
rgya gar skad du /
e ka bI ra sA d+ha naM nA ma /
bod skad du /
dpa' bo gcig pa'i sgrub thabs /
dpal he ru ka la phyag 'tshal lo //
dang po mal nas langs te /
gdong la sogs pa dag par byas te /
stan bde ba la 'dug ste /
rang skad cig gis he ru kar bskyed /
snying gar paM las pad+ma 'dab ma brgyad pa bsgom par bya'o //
de'i steng du raM las nyi ma'i dkyil 'khor bsam /
de'i steng du yi ge hU~M kha dog mthing ga bsam /
de'i 'od zer gyis mdun gyi nam mkha' la gtso bo dang /
bla ma dang sangs rgyas dang byang chub sems dpa' dang /
lha mo rnams dmigs te /
phyi nang gsang gsum gyi pU tsa dang bdun rnam dag bya /
yang 'od zer de nyid kyis sems can thams cad gsal bar byas nas /
tshad med pa bzhi bsgom par bya'o //
de'i rjes la sngags 'dis chos thams cad stong pa nyid du bsgom par bya'o //
oM swa b+hA wa shud+d+haHsarba d+harmAHswa b+hA wa shud+d+ho\u0f85 haM/
zhes brjod nas /
stong pa'i ngang las /
nyi ma'i steng du hU~M ye shes lnga'i ngo bor gsal bar bskyed par bya'o //
de las 'od zer 'phros pas bgegs bsregs te /
snying gar hU~M yongs su gyur pa las de bzhin gshegs pa thams cad 'dus pa'i bcom ldan 'das bde mchog 'khor lo ni /
sna tshogs pad+ma nyi ma'i steng na ro gan rkyal du mnan pa'i snying gar zhabs g.yas brkyang zhing g.yon bskum pa'i skyil krung phyed pa'i gar stabs kyis bzhugs pa /
zhal gcig spyan gsum pa mche ba bzhi gtsigs pa /
dbu skra thor tshugs dar gyis brgyan pa /
phyag g.yas na rdo rje rtse lnga 'phyar ba /
g.yon thod pa khrag gis bkang pa thugs kar bsnams pa /
rang gi phyag rgya rdo rje rnal 'byor ma la 'khyud pa /
mi mgo skam po lngas dbu brgyan pa /
phyag gdub dang /
dbu rgyan dang /
mgul rgyan dang /
snyan cha dang /
gdub 'khor dang /
dbu'i nor bu dang /
mchod phyir thogs /
sku rags 'og pags dang /
zhabs gdub dang thal ba phyag gdub kyis brgyan pa /
stag gi pags pa'i sham thabs dang /
mi mgo rlon pa lnga bcu'i do shal can /
lang tshos rol pa sgeg pa la sogs pa gar gyi nyams dgu dang ldan pa /
rol pa'i khro bo mtshan dpe byad kyis brgyan pa'i sku /
'od zer rab tu 'bar ba'o //
yum rdo rje rnal 'byor ma sku mdog dmar mo zhal gcig phyag gnyis ma /
zhabs g.yon bcom ldan 'das kyi zhabs dang sbyar nas brkyang ba /
g.yas bcom ldan 'das kyi zhabs steng na rol pa /
mtshan dang dpe byad kyis brgyan pa'i sku gcer bu spyan gsum mche ba gtsigs pa /
phag pa'i zhal gdong can /
lang tsho rol pa dang ldan pa /
phyag g.yon na thod pa khrag gis bkang bas yab kyi mgul nas 'khyud pa /
g.yas kyis gri gug bsnams shing sdigs mdzub mdzad pa /
skra grol ba rnam par mdzes pa /
phyag rgya lnga yis rnam par brgyan cing mi mgo skam po lngas dbu la brgyan pa /
lnga bcu'i do shal can 'od zer rab tu 'bar ba'o //
yab yum gnyis ka kha T+wAM ga la brten nas bzhugs par bsgom par bya'o //
dpral ba dang mgrin pa snying ga gsum du oM AHhU~M gsum gyi byin gyis brlabs nas /
thugs kar sna tshogs rdo rje'i lte bar hU~M bsgom par bya'o //
de'i 'od zer gyis rang dang 'dra ba'i ye shes sems dpa' bkug ste bdag nyid la bstim par bya'o //
slar 'od zer gyis de bzhin gshegs pa rnams bskul te /
bdag la dbang bskur nas mchod cing bstod par bsam /
de nas bdud rtsi myang ba byas nas spyi bo dang mgrin pa dang snying ga dang lte ba rnams /
bde ba chen po dang /
longs spyod dang /
chos dang /
sprul pa'i 'khor lor bsam ste /
haM oM hU~M a /
de rnams gnas bzhi la bsgom par bya'o //
de nas der srog dang rtsol ba'i sbyor bas /
a las ye shes kyi me sbar bas sngar bkod pa'i yi ge bsregs te /
haM las bdud rtsi'i thigs pa babs pas ske yan chad dga' ba /
snying ga yan chad mchog dga'/
lte ba yan chad khyad par gyi dga' ba /
gsang bar slebs pas lhan cig skyes pa'i dga' ba ste /
de lta bu bsgom par bya'o //
de ltar brtan zhing sems rtse gcig par byas la /
du ba la sogs pa'i rtags rnyed nas sprin med pa'i nam mkha' lta bu'i chos nyid mngon du bya'o //
de lta bu la ji srid gnas kyi bar bya'o //
ma goms pas skyo bar gyur na sngon du bshad pa'i dpal he ru ka 'ja' tshon lta bu la dmigs par bya'o //
de nas bzlas pa byed na /
oM hrIHha ha badzra bai ro tsa nI yai huM hU~M phaT swA hA/
oM hrIHha ha DA ki nI yai huM hU~M phaT/
oM hrIHha ha lA mA yai huM hU~M phaT/
oM hrIHha ha khaN+Da ro hi nI yai huM hU~M phaT/
oM hrIHha ha rU pi nI yai huM hU~M phaT/
ces pa 'di bzla bar bya'o //
de nas mchod pa lngas mchod par bya'o //
yang yum bdag med ma bsgom par 'dod na /
sku mdog nag mo zhal gcig phyag gnyis ma phag pa'i zhal gdong can /
gong bzhin bsgoms nas bzlas pa'i man ngag la /
oM hrIHha ha badzra b+ha rA hi pra ma ye huM hU~M phaT/
ces brjod la /
de yang rdo rje rnal 'byor ma dang 'dra ba la /
bskyed pa'i rim pa yin te /
ngag tu yang hrIHzhes brjod pas ye shes sems ma rang dang 'dra ba gcig o rgyan gyi gnas nas bkug la rang gi phyag rgya la bstim /
yi ge 'bru gsum gyis sku gsung thugs byin gyis brlab /
thugs ka nas 'od zer byung bas bdud dang bar du gcod pa thams cad bsregs par bsam /
ha ha'i sgra sgrog pa /
gad mo cher bzhad pa /
dur khrod kyi bdag mo keng rus kyi khri dang mi ro'i gdan la bzhugs te /
dam tshig dang ldan pa'i sgrub pa po rnams la shin tu gus pas rjes kyi spyod lam thams cad la yang lus dang grib ma'i tshul du bsgom par bya'o //
yang na phag mor sgom pa dang /
yang na bdag med mar sgom pa gnyis rang gang mos su bya'o //
de la sgom bzlas nus tshad du bya ste /
de'i rjes la phyag rgya chen po'i ngang la bzhag go
/dmangs phrin las mthun sbyor gyi gdams ngag gi yig chung dam pa'o //
\u0f80atsha /
!
dpal he ru ka la phyag 'tshal lo //
dang po rang skad cig gis he ru kar bsam pa'i snying gar yi ge hU~M bsam pa'i 'od zer gyis bla ma dang bde mchog lha lnga'i dal spyan drangs te /
yid kyis phyag bya mchod pa dbul te /
yang gzugs rdo rje ma dkar mo phyag na me long bsnams pa sku phyi nang med pa gsal bar byed pa /
sgra ma sngon mo pi wang 'dzin pa /
dri ma ser mo dung chos 'dzin pa /
ro ma dmar mo thod pa byang sems kyis bkang ba /
reg ma ljang gu lha'i na bza' pany+tsa li kA bsnams pa sprul la yi dam gyi lha mchod par bzhes shig ces dbul /
de nas bdag nyid kyi snying gar yi ge hU~M las 'od 'phros rigs kyi yum bzhi la phog pas /
mkha' 'gro ma /
lA ma /
dum skyes ma /
gzugs can ma dang bzhis sha lnga bdud rtsi lngas bkang ba'i thod pa thogs te mchod par bsam mo //
de nas yum la thim nas bde bas mchod par bsam /
phyi'i mchod pa ni me tog la sogs pa'ang snying ga'i hU~M las thon par bsam /
de nas sdig pa bshags /
mdun gyi lha gshegs su gsol /
de nas hU~M gi 'od zer las swa b+hA was stong pa nyid du bsam /
stong pa'i ngang las raM las nyi ma'i steng du hU~M las 'od zer 'phros te khams gsum gyi sems can thams cad dpal he ru ka'i rang bzhin du gyur nas ro'i lte ba'i hU~M la thim ste gyur pa las /
bdag nyid he ru kar gyur par bsam /
de yang rgyan cha lugs dang ldan par bsam mo //
de nas rang nyid kyi snying gar sna tshogs pad+ma bsam ste /
de'i steng du hU~M las 'od 'phros rang dang 'dra ba'i ye shes sems dpa' mdun gyi nam mkha' la spyan drangs nas dzaHhU~M baM hoHsa bdag nyid la bstim par bya'o //
sku gsung thugs byin gyis brlab pa ni /
dpral ba mgrin pa snying gar pad+ma dang zla ba'i steng du oM AHhU~M gsum bsam /
yang de las 'od zer 'phros te bde mchog lha lnga'i dal spyan drangs te sngar bzhin mchod nas gsal gdab /
gtso bo'i thugs ka nas yon tan gyi lha mo byung ste bdag la dbang bskur pas /
dbang rtags mi bskyod pa byung bar bsam /
de nas bdud rtsi myang bar byas te /
de nas rdzogs pa'i rim pa 'di ltar bsgom par bya ste /
'khor lo bzhi'i spyi bor haM/
mgrin par oM/
snying gar hU~M/
lte bar a bsam ste /
sngar bkod pa'i 'khor lo'i rtsa'i dri ma dang yi ge bsregs par byas la haM las byang sems lte ba'i a la babs pas bde stong dbyer med du bsgom par bya'o //
du ba la sogs pa'i rtags rnyed nas sprin med pa'i nam mkha' lta bu'i chos nyid mngon du bya'o //
ma goms pa'i dbang gis skyo bar gyur na /
dpal he ru ka 'ja' tshon lta bu dmigs la bzlas pa bya'o //
de nas gtor ma gtong na dang po byang sems bsgom /
de nas stong pa nyid kyi ngang la gnas /
yaM gcig gyur pa las rlung dal gcig bsam /
de'i steng du raM las me /
kaM las mi mgo gsum gyi sgyed pu /
de'i steng du a las thod pa bsam /
de'i dbus su bi las dri chen /
shar du mu las dri chu /
lhor ra las rak+ta /
nub tu shu las byang sems /
byang du ma las klad pa /
shar lhor go las rta'i sha
/lho nub tu ku las khyi'i sha
/nub byang du da las ba glang gi sha
/byang shar du ha las glang po che'i sha
/dbus su na las mi'i sha
/de nas dbus kyi nam mkha' la oM/
de'i steng du AH
de'i steng du hU~M bsam la /
de nas oM AHhU~M zhes brjod pas /
rlung gis me sbar thod pa dros nas nang gi rdzas khol bar bsam la oM lhung bas rgya chen por gyur par bsam /
AHlhung bas zag pa med pa'i bdud rtsir gyur par bsam /
hU~M lhung bas rdo rje khong stong gi lte bar hU~M gis mtshan pa /
de las 'od zer 'phros de bzhin gshegs pa thams cad kyi sbyor mtshams nas ye shes kyi bdud rtsi spyan drangs /
rdo rje'i sbu gu nas babs /
dam tshig gi bdud rtsi dang 'dres /
rdo rjes dkrugs pas de yang zhu bar bsam mo //
de nas oM AHhU~M lan bdun brjod pas zag pa med pa'i bdud rtsi chen por bsam ste byin gyis brlab /
de nas mdzub mo mdud pa byas pa'i phyag rgya dang /
oM badzra A ral+li hoH
dzaHhU~M baM hoH
badzra DA ki nI yai sa ma ya satwaM/
dr-i sh+ya hoH
oM AHhU~M zhes pa'i sngags lan gsum mam lnga'i bar du brjod pas mgron thams cad spyan drangs la /
de nas snying ga'i hU~M las 'od zer 'phros te /
skad cig de nyid la bde mchog lha lnga'i dkyil 'khor du gyur par bsam /
de rnams kyi lce hU~M las rdo rje sbu gu can du bsam ste /
rdo rje thal mo kha gyen du phye ba'i phyag rgya bcings la /
oM kha kha khA hi khA hi /
sarba yak+Sha rak+Sha sa b+hU ta pre ta pi shA tsa un+mA da /
a pasmar /
DA ka DA ki n+yA da ya i maM ba liM gr-ih+Nan+tu /
sa ma ya rak+Shan tu /
ma ma sarba sid+d+him+me pra yats+tshan tu /
ya thai baM/
ya theSh+TaM/
b+huny+dza tha /
pI pA tha /
dzi g+h+ra tha /
mA ti kra ma tha /
ma ma sarba kA ra ta ya /
sat+su khaM bi shud+d+hA ya /
sa hA yi ka b+ha wan+tu hU~M hU~M phaT phaT swA hA/
zhes bya ba'i sngags kyis dbul bar bya'o //
de nas /
rdo rje phag mo bde gshegs yum //
'dod pa'i dbang phyug skal ldan ma //
mkha' 'gro chen mo rnal 'byor gtso //
rdo rje dbyings kyi khro rgyal ma //
phyag rgya chen mo rdo rje'i sku //
he ru ka dang yang dag sbyor //
dbu stong ma la spyan stong ma //
stong phrag bcu yi zhal gdong can //
zhes bya ba la sogs pas kyang bstod /
keng rus 'jigs su rung ba'i khri steng du //
hU~M las bdud 'dul khro chen sku sprul pa //
'jigs byed he ru ka dpal rgyal chen po //
sku mdog mthing nag me phung 'bar ba'i 'od //
ces pa la sogs pas bstod /
'dod pa'i don la gsol ba btab /
gtor ma sa gtsang sar spung ngo //
dpal he ru'i sgrub thabs kyi man ngag rdzogs so ///
/
@#//
dpal dgyes pa rdo rje phyag gnyis pa'i sgrub thabs mi bskyod rdo rje'i shog dril bzhugs so //
(4)
rgya gar skad du /
shrI he badzra dwi b+hu dza sA d+ha naM nA ma /
bod skad du //
dpal dgyes pa rdo rje phyag gnyis pa'i sgrub thabs zhes bya ba /
dpal rdo rje hU~M mdzad la phyag 'tshal lo //
'jig rten gsum la khyab mdzad pa //
shes rab thabs kyis kha sbyar nas //
'jig rten kun la bde ster ba'i //
dpal ldan he ru ka la 'dud //
mdor bsdus pa ste rgyas par min //
skal ldan sems can don du ni //
sgrub pa'i thabs ni bshad par bya //
nangs par mal nas langs nas ni //
gdong la sogs pa dag par bya //
dur khrod dag gam chu yi ngos //
shin tu dben pa'i sa phyogs su //
he ru ka dpal thugs rje'i bdag
/rnal 'byor dpa' bos bsgrub par bya //
spyi bo nas ni rkang pa'i bar //
dbyangs yig bcu drug dgod par bya //
de yis rang gi lus po 'di //
ston ka'i zla ba lta bur gsal //
snying gar paM las pad+ma dang //
raM las nyi ma'i dkyil 'khor bsam //
de yi sum mdor me lta bus //
bgegs kyi tshogs rnams bsregs par bsam //
de nas bgegs bskrad bdag nyid ni //
mdun du bla ma 'dod lha dang //
sangs rgyas lha mo'i tshogs rnams la //
yid kyis rab tu mchod par bsam //
de nas snying ga'i yi ge hU~M//
bsam ste 'od zer rnam 'phros nas //
byams dang snying rje dga' ba dang //
btang snyoms yang ni bsgom par bya //
de rjes chos rnams thams cad ni //
rang bzhin med par shes par bya //
skad cig stong pa nyid gnas te //
oM shUn+ya tA dz+nyA na badzra swa b+hA wa At+ma ko\u0f85 haM/
sngags 'dis ye shes lnga dngos su //
hU~M gi bdag nyid shes par bya //
'od zer rnam lnga kun du 'khrugs //
de yis sems can ma lus pa //
sbyangs te snying gar thim par bsam //
thig le zhu ba de las ni //
bdag nyid he ru ka dpal gyur //
zhal gcig pa la phyag gnyis pa //
sku mdog nag po shin tu 'jigs //
phyag na rdo rje dril bu bsnams //
rdo rje phag mos mgul nas 'khyud //
lha mo zhal gcig phyag gnyis ma //
g.yon pa thod pa kha T+wAM 'dzin //
de bzhin g.yas na gri gug 'dzin //
cung zad mche ba gtsigs pa ste //
bdag po'i zhal ni mngon par mdzad //
g.yas brkyang ba yi bzhugs thabs so //
pad+ma nyi ma'i steng na bzhugs //
phyag rgya lnga dang bcas pa'i lha //
sna tshogs rdo rjes dbu la brgyan //
dbu rgyan thod pa dum bus byas //
spyi bor zla ba phyed pas mdzes //
mi mgo brgya phyed chun 'phyangs can //
stag gi pags pa'i sham thabs byas //
de nyid gsum gyis byin gyis brlab //
snying gar ye shes sa bon bsam //
de yi 'od zer gyis bkug nas //
ye shes sems dpa' bstim par bya //
de yis phung po khams la sogs //
rang bzhin gyis ni dag par bsam //
slar yang sangs rgyas kun gyis ni //
dbang bskur mchod dang bstod par bsam //
bdud rtsi myang bar byas nas ni //
don dam bde ba rtogs par bya //
lus la 'khor lo rang dmigs te //
lte ba snying mgrin spyi bo ru //
sprul pa chos dang longs spyod dang //
bde chen 'khor lo bsam par bya //
'khor lo bzhi yi dbye ba yis //
dga' ba la sogs shes par bya //
dang po sprul pa'i 'khor lo ni //
'dab ma drug cu rtsa bzhi pa //
de yi lte bar yi ge a //
mkha' 'gro ma yi sdom par bshad //
gnyis pa pad+ma 'dab brgyad de //
de yi lte bar yi ge hU~M//
bde gshegs lnga yi rang bzhin no //
gsum pa longs spyod 'khor lo ni //
'dab ma bcu drug bsam par bya //
de yi lte bar gnas pa ni //
rnam par snang mdzad rang bzhin oM//
bzhi pa bde chen 'khor lo ni //
'dab ma sum cu rtsa gnyis pa //
de yi dbus su yi ge haM//
byang chub sems kyi rang bzhin can //
sangs rgyas kun gyi sdom par bshad //
rdzogs pa'i rim pa bskyed pa ni //
bsam ste thams cad bzhir shes bya //
phung po khams dang skye mched sogs //
ye shes me sbar bsreg par bya //
srog dang rtsol ba'i sbyor ba yis //
shes rab gtum mo sbar bar bya //
lte ba las sbar gtum mo yis //
ye shes lnga ni bsreg par bya //
spyan la sogs pa bsregs nas kyang //
haM bsreg ri bong rgyun yang 'bab //
rna ba g.yas nas phyir byung te //
sangs rgyas 'jig rten khams zhugs nas //
mdun du song ste spyi bor zhugs //
ye shes bdud rtsi blangs nas kyang //
bdag gi spyi bor 'bigs par bsam //
sngon du bsregs pa'i sangs rgyas dang //
spyan la sogs pa gso bar bya //
lte ba rang bzhin de gnas su //
mnyam nyid mnyam par gzhag par bya //
snang ba med cing gzhi med pa //
rdul phran thogs med bsam mi khyab //
sems med sems de sems kyi tshul //
ye shes dbye ba'i rang bzhin can //
rnal 'byor pa yis myangs nas kyang //
slar yang de las ldang par bya //
sgyu ma lta bu'i dngos po rnams //
phung po la sogs slar yang bsreg
/skra yi rtse mo brgyar gshags pa'i //
tshad med de ni bsgom par bya //
'gro ba dang ni 'ong ba rnams //
byas nas lte bar thim par bsam //
dang po dbyangs yig zhu ba yis //
'od gsal thig le bsgom par bya //
byang chub rdo rjes gsungs pa 'o //
dngos grub mtshan ma 'byung bar 'gyur //
nang gi mtshan ma skyes pa na //
phyi yi mtshan ma skye bar 'gyur //
mtshan ma rnyed pa'i rnal 'byor pas //
sangs rgyas byang chub thob par 'gyur //
rnam par dag pa chos kyi sku //
the tshom med par rtogs par 'gyur //
bsgoms pas ngal lam skyo na ni //
gsang sngags 'di dag che brjod bya //
oM trai lokyA k+She pa hU~M hU~M phaT phaT swA hA/
oM badzra bai ro tsa nI yai hU~M hU~M phaT swA hA//
lha dang lha mo'i gsang sngags so //
bzlas pa la ni skyo gyur na //
'byung po rnams la gtor ma sbyin //
oM a kA ro mu khaM sarba d+harmA NAM Ad+ya nut+pan+na twAta oM AHhU~M phaT swA hA/
za ba'i tshe na rnal 'byor pas //
bdud rtsir bsam ste za bar bya //
rnal 'byor pas ni khrus byed tshe //
sangs rgyas kun gyis dbang bskur bsam //
gnyid log tshe na rnal 'byor pas //
thabs dang shes rab bdag nyid bsam //
'dod pa'i yon tan dag gis ni //
bdag dang gzhan rnams mchod par bsam //
ji ltar bdag nyid de bzhin gzhan //
shes nas 'gro ba'i don la 'jug
/spyod lam bzhi ka'i dus nyid du //
gang 'dod lha yi rnal 'byor bsgom //
sngags dang dbyibs dang chos bdag nyid //
rnal 'byor rnam pa gsum du 'dod //
rnal 'byor rnam pa 'di gsum gyis //
srid pa'i skyon gyis gos mi 'gyur //
spros med 'khor lo'i sgrub thabs ni //
brtsams pa'i dge ba gang thob pa //
de yis sems can ma lus pa //
spros med go 'phang thob par shog
/slob dpon mtsho skyes rdo rjes mdzad pa /
rgya gar gyi mkhan po nA ro pa dang /
lo tsA ba mar ston chos kyi blo gros kyis bsgyur pa rdzogs so ///
/
@/
dgyes pa rdo rje dpa' bo gcig pa'i sgrub thabs bsdus pa bzhugs so //
dpal he ru ka la phyag 'tshal lo //
sgrub thabs bsdus pa'i man ngag
/dang po mal nas langs la /
kha gdong la sogs pa dag par byas la /
stan 'jam pa la bde bar 'dug la /
snying gar paM las pad+ma 'dab brgyad dmar po bsgom par bya'o //
de'i steng du raM las nyi ma'i dal bsam ste /
de'i steng du hU~M mthing nag gi 'od zer gyis mdun gyi nam mkha' la bla ma dang /
sangs rgyas dang /
byang chub sems dpa' dang /
lha mo rnams dmigs par byas la /
yid kyis mchod par bsam mo //
'od zer gyis 'gro ba sems can gsal bar byas la /
tshad med pa bzhi bsgom par bya'o //
oM swa b+hA wa shud+d+haHsarba d+harmAHswa b+hA wa shud+d+ho\u0f85 haM/
zhes pa'i rting la /
oM shUn+ya tA dz+nyA na badzra swa b+hA wa At+ma ko\u0f85 haM/
zhes brjod pas snying gar nyi ma'i steng du hU~M/
de ye shes lnga'i ngo bor gsal bar dmigs par bya'o //
de'i 'od zer spros pas bgegs rnams bsregs la /
snying ga'i hU~M yongs su gyur pa las /
rdo rje rtse lnga pa de'i lte ba la hU~M gsal te /
de'i 'od zer gyis khams gsum gyi sems can sbyangs te /
'od zer 'dus ma thag tu rdo rje yongs su gyur pa las /
dpal he ru ka sku mdog nag po /
zhal gcig phyag gnyis pa /
g.yas rdo rje 'dzin pa /
g.yon dril bu 'khrol ba /
mche ba gtsigs shing ral pa thod pa'i dbu rgyan can /
spyi gtsug 'khor lo dang /
rna rgyan dang /
mgul rgyan dang /
gdu bu dang /
ska rags kyis brgyan pa /
mi mgo'i chun 'phyangs can /
skyil krung phyed pa'i gar stabs kyis gnas pa'o //
dpral ba dang /
mgrin pa dang /
snying gar oM AHhU~M gis byin gyis brlabs la /
yum rdo rje phag mo dmar mo /
g.yas gri gug
/g.yon thod pa /
kha T+wAM ga mchan khung du bcug pa /
rus pa'i rgyan gyis brgyan pas yab la 'khyud pa'o //
thugs ka na sna tshogs pad+ma la hU~M bsgom par bya'o //
de'i 'od zer gyis rang dang 'dra ba'i ye shes pa bkug la /
rang nyid la bstim par bya'o //
slar yang 'od zer gyis de bzhin gshegs pa rnams sprul te /
de dag la mchod pa dang dbang bskur bar bsam ste mchod pa dang /
bstod pa dang /
bdud rtsi myang bar byas nas /
chos kyi sku la dmigs par bya'o //
spyi bo dang /
mgrin pa dang /
snying ga dang /
lte bar /
bde ba chen po dang longs spyod dang /
chos dang sprul pa'i 'khor lo bsam ste /
haM dang /
oM dang /
hU~M dang /
a ste /
de dag gi lte bar bsgom par bya ste /
de dag la srog dang rtsol ba'i sbyor bas ye shes kyi me sbar la /
sngar bkod pa'i yi ge bsreg par bya'o //
haM las bdud rtsi'i thig le babs par byas la /
bde ba 'bar bar bsam mo //
der sems gtad de rtse gcig par byas nas du ba la sogs pa'i rtags rnyed nas /
sprin med pa'i nam mkha' lta bu'i chos nyid mngon du bya'o //
de lta bu ci nus pa byas la /
ma goms pa'i dbang gis skyo bar gyur na /
sngon du bshad pa'i dpal he ru ka'i sku 'ja' tshon lta bu la dmigs te ldang bar bya'o //
de'i bzlas pa ni /
oM trai lokyA k+She pa hU~M hU~M phaT swA hA/
zhes bzlas pa bya'o //
bzlas pas skyo bar gyur na /
dpal he ru ka mdun du snying ga nas spros te /
mchod pa lngas mchod nas rang gi snying gar bsdu bar bya'o //
dpa' bo gcig pa'i sgrub thabs bsdus pa shin tu zab pa'o //
\u0f80atsha ///
/
@#//
bcom ldan 'das ma rdo rje phag mo'i sgrub thabs ser sna rdo rje'i shog dril sa ma yA ti gu h+ya /
(5)
rgya gar skad du /
badzra b+ha rA hi sA d+ha naM nA ma /
bod skad du /
rdo rje phag mo'i sgrub thabs /
rdo rje phag mo bdag med ma la phyag 'tshal lo //
oM hrIHg+ha g+ha g+hA ta ya g+hA ta ya sarba duSh+TAn hU~M phaT swA hA/
srung ba'i sngags so //
lte ba'i nang du raM las me'i dkyil 'khor gru gsum dmar po pad+ma 'dab ma bzhi pa /
de'i steng du hrIHnag po bsam /
de yongs su gyur pa las rdo rje phag mo ro'i steng du nyi ma'i dal gyi steng na bzhengs pa /
zhabs g.yas brkyang ba /
g.yon bskum pa /
rus pa'i rgyan gyis brgyan pa /
dbu skra dmar ser gyen du bsgreng ba /
thod pa lngas cod pan byas pa /
phyag rgya lngas brgyan pa /
mi mgo'i phreng bas sku la brgyan pa /
phyag g.yas rdo rje lcags kyu 'dzin pa /
g.yon pa kha T+wAM ga dang sdigs mdzub /
zhal gcig spyan gsum pa khro gnyer mche ba gtsigs pa phag gi zhal shin tu mi bzad pa /
gsus pa che ba /
ljags myur ba /
zhal khrag gis bkang ba /
sku lus gab pa /
ha ha'i sgra sgrog pa de lta bu'i bdag nyid bsgom par bya'o //
oM badzra wA rA hi A be sha ya A be sha ya sarba duSh+TAM hrIHswA hA/
nye ba'i snying po ni /
oM AHhU~M hrIHha /
snying po 'bum bzlas pas nges par 'grub pa'o //
oM AHhrIHhaM haM/
sngags 'dis sha chen phye mar byas nas bris sku la bdug pa nyin mtshan du rtse gcig tu byas na zhag nyi shu rtsa gcig gis 'grub bo //
dam tshig sems dpa' bskyed pa dang /
sku gsung thugs kyi byin gyis brlab pa dang /
rang bzhin gyi gnas nas rang 'dra ba'i lha mo gcig spyan drangs te /
mchod pas mchod cing rang la bstim /
bde mchog lha lngas thod pa bdud rtsis bkang bas dbang bskur bas spyi bor thigs pa gcig lus pas mi bskyod pas dbu brgyan par bsam mo //
oM hrIHhaM haM ha ha hi hi pheM pheM/
nyin mtshan phyed nas 'dzin gtor byin gyis brlab cing bzhag
/dar g.yogs dang bdud rtsi lnga dang mchod pa lnga bya'o //
rnal 'byor ma ni su la yang mi smra bar bya'o //
de ltar byas na jo mo bdag med mas nges par byin gyis rlob par 'gyur ro //
de la sngags pas sa phyogs dben zhing nyams dga' bar mchod pa'i rdzas rnams sta gon bya /
bde ba'i stan la kha nub tu bltas te 'dug la sems can thams cad kyi don du sangs rgyas 'thob par bya snyam du bsam /
bla ma spyi bor bsgom maN+Dal yang bsham /
sa gzhi la sogs srog chags med par maN+Dal legs par byas la dag pa gsum brjod pas bdag lha mor grub par bsam /
gong gi g+hA ta'i sngags brjod nas bdag dang gnas dang rnal 'byor bsrung bar bya'o //
de la me tog gi tshom bu gcig spyi bor bzhag la bdag bsrung ba'o //
maN+Dal la gcig bzhag ste gnas bsrung bar bya'o //
rnal 'byor la gtor te rnal 'byor bsrung ba'o //
de nas maN+Dal de paM las pad+ma 'dab ma lnga bsam /
de'i dbus su baM brjod la me tog gcig bzhag jo mo rnal 'byor mar gyur par bsam /
de ltar 'dab ma lnga la hoM yoM la sogs pa brjod cing me tog g.yon du bkod pas /
dpa' mo lnga byung bar bsam zhing /
ye shes sems dpa' bstim la mchod pa bya /
de'i rjes la bdud rtsi myang rdo rje'i khrus bya /
rang gi lte bar hrIHlas 'khor lo dmar po gru gsum bsam /
yang na snying gar bsam /
de'i dbus su hrIHnag po gcig la sngags kyi phreng ba 'khor bar bltas te /
oM badzra wa rA hi A b+he sha ya sarba duSh+TAM hrIHzhes bzla'o //
oM hU~M hrIHhaM haM he he ha ha hi hi pheM pheM/
zhes bya ba'i sngags 'di lan gsum brjod nas gtor ma sbyin no //
sgom pa las ldang bar 'dod na ye shes pa dang bla ma spyi bor bsam ste bzod par gsol nas badzra muHgshegs su gsol /
bcom ldan 'das ma rdo rje phag mo'i sgrub thabs rdzogs so //
\u0f80atsha ///
/
@/
dus sbyor mthun spyod rtsi ba dang las bzhi'i sbyin sreg gi man ngag go
/dpal rdo rje mkha' 'gro ma la na mo /
dus sbyor mthun spyod brtsi ba dang //
mthun sdeb lto nang sbyor ba dang //
dmangs ni phrin las mthun sbyor gyi //
man ngag ces bya 'di nas ston //
de la dus sbyor mthun spyod ni //
zla ba nya dang skar ma rgyal //
gza' dang rgyu skar sbyor zhes bya //
drag po'i las la mar ngo dang //
gza' dang rgyu skar ngan par 'dod //
zhi ba'i las ni tho rangs bya //
rgyas pa snga dro byed par gsungs //
dbang gi las ni nyi nub yin //
drag po srod la byed par gsungs //
zhi ba'i dus la nges pa med //
rgyas pa'i dus ni ra ba gtso //
ston zla 'bring po rgyal bas bsngags //
lo thog shing thog smin pa dang //
ston thog nang du sdud dus su //
sa ser thab khung las byas te //
rgya shug tsan+dan la sogs pa /
kha dog ser po'i me spar ro //
dus tshod sa dang bsreg rdzas sogs //
gzhung bzhin du yang 'ong zhes bya //
mthun sdeb lto nang sbyor ba ni //
dal dbus kyi ni gtso bo yi //
he ru ka dpal rgyal chen pos //
phag mo dang ni sbyor zhes bya //
yig bdun phag mo'i nye snying la //
rtag tu bsnyen pa bya bar gsungs //
de nas las rdzogs sgrub pa ni //
zhi ba'i las la DA ki ma //
rgyas par rU pi nI yin te /
khaN+Da ro yis dbang du sdud //
drag po'i las la yA mA bsngags //
rigs kyi yum bzhi dpa' bo dang //
phrin las gang byed zhal sbyor zhing //
sngags kyang lto nang sbyor ba 'o //
dus bzhi'i mchod pa ma chag cing //
lag pa'i mchod pas rtag tu mchod //
de nas sbyin sreg bya bar gsungs //
spos la sogs pa phyi mchod dang //
bdud rtsi'i gtor ma la sogs bsham //
yam shing ku sha dUr ba dang //
mar dang bcas pa'i bsreg rdzas rnams //
rdo rje dril bu dgang blug gi
/gzar bu dang bcas mdun du bsham //
bdag nyid skad cig lhar bskyed la //
bsrung ba gsum bya go bgos te //
ye shes sems dpa' spyan drangs nas //
dzaHhU~M baM hoHsa rang la gzhug
/oM swa b+hA wa shud+d+haHsarba d+harmAHswa b+hA wa shud+d+ho\u0f85 haM/
zhes pa'i sngags kyis thab bsang la //
gzhal yas khang ni gdan dang bcas //
raM las me lha sku mdog dkar //
zhal gcig phyag ni bzhi par bsgom //
oM ag na ye de ba tA sarba pA paM shAn+tiM ku ru ye swA hA/
zhes pa'i sngags kyis yam shing dang //
mar la sogs pa'i bsreg rdzas rnams //
lan ni bdun bdun 'bul bar bya //
tshangs pa me lha bstod byas te //
de nas de yi thugs ka ru //
yi dam lha tshogs bsam byas la //
phyogs bcu'i dpa' bo rnal 'byor ma //
thams cad spyan drangs de la bstim //
de yi thugs kar bla ma yang //
gsal bar dmigs la mchod pa 'bul //
phyag 'tshal phyi nang gsang ba yi //
mchod pa ma lus rdzogs par 'bul //
skabs 'dir lag mchod bya bar gsungs //
dal dang maN+Dal gang yin gyi //
lha de lhag pa'i lhas bskul nas //
lhag pa'i lha dang gnyis med bsam //
maN+Dal lag steng me thab tu //
dpa' bo drug dang dpa' mo drug
/de las gzhan pa mi 'dod do //
de nas lhag pa'i lha 'dus te //
me yi lha dang gnyis med bsam //
yi ge brgya pas brtan par bya //
de rjes yam shing la sogs dbul //
yi dam lha yi rtsa sngags la //
rigs kyi yum bzhi'i nye snying rnams //
mkhas pas 'dir ni sbyor shes bya //
sarba pA paM shAn+tiM ku ru ye swA hA/
zhes pas lan bdun 'bul ba dang /
phyi gdon gyi bar chad du gyur pa'i bgegs rigs stong phrag brgyad cu'i gnod pa shAn+tiM ku ru ye swA hA/
nang 'byung ba'i bar chad du gyur pa nad rigs bzhi brgya rtsa bzhi'i gnod pa shAn+tiM ku ru ye swA hA/
ting nge 'dzin sems kyi bar chad du gyur pa nyon mongs pa brgyad khri bzhi stong gi gnod pa shAn+tiM ku ru ye swA hA/
phrin las kyi rkyen du gyur pa rmi lam ngan pa dang mtshan ma ngan pa dang ltas ngan pa thams cad dang /
lo skag dang /
zla skag dang /
dus ma yin par 'chi ba dang /
gzhan gyi bsam ngan la sogs pa mi mthun pa'i phyogs thams cad shAn+tiM ku ru ye swA hA/
zhes brjod la sku gsung thugs rtsa ba dang yan lag gi dam tshig nyams chag thams cad bshags /
'dod pa'i don la gsol ba gdab bo //
de nas badzra muHzhes pas ye shes kyi me lha shar lhor gshegs /
dam tshig pa mer gyur pa'i nang du 'gro ba rigs drug bsam la /
oM ag+na ye la sogs pas rdzas lhag ma rnams bsreg go //
/
@/
zhar byung las kha tshar gyi gdams pa bzhugs so //
yang mthun sdeb lto nang sbyor ba la /
rigs gsum mgon po gang mos la phyag bya'o //
mngon shes shar bar 'dod na 'di ltar bya ste /
til dang /
sbrang rtsi dang /
ba dmar mo'i 'o ma dang /
ra dkar mo'i 'o ma dang /
bud med khye'us 'thung ba'i nu zho dang /
spang rgyan gyi khu ba dang /
gu gul rnams sbyar la me long gis kha bcad /
de legs par bsnyal nas ma chags bar du bzla'o //
oM na maHsarba krUM krUM ya tri de ba ma tri du ru khu luM tri gar pa a gra tsag shu ma ra hi ta gra ma tha d+ha tsub ta tsus swA hA/
nya stong dus bzhi'i zhag la maN+Dal zlum po gru gang pa la me tog tshom bu gsum dgram /
rin po che'i snod du rigs gsum gyi gtor ma bsham /
nangs nub dus gsum du bshags pa bya /
zhag bdun na mig la byugs pa'i sngags ni /
tsak+ShuHman+t+ra pra be sha ya phaT/
grub na srid pa gsum yang mthong /
ma grub na lan 'ga' bskyar ro //
\u0f80atsha /
@/
chos drug dril ba rdo rje'i mgur bzhugs so //
na mo gu ru /
rje mar pa lo tsA de nyid /
bi ka ma la'i gnas su bzhugs dus /
lan gcig thugs skyo nas gzigs rtog la sogs pa mdzad kyang /
thugs skyo ba ma sangs te /
seng ldeng stug po'i nags gseb na phar la skyo bsangs la byon pas /
bla ma dran nas gsol ba btab pas /
rje btsun nA ro pa dngos su byon nas bu lo tsA ba'i skyo ba bsang ba'i phyir /
chos drug tu dril ba rdo rje'i mgur 'di gnang ba yin no gsungs /
bla ma rnams la phyag 'tshal lo //
dal 'byor gzugs kyi phung po 'di //
g.yar skyo tsa na 'di skad gsungs //
sems kyi gnas thabs lta ba'i gding //
lus kyi gnas thabs sgom pa'i gnad //
phyi ni sgyu ma lha yi sku //
nang na rtsa gsum 'khor lo bzhi //
'og na a shad tsaN+Da lI//
steng na haM yig gi thig le can //
steng 'og rlung gi 'khor lo'i dbyibs //
bar na bde stong gsal ba'i nyams //
ming yang gtum mo'i gdams ngag zer //
sems gnad du tshud dam lo tsA ba //
dus rmi lam tsam gyi 'khrul pa la //
gnas mgrin pa gnad kyi sa bon can //
phyi yi snang ba sgyu ma tsam //
nang gi nyams myong smra mi gtub //
nyin mtshan gyi snang ba sprul pa'i sku //
ming yang sgyu lus kyi gdams ngag zer //
blo zhen pa log gam lo tsA ba //
gnyid dang rmi lam gyi bar shed na //
gti mug chos sku'i ngo bo nyid //
brjod med 'od gsal bde ba'i nyams //
rjes la 'od gsal rgya yis thebs //
ming yang 'od gsal gyi gdams ngag zer //
sems skye med du go 'am lo tsA ba //
sgo brgyad 'khor ba'i skar khung can //
sgo gcig ma hA mu dra'i lam //
sgo brgyad bkag nas sgo gcig 'byed //
sems kyi mda' la rlung gi gzhu //
hika ka'i rgyud kyis rab bskul te //
klad pa'i dkyil gyi haM la brgyab //
rnam par shes pa'i chos nyid 'das //
ming yang 'pho ba'i gdams ngag zer //
rlung dus su khegs sam lo tsA ba //
rmi lam dus kyi shes pa de //
bar do'i sems dang bsre dgos na //
lus ni longs sku'i ngo bo nyid //
rmi lam bar do bsre ba'i gnad //
ming yang bar do'i gdams ngag zer //
rmi lam 'byongs sam lo tsA ba //
rang lus dus kyi tshad lam phebs //
gzhan lus mtshan ldan rten gyi yul //
bar na yig 'bru rlung gi rta //
rang lus khang stong bzhin du bskyur //
gzhan lus sprul sku'i ngo bo can //
ming yang grong 'jug gi gdams ngag zer //
rlung las su rung ngam lo tsA ba //
rmi lam dus kyi snang tshul de //
skyes pa rmis na pho 'drer 'dzin //
bud med rmis na mo 'drer 'dzin //
byol song rmis na klu ru 'dzin //
dga' ba rmis na sems dpangs skye //
ngan pa rmis na snying mi dga'//
'dre rang sems kyi rtsa ba ma chod bar //
gnod byed kyi bgegs la zad pa med //
phyi nang gi chos la thos pa dgos //
goms pas mtha' gnyis spong ba yin //
yin min gyi sgro 'dogs chod tsa na //
rgol bas mi 'jigs kyi gding thob yin //
chos drug tu dril ba rdo rje'i mgur //
mkhas grub nA ro pas gsungs pa rdzogs so ///
/
@#//
rdzogs rim gyi skor las /
steng sgo gtum mo 'dod chags rdo rje'i shog dril sa ma yA ti gu h+ya /
(6)
o rgyan gyi gdams pa mkha' 'gro ma thams cad kyi yang snying /
rgyud thams cad kyi snying po bsdus pa /
man ngag rin po che gser zhun dril ba lta bu yin te /
dpal nA ro pa chen pos bzhed kyis /
sems kyi gnas thabs lta ba'i gding //
lus kyi gnas thabs sgom pa'i gnad //
phyi na sgyu ma lnga yi sku //
nang ni rtsa gsum 'khor lo bzhi //
zhes pa'i don /
sgyu ma'i lus lta bu'i lha sku dang /
sems kyi gnas thabs lta ba'i gding ni /
bskyed rdzogs tshig bsdus kyi skabs su ston la /
lus kyi gnas thabs sgom pa'i gnad la /
rtsa gsum 'khor lo bzhi zhes gsungs pas /
de yang dpal nA ro pa chen po'i bzhed kyis /
rtsa rdo rje thod sbyor gyi man ngag
/rlung rdo rje thod sbyor gyi man ngag
/thig le rdo rje thod sbyor gyi man ngag dang gsum 'dir 'dus nas ston pas /
chags grol gnyis kyi man ngag ces bya'o //
de yang /
rgyal po mchog gsum de rab mchod //
man+t+ra aM sa nga la dris /   man+t+ra ni sngags /
aM sa ni cha shas te sngags kyi cha'i rgyud ces bya'o //
dkyil 'khor rgyal mchog lha rgyal mchog
/sngags kyi rgyal mchog gsum pa yin //
de yang 'khor lo bzhi na sde pa bzhi gnas /
sde bzhi lha'i pho brang bzhi //
lha'i pho brang bzhi na lha bzhi gnas te /
lha bzhi'i lha re re la /
'khor bzhi bzhi gnas so //
rgyud saM bu Ti nas kyang /
gang phyir brtan pas sprul pa'i phyir //
sprul pa 'khor lo gnas brtan pa //
chos rnams ngag tu 'byin pas na //
thams cad yod smra chos 'khor ro //
gang phyir mgrin par nyams myong bas //
longs spyod 'khor lo mang pos bkur //
gang phyir bde chen spyir gnas pas //
bde chen 'khor lo phal chen po //
'khor lo bzhir ni sde bzhi ste //
de dbus lte ba gtsug lag khang //
lte dbus sprul pa'i 'khor lo na //
dbang chen sa yi dkyil 'khor te //
a las rin chen mgon po bzhugs //
e yi rang bzhin lha mo spyan //
mkha' 'gro ma bzhi phyogs na gnas //
'byung ba bzhi la dbang pas na //
las tshogs phrin las sgrub pa'o //
rnam par snang mdzad rigs kyi lha //
kun gyi dbu rgyan tshul du yod //
nam mkha' lha mo pang na gnas //
de ni 'byung ba gcig la dbang //
snying ga chos kyi 'khor lo ni //
chu yi dkyil 'khor nyid yin te //
hU~M las rdo rje mgon po bzhugs //
baM gyi rang bzhin mA ma kI
/rigs kyi dbu rgyan gong dang mtshungs //
yul ni 'byung ba gcig la dbang //
mgrin pa mang pos bkur gnas ni //
me yi dkyil 'khor nyid yin te //
pad+ma mgon po yi ge hrIH
mA yi rang bzhin gos dkar mo //
kun gyi dbu rgyan rnam snang mdzad //
nam mkha'i lha mo pang na gnas //
bde ba chen po'i 'khor lo ni //
rlung gi dkyil 'khor zhes bya ba /
khaM las las kyi mgon po bzhugs //
yA yi rang bzhin sgrol mar grags //
kun gyi phyogs na lha bzhi ste //
de ni 'byung ba bzhi la dbang //
rigs kyi bdag po gong dang 'dra //
de ni lha dang dkyil 'khor gyi //
nges pa kho nar bstan pa 'o //
sngags kyi nges pa 'di lta ste //
g.yas pa thabs kyi rtsa sgo nas //
rlung kha dog lnga yi rang bzhin te //
ye shes lnga yi ngo bor gnas //
yi ge hU~M du gyur nas su //
rlung dang yi ge tha dad med //
hU~M dpag tu med pa phar la 'phros //
'od zer lnga yi nus pa las //
nang bcud kyi sems can ma lus pa //
rgyal ba rigs lnga'i ngo bor gyur //
g.yon pa shes rab rtsa gnas su //
'byung lnga rlung gi rang bzhin te //
tshur 'dus yi ge'i rang bzhin oM//
rlung dang yi ge tha dad med //
'od zer lnga yi ngo bor byon //
brtan g.yo nang du bltas pa las //
thams cad 'du ba mtshan nyid yin //
spyan ma la sogs yum lngar gnas //
dbus na gnas pa chos nyid rtsa //
a wa d+hU ti'i mar sna ru //
sems dmigs yi ge a la gtad //
rlung dang yi ge tha dad med //
'byung bzhi rlung gi rang bzhin de //
nam mkha'i rlung du ro gcig na //
'jig rten khams kun mchod pa'i gnas //
rdo rje 'dzin par rang nyid 'gyur //
sku gsum ye shes lnga yi bdag
/khyab bdag nam mkha'i gzugs su 'gyur //
de ni sngags kyi nges pa ste //
ngag lam rdo rje'i bzlas pa 'o //
rtsa gsum 'dus dbus me thab kyi //
rlung gis bskul ba'i ye shes me //
shes rab stobs kyis rab 'bar te //
lte bar gtum mo sbar nas ni //
de yi mthar yang rim bzhin bsreg
/brgyad kyi mthar ni bcu pa ste //
yi ge bcu yi 'dug tshul dang //
nyon mongs lnga yi gnas tshul gnyis //
gcig tu bsdebs nas bsregs pa las //
spyi gtsug haM gi ri bong las //
zhun mar thigs pa ji bzhin du //
bdud rtsi'i chu rgyun 'bab pa las //
gzhug par rgyal ba rigs lnga dang //
de yi yum lngar ye shes lnga //
rgyu la 'bras bu'i rgyas btab nas //
'bras bu la yang rgyus rgyas gdab //
'di ni bde ba chen po ste //
rdo rje 'chang gi rang bzhin no //
a wa d+hU ti'i mar sna nas //
sku mdog dkar po yongs su grub //
bdag med ma yis mgul nas 'khyud //
thabs dang shes rab mnyam sbyor bas //
zung 'jug 'bras bu 'dod pa yin //
bol+la kak+ko la bcug nas //
bsrubs dang srub pa'i sbyor ba las //
dga' ba bzhi po rim bzhin gnas //
bde ba nyams su myong ba yang //
rdo rje'i rigs sogs bskul nas kyang //
phyi nang gsang ba'i mchod pa yis //
zla re bcu phrag gnyis pa la //
bco lnga par ni de rab mchod //
dus mchod chen por 'dod pa yin //
dgyes pa rdo rje'i lung las kyang //
lte bar gtum mo sbar nas ni //
de bzhin gshegs pa lnga bsregs shing //
spyan ma la sogs yang bsreg ste //
haM bsregs ri bong can haM 'dzag
/ces dang /
e yi rnam pa lha mo spyan //
baM gyi rnam pa bdag mar brjod //
mA yi rang bzhin gos dkar mo //
yA ni sgrol mar brjod par bya //
zhes so //
'khor lo bzhi yi pad 'dab la //
A li kA li mnyam 'dres pa'i //
sde tshan lnga bcu tham pa ni //
gsung rab yan lag bcu gnyis dang //
rgyud sde bzhi dang sde snod gsum //
bcu gnyis bar nas yi ge ni //
r-i r-I l-i l-I bzhi ston pas //
gsang sngags rgyud du 'dod pa yin //
sde tshan lnga ni mdo yi sde //
mthar gnas lnga ni mngon pa la //
de dbus yig 'bru 'dul ba dngos //
brjod pa kun gyi thog mar ni //
a ni khong nas 'byung ba yin //
a ni yig 'bru kun gyi mchog
/khong nas 'byung ba skye ba med //
tshig kun rab tu gsal bar byed //
rnam thar sgo gsum mtshon pa yin //
dus gsum rgyal ba'i yum de la //
rab tu gus pas phyag bgyid do //
sde pa bzhi la gnas brtan bzhi //
thams cad 'dus na bcu drug yod //
chos dpon nam mkha'i thig les byed //
chos dang skye med tshul du bshad //
'byung bzhi rlung gi bza' mi yin //
gang la gnyer bab de las byed //
gnas brtan gcig la bza' mi ni //
stong tsho gcig dang brgyad cu yod //
de bzhin gnas brtan bzhi po la //
bza' mi stong tsho bzhi dang ni //
sum brgya nyi shu yod par 'dod //
sde pa gcig gi bza' mi ni //
chos dpon bzhi yi 'khor grangs mnyam //
gnas brtan pa yi sde pa la //
phyi rgya rang 'dom nyi shu yod //
yod par smra ba'i sde pa la //
phyi 'dom bcu drug yod pa yin //
mang pos bkur ba'i sde pa la //
rang 'dom bcu gnyis bar du brtag
/spyir gnas phal chen sde pa la //
phyi rgya bcu dang drug yod de //
gnyis po drug la ldan pas ni //
brgyad po gnyis su 'dod pa yin //
brgyad po gcig la chos dpon gyi //
grong khang che chung tshad dang ldan //
rtsa rnams khyim gyi tshul du yod //
phyi sgo gnyis po steng nas sdom //
nang sgo gnyis po nang nas sdom //
mchod khang sgo mo dbus na dam //
phyed pa med de shin tu dka'//
sde pa bzhi yi chos dpon tsho //
dus sbyor mthun spyod brtsi ba ni //
chu tshod sum cu rtsa gnyis so //
dus rgyun chad med par rtsi yin yod //
rtsa yi chu tshod sum cu gnyis //
spyi bo'i gtsug na rtsi yin yod //
rlung gi chu tshod sum cu gnyis //
sde pa bzhi la nyin mtshan gnyis //
gnyis kyi gnyer res 'khod na gsal //
thig le'i chu tshod sum cu gnyis //
sde pa bzhi la dris na gsal //
rtsa yi chu tshod brgyad po ni //
yod par smra ba'i sde par brtsi //
rlung gi thun chen brgyad po ni //
'pho ba gnyis la thun tshod gcig
/nyin mtshan gnyis la brgyad du 'dod //
thig le'i thun tshod brgyad po ni //
'khor lo bzhi la brgyad brgyad gnas //
rtsa yi 'pho ba bcu drug ni //
mgrin pa'i gnas na brtsi yin yod //
rlung gi 'pho ba bcu drug ni //
thun tshod re la 'pho dus gnyis //
nyin mtshan gnyis la bcu drug yod //
thig le'i 'pho ba bcu drug ni //
bcu drug phyed phyed thig le can //
rtsa yi dbyug gu drug cu bzhi //
gnas brtan pa yi khyim na rtag
/rlung gi dbyug gu drug cu bzhi //
bzhi thun re la phyed du bgos //
lnga brgyad bzhi bcu 'ong ba yin //
thig le'i dbyu gu drug cu bzhi //
sum cu rtsa gnyis babs pa dang //
bzhi la sum cu rtsa gnyis gnas //
drug cu re bzhi de ru rdzogs //
dus kyi rlung ni khu byug bzhin //
de chos thams cad gsal bar gnas //
'byung bzhi phyi yi zhing sa la //
skye mched bcu dang lhag ma gnyis //
ston thog tshul du rtsa ba yin //
bde ba chen po'i snod du sdus //
zas skom gnyis po nang gi rdzas //
rtsa gsum 'dus mdo rgya thab ste //
mnyam gnas rlung gi phyag tshang pas //
sde pa bzhi yi bza' mi gso //
bza' mi gnas su ma tshud na //
'thab dang rtsod pa mang po 'byung //
gnas brtan phyi ru thon pa na //
nang gi bde ba nyams nas 'gro //
gnas gzhi bzhi na chos dpon bzhi //
sde pa bzhi la shin tu gces //
bzhi stong sum brgya nyi shu po //
chos dpon bzhi la 'dus nas su //
stong pa brgyad cu dang mnyam na //
rlung ni rdo rje thod pa la //
sbyor ba'i man ngag 'di nas ston //
gtum mo'i man ngag bsgom pa gces //
sde pa bzhi la gnas brtan brgyad //
thams cad bgros nas gnas brtan la //
'bab pa'i phrin las byed dus der //
nye zho med par byon nas su //
sngar gyi gnas brtan bzhugs nus na //
thig le rdo rje thod pa la //
sbyor ba'i man ngag 'di nas ston //
chags lam bsgom pa shin tu gces //
rtsa 'dab sum cu so gnyis po //
kun 'dar ma dang khyad med par //
phyi nang shin tu gsal ba dang //
'gyu ba shin tu bde ba ni //
gzung 'dzin gnyis las grol ba de //
rtsa rnams rdo rje thod pa las //
d+hU ti'i nang du sbyor ba 'o //
zung 'jug bsgom pa shin tu gces //
rang lus thabs dang ldan pa las //
bdag gi rnam dag de yis shes //
'khor lo bzhi yi lte dbus na //
lha yi rnam dag yang dag gnas //
rlung gi zung 'jug phra mo gnas //
sngags kyi bzlas pa yin shes pas //
g.yas g.yon gnyis kyi gzung 'dzin rlung //
d+hU tir gnas pa ye shes yin //
dga' ba bzhi dang skad cig bzhi //
bzhi tshan gnyis po gtum mo dang //
chags lam gnyis la sbyor shes na //
de ltar bsgoms pa'i rtags rnams ni //
gtum mo'i bka' dpe'i nang na gsal //
brgyud pa 'di bka' 'dzin pa yi //
'phrul 'khor bla ma'i zhal las shes //
gnas pa rtsa yi man ngag dang //
g.yo ba rlung gi man ngag gnyis //
bkod pa byang chub sems dang gsum //
man ngag 'di las gzhan gyis min //
de phyir shin tu rnyed dka' 'o //
brang gi snying dang dpral ba'i mig
/mchan gyi bu las gces med phyir //
man ngag 'di yis gtad pa yin //
'dod chags rdo rje nyid la 'o //
sa ma yA ti //
\u0f80atsha ///
/
@#//
'og sgo thabs lam las kyi rdo rje'i shog dril sa ma yA ti gu h+ya /
(7)
he ru ka la na mo /
rgyal po chos nyid skye med la //
blon po rigs gsum las byed yod //
dmangs ni phrin las mthun sbyor gyis //
dgos pa'i dus su bsam pas chog
/blon po rigs gsum las byed la //
rtsa dang rlung dang thig le gsum //
rtsa rlung thig le gsum gyis ni //
las tshogs thams cad sgrub par byed //
rtsa ni khyim dang 'dra bas na //
rlung gi rang bzhin me yin te //
thig le nor bu rgyal bas gsungs //
rtsa rlung gnyis po ma bsgoms na //
thig le yod kyang byang thang gi
/gnyer byed med pa'i nor dang 'dra //
nyams dang zag dang bo la sogs //
bde longs sbyong du ga la 'byung //
rtsa dang thig le ma bsgom na //
rlung rkyang gcig po bsgoms pas ni //
mi ltogs lkog por 'byung 'dra ba'i //
gzhan gyis bkur ba'i gnas med de //
'phral du sdug la phugs su stong //
rlung dang thig le ma bsgom na //
rtsa yi rang bzhin bsgoms lags kyang /
khang stong gnyer byed med 'dra ba'i //
bya dang bong bu khyi phag gi
/gnas mal de la gzhan gyis ni //
dgos 'dod 'byung bar mi 'gyur ro //
de la rtsa yi mtshan nyid ni //
a ba d+hU ti srog gi rtsa //
g.yas g.yon ro rkyang gnyis po ni //
lus kyi rtsa ru 'dod pa yin //
spyi bo bde chen 'khor lo ni //
rtsa 'dab sum cu rtsa gnyis po /
kha dog dkar po 'khor lo'i dbyibs //
bde ba'i 'byung gnas nyid du 'dod //
las kyi phyag rgya'i rdzogs rim yin //
de dbus ba yi nu ma 'o //
mgrin pa longs spyod 'khor lo ni //
bcu drug rtsa yi 'dab ma de /
kha dog dmar po pad+ma'i dbyibs //
sgyu mar rtogs pa'i gnas yod de //
rmi lam dus kyi rdzogs rim yin //
de dbus thig le dmar po 'o //
snying ga chos kyi 'khor lo yi //
rdo rje'i dbyibs la rtsa 'dab brgyad /
kha dog sngon por 'dod pa yin //
mi rtog skye ba'i gnas yin pas //
'od gsal dus kyi rdzogs rim yin //
de dbus hU~M la dmigs pa bsgom //
lte ba sprul pa'i 'khor lo yi //
rtsa 'dab drug cu rtsa bzhi po /
kha dog sna tshogs drwa ba'i dbyibs //
sna tshogs dngos grub de las 'byung //
tha mal dus kyi rdzogs rim yin //
dmigs pa'i phrin las gang byed gtso //
rlung gi mtshan nyid 'di bzhin gnas //
nyin zhag gcig la thun chen brgyad //
'pho ba bcu drug dag tu 'dod //
rtsa yi gnas nas 'pho ba brgyad //
rlung gi gnas nas de bzhin te //
go rim dag tu shes par bya //
dgun zla 'bring po'i snga dro la //
mgrin pa'i gnas nas 'byung ba'i khams //
ro hi ta yi rlung rgyu ba //
steng sgo g.yas nas 'byung ba 'o //
nyis brgya bdun cu thal ba dang //
dza ta ra ni g.yon nas 'byung //
steng sgo g.yon nas 'byung ba la //
grangs ni gong dang mtshungs par 'dod //
gnyis ka nas ni sa 'byung ste //
cha tsam cung zad dal bar rgyu //
bu gu gnyis nas drag par ni //
'gyu ba rlung gi rlung du 'dod //
grangs ni lnga brgya bzhi bcu las //
de las gzhan pa mi 'dod do //
'gyu ba med na nam mkha'i rlung //
bgrang du mi btub thun tshod gcig
/thun tshod gnyis kyi dang po ni //
snying gi gnas nas 'byung ba'i khams //
dang po chu rlung rgyu ba de /
kha dog sngon por rab tu brtag
/de yi rjes la sa yi rlung /
kha dog ser po mnyam du 'dod //
rlung dang me yi kha dog ni //
rlung ni kha dog ljang ba de //
me ni dmar po'i mtshan nyid can //
phyi la rgyu bar 'dod pa de //
grangs ni stong tsho gcig dang ni //
brgyad cu tham par 'dod pa yin //
nam mkha'i rlung la kha dog med //
gong ma tshar na shugs kyis 'byung //
thun tshod gsum pa'i dang po la //
lte ba'i gnas nas 'byung ba'i khams //
sa yi dkyil 'khor nyid yin te //
rin chen mgon po 'byung ba 'o //
rlung gi dkyil 'khor nyid las ni //
las kyi mgon po byon pa dang //
me dang chu yi dkyil 'khor las //
pad+ma mgon dang rdo rje mgon //
go rim bzhin du byon dus su //
nam mkha'i mgon po dbyings na gnas //
sangs rgyas re la sku tshe ni //
nyis brgya bdun cu re re la //
grangs ni mnyam pa dag tu 'dod //
thun bzhi pa yi dang po la //
spyi bo'i gnas nas 'byung ba'i khams //
rlung gi rlung nyid rgyu ba de //
phyi ru 'phen pa sor brgyad dang //
nang du sdud pa sor brgyad de //
gnyis po bcu drug dag tu 'dod //
de yi rjes la me rlung rgyu //
spyi bo'i gtsug nas sor brgyad de //
rang gnas mgrin pa bcu gnyis yin //
phyi nang gnyis la nyi shu bzhi //
rtsa ni chu rlung rgyu ba de //
rlung gi gnas la sor brgyad la //
bcu drug rang gi gnas nas rgyu //
phyi nang gnyis la sum cu gnyis //
tha ma sa rlung rgyu ba ni //
spyi bo'i gtsug nas sor brgyad de //
rang gnas lte ba'i dbus nas su //
nyi shu tham pa rgyu ba de //
phyi nang gnyis la bzhi bcur 'dod //
nam mkha'i rlung la brgyad yin te //
rlung gi rlung dang mnyam du gnas //
phyi nang gnyis la bcu drug ste //
tshor ba med par rgyu ba yin //
thig le'i mtshan nyid 'di ltar gnas //
spyi bo bde chen 'khor lo ni //
rtsa yi gtso mo brgyad yin te //
g.yon ngos shar gyi 'dab ma nas //
'byung ba chu la dbang ba yi /
kha dog sngo skya'i thig le gnyis //
'pho dang gnas dang las kun byed //
lho ngos mdun gyi 'dab ma la //
'byung ba sa la dbang ba ste //
ser skya gsal ba'i thig le gnyis //
'pho dang gnas dang las kun byed //
g.yas kyi dmar po me la dbang //
nub ngos dag tu 'dod pa yin //
rgyab kyi ljang gu rlung yin te //
thig le 'byung ba bzhi las grub //
'pho dang gnas dang las kun byed //
brgyad las brgyad char bcu drug 'byung //
bde ba chen po'i gnas gnas so //
brgyad kyi steng du brgyad bsnan pas //
de la bcu drug 'byung ba yin //
mgrin pa longs spyod gnas su 'o //
'byung ba bzhi dang sa phyogs bzhi //
sngon la song ba tsho la dris //
nam mkha'i thig le dbus na gnas //
nam mkha'i nam mkha' bzhin du 'jug
/bcu drug brgyad du dril nas su //
mgrin pa'i gnas nas snying gar babs //
snying ga'i bo d+hi tsit+ta dang //
sngar gyi brgyad po gcig tu 'dres //
'byung bzhi lte ba'i thig le la //
chu la chu nyid bzhag pa 'am //
mar la mar nyid bzhag pa bzhin //
bde ba chen po'i gnas su 'dzag
/thams cad mnyam du 'dres nas su //
brgyad bcas d+hU ti'i mar sna la //
bzhis ni lus sems bde bas khyab //
bzhi ni gsang ba'i rdo rjer byon //
sa dang chu yi thig le gnyis //
pad+ma'i gnas su shor ba dang //
me dang rlung gi thig le gnyis //
nor bu'i rtse mor skad cig gnas //
skad cig bar mtshams de nyid la //
nam mkha'i thig le rgyu ba la //
bde la mi rtog spros dang bral //
las can gang zag gang yin ni //
gnyug ma chos su mthong nas su //
gnyis po phyir la ma shor na //
bde chen gnas su spyan drangs la //
brgyad po gnas bzhir go rim bzhin //
gang du byon pa'i nus pa dang //
rang nyid stobs dang ldan gyur na //
sngar gyi nyams pa sos gyur te //
bde la mi rtog ye shes ni //
lhun gyis grub pa mngon du byed //
sku gsum ye shes lnga dang ni //
sangs rgyas phrin las ma lus kun //
de las 'byung gi gzhan du min //
smin lam dbang gi man ngag la //
gang zag dbang po tha ma'i dbang du byas na /
yi dam gyi lha la brten nas /
rdul tshon gyi dal zhal phye ste /
dbang bum pa'i dbang bskur /
bskur ba'i gnas ni lus la bskur /
sgrib pa ni lus kyi sgrib pa sbyong /
gdams ngag ni phyi bskyed pa'i rim pa ston /
dang po dga' ba nyams su myong ba las /
'bras bu ni sprul pa'i sku thob /
phyag rgya ni dam tshig phyag rgya dang 'brel /
gang zag dbang po 'bring gi dbang du byas na /
mi'i bu mo la bsten nas b+ha ga'i dal phye ste /
dbang ni gsang ba'i dbang bskur /
bskur ba'i gnas ni ngag la bskur /
sgrib pa ni ngag gi sgrib pa sbyong /
gdams ngag ni nang zab mo bskyed pa'i man ngag ston /
gnyis pa mchog dga' nyams su myong ba las /
'bras bu ni longs spyod rdzogs pa'i sku thob /
phyag rgya ni las kyi phyag rgya dang 'brel lo //
gang zag dbang po rab kyi dbang du byas na /
byang sems khu ba'i rnam pa la brten nas /
a ba d+hU ti'i dal zhal phye ste /
dbang ni shes rab ye shes kyi dbang bskur /
bskur ba'i gnas ni sems la bskur /
sgrib pa ni sems kyi sgrib pa sbyong /
gdams ngag ni yongs su rdzogs pa'i man ngag ston /
gsum pa lhan cig skyes pa'i dga' bas /
'bras bu chos sku thob bo //
phyag rgya ni chos kyi phyag rgya dang 'brel lo //
gang zag dbang po yang rab kyi dbang du byas na /
tshogs drug gi yul la brten nas /
snang srid kyi dal zhal phye ste dbang tshig dbang rin po che bskur /
bskur ba'i gnas ni lus ngag yid gsum la bskur /
sgrib pa ni lus ngag yid gsum gyi sgrib pa sbyong /
gdams ngag ni lhun gyis grub pa'i gdams ngag ston /
bzhi pa dga' bral gyi dga' ba las /
'bras bu ni sku gsum dbyer med pa'i 'bras bu thob /
phyag rgya ni phyag rgya chen po dang 'brel /
las kyi phyag rgyas lam du gang slong /
lam du bde ba slong /
rgya gang gis gdab /
de bzhin gshegs pa'i rgyas gdab /
dbugs gang gis dbyung /
de bzhin gshegs pas dbyung /
lta ba gar sleb /
sems tsam gyi lta bar slebs /
'bras bu gang smin /
rgyu mthun pa'i 'bras bu smin /
chos kyi phyag rgyas lam du gang slong /
chos chos nyid du lam du slong /
rgya gang gis gdab /
rdo rje 'chang gi rgyas gdab /
dbugs gar dbyung /
rdo rje 'chang gis dbugs dbyung /
lta ba gar sleb /
dbu ma'i lta bar slebs /
'bras bu gang smin /
rnam par smin pa'i 'bras bu smin /
phyag rgya chen pos lam du gang slong /
snang srid lam du slong /
rgya gang gis gdab /
rdo rje sems dpa'i rgyas gdab /
dbugs gar dbyung /
rdo rje sems dpas dbyung /
lta ba gar sleb /
zung du 'jug pa nam mkha' dang 'dra ba'i lta bar slebs /
'bras bu gang smin /
dri ma dang bral ba'i 'bras bu smin /
dam tshig gi phyag rgyas lam du gang slong /
kun brtags lam du slong /
rgya gang gis gdab /
de bzhin gshegs pas rgyas gdab /
dbugs gar dbyung /
de bzhin gshegs pas dbugs dbyung /
lta ba gar sleb /
nyan thos kyi lta bar slebs /
'bras bu gang smin /
skyes bu byed pa'i 'bras bu smin /
de la las kyi phyag rgya bsten par 'dod na /
rig ma'i mtshan nyid btsun pa /
lus mdzes shing yid du 'ong ba /
skad gdangs 'jam zhing tshig btsun pa /
dri zhim mdangs dang ldan pa /
shes rab che zhing gsang thub pa /
nyon mongs pa chung ba /
sbyor thabs bzo ba /
'dod chags che ba /
ngo tsha che ba /
gtsang sbra dang ldan pa /
brtse gdung che ba /
de lta bu'i rig ma ni dbang gi dus na bsten par bya ste /
yab yum gyi mkha' gsang byin gyis brlab /
snyoms par zhugs pa las rdo rje nor bu'i grong gi dal du byang sems kyi khu ba'i rnam pa las /
'di'i ngo bo nyams su myong ste thig le rdo rje thod sbyor gyi man ngag 'di ni dus tshod zin pa khu byug lta bu ste /
rtsa dang rlung bde ba'i dus tshod 'dzin pa'o //
gzung ba'i man ngag la gsum las /
ting nge 'dzin gyis gzung ba dang /
yi ge rab mchog gis gzung ba dang /
zangs tshags can gyis gzung ba dang gsum mo //
zlog pa'i man ngag la gsum ste /
rlung gis zlog pa dang /
ting nge 'dzin gyis zlog pa dang /
btsan thabs kyis zlog pa dang gsum mo //
thams cad la khyab par bya ba la gsum /
'phrul 'khor gyis khyab par bya ba dang /
ting nge 'dzin gyis khyab par bya ba dang /
spyod lam gyis khyab par bya ba'o //
ting nge 'dzin gyis gzung bar bya ba ni /
spyi bo'i haM la dmigs pa lhan gyis gtod pa'o //
yi ge rab mchog gis gzung ba ni /
gsang gnas su oM AHhU~M bsgom pa'o //
zangs tshags can ni rtsa thams cad zangs dung gyen du 'greng ba ltar bsgom pa'o //
zlog pa la steng rlung mnan /
'og rlung bsdam /
gling bzhi bsdu /
rgya mtsho ri rab ngos la sbyar /
lce ya rkan la gtad /
chu mig gyen la ldog
/hika gis drag tu 'then /
g.yas g.yon du thebs gsum gsum bgrang /
dbus su thebs gsum bgrang /
lus thams cad khyab par bya ba'i thabs la /
seng ge'i lta stangs dang /
g.yas g.yon du phyi mig blta /
seng ge'i sprug stangs byas la lus drag tu sprugs /
de rnams ni lus thams cad la khyab par bya ba'i man ngag go
/puSh+pa ha rir nA ro pa las rnyed /
gtsigs kyi rgya bdun dang bcas dam par sbos /
sa ma ya sid+d+hi /
rkyang pa khri dang brgyad brgyar 'jug
/phrugs su sbyar na nyi khri dang //
gcig stong drug brgya rab tu brtag
/ces pa dang mthun par 'dug
/'khor lo nyi ma bzhi mthun kyang //
zla ba khug pa nam mkha'i tshang //
don gyi shugs las kho bos shes //
mes po'i nor la tsha bos spyod ///
/
@#//
sgyu lus sgyu 'phrul rdo rje'i shog dril sa ma yA ti gu h+ya /
(8)
o rgyan gyi gdams pa /
mkha' 'gro ma thams cad kyi yang snying /
rgyud thams cad kyi snying po bsdus pa /
gser zhun dril ba lta bu'i man ngag
/dpal nA ro pa chen pos bzhed kyis /
dus sbyor mthun spyod rtsi ba dang //
mthun sdeb lto nang sbyor ba dang //
dmangs ni phrin las mthun sbyor gyi //
man ngag 'di nas gsal bar ston //
gsang ba dbang gi dus dag tu //
me long dri ma dag pa la //
rdo rje sems dpa' legs bris te //
de yi gzugs brnyan snang dang mtshungs //
zhes bya ba sgyu ma'i dpe bcu gnyis kyi sgo nas rtogs par bya'o //
de yang sgyu lus kyi man ngag bdag byin gyis brlab pa'i rim pa 'di la don bzhi ste /
ngo bo /
nges tshig
/dbye ba /
rnam grangs so //
sgyu ma'i ngo bo ni /
med pa glo bur du sgro btags te ming dang tshig dang tha snyad du bzung ste don du snang ba'o //
mig 'khrul sgyu ma'i nges tshig ni /
glang po'i rus pa dang rnga mo'i spu dang /
shing bu dang rde'u las sgyu ma'i tshogs sprul pa dang 'dra bar pha ma'i khu khrag 'dres pa las rnam par shes pa'i tshogs sgyu ma'i lus su grub ste gsal bar snang ngo //
sgyu ma mkhan pos mi la sogs pa dang /
rta phyugs kyi gzugs brnyan sprul pa'i sgyu ma bshigs tsam na /
sngar gyi rdzas su gyur pa bzhin du /
rang gi lus kyi rkyen bag tsam gcig gis rang sa rdor 'gro ste /
bdag gi lus mi rtag pas grub pa med pa sgyu mar rtogs par bya'o //
dbye na bzhi las /
spang bya sgyu mar blta ba dang /
bsgrub bya sgyu mar blta ba dang /
bdag don sgyu mar blta ba dang /
gzhan don sgyu mar blta ba'o //
spang bya sgyu mar blta ba ni /
rigs drug gi sdug bsngal dgrar mthong ste /
spang byar btags pa yang sgyu ma dngos su brtag go
/bsgrub bya sgyu mar blta ba ni /
mya ngan las 'das pa'i lam zhi gnas dang lhag mthong dga' bdes yid gdungs pa yang sgyu ma dngos su blta'o //
bdag don sgyu mar blta ba ni /
sems dmigs pa'i man ngag chos kyi sku'i bsgrub bya sangs rgyas kyi dgongs pa yang grub pa med pa sgyu ma dngos su blta'o //
gzhan don sgyu mar blta ba ni /
rmi lam na chos bshad pas rang yang ma grub la gzhan yang ma grub pa bzhin no //
'khor 'das re dogs kyi blo dang bral ba'o //
dbye ba'i skabs su sgyu ma'i rnam grangs ni /
snang zhing srid pa'i chos 'di dag thams cad ni bcos mar 'dug pas sgyu ma dang sprul pa lta bu /
rang gi rnam par shes pa'i rang bzhin du 'dug pas rmi lam dang mig yor gyi skyes bu lta bu /
snang ba dngos med la dngos por gzung ba'i 'khrul par 'dug pas mig yor dang nam mkha'i skra shad lta bu /
snang la rang bzhin med par 'dug pas me long gi gzugs brnyan dang chu nang gi zla ba lta bu'o //
gsal la ngos gzung med par 'dug pas nam mkha'i 'ja' tshon dang srin bu me khyer lta bu /
nam mkha' la rgyu bar 'dug pas smig rgyu dang dri za'i grong khyer lta bu /
rkyen las skyes par 'dug pas brag cha dang skar ma rab rib lta bu /
mi rtag par 'dug pas chu'i chu bur lta bu dang na bun lta bur rtogs par bya'o //
de rnams rgyu rkyen rten 'brel gyi man ngag go
/snang ba thams cad mnyam bzhag dus su snang ba bzhin du /
chos thams cad kyang sgyu ma'am chu zla bzhin du byas shing bsgom /
de bzhin bsgoms pas rang bzhin med de gnyis med kyi ye shes 'char ro //
yang na gnyid sad nas /
rjes thob la 'di ltar bya ste /
tha mal gyi lus me long du gsal ba de mdun du rang la bstan nas yid kyi yul du shin tu gsal bar blta zhing bsgom /
de gsal por brtan pa de la yon tan bgrang zhing bstod pa bya ste /
de bzhin byas pas de la dga' ba'i sems mi 'byung ste sgyu lus yin pas so //
skabs su de la mngan gyi tshig mang po bgrang zhing bgrangs kyang mi dga' ba mi 'ong ba ltar lan mang du bsgoms pas shin tu brtan na /
slar de rang gi lus la gzhug cing rang bzhin sgyu ma'i lus la bstod kyang dga' ba med /
smad kyang mi dga' ba med pa'i lus su bsgom /
de la gsal du ma 'dod na yang mdun du bsgoms la /
yang lus la gzhug cing bsgom mo //
des nges par chu zla la sogs pa'i lus su mthong ba 'ong la /
rang gi mngon zhen log nas snang ba thams cad kyi zhen pa bzlog pa la tshegs med de /
thams cad kyang sgyu ma'i long long du mngon par 'gyur ro //
tha mal gyi snang ba thams cad du mi 'byung ste /
de ltar byung dus na rang dang snang ba thams cad sgyu ma 'phrul pa yin /
ji ltar yang bsgyur du 'dod snyam du bsam /
gnyid kyi dus dang sad pa'i dus /
dbyer med du phril phril gnas pa ni gnyid log ma log dbyer med pa zhes bya'o //
de tsam na sgyu ma la mngon sum du yid ches pas grong 'jug gi las 'grub pa yin /
chu skyar gyi sgro dang /
rma bya'i khrag dang /
lhang ma lhang tsher la sogs pa yang gsang dbang gi dus su sgyu lus ngo 'phrod pa la sogs pa la gal che ste /
gnas 'phrul shes pas nyams su longs shing /
yang na 'di ltar bya ste /
ltad mo chen po'am khrom chen por phyin la /
'di rnams 'dod chags che lugs la zhes 'o dod bos /
zhe sdang la /
gti mug la zhes bos kyang mi dga' ba'i sems mi 'byung ste /
'di rnams kyi 'phyor lugs la /
gsol lugs la zhes bos kyang dga' ba'i sems mi 'byung ste /
sgyu ma dngos su blta'o //
'khrugs pa chen po'am khrom chen po 'di rnams kyi zhe sdang la /
nga rgyal dang /
phrag dog la zhes smras pas khong la mi dga' ba mi 'byung bas tshig la tha dad med de don la khyad par yod pa'i phyir ro //
rang dang snang ba thams cad mi dbye zhing shes pa'i steng du gzer re thebs pa gcig gis snang ba 'di la lag bcug ste bsgom pa yin /
sgyu lus kyi man ngag puSh+pa ha ri'i nA ro pa las rnyed pa'o ///
/
@#//
'od gsal gti mug rdo rje'i shog dril sa ma yA ti gu h+ya /
(9)
o rgyan gyi gdams pa /
mkha' 'gro ma thams cad kyi yang snying /
rgyud thams cad kyi snying po bsdus pa /
gser zhun dril ba lta bu'i man ngag
/de yang dpal nA ro pa chen pos bzhed kyis /
'gro ba gang zhig gnyid log pa //
gnyid log sad par mi byed do //
zlog pa'i sgom pa 'di dag ni //
sangs rgyas mu stegs kyis mi shes //
zhes pa'i lung yid ches kyi rde'ur gces te de la rtsa rdo rje thod sbyor gyi man ngag
/rlung rdo rje thod sbyor gyi man ngag
/thig le rdo rje thod sbyor gyi man ngag go
/rgyal po mchog gsum de rab mchod //
man+t+ra aM sa nga la dris //
dkyil 'khor rgyal mchog lha rgyal mchog
/sngags kyi rgyal mchog gsum pa yin //
dang po dkyil 'khor rgyal mchog ni //
bde bar gshegs pa mi bskyod pa //
bzhugs pa'i pho brang dkyil 'khor yin //
mi bskyod pa yi thugs ka ru //
yi ge hU~M gcig gsal bar bsgom //
hU~M gi yi ge nA da la //
dmigs pa mi rtog ngang la bzhag
/nyin par nam mkha'i mthongs su bsgom //
mtshan mo snying gi dkyil du bsgom //
nam gung yol nas tho rangs bar //
thams cad yod smra'i sde pa ste //
mi bskyod pa yi zhing du 'dod //
bla ma mi bskyod lha tshogs la //
srod kyi bar du gsol ba btab //
srod nas nam ni ma phyed bar //
gnyid mi nyal zhing sku khams gseng //
nam phyed dus nas rang nyid kyi //
snying gar dmigs pa gsal byas la //
mgo bo shar phyogs dag tu bstan //
ngos ni g.yas pa 'og tu bcug
/g.yon pa thar lam snying ga gtso //
mi bskyod byon pa'i gnas yin pas //
dus der bsgom pa man ngag yin //
thams cad yod smra'i sde pa ste //
spyi mthun gnas brtan bzhi yis byed //
de dus rang nyid sgrub pa yi //
the tshom spros pa ma chod na //
gdams ngag chos dpon nyid la zhu //
'dun ma gnas brtan bzhi yis byed //
bza' mi sum brgya nyi shu dang //
stong tsho bzhi ru 'dod pa ste //
chos dpon nyid la 'dus nas su //
thar lam nyams su len pa dang //
chos rnams spros dang bral ba yi //
snang ba'i mtshan ma zad gyur nas //
gnas brtan bzhi yi chos 'dun la //
chos med 'dun ma zhig gyur na //
tshe 'di nyid la 'tshang rgya ba'i //
'od gsal skye med 'byung ba'i gnas //
thams cad yod smra'i sde bas shes //
rtogs par 'dod na de bzhin bsgom //
nyin par nam mkha'i mthongs nyid du //
yi ge hU~M sngon rang mdog ldan //
shin tu gsal bar dmigs nas su //
de las 'od zer kha dog lnga //
'jig rten khams su 'phros pa las //
brtan g.yo thams cad 'od du zhu //
slar 'dus hU~M la thim pa yis //
hU~M nyid shin tu gsal bar bsgom //
mi rtog pa la blo bzhag pas //
gnas par nus na de nyid bskyang //
gal te gnas par ma nus na //
u yi rang bzhin don grub ste //
yi ge ha la thim par bsam //
snang ba mtha' yas ha de nyid //
zla tshes rin chen 'byung ldan la //
thim nas zla tshes thig le la //
thim pas mi bskyod dag tu 'dod //
shin tu phra ba de dbus nyid //
nA da rnam snang mdzad yin te //
phyi nang snod bcud ma lus pa //
thig ler dmigs la mi rtog bsgom //
nyin mo'i dus ni thams cad du //
sna tshogs mtshan mas ma g.yeng bar //
stong pa nyid la gnas nus na //
mi rtog ye shes skye bar 'gyur //
spros pa can gyi rdzogs rim yin //
shin tu spros med rnal 'byor pa //
snang ba sna tshogs gsal ba ni //
me long nang gi gzugs brnyan ltar //
chu nang zla ba ji bzhin du //
snang bar zad mod grub pa med //
chags pa'i 'dzin pas ma gos shing //
tshogs drug yul gyis ma bcings pas //
rang snang 'dzin med nyid du grol //
nyin mo bsgom pa'i lam de yin //
lam gyi 'od gsal zhes bya 'o //
mtshan mo gnyid kyi 'od gsal ni //
gong gi lus gnad dmigs pa la //
mchog tu nan tan gtsor byas te //
lha yi rgyal mchog mi bskyod pa //
sngags kyi rgyal mchog hU~M nyid yin //
de yang nyal ba'i dus nyid du //
snying ga'i hU~M las 'od 'phros nas //
rang gi lus ngag yid gsum gyi //
sdig sgrib ma lus dag nas su //
bshang lam gnyis nas thon par bsam //
sngags kyi rgyal po hU~M nyid la //
bsnyen pa brgya rtsa brgyad du bya //
de nas gnyid du 'gro ba na //
hU~M gi thig le nA da la //
dmigs nas mi rtog bsgom pa yin //
drung du grogs po gcig bzhag la //
gnyid du yun ring mi gtang bar //
gnyid thun mtshams su gcod pa man ngag yin //
grogs pos bslangs pa'i dus de ru //
'od gsal zin nam ma zin pa //
rang gis rang la dri bar gces //
zin na gnyid kyi rang bzhin de //
bde stong nyid du 'char ba dang //
sad pa'i dus der rang sems de //
spros dang bral bar 'char ba yin //
des kyang zin par ma nus na //
bla ma dkon mchog mchod pa dang //
grogs po rtogs pa'i gding yod la //
tshogs gsog shin tu rgya che bya //
DA ki rnams la tshogs gtor dang //
yi dam lha la gtor ma gcig
/mi sha a mr-i ta yis brgyan //
glo dkar gcig tu sbas bzhag la //
mtshams kyi bar du gta' ru gzung //
a ba d+hU ti'i nang nyid du //
nam mkha'i mthongs nyid gsal bar bya //
tshangs pa'i bu ga'i 'og nyid du //
thig le sngon po sran ma tsam //
de la dmigs nas gnyid du gtang //
'od gsal rtogs par 'gyur ba dang //
brgya la rmi lam rmis na yang //
mtshan ma bzang po 'byung ba dang //
rang sems bde ba dang bcas te //
skyon gyis gos par mi 'gyur ro //
sangs rgyas che ba'i yon tan dang //
byang chub sems dpa'i mthong snang 'byung //
de la nges shes skyes nas su //
'od gsal nyid du 'jug par 'gyur //
zla phyed bsgom pa shin tu gces //
des kyang zin par ma nus na //
gsang ba smin mtshams bar de ru //
haM dkar gcig la dmigs pa gtad //
stong pa 'od gsal yin snyam du //
dmigs la gnyid par byas pas zin //
dran pas zin pa shin tu gces //
de ltar zla ba phyed du bsgom //
tha mal gnyid ni spang bar bya //
dang po rmi lam med pa'i nyams //
gsal la rtog pa med par 'byung //
de ni lam gyi 'od gsal lo //
brtan pa thob nas mngon 'gyur te //
'od gsal chos skur 'byung bar nges //
gnyid dang ma gnyid khyad med do //
gnyis snang bag chags zad par 'gyur //
sngon byung thub pa chen po yis //
tshogs gnyis sngon du song ba las //
'od gsal rgyud la skye dus der //
ting nge 'dzin la chags pa yis //
'od gsal rgyud la ma skyes pas //
phyogs bcu'i sangs rgyas kun 'dus nas //
de yi dus su dbang bskur te //
de dag thams cad mgrin gcig tu //
'od gsal la ni gnas bgyis na //
'od gsal la ni gnas byas nas //
rang dga'i gzugs su ston par 'gyur //
ces pa'i gsung ni byung ba la //
brten nas byang chub shing drung du //
rtswa chag gang la bzhugs gdan byas //
rdo rje'i skyil krung ma bshigs par //
'od gsal ba la gnas bya snyam //
'dun pa sngon du song ba yis //
ting nge 'dzin la zhen pa thongs //
tshogs gnyis sngon du song ba dang //
srod la bdud kyi tshogs btul nas //
tho rangs 'od gsal mtshan med thob //
thub mchog dam pa dpa' chen pos //
skyes bu kun gyi kha lo bsgyur //
rdzogs sangs rgyas kyi mtshan nyid ni //
'od gsal chen po thob par 'gyur //
don gnyis grub pa'i 'bras bu yis //
bstan pa 'di nyid yongs bzung ste //
bstan pa las byung phrin las ni //
'od gsal chen po'i man ngag yin //
gnyid kyi 'od gsal mi brtan zhing //
bar mtshams med par ma 'byongs na //
brtan pa thob par 'dod pa yis //
nyin par phyi yi nam mkha' la //
dmigs la phyag rgya chen po bsgom //
bskyed rim bzlas pa la sogs dang //
'dus byas mtshan ma'i chos spyod kun //
skad cig tsam yang dran mi bya //
phyi dang nang gi bya ba dang //
dge dang mi dge'i las rnams la //
'jug par 'gyur ba lta ci smros //
nyin mtshan gnyis po gang dang gang //
'gro dang skor ba la sogs pa //
lus dang ngag gi chos spyod kun //
skad cig yud tsam dran na yang //
dam tshig nyams par 'gyur ba yin //
mi mno mi bsam mi sems par //
mi bsgom mi dpyad rang sems nyid //
mnyam pa nyid du bzhag nas su //
lhan cig skyes pa'i ye shes de //
spros bral nyid du bskyang bar gces //
mig ni nam mkha'i dbus su ltos //
nyin par sgom pa'i man ngag yin //
mtshan mo gnyid kyi 'od gsal de //
rtag par rgyun du gnas 'dod na //
dmigs pa du ma mi spo bar //
a wa d+hU ti'i nang nyid du //
nam mkha' sngo skya sprin bral 'od //
mtshan ma dang bral skye med gnas //
chos nyid mtshan ma'i rtsa de la //
shes pa lhan gyis gtad la nyal //
yid ni a ba d+hU ti'i dbus su ltos //
mtshan mo sgom pa'i man ngag yin //
gang yang yid la ma byas shing //
'od gsal yid la ma byas na //
nyin mtshan gnyis kyi 'khrul pa de //
skye med spros dang bral bar 'char //
rang nyid mtshams ni dam par bcad //
g.yog po gcig gis mthun rkyen sgrub //
srod la g.yog po gnyid du btang //
tho rangs rang nyid nyal bar bya //
g.yog po bslangs la rtsar bzhag la //
skad ni mi chung mi che bar //
chos rnams thams cad 'od gsal gyi //
rang bzhin yin zhes zer du gzhug
/mi zan za ba'i bar nyid du //
gnyid du btang la grogs pos bslang //
dpal nA ro chen po'i bzhed pa yin //
gnyid dang rmi lam gyi bar shed na //
gti mug 'od gsal gyi ngo bo can //
rjes la 'od gsal rgya yis thebs //
skye med chos sku'i ngo bo can //
ming yang 'od gsal gyi gdams ngag zer //
'khrul pa lam slong ni ngo mtshar che //
slob dpon chen po lwa ba pas //
lo ni bcu gnyis bar du ni //
'od gsal ba la gnyid log pas //
phyag rgya chen po'i dngos grub thob //
des na gsang sngags thabs lam che //
lam gyi 'od gsal bsgoms byas nas //
gnyid kyi 'od gsal mtshams med na //
bar do dang po'i 'od gsal la //
brtan pa thob pa chos nyid yin //
dben pa'i gnas dang mthun pa'i grogs /
kha zas spyod lam mthun rkyen sogs //
sgrub rdzas ma tshang med pa dang //
shin tu gus pa'i yid kyis su //
gsang nas sgrub pa man ngag yin //
snyan brgyud lag len yi ge ris //
dkyus su bkod par mi rigs kyang //
snying dang 'dra ba'i sras bu la //
mig dang 'dra ba'i man ngag sbyin //
'gro la phan dang gnas bya'i phyir //
sku gsum thob pa'i man ngag yin //
rtsod gzhi dus kyi snyigs ma la //
lnga brgya tha mar rnyogs dus 'dir //
log chos mu stegs dar ba dang //
nang pa'i bstan pa nyams dus 'dir //
mi nad 'khrug pa mu ge dang //
dus min 'chi ba sna tshogs 'byung //
tshe dang longs spyod dar gud che //
dbang ma bskur dang lung ma thob //
sngon gyi las 'phro med pa'i mis //
mnar med pa la 'jug nyen yod //
shin tu dam par sbas nas su //
nyams len zab mo gsang la gyis //
bla ma rnams kyi bka' rgya dang //
mkha' 'gro rnams kyi gnyan rgya dang //
zab mo gdams pa'i zab rgya gsum //
rgya gsum gyis btab man ngag yin //
zab rgya /
gsang rgya /
gtad rgya /
sa ma yA ti \u0f80atsha ///
/
@#//
rmi lam phrag dog rdo rje'i shog dril sa ma yA ti gu h+ya /
(10)
o rgyan gyi gdams pa /
mkha' 'gro ma thams cad kyi yang snying /
rgyud thams cad kyi snying po bsdus pa /
gser zhun dril ba lta bu'i man ngag
/rgyud dgyes pa rdo rje'i gzhung las /
dang po sprin dang 'dra ba ste //
gnyis pa sgyu ma lta bur 'gyur //
nyal dang log pa'i khyad par gyis //
sad las bye brag gzhan med par //
zhes pa dang /
dpal nA ro pa chen po'i bzhed kyis /
rmi lam dus kyi shes pa de //
gnad mgrin pa gnas kyi sa bon can //
zhes pas /
de la rtsa rdo rje thod sbyor gyi man ngag
/rlung rdo rje thod sbyor gyi man ngag
/thig le rdo rje thod sbyor gyi man ngag dang gsum gyis ston pas /
rgyal po mchog gsum de rab mchod //
man+t+ra aM sa nga la dris //
zhes pas /
dkyil 'khor rgyal mchog lha rgyal mchog
/sngags kyi rgyal mchog gsum pa yin //
yang dag pa yi sangs rgyas kyis //
zhing khams gcig na bde ba gcig
/mang pos bkur ba yin par grags //
mgrin pa mang pos bkur bas na //
mang pos bkur ba zhes bya 'o //
dkyil 'khor 'khor lo'i dbus na ni //
pad+ma dmar po 'dab bzhi la //
snang ba mtha' yas mthe bong tsam //
de yi mgrin pa'i dbus nyid du //
thig le dmar po yungs dkar tsam //
de la dmigs pa gsal ba gcig
/nyi ma'i dus su bsgom pa gces //
ngag tu a nu ta ra oM//
ci nus bsnyen pa bya ba dang //
phyi nang snod bcud ma lus pa //
snang ba mtha' yas zhing khams su //
dran 'dun drag po yang yang bya //
'dun pa bcu drug bskyed par bya //
rang nyid yi dam lhar bsgoms pa'i //
spyi bo'i gtsug tu bla ma rnams //
bsgoms la gsol ba drag tu thobs //
mang pos bkur ba'i gnyer res la //
thun tshod nub phyogs pa yi dus //
dang po me rlung rgyu dus su //
mgo bo nub phyogs dag tu bstan //
ngos ni g.yon pa 'og tu gzhug
/do nub rmi lam rmis pa na //
rmi lam du ni ngo shes pa'i //
shes pa gting du btab pa la //
nub kyi pad+ma'i 'dab ma la //
yi ge dmar po ta bsam ste //
de la dmigs pa gtad la nyal //
sa sros nas ni nam phyed bar //
pad+ma mgon po'i zhing khams yin //
mang pos bkur ba'i chos dpon dang //
gnas brtan bzhi yis 'dun ma byed //
de dus rang nyid sgrub pa po'i //
the tshom spros pa ma chod na //
gdams ngag chos dpon bzhi la zhu //
'dun ma gnas brtan bzhi yis shes //
bshes med phyogs kyi mgron po la //
bza' mi sum brgya nyi shu dang //
stong tsho gcig gis gnyer res yin //
yi ge ta yi rten 'brel gyis //
lus po me yis tshig pa 'byung //
yi ge a las chu 'byung zhing //
lho byang yi ge gnyis po las //
rbab dang rlung dmar 'byung ba yin //
de la ngan par mi blta ste //
mgon po bzhi yi byin rlabs yin /
khyi yis bzung dang dgra yis ded //
cho 'phrul mang po 'byung ba na //
de ni zin du 'gro ba'i rtags //
de ltar zhag grangs bdun bdun bsgom //
des kyang zin par ma nus na //
'das dang ma 'ongs da ltar gyi //
nyin par mthong ba la sogs pa //
cir snang rmi lam yin snyam du //
yang dang yang du bsgom par bya //
ngag tu rmi lam sgyu ma yin //
zhes pa zhag bdun bar du bzla //
yang na ngag tu hU~M bgrang zhing //
rmi lam yin no snyam du bsam //
tho rangs smin mtshams haM la gtad //
dran pa 'dun pa tu re bya //
dad pa bar chad med pa dang //
brtson 'grus bar chad med pa dang //
sgrub pa bar chad med pa yis //
myur du rmi lam zin par bya //
de las rmi lam zin pa na //
dang po spel zhing sbyang ba dang //
ya nga spang zhing sgyu mar bslab //
de la dang po spel ba ni //
sangs rgyas zhing khams gcig nyid las //
zhing khams mang po spel ba yin //
shar phyogs mngon dga'i zhing de ru //
bcom ldan mi bskyod mgon po la //
dam chos zhu bar 'dod pa na //
g.yon gyi a la dmigs la nyal //
nu nyid rin chen 'byung ldan la //
ta ni pad+ma mgon po yin //
ra ni las kyi mgon po yin //
sgom pa'i man ngag gong dang mtshungs //
zhag bdun dran 'dun drag po bya //
sbyong ba'i man ngag 'og nas 'byung //
da ni ya nga spang ba ste //
chu bo chen po mthong ba na //
de ni mi bskyod rdo rje yin //
su zhig 'di la 'jigs par byed //
snyam du bsam la mchong ba yin //
me ni pad+ma mgon po la //
rlung dmar las kyi mgon po ste //
ngam grog g.yang sa rin 'byung yin //
sprul pa nyid du 'dod pas na //
de la 'jigs pa ga la skye /
khyi dang dgra yi 'jigs pa yang //
byang chub sems dpa' la sogs kyis //
rnam 'phrul de ltar shar ba yin //
de la bdag nyid 'jigs pa na //
sangs rgyas byang chub sems sogs la //
bdag nyid 'jigs pa ji zhig ang //
bdag dang blun po byol song la /
khyad med snyam du yi mug bsgom //
snang srid rmi lam yin pa la //
ji ltar byas kyang btub pa yin //
ji ltar bsam yang 'grub pa yin //
phyin pas mi brtol cang srid dam //
de ltar bsam zhing bzlas brjod bsgom //
ma gnyid dus su chu bo ni //
pus mo nub tsam brgal ba nyid //
yang yang du ni bsgom par bya //
me rlung sa yang de dang mtshungs //
de ni sgyu mar bslab dgos pas //
nyi zla gnyis kyi 'od zer la //
'jus la nyi zla'i steng du bsdad //
rtsa gsum la sogs lha gnas blta //
mgon po byams pa'i mdun nyid du //
thal sbyar la sogs mdun bdar te //
mdo sde'i dgongs pa ma lus 'dri //
lha yi dbang po brgya byin gyi /
khang bzang ltad mor blta ba dang //
rdo rje 'chang gi zhabs drung du //
a mo li ka'i rdo leb blta //
de sogs sprul pa mang po bya //
mkha' la spyod dang sa la spyod //
sa 'og la sogs gnas rnams su //
skad cig ma la phyin gyur te //
snang srid sgyu mar rtogs pas su //
sgyu ma'i cho 'phrul 'byung ba yin //
o rgyan gnas dang rdo rje'i gdan //
ngo mtshar che ba'i gnas rnams su //
skad cig nyid la phyin gyur te //
mchod pa sna tshogs 'bul ba yin //
de ni rjes la sbyang ba 'o //
de yis man ngag de bzhin 'grub //
mngon par dga' ba'i zhing khams su //
rang nyid rdo rje sems dpar bsgom //
zhing khams de yi sems can la //
snang la rang bzhin med pa yi //
chos rnams gzugs brnyan lta bur bshad //
me long lta bu'i ye shes kyis //
thams cad bde la bkod nas su //
zhing khams gzhan du gshegs pa yin //
de la bde bar gshegs pa zer //
dpal dang ldan pa'i zhing khams su //
rang re rin 'byung nyid du bsgom //
zhing khams de yi sems can la //
mtho dman bde sdug la sogs pa //
ro mnyam gcig tu bshad la bzhag
/mnyam pa nyid kyi ye shes kyis //
thams cad bde la bkod la bzhag
/pad+ma can gyi zhing khams su //
rang nyid pad+ma mgon por bsgom //
de la gnas pa'i sems can la //
sems nyid spros dang bral bar bstan //
yul lnga so sor mi rtog pa'i //
ye shes yin zhes dam chos bshad //
de rnams bde la bkod nas su //
rnga sgra can du gshegs pa yin //
rang nyid las kyi mgon por bsgom //
de na gnas pa'i sems can la //
sems nyid gtan nas ma grub pas //
las byas 'grub pa min zhes bshad //
bya ba grub pa'i ye shes kyis //
sems can dpag med bde la bkod //
zhing khams gzhan yang de ltar sbyang //
nyin par dam chos bshad pa dang //
mtshan mo'i dus kyi rmi lam na //
gzhan la dam chos bshad pa gnyis //
sems kyis gnyis su brtags pa las //
rang bzhin don la khyad par med //
gzhan la phan pa'i dngos po yang //
rgyu 'bras tshul gyis de ltar brtag
/de ni sbyangs pa'i dgos pa 'o //
sngar gyi sgyu mar bslab dus su //
nyi zla'i steng du rang nyid kyis //
gnas pa'i nus pa ma byung na //
'khor lo'i dbus kyi nyi zla gnyis //
nyal khar rdog pa'i 'og tu mnan //
mkha' la 'phur bar ma nus na //
nang na gnas pa'i nam mkha' la //
yi ge hU~M gis rtsal sbyong bya //
me la mchong bar ma nus na //
yi ge ta yis rang lus bsreg
/chu la nyam nga byung ba'i tshe //
chu yi gle la rmi lam gzung //
g.yang la mchong bar ma nus na //
gad pa'i phug tu rtsal sbyang bya //
nyi zla gnyis kyi 'od zer la //
'ju bar ma nus rang nyid kyi //
lag pa'i mthil du nyi zla gnyis //
g.yas su zla ba g.yon nyi ma //
gsal bar bsgoms pas zin par 'gyur //
zhing khams blta bar ma nus na //
pad+ma 'dab bzhi'i 'khor lo tsho //
yi ge 'khor lo'i tshul du bskor //
rdo rje 'chang gi zhabs drung du //
dam chos zhu bar ma nus na //
gnas pa rtsa gsum 'dus pa'i sar //
mtheb gang ma yi man ngag bya //
rje btsun ma yi tshogs dbus su //
rang nyid gnas par nus 'dod na //
lus la gnas pa'i rje btsun ma'i //
b+ha gar rjes chags dmigs la nyal //
tshogs dang gtor ma rem la bya //
de kho na nyid la gnas 'dod na //
mchod khang sgo yi ya phugs la //
nam mkha' sngon po gru gsum yod //
de la dmigs la mi rtog bsgom //
lus sems bags kyis dal ba dang //
sems nyid spros dang bral ba la //
gong nas rgyun du bsgom pa gces //
de ltar zhag ni bdun bdun bsgom //
ma nor lam mchog 'di nyid yin //
gong gi dmigs pa du ma rnams //
lam gyi rtsal sbyong bya bar 'dod //
rmi lam rmis pa thams cad la //
skye med rgya yis thebs pa na //
chos rnams ma lus thams cad kun //
gdan thog gcig tu bsgom nus pa'i //
man ngag zab mo 'di na yod //
rmi lam dus kyi snang ba de //
bar do'i sngon du 'gro bas na //
rtsal sbyong bar do'i dus su byed //
nyin par sgyu lus bsgom pa de //
rmi lam gyi ni sngon 'gro yin //
rtsal sbyong lam gyi dus su byed //
rmi lam dus kyi snang ba la //
skye med rgya yis thebs pa na //
rmi lam 'od gsal du 'pho nus pas //
dag pa chos nyid bar do yin //
dpal nA ro pa yi bzhed pa yin //
rmi lam dus kyi shes pa de //
bar do'i shes par bsre dgos te //
rmi lam bar do bsre ba'i gnad //
longs spyod rdzogs sku'i ngo bo can //
chos so sor ma byed gcig tu khyer //
nyin par lam gyi dus nyid du //
phyi rol snang ba dkar dmar dang //
yul gyi dngos po ma lus kun //
rmi lam bzhin du blos chod na //
rmi lam dus kyi shes pa rnams //
blo bral gcig tu gyur pa yin //
bya ba byed dang mi byed par //
dus ni rnam pa thams cad du //
dran dang 'dun pa ma bral na //
bsam gtan gnyid kyis 'tsho bar 'gyur //
chos rnams dran pas zin par gces //
lam la bar chad mi 'byung zhing //
nges par sangs rgyas nyid du 'gyur //
lar ni rnam pa thams cad du //
rmi lam zin par ma nus shing //
brtan pa thob par ma nus na //
lus ni gcer bur byas nas su //
lung stong phyin la 'o dod 'bod //
byang thang lus pa'i srog bzhin du //
yid kyis skyo shas drag po bya //
lus ni phyi nang ldog byas la //
don snying phyi ru khra ler bsam //
de yi mgrin pa'i dbus nyid du //
yi ge a la drag tu gcun //
rwa dung phyogs bzhir 'bud pa dang //
skabs su smyon pa'i brtul zhugs bya //
yid la gcags pa'i rdzas rnams kun //
rmi lam dus su 'byung ba bzhin //
rtag tu dgos pa'i nor mchog 'di //
rmi lam dus su cis mi zin //
bud+d+ha'i dgongs pa rang la gnas //
snying po'i don bsdus man ngag 'di //
mkha' 'gro rnams kyis bka' nan byas //
gzhan la ma spel sbas pa 'o ///
/
@#//
'pho ba zhe sdang rdo rje'i shog dril sa ma yA ti gu h+ya /
(11)
o rgyan gyi zhal gdams /
mkha' 'gro ma thams cad kyi yang snying /
rgyud thams cad kyi snying po bsdus pa /
rin po che gser zhun dril ba lta bu'i man ngag
/dpal nA ro pa'i bzhed kyis /
sbyangs te 'pho ba'i man ngag gsum yin gsungs /
de la rtsa rdo rje thod sbyor gyi man ngag
/rlung rdo rje thod sbyor gyi man ngag
/thig le rdo rje thod sbyor gyi man ngag dang gsum mo //
de la dpal gsang ba 'dus pa las /
de bzhin gshegs pa'i tshogs bsags na //
dngos grub dam pa thob par 'gyur //
mya ngan 'das pa mi zad mes //
thal ba'ang lus par mi 'gyur ro //
zhes pa dang /
gzhan yang /
rgyal po mchog gsum de rab mchod //
man+t+ra aM sa nga la dris //
dkyil 'khor rgyal mchog lha rgyal mchog
/sngags kyi rgyal mchog gsum pa yin //
lus la dkyil 'khor bzhi gnas te //
dkyil 'khor bzhi la lha bzhi gnas //
lte dbus rin 'byung dkyil 'khor ni //
bskyed pa'i sa bon a yin te /
kha dog ser po gsal bar bsgom //
e yi rang bzhin lha mo spyan //
yum gyi sa bon yin par 'dod //
snying ga mi bskyod dkyil 'khor ni //
bskyed pa'i sa bon hU~M yin te /
kha dog sngon po gsal bar bsgom //
baM gyi rang bzhin bdag yar gnas //
mgrin dbus snang mtha'i dkyil 'khor ni //
bskyed pa'i sa bon hrIHyin te //
mA yi rang bzhin gos dkar mo //
yum ni de las bskyed par 'dod //
spyi gtsug don grub dkyil 'khor ni //
bskyed pa'i sa bon khaM yin te /
kha dog ljang gu gsal bar bsgom //
yA yi rang bzhin dam tshig sgrol //
yum dang gnyis su med par bzhugs //
sangs rgyas rnam par snang mdzad che //
kun gyi dbu rgyan tshul du gnas //
sa bon yi ge oM du 'dod //
nam mkha'i sgrol ma pang na gnas //
spyi bo bde chen 'khor lo na //
sems nyid gshegs pa'i lam yod de //
don yod grub pa'i dkyil 'khor du //
'chi khar rang sems 'pho bar gsal //
sbyang dang las la sbyar ba las //
sbyang ba'i dus na 'di bzhin bsgom //
a ba d+hU ti'i mar sna na //
ma las thob pa'i thig le gcig
/nyi ma'i dkyil 'khor nyid du gnas //
de las 'od byung phyi nang gi
/dngos po ma lus bsregs par bsam //
phyi yi snang ba dkar dmar la //
nang gi rnam rtog ma lus pa //
ye shes lnga yi kha dog dang //
yum gyi sa bon la sogs pa //
skad cig nyid la bsregs par bsam //
nyi ma'i 'od las me byung ste //
phyi nang med par me ru bsam //
rang lus thul gyis 'tshigs par bsam //
rang sems yi dam lhar gsal ba'i //
lte ba'i dkyil du rin 'byung byon //
snying gar rdo rje sems dpa' dang //
snang ba mtha' yas don yod grub //
mgrin dbus spyi gtsug dag tu byon //
rang sems gnyug ma'i ngo bo las //
lha rnams phyag rgya chen por byon //
a ba d+hU ti'i yar sna na //
pha las thob pa'i thig le gcig
/zla ba'i tshul du gnas kyin yod //
de las 'od byung chu rgyun gyis //
phyi nang ma lus dag par bsam //
lha rnams sku khrus gsol ba yis //
shin tu mdangs dang ldan par bsam //
sbyang ba'i dus ni thams cad du //
sgyu lus phung po mi bsgom par //
rang sems yi dam lhar bsams nas //
dngos po kun la zhen pa dang //
chags pa'i mtshan ma cung zad kyis //
'chi bar yang ni mi nus te //
sems nyid rtsal sbyong sgom pa las //
stong pa stong pa chen po dang //
gsum pa shin tu stong pa las //
'od gsal ba la gnas par bya //
de yi bde ba chen por ni //
rang dbang med par 'pho ba yin //
dkyil 'khor bzhi dang lha bzhi po //
dkyil 'khor rgyal mchog lha rgyal mchog
/go rim bzhin du mjal ba yin //
sngags kyi rgyal mchog yig 'bru dgu //
sgo dgu 'gegs kyang 'di na gsal //
yum gyis smad kyi sgo bkag la //
yab kyis stod nas sgo rnams dgag
/shin tu gsal ba'i man ngag ni //
las kyi sgron me'i nang du ltos //
bya ba byed dang mi byed pa //
cho ga thams cad de nas ston //
gnyis pa las la sbyar ba ni //
mgo bo byang phyogs dag tu bstan //
ngos ni g.yas pa 'og tu bcug
/bla ma yi dam lha tshogs la //
bar chad med pa'i gsol ba gdab //
phyi nang gsang ba'i 'chi ltas rnams //
go rim nges par 'byung bas na //
a ba d+hU ti'i nang nyid du //
rgyal ba rigs lngar gsal btab la //
rnam snang spyi gtsug dag tu bsgom //
mig gi dbang po 'gag dus der //
rin chen 'byung ldan yab yum gnyis //
me yis sreg pa man ngag yin //
'od kha dog ser po yungs dkar tsam //
rnam snang mdzad kyi thugs kar bstim //
rna ba'i dbang po 'gags tsam na //
rdo rje sems dpa' yab yum gnyis //
me yis sreg pa man ngag yin //
'od kha dog sngon po sran chung tsam //
rnam snang thugs la gong dang 'dra //
sna yi dbang po 'gags tsam na //
snang ba mtha' yas yab yum gnyis //
me yis sreg pa man ngag yin //
'od kha dog dmar po skyer 'bru tsam //
rnam snang thugs kar gong dang 'dra //
lce yi dbang po 'gags dus der //
don yod grub pa yab yum gnyis //
me yis sreg pa man ngag yin //
'od kha dog ljang gu byi'u sran tsam //
rnam snang mdzad kyi thugs kar bstim //
rtsa yi mtshan nyid shin tu gces //
nyi ma'i 'od las me byung nas //
rang nyid lha yi skur bsgoms pa //
bsregs nas 'od du zhu ba de //
rnam snang mdzad kyi thugs kar bstim //
thig le rdo rje thod sbyor gyi //
man ngag thams cad 'di nas ston //
shes rab ye shes me bo che //
sangs rgyas rnam par snang mdzad che //
'og min gnas na bzhugs pa la //
dus ni bskal pa dpag med do //
kun la skye med rgya yis gdab //
mkha' la spyod dang sa la spyod //
sa 'og spyod pa'i lha tshogs kyis //
gdugs dang rgyal mtshan ba dan rnams //
thogs nas mkha' spyod gnas su bsu //
lce yi dbang po nyams pa yis //
rnam par shes pa thim dus der //
steng 'og rlung gi 'byung 'jug ni //
las kyi sgron mes gsal bar byed //
rlung ni rdo rje thod pa la //
sbyor ba'i man ngag de nas ston //
gzugs kyi phung po rnam dag pas //
nga rgyal mnyam nyid ye shes su //
rin chen 'byung ldan 'tshang rgya 'o //
tshor ba'i phung po rnam dag pas //
zhe sdang me long ye shes su //
rdo rje sems dpar 'tshang rgya 'o //
'du shes phung po rnam dag pas //
'dod chags sor rtog ye shes su //
snang ba mtha' yas 'tshang rgya 'o //
'du byed phung po rnam dag pas //
phrag dog bya ba'i ye shes su //
don yod grub par 'tshang rgya 'o //
rnam shes phung po rnam dag pas //
gti mug chos dbyings ye shes su //
rnam par snang mdzad 'tshang rgya 'o //
shes bya'i sgrib pa la sogs dang //
bag la nyal rnams gtan nas spangs //
rang nyid rdo rje 'chang chen du //
tshe 'di nyid du 'tshang rgya 'o //
gong gi 'chi rtags gang zhe na //
phyi yi snang ba dkar dmar la //
dgra dang 'dre yi 'du shes 'byung //
shin tu 'jigs pa'i 'du shes kyis //
spang bya'i dngos po mthong ba de //
phyi yi 'chi ltas yin par gsungs //
nang gi 'chi ltas gang zhe na //
bu ga gnyis nas rgyu ba'i rlung //
dza ra na ni 'gyu ba chad //
ro hi ta nas rtag par ni //
bdun gsum nyi shu rtsa gcig tu //
skad cig gcig kyang mi 'pho bar //
rtag tu rgyu na 'phos nas 'chi //
gsang ba'i 'chi ltas 'di bzhin 'ong //
rtag tu thig le 'dzag pa dang //
thig le'i nang du nag po 'byung //
yang na khrag dang bcas nas 'dzag
/rtsa rlung 'khrugs pa'i rten 'brel gyis //
bsrungs pas mi thub 'chi bar 'gyur //
'chi ba bslus pas mi bslus te //
tshe ni pha rol 'pho bar 'gyur //
bslu bar 'dod na 'di bzhin bsgom //
dang po phyi rtags nges pa de //
de la man ngag 'di bzhin bya //
nang bcud kyi sems can ma lus pa //
yi dam lha ru gsal btab la //
byin rlabs dbang bskur rdzogs par bya //
yi dam lha yi sbyor mtshams nas //
byang chub sems kyi bdud rtsi gnyis //
dkar la dmar gyi mdangs chags pa //
'bri yi mar khu bkol lta bu //
rang gi lce yis bldag par bsam //
mid pas khog pa'i gnas su bstim //
rtsa gsum rtsa phran thams cad du //
bde ba dang bcas khyab 'gyur te //
ba spu'i bu ga'i sgo nyid du //
yi ge hU~M du gyur par bsam //
nang gi 'chi ltas nges pa la //
slu ba'i man ngag 'di bzhin bsgom //
lte ba'i 'og nyid sor bzhi'i gnas //
rtsa gsum 'dus pa'i gnas nyid du //
rlung gi rdo rje rgya gram gcig
/kha dog ljang gu gsal bar bsgom //
steng 'og rlung ni kha sbyar nas //
drag tu gcun pas 'khor bar bsam //
'byung ba sa chu la sogs me //
rlung gis gtor nas stong par bsam //
gsang ba'i 'chi ltas nges pa la //
las kyi phyag rgya mtshan ldan gcig
/dben pa'i gnas su bkug nas ni //
tshogs dang gtor ma rgya cher bsham //
maN+Dal dbus su a gcig bri //
go ro tsa na bsngags pa yin //
bla ma rnams ni spyan drangs la //
phyi nang gsang gsum mchod pa 'bul //
bu mo rje btsun ma ru bskyed //
dam tshig la gnas ye shes gzhug
/sku gsung thugs ni byin gyis brlab //
e las chos 'byung pad+mar bsgom //
hU~M las rdo rje hU~M nyid de //
gnyis po sbyor ba'i dga' ba las //
'jig rten khams su sgra byung ste //
dus gsum bde gshegs thams cad kyi //
thugs kyi rgyud bskul byon nas su //
rigs lnga rigs kyi lha tshogs rnams //
'khor lo bzhi la thim par bsam //
rdo rje rigs dang rin chen rigs //
pad+ma las kyi mgon po rnams //
de la sogs pa'i rigs tshogs kun //
rigs bsdus bye brag so so yi //
byon pa'i gnas nyid shes par bya //
'chi ba zlog pa'i man ngag go
/des kyang 'chi ba ma log na //
sngon las 'chi dus chen po yin //
'pho ba'i las la sbyor dus su //
gang la'ang zhen pa med pa gces //
bla ma dkon mchog la sogs la //
mchod pa bshams la gsol ba gdab //
rnam snang mdzad kyi thugs ka ru //
thig le kha dog go rim bzhin //
ma yengs pa ni gnad yin no //
steng 'og rlung gi kha sbyor te //
rgyu zhabs sgal pa la sbyar nas //
'og sgo steng sgo la sbyor la //
sbyor ba gsum gyi man ngag bya //
dus la babs na gtang ba dang //
dus min lha rnams gsod par byed //
steng nas thog ni bab pa las //
de la mkhas pas ci zhig bya //
man ngag gnad kyi 'pho ba la //
myur ba nyid du bzlog pa med //
sa ma ya //
\u0f80atsha ///
/
@#//
bar do nga rgyal rdo rje'i shog dril sa ma yA ti gu h+ya /
(12)
o rgyan gyi zhal gdams /
mkha' 'gro ma thams cad kyi yang snying /
rgyud thams cad kyi snying po bsdus pa /
rin po che gser zhun dril ba'i man ngag
/de yang dpal nA ro pa chen pos bzhed kyis /
bcom ldan 'das gdan bzhi'i lung gtso bor mdzad de //
de yang gang zag gi
/skye ba kun rdzob bden pa zhes bya ste //
'chi ba'i ming yang don dam bden pa yin //
rim gnyis de dag bla ma'i drin gyis ni //
rnyed pa 'di ni ma 'ongs sangs rgyas yin //
zhes pa'i lung 'dir smros te /
de yang rtsa rdo rje thod sbyor gyi man ngag
/rlung rdo rje thod sbyor gyi man ngag
/thig le rdo rje thod sbyor gyi man ngag dang gsum yin te /
de yang /
rgyal po mchog gsum de rab mchod //
man+t+ra aM sa nga la dris //
zhes pas /
dkyil 'khor rgyal mchog lha rgyal mchog
/sngags kyi rgyal mchog gsum yin no //
'dir yang rdo rje'i lus 'di la //
rang bzhin sde pa bzhi gnas te //
de la lha bzhi gnas pa 'o //
de de rnams ni 'chi ba na //
don dam kun gyi bden pa 'o //
de la bar do 'byung ba de //
lus can thams cad 'chi ba'i tshe //
snang ba'i mtshams ni 'di ltar sbyor //
gzugs kyi phung po thim pas na //
lus kyi nyams stobs chung du 'gro //
mnyam nyid ye shes thim pas na //
dbang chen dkyil 'khor nyid la'o //
lus po sgul skyod mi nus shing //
mig gi dbang po 'gags pa yin //
rang lus mdangs dang mi ldan 'gyur //
yul gzugs thams cad mi gsal lo //
rin chen mgon po'i rigs can gyi //
lha rnams thams cad skad cig gis //
don dam dkyil 'khor nyid du 'jug
/tshor ba'i phung po thim pas ni //
tshor ba nyams su mi myong ngo //
me long lta bu'i ye shes thim //
chu yi dkyil 'khor nyid la'o //
lus po skam par 'gyur ba yin //
rna ba'i dbang po thim pas na //
sgra mi thos shing sgra yul 'gags //
rdo rje mgon po'i rigs can gyi //
lha rnams thams cad skad cig gis //
don dam dkyil 'khor nyid du 'jug
/'du shes phung po thim pas ni //
sems can dran par mi 'gyur ro //
so sor rtog pa'i ye shes thim //
'gro ba rnams ni mi dran no //
me yi dkyil 'khor nyid thim mo /
kha zas thams cad mi 'ju zhing //
sna yi dbang po thim pa ste //
steng rlung dal gyis 'gro bar 'gyur //
dri yul thim pas bro mi 'gyur //
pad+ma mgon po'i rigs can gyi //
lha rnams thams cad skad cig gis //
don dam dkyil 'khor nyid du 'jug
/'du byed phung po thim pas ni //
lus kyi bya ba thams cad la //
yid ni 'jug par mi 'gyur ro //
bya ba grub pa'i ye shes thim //
dgos pa dran par mi 'gyur ro //
rlung gi dkyil 'khor nyid thim pas //
rlung bcu rang gi gnas su thim //
lce yi dbang po thim pas ni //
thung dang rtsa ba sngon por 'gyur //
ro yi yul rnams thim pas ni //
ro drug nyams su myang mi 'gyur //
las kyi mgon po'i rigs can gyi //
lha rnams thams cad skad cig gis //
don dam dkyil 'khor nyid la 'jug
/rnam par shes pa'i phung po ni //
snang mched thob gsum rim pa yis //
gcig la gcig nyid thim pa na //
'od gsal mngon du byed par 'gyur //
chos kyi dbyings kyi ye shes thim //
de la gnas te spros dang bral //
nam mkha'i khams kyi dkyil 'khor ni //
'dus ma byas kyi mtshan nyid can //
lus kyi dbang po thim pa de //
stong nyid rdo rje'i sku thob pas //
lus ni reg bya'i rtog dang bral //
rnam snang mgon po'i rigs can gyi //
lha rnams thams cad skad cig gis //
don dam dkyil 'khor nyid du 'jug
/de ltar phung po lnga dang ni //
ye shes lnga dang 'byung ba lnga //
dbang po lnga dang yul lnga po //
de dag thams cad 'od gsal gyi //
dkyil 'khor nyid du 'jug par bya //
dkyil 'khor rgyal mchog ces bya'o //
dbang po rab kyi gang zag gis //
dkyil 'khor rgyal mchog 'od gsal gyi //
bar do dang por sangs rgya ba'i //
man ngag nA ro chen po'i gzhung //
chos kyi sku yi man ngag go
/gnyis pa sgyu ma'i skur ldang ba'i //
dag dang ma dag rnam gnyis po //
dag pa rgyal ba'i zhing khams na //
rang lus yi dam lhar gsal nas //
'od gsal me yi dngos po yis //
bag chags thams cad bsregs pas na //
brtan pa thob dang spel sbyang gi
/dgos pa 'grub par 'gyur ba yin //
ma dag skye ba'i bar do ni //
las ngan rnam smin 'thug pa dang //
ma rig pa yi dbang gis su //
dmyal bar skye ba'i snang ba 'byung //
sa rlung thur la log pa yis /
khron pa ci rigs dpag tshad kyi //
nang du rang lus spyi tshugs su //
log gis song ste thur du lhung //
dbang chen sa yi dkyil 'khor de /
kho la dmyal ba'i snang ba 'char //
rtogs na rin chen mgon po yin //
yid gdungs pa yis skam pa dang //
sa la sdang zhing chu la chags //
chags sdang gnyis kyis mtshams sbyar nas //
chu rlung thur la log pa yis /
khron pa chen po'i gting nyid du //
rgya mtsho chen po'i snang ba 'byung //
skom pas yid gdung chags pa dang //
rgya mtshor sub kyi dogs pa yis //
sdug bsngal dpag med nyams su myong //
las ngan dbang gis lus de la //
chu rlung phog pas grang ba yi //
dmyal ba'i sdug bsngal nyams su myong //
dbang chen chu yi dkyil 'khor de /
kho la dmyal ba'i snang ba 'char //
rtogs na rdo rje mgon po yin //
'khyags nas yid gdung shin tu mnar //
chu la sdang zhing me la chags //
chags sdang gnyis kyis mtshams sbyar nas //
me rlung thur la log pa yis //
'khyags nas me yi drung du phyin //
nyon mongs rlung gi rang bzhin gyis //
chags pas me bskyod lo ka'i khams //
me yi rang bzhin gcig tu 'bar //
me rlung kho la phog pa yis //
zhe sdang rum gyis skye ba yin //
dbang chen me yi dkyil 'khor de /
kho la dmyal ba'i snang ba 'char //
rtogs na pad+ma'i mgon po yin //
tsha bas yid gdung shin tu mnar //
me la sdang zhing chu la chags //
chags sdang gnyis kyis mtshams sbyar nas //
rlung gi rlung nyid thur la log
/tsha nas rlung la chags pas su //
chags pa rlung gi rang bzhin du //
lo ka khams kun rlung du 'khrugs //
rlung gis bskyod pas rang dbang med //
ngan song gsum du 'khyams dgos pas //
dbang chen rlung gi dkyil 'khor de /
kho la dmyal ba'i snang bar 'char //
rtogs na las kyi mgon po yin //
'khrul pas yid gdung shin tu mnar //
yi mug rang gi lus po la //
gsod gcod mtshon cha'i las la sogs //
lceb pa'i 'du shes byung tsa na //
phyogs kyi gshin rje chen po bzhis //
skad cig nyid la slebs nas su //
rang gis rang nyid ma gsod cig
/de 'dra'i las la kho dag mkhas //
byed pa'i 'byung khungs 'di na yod //
satwa res gshag cing sog les dra //
gsor gyis 'big cing tho bas rdung //
ral gri spu gri'i tshal gseb tu /
khyod nyid dga' ba'i las bya 'o //
zer te yar 'drud mar shan byed //
duHkha dpag med nyams su myong //
mi bzad rtsub pa'i las byas pas //
bzod par dka' ba nyams su myong //
shin tu mi bzad cho nges 'debs //
skyabs gnas skyel ma tu re dran //
bla ma mchog la gus pa yi //
'du shes skad cig skyes pa na //
skad cig nyid la thar bar nges //
spyi bo'i gtsug gam snying gi dkyil //
bla ma rtag tu dran pa yis //
ri yis non dang khron pa yis //
ma dag pa yi snang ba la //
sa 'bum shin tu che ba gcig
/rin chen mgon po'i pho brang du //
bsam ste rang nyid bskor bar bya //
rat+ne rat+ne'i sngags bzlas shing //
mos dang gus pa'i yid kyis su //
gsol ba shin tu drag por gdab //
dkyil 'khor dbus kyi bum pa la //
mi bskyod pa yi pho brang du //
bsam ste btung dang khrus byas nas //
sdug bsngal grol 'gyur the tshom med //
rgya mtsho che dang chu rlung gis //
ma dag pa yi snang ba la //
chu rlung dgra ru shar ba na //
kaM ka ni yi sngags bzlas shing //
dad gus shin tu drag po yis //
bar chad med pa'i gsol ba gdab //
duHkha che las grol bar 'gyur //
me rlung drag pos bskyod pa dang //
snang ba me ru byung ba na //
dur khrod mgon po'i me de nyid //
pad+ma mgon po'i pho brang du //
mos par bsam ste rang nyid kyi //
sdig sgrib thams cad dag par bsam //
dad gus shin tu drag po gces //
tshe dpag med kyi sngags bzlas shing //
gsol ba yang nas yang du gdab //
rlung 'tshub chen po byung ba na //
sgra yi snang ba shar ba na //
rlung nang du rngub pa'i sbyor ba yis //
phyi yi 'tshub ma zhi bar bsam //
spyi bor don yod grub pa yi //
pho brang btab la mos gus bya //
dbyangs yig bcu drug sngags su bgrang //
g.yeng ba med pa'i bsam gtan bya //
gong nas rang lus thabs ldan gces //
lha dang sngags su nges pa yis //
rgyal mchog nyid du 'dod pa yin //
gong nas 'dun pa drag po gces //
sngon ser sna che la goms pa'i mthus //
yi dwags gnas su skye ba na //
mi med byang thang stong pa la //
nyi ma grang mor 'char ba dang //
zla ba tsha mor 'char ba 'byung //
mya ngam thang gi dkyil nyid du //
chu med gram pa skam por skrog
/skom pa chu yis yid gdungs te //
zas kyi snang ba mi myang zhing //
mtshon cha thogs pas srung ba dang //
dri dang rnag khrag nyid du mthong //
zas skom skabs su mthong na yang //
za dang 'thung ba mi shes shing //
mkhreg pa bzhin du sra ba 'ong //
lus po dgye dang rgu ba yi //
stobs nyid shin tu chung bar 'ong /
khog par lcags sreg bcug 'dra 'byung /
kha nas dud pa 'thul ba dang //
rus mgo pags kyis btums pa dang //
dur khrod keng rus 'dra ba'i mdog
/rang lus gzhan lus de ltar snang //
yi dwags nyid du skye ba ni //
dgag pa'i thabs ni 'di bzhin bsgom //
rang nyid thugs rje chen por bskyed //
'jig rten khams kyi longs spyod kun //
blo yis blangs nas sbyin par gtang //
yar la bla ma dkon mchog mchod //
sgyu ma lta bur brtan pa'i blos //
gang la'ang zhen pa med par bya //
sngon gti mug che la goms pa yis //
dud 'gro nyid du skye ba na //
zhag phyed dang bzhi yi phyi ma la //
gar skye'i lus su 'gyur nas 'gro //
chu la gnas pa'i dud 'gro ru //
gal te skyes na chu de nyid //
gzhal yas khang du mthong nas yong //
sa steng gnas pa'i dud 'gro ru //
skye na dud 'gro pha mar mthong //
chags sdang gnyis kyis mtshams sbyar nas /
khyo dang chung ma'i 'du shes 'byung //
dus der bla ma'i gdams pa gces //
sngon yang 'di 'dras 'khor bar 'khyams //
da ni gnas shig legs gdams nas //
lam sbyong chos la yid 'jug phyir //
rgyal rigs shing chen lta bu sogs //
sems can don byed nus pa yi //
lus gcig len pa'i gdams ngag yin //
rigs gsum las byed ces bya 'o //
chos ldan rigs kyis 'gro don smon lam gdab //
bar do gsum pa mngal sgo dgag pa ni //
bar dor pha ma 'du 'phrod byed dus der //
dbang dus bla ma yab yum bsgom pa dang //
rang nyid yi dam yab yum bsgom pa yis //
bde stong chos skur dran par bya //
phrag dog mig ser mi 'byung bar //
mkha' spyod gnas su 'gro bar 'gyur //
bar do'i gdams pa de rnams kyang //
da lta nyid nas sbyang zhing bsgom //
bar do gnyis kyi dus 'di ru //
dran 'dun drag po yengs med gces //
gzhan la ma spel yid la sbos //
puSh+pa ha rir nA ro pa las rnyed pa'o ///
/
@#//
grong 'jug sgyu 'phrul rdo rje'i shog dril sa ma yA ti gu h+ya /
(13)
o rgyan gyi zhal gdams /
mkha' 'gro ma thams cad kyi snying po bsdus pa'i man ngag
/rin po che gser zhun dril ba lta bu'i gdams ngag go
/rlung sems la dbang thob cing sgyu ma'i don la nges shes skyes pa'i gang zag gis grong du 'jug pa'i sbyor ba brtsam ste /
de yang rdo rje mkha' 'gro las /
gang gis sgrub pa po sgrub la //
rang gi sgrub pa bshad par bya //
rgan po ma yin rma med cing //
mdze dang shu ba la sogs med //
shin tu mnyam par bzhag pa yis //
'byung po'i nyi mar las bsgrub bya //
bdud rtsi lnga yi khyad par dang //
lha yi chu yis bkru bar bya //
maN+Dal gru gsum byas nas ni /
zhes pas /
de la dang po lo rgyus ni /
rgya gar gyi grong khyer gcig tu slob dpon chen po dz+nyA na sid+d+his glang po che shi ba'i ro la dngos su 'pho ba mthong ste /
glang po che de dpag tshad du song ste 'gyel nas lus zhig pa dang /
grong khyer gyi mi rnams dga' ba dang ngo mtshar du gyur to //
de'i gnad ci lta bu yin zhes pa dang /
rgyud gang na bzhugs pa dang /
spyan gang gis drangs pa dang /
nyams su gang gis blangs pa dang gsum yin gsungs /
rgyud rdo rje mkha' 'gro la sogs pa na bzhugs /
spyan slob dpon nA gArdzu nas drangs /
nyams su slob dpon dz+nyA na sid+d+his blangs so //
dag pa'i rgyud rnams las gsal te steng 'og rlung tsha grang dus mnyam du ro gcig pa gcig gis 'ong ba yin te /
gang zag gzhan gyis ni ma yin no //
de la dang po sbyang ba /
bar du sad pa /
tha ma las la sbyar ba gsum yin gsung /
dang po sbyang ba ni /
snying rje chen po rgyud la skyes shing snang srid 'khor 'das kyi chos thams cad rmi lam sgyu ma lta bur thag chod pa gcig gis /
dben pa'i gnas su g.yog gcig dang gnyis phyin te mchod pa bsham /
rten bkram nas tshogs kyi cha rkyen dang mthun pa'i kha zas ci rigs pa bshams te /
rang 'dug pa'i khyim du maN+Dal nag po byugs la /
thod pa mtshan ldan dum bu gcig pa nag por byugs te /
dbus su rdo rgyus kyis yi ge hU~M gsal ba gcig bris la maN+Dal gyi steng du bzhag ste /
thod pa de bslangs la mtshog ma gnam la bstan /
ltag pa sa la btsugs te hU~M rang la ta ler gsal ba zhig bzhag dgos gsung ngo //
rang gi shes pa hU~M la gsal bar dmigs nas rlung drag tu gtad de gzung ngo //
de zin pa'i rtags thod pa dro ba'am 'gul ba'am /
'phar ba'am /
tsheg pa la sogs pa byung na /
bar du sad pa ni /
re lug la sogs pa'i ro la sngar bzhin dmigs pa gtad pas 'byin pa'i rlung gis 'gul ba dang /
'phar ba dang /
g.yo ba dang /
du ba la sogs pa sngo bun bun pa 'byung ste sbrang bu dang re lug gi ro la de ltar bslab bo //
du ba la sogs pa'i rtags byung ba na /
grong gzhan la rnam shes 'jug nus pa'o //
da ni las la sbyar bar bya ste /
rang nyid kyi lus kyis rgas te sgom ma nus na /
grong gzhan la zhugs te bsgom pa dang sems can gyi don ma lus pa bya'o //
de yang lung las /
ro sgrub pa zhes pa ni /
rims kyis shi ba ma yin pa /
lkugs nas shi ba ma yin pa /
rma med pa'i ro ma rul ma sum pa blangs te /
lha yi chu zhes pa ni dri chus dag par bkru'o //
bdud rtsi lngas maN+Dal byugs la bzhag
/'byung po'i nyi ma ni tshes bcu'am bcu bzhi ste yar ngo 'o //
maN+Dal gru gsum ni chos 'byung bris te nang du pad+ma 'dab ma lnga pa gcig la dbus su yi ge as mtshan pa /
phyogs su rigs lnga'i sa bon bkod nas /
ro la gos bskon /
rgyan btags nas chos 'byung gi dbus su bzhag go
/smyug ma sor brgyad pa gcig smyug gu khar bzhogs te /
bzhogs pa'i ngos spra tshil gyis kha cher bskyed la /
byang sems rang la phyung ste spra tshil gyi ngos su blugs nas gri sos ngos 'jam par bdar te ro yi sna bug g.yon par bcug la phus gdab /
klad pa'i dkyil du song bar bsam /
ro de yi dam gyi lha dam tshig sems dpar bskyed la /
bdag gi sems nyid ye shes sems dpar bsams nas dam tshig sems dpa' la bstim mo //
rang gi sna bug g.yas nas rlung rgyu ba dang ro'i g.yon pa sprad de /
phyir 'byin pa'i rlung gis shes pa dang rlung gnyis rtag par sna g.yon pa nas ro'i snying gi dkyil du zhugs par bsam zhing /
hU~M las thig le skya nar gyis 'byung bar bsam /
shes pa dang rlung gnyis tshur lus rgud pa la mi bsam /
rlung tshur mi bgrang zhing /
ma yengs par 'phos pas pha rol po langs te rang shi nas 'gro 'o //
chos 'byung gi nang na mngon byang lnga las gzugs skur sgrub pa lta bu yin no //
rlung dang shes pa ma yengs pa gnad yin te /
snying ga'i hU~M la shes pa hril tser gtad de shes pa bcug pa la tshur mi drang bar ro langs pa dang phung po rnying pa gzhan du sba 'o //
de ni rang gi rlung gtso bor gyur pa dang mos pa dang dad pa dang rtsol ba drag po dang snang srid sgyu ma tsam du yid ches pa gcig gis 'byung ba las gzhan gyis ma yin no //
puSh+pa ha rir nA ro pa las rnyed pa gtsigs kyi rgya bdun dang bcas dam par sbas so //
\u0f80atsha /
sa ma yA ti ///
/
@#//
dpal ldan lha mo dud sol ma'i sgrub thabs b+ha ga rdo rje'i shog dril sa ma yA ti gu h+ya /
(14)
rgya gar skad du /
shrI ya de bI kA li ma hA kA li sA d+ha no pi ka
/bod skad du /
dpal lha mo chen mo'i sgrub thabs /
dpal lha mo chen mo la phyag 'tshal lo //
dpal lha mo bsgrub par 'dod pa'i rnal 'byor pas /
yo byad phun sum tshogs par bshams la /
gnas dur khrod dam /
shing drung ngam /
gcong rong khang stong ngam /
dben pa'i gnas su phyin la /
de nas dang po phyogs skyong ba bcu la sogs pa 'jig rten pa'i lha 'dre thams cad la gtor ma sbyin zhing /
gser skyems rgyas par gtor la /
de nas e'i maN+Dal khru re ma bya'o //
de la stegs bu gsum rim du bya'o //
bar ma gsum la zla gam du bya /
tha ma gru gsum re re la'ang rabs chad kyi thod pa re re'am /
gang yang rung ba'i thod pa re rer gzhug
/de mi mthong bar byas la /
thod pa'i steng du ro sol gyis yi ge yaM nag po bri /
thod pa'i phyi la ma dmar po re mi khrag gis bri'o //
zla gam gsum yang dmar po bya /
gru gsum dang po tshon gyis 'gengs /
de yang ma legs na 'di lta bu'i skyon yod de /
tshon sbom na slob dpon slob bu la nad mang du 'byung /
tshon srab na slob dpon gyi bu nor yal bar 'ong /
yo mor gyur na yul du 'khrug pa 'ong /
bar chad par gyur na slob dpon myur du 'chi bar 'gyur te /
des na re khA smyug ma 'bring gi tshad tsam du byas la g.yas nas bskor zhing bri /
tshon dgye ba yang gru gsum gnyis 'gyur du dgye /
nang gi gru gsum nag por bya /
phyi yi gru gsum dmar por bya /
nang gi gru gsum gyi rtse mo re re la rdo rje phyed pa res mtshan pa bri /
thal chen dang khrag skam bsres la e'i dbus su sngags kyi sa bon yi ge hU~M bri /
nang gi zur gsum la ma mo thams cad kyi srog snying yi ge b+h+yo re bri bar bya'o //
da d+hu ra'i khu ba dang /
dur khrod kyi sol ba dang /
ra rog po'i khrag dang /
bya nag mo'i khrag dang /
de dag cha snyoms par bsres nas zhib tu btags la tshon rtsi dang sbyar te /
dur khrod kyi ras la dpal ldan lha mo'i sku bris la e'i maN+Dal gyi dbus su bzhugs su gsol zhing mchod pa 'bul /
de yang dang por bdag dam tshig lha mor bsgom /
rang gi snying gar pad+ma 'dab ma bzhi snying po dang bcas pa bsam /
de'i dbus su yi ge hU~M rang gi 'od me ltar 'bar ba gcig bsam /
me des sdig pa can gyi lus bsregs nas thal bar gyur par bsam /
de nas yang thal ba de'i dbus su sngon gyi pad+ma'i snying po la gnas pa'i srog gi rang bzhin yi ge aM/
de'i steng du baM bsam /
de nas baM yongs su gyur pa las bum pa dkar po kha nas bdud rtsi'i chu rgyun bab pa gcig bsam /
de nas sngon gyi srog tu bshad pa'i yi ge aM de la bdud rtsi'i chu rgyun bab cing sbrengs pas yi ge kun gyi mchog tu bshad pa'i aM ces pas chu lhag mar brten zhing brtan par byas nas /
gzi mdangs dang ldan par gyur nas du ba lta bu'i kha dog tu bsgom par bya'o //
de nas dpal lha mo'i mtshan gyi sngags ni /
oM ma hA kA li de bI ka ra lam+bi da na satwa kA la rA tri tsaN+Da rU pi Ni hU~M phaT/
ces brjod pa'i sgo nas sngags kyi sa bon aM de las lhar bsgrub ste /
dpal lha mo chen mo'i skur gyur cing bsgom par bya ba ni /
sku mdog sprin dang bung ba ltar shin tu gnag pa /
rab tu sgeg pa keng rus kyi lus can /
zhal gcig phyag bzhi zhabs gnyis ma /
g.yas kyi dang po na ral gri /
'og ma na ban+d+ha khrag gis bkang ba /
g.yon gyi dang po na shaka ti /
'og ma tri shU la /
spyan gsum dmar po bzlog nas blta ba /
dbu skra kham nag gyen du brdzes shing /
lan bu g.yon du 'khyil ba /
dbu la sbrul dang thod phreng gis mtshan pa /
snyan cha g.yas na sbrul gyi mgul nas dril bu 'khrol ba /
snyan cha g.yon na seng ge'i ral pa dmar ba /
rna ltag gnyis na me tog dang dar nag po'i con pan 'phur ba /
lha ma yin la sogs pa'i thod pas do shal byas pa /
glang po che'i ko rlon stod g.yogs su gon pa /
ba glang gi ko rlon dras pa la re lde ser pos sham bur btags pas smad dkris pa /
khrag dang zhag gis dum bur bres pa /
klu'i rgyal po gshibs pa'i ska rags byas pa /
zhabs gnyis lcags sgrog gis brgyan pa bong bu gwa pa'i steng na btsan skyil du bzhugs pa /
dur khrod brgyad kyi dbus na skad dung dang 'brug gi sgra ltar sgrog cing ma mo dang mkha' 'gro dang sha za thams cad dbang du sdud pa gcig bsgom /
de ltar gsal ba'i dbus su thugs mar me'i kha dog lta bu /
rang gi sor bzhi'i tshad tsam sgo nga'i gzugs 'dra ba gcig gsal /
sgo nga de'i nang gi dbus su hU~M nyi ma dang zla ba'i dkyil 'khor dwangs pa gcig bsgom /
de thig le nyi ma zla ba'o //
de'i 'od hU~M las 'od zer byung bas zlo ba'i yig 'bru rnams kyi phreng bar gyur nas hU~M de nyid kyi mtha' ma bskor zhing /
hU~M de nyid la gsal ba dang 'dres par bsgom mo //
de ltar bdag dang dam tshig lha mor gsal ba dang /
grub pa'i gnas nas rang bzhin gyi lha mo sngon gyi de 'dra ba zhig 'khor ma mo nag mo gcer bu ral pa can thod pa'i phreng ba se ral khar brgyan pa /
lag pa g.yas na mi'i snying g.yon na ban+d+ha khrag gis bkang ba 'dzin pa /
snying gi dkyil na yi ge b+h+yoHre yod pa bsam gyis mi khyab pa dang bcas te byon par bsam /
de ltar mdun gyi nam mkha' la spyan drangs nas mdun gyi e'i dbus su hU~M dang b+h+yoHla so sor thim pa las sku phyag rgyar bzhengs pa zhes bya'o //
de nas dgug pa dang gzhug pa dang bcing ba dang dbang du bya ba'i sngags 'di bzhin bya'o //
dr-i sh+ya dzaHhU~M baM hoH
sa ma ya satwaM/
sa ma ya hoH
zhes brjod pas gzugs mngon sum du ston par bsgom mo //
de ltar mi ston na /
oM hU~M b+h+yo e A ral+li hriM dzaH
zhes sngags te brjod cing gzir ro //
mngon sum ma byung yang /
nga'i sems la ci 'dod pa khyod kyis gyis shig par bsgo'o //
de yang las byed pa'i tshe rigs kyi dam tshig sbyin te gur gum la sngags kyis btab la sbyin no //
dam tshig gi sngags 'di'o //
oM ha na ha na badzra sa ma ya a ti pra ma ni hU~M phaT/
dam tshig gi chu sbyin nas bsgo ba /
lha mo khyod ni dam tshig 'di las 'das na bsgo ba bzhin du ma byas kyi bar du gzir ba chen po byed pa dang /
dam tshig chu 'di la dug ha la ha la chen por 'gyur te mthong bas khrag tu skyug pa dang /
rdo rje za byed chen pos snying 'dral te dus ma yin par 'chi bar 'gyur ba dang /
gnod sbyin gyis gsod par 'gyur zhing lto 'gas pa dang /
khro bo za byed chen po dang 'jigs byed chen mor 'gyur ba dang /
me dbal rdo rje 'bar bas lus 'tshigs nas thal bar 'gyur te /
so so rang gis mna' bor ba bzhin du dmyal ba 'bod sgrog tu skye bar 'gyur ro zhes dam tshig bor la /
de nas dpal lha mo de la mchod pa lnga dang gtor ma lnga dbul te /
oM hU~M shrI ya de bI kA li kA li ma hA kA li hU~M b+h+yo /
me tog gi mchod pa dang dngos tshig gis bzhes shig
/oM badzra puSh+pe pU tsa s+pha ra Na sa ma ya hU~M/
zhes brjod do //
mchod pa gzhan la yang gong gis shes par bya'o //
de nas ra rog po'i khrag dang /
bya nag po'i sha dang gzhan sha khrag gi tshogs gang 'byor pa dang /
chang la sogs pa'i btung ba gtor mar dbul bar bya ste /
ma hA mAM sa khA hi /
ma hA go ro tsa na khA hi /
ma hA ba su ta khA hi /
i daM ba liM gr-ih+Na gr-ih+Na kha kha khA hi khA hi /
zhes brjod de gtor ma dbul bar bya'o //
de ltar mchod pa tshogs par phul nas bstod de /
gling bu'am mi rkang 'bud /
mi thod kyi rnga brdung zhing dbyangs snyan pas bstod par bya'o //
oM/
dpal ldan lha mo mi pham srid gsum bdag
/ces pa la sogs pas bstod pa bya /
oM ru ru ro ru bi tiSh+Tha ba d+hot+sI ka ma la rak+sha sI hU~M b+h+yo /
che ge mo mA ra ya hU~M phaT/
ces bzlas nas sha khrag gtor mar blug cing chang phud gtor ma la sbreng zhing brgya rtsa brgyad dam /
yang na nyi shu rtsa gcig bzla /
de nas lha mo'i rnal 'byor la gnas nas /
g.yeng ba dang mi tshig gi skyon spangs te /
oM hU~M shrI ya de bI kA li ma hA kA li hU~M b+h+yo /
e A ral+li hriM dzaH
zhes yig 'bru gsal bar blta ste /
sngags kyi bzlas pa thams cad lha mo'i tshogs yin par che ba'i nga rgyal bya zhing rang gi sprul pa'i lha mo thams cad kyi zhal nas sngags kyi sgra byung bar bsam zhing /
bzlas pa la brtson par byas pas de lta bus ni thams cad bzlas par 'gyur ro //
de ni bsnyen pa'i sngags te 'bum phrag bdun bzlas pa'am /
yang na 'bum phrag gsum bzlas pas las thams cad 'grub par 'gyur ro //
de nas smyo zhing gsad pa'i las byed na grog mkhar gnyis kyi sa dang /
chu 'gram gnyis kyi sa dang /
dur khrod kyi thal ba dron mo dang /
dur khrod kyi sol ba dang rdzas de dag kun zhib tu btags la bsres nas /
bong long gi gcin gyis sbrus te gzugs brnyan bya'o //
ldum bu med na lang thang tse'i 'bru dang /
dug dang /
ske tshe dang /
lan tshwa khrag dang sbyar bas mi de'i bla gzugs gro ga la bris la snying gar ming rus bris nas /
'di skad du /
hU~M che ge mo mA ra ya phaT/
u ma de na ku ru hU~M phaT/
zhes bris la bla rdo dang sbrags la gzugs brnyan gyi nang du bcug
/gzhan yang gong gi rdzas dang tsha ba gsum mu zi nag po dang bsres te zhib tu btags la /
bong bu'i gcin dang sbyar te gzugs brnyan la kun brten du bsku'o //
de nas gcan gzan gyi thod pa'i kha nang du bcug la maN+Dal gyi dbus su bzhag go
/de nas gang la las bya ba de bkug la gzugs brnyan la bstim zhing de min na kho rang gi bsam pa de la las bya'o //
rgya gar na chad pas mi gsod pa gsal shing rtse gcig la byed pa ste /
'dir lcags la gsal shing rtse gcig pa brdungs pa rkub nas khar phyung la gzug go
/de nas sngags 'bum phrag gsum bzlas na brlag par 'gyur ro //
de'i dus su bsam par bya ba ni bsgrub bya de'i snying gi dbus su kaM las byung ba'i sdig pa nag po mi sdug pa zhig gis snying ga'i mar me'i dbus su zhugs pas snying khrag 'thung zhing za bar bsam mo //
gzhan yang bdag dpal ldan lha mor gsal ba'i thugs ka'i mar me'i nang du hU~M gi 'od zer las /
dzaHdmar po sbrel ma phyogs bcur 'phros 'dus pa las /
lcags kyi spyang mo ral pa can du bsgom mo //
des bsgrub bya'i snying rtsa dbu ma'i khrag 'thung bar bsam zhing bzla /
oM hU~M shrI ya de bI kA li ma hA kA li hU~M b+h+yo /
ma ma sha trUM a mu ka mA ra ya hU~M hU~M phaT phaT/
brgya rtsa brgyad 'khor te bzlas nas /
rdzas ni ka na ka'i rtsa ba dang /
mu zi nag po dang /
dbang po lag pa dang /
bye rug pa dang /
skyi ba dmar po dang /
dur khrod kyi sol ba dang /
lan tshwa bsres pa'i phye ma rnams zhib tu btags pa'i sbyor ba byas la /
sngags gzugs brnyan la gdab /
phur bu rdo rje drag po snying gar gdab /
de nas gzugs brnyan mtshon rnon pos gtubs la /
smyo shing gi 'bras bu yod na rab /
med na lang thang tse'i 'bras bu brgya rtsa brgyad blangs la /
rtsa ma mo'i nang du gdab nas gzugs brnyan gyi phye ma dang bsres te dpal lha mo'i sbyor bas skra bshig cing lus gcer bur byas nas kha lho phyogs su bltas nas /
tsher ma la sbyin sreg bya'o //
de'i sngags la /
oM hU~M shrI ya de bI kA li kA li ma hA kA li hU~M b+h+yo ma ma sha trUM a mu ka mA ra ya un+mA da ku ru hU~M phaT/
brgya rtsa brgyad bzlas te rdzas dang bstun zhing brgya dang brgyad du bzlas par bya'o //
de ltar byas na smyo nas 'chi bar 'gyur ro //
yam shing gi thal ba de nyid blangs te spyi gtsug tu btab na lo nyi shu rtsa gcig tu smyo nas 'chi bar 'gyur ro //
gzhan yang bdag gi rmis ltas su //
ma mo nag mo khros pa yis //
gang zhig 'ching zhing bcings gyur na //
lha mo nag mo der shes bya //
bsgrub bya nyi ma bdun na 'chi //
shi ste gshin rje'i yul du 'gro //
puSh+pa ha rir nA ro pas //
bod kyi ban chung bdag la gnang //
b+ha ga rdo rje'i shog dril sa ma yA ti gu h+ya //
\u0f80atsha ///
/
@/
lha mo dud sol ma'i skong gsol bzhugs so //
gu ru badzra satwa la na moH
dpal ldan lha mo dud sol ma la phyag 'tshal lo //
lha mo'i skong gsol gtang bar 'dod pa'i rnal 'byor pas /
lha mo'i gtor chog las byang nas 'byung ba bzhin du /
gtor ma bsham pa dang byin gyis brlab pa gzhung nas bshad pa bzhin du bya'o //
de nas snyan pa'i dbyangs kyis 'di skad do //
hU~M/
bdag ni rig 'dzin sgrub pa po //
bdag ni rnal 'byor dam tshig can //
dam la gnas shing lha la 'phreng /
khyod ni nag mo mthu rtsal can //
sngon tshe dpag bsam shing gi drung //
rgyal ba shAka thub spyan snga ru //
bstan pa bsrung bar zhal bzhes pa'i /
khyod kyi dam tshig gnyan po de //
da lta rnal 'byor rjes bskul te //
sgrub cing bskul te gshegs su gsol //
ma hA kA li gshegs su gsol //
nag mo chen mo gnas 'dir byon //
nag mo 'bum sde gnas 'dir byon //
bos so lha mo snyan ma sra //
g.yab bo nag mo spyan ma brtul //
bsten no srung ma rgyang ma ring //
sgrub bo nag mo gong ma g.yel //
rbad do chos skyong mthu ma chung //
do nub dam tshig gnas 'dir byon //
do nub chad ltar tho la byon //
ma ltar bsten no byams par gyis //
rje ltar mchod do dbang ma che //
bran ltar bskul lo rgyud ma ngan //
dam tshig gnyan po ma g.yel cig
/dpal ldan lha mo 'khor bcas la //
rig 'dzin rnal 'byor bdag cag gis //
dga' dang gus pas phyag 'tshal lo //
mos pa'i dung bas mchod pa 'bul //
hU~M b+h+yo /
ti las skyes pa'i bong bu ni //
zhing chen rus pa'i tho ru byas //
srin po'i ya mgal snga ru la //
ma mgal dag gis phyi ru byas //
zhing chen sga stan zhing chung gi
/gong smed sbrul nag chun pos byas //
ru dra'i phru gu'i sga g.yogs byas //
de steng lha mo dud sol ma //
zhal gcig phyag bzhi spyan gsum khros //
g.yas pa ral gri b+han+d+ha bsnams //
g.yon gnyis shaka ti tri shUl bsnams //
zhabs gnyis btsan skyil brkyang bskum bzhugs //
ral pa'i thor tshugs g.yon du 'khyil //
bong bu'i steng nas phyogs bcur gzigs //
bstan srung bka' yi bya ra mdzad //
dam tshig can la phyag 'tshal lo //
kaM ka li yi thugs dam bskang //
yon chab me tog bdug spos mar me dang //
dri mchog zhal zas sgra snyan rol mo'i tshogs //
nag mo 'khor dang bcas la 'bul /
khyad par mthun pa'i dam rdzas ni //
dpal gyi gtor ma zur gsum la //
tsit+ta snying gi rgyal mtshan btsugs //
gser skyems bdud rtsis bran pa 'dis //
bskang ngo khyod kyi thugs dam bskang //
bdud rtsi sman gyis thugs dam bskang //
dmar chen ar+g+has thugs dam bskang //
b+ha liM gtor mas thugs dam bskang //
'dod yon lnga yis thugs dam bskang //
tshogs kyi 'khor los thugs dam bskang //
rnga gling dbyangs snyan rol mo'i sgras //
dpal gyi lha mo'i thugs dam bskang //
sprul pa'i lha mo'i thugs dam bskang //
las kyi lha mo'i thugs dam bskang //
ma gcig dpal ldan dud sol ni //
'khor du nag mo 'bum sdes bskor //
gtso 'khor ma lus thugs dam bskang //
tshogs dang gtor mas thugs dam bskang //
gtso mo chen mo dud sol ma /
khyed kyi g.yas na sprul pa'i las mkhan ni //
dmar mo spyan gsum lcags kyi ral pa can //
phyag g.yas lcags kyus dgra bo'i snying nas 'gugs //
dam nyams 'ching byed zhags pa g.yon na thogs //
stong gsum rgyu phyir chibs su bong bu 'chibs //
drag mo 'gugs byed gsum gyi thugs dam bskang /
khyed kyi g.yon nas sprul pa'i las mkhan ni //
nag mo spyan gsum khrag gi ral pa can //
ma rungs gsod byed phyag g.yas ral gri 'dzin //
gtso la stob phyir tsit+ta g.yon na thogs //
dur khrod chas brgyad chibs su bong bu 'chibs //
dgra bgegs gsod byed gsum gyi thugs dam bskang /
khyed kyi mdun nas sprul pa'i las mkhan ni //
gcer bu spyan gsum dung gi mche ba can //
gsod byed sun 'byin phyag g.yas dgra snying thogs //
gdug pa skrag mdzad g.yon na thod khrag 'dzin //
mkha' la rgyu phyir rlung gi bong bu 'chibs //
dmar mo tsa mun ti yi thugs dam bskang /
khyed kyi rgyab nas sprul pa'i las mkhan ni //
dmar nag phur pa'i lha mo re ma ti //
spyan gsum mche gtsigs gtum drag dre'u zhon //
phyag g.yas ral gris dam nyams srog rtsa gcod //
g.yon pa lcags phur dgra bo'i snying la 'debs //
nag mo thun khrag 'debs kyi thugs dam bskang //
thugs las sprul pa'i mkha' 'gro pho nya ni //
sku mdog dkar ser dmar ljang bong bu 'chibs //
phyag g.yas gri gug g.yon pa thod khrag 'dzin //
phrin las sgrub mdzad bzhi yi thugs dam bskang /
khrag 'thung nag mo'i spyan sngar khas blangs pa'i //
shar nas dkar mo zhal gcig seng ge'i gdong //
lho nas dmar nag zhal gcig stag gi gdong //
nub nas sngo nag zhal gcig spyang ki'i gdong //
byang nas mthing nag zhal gcig phag gi gdong /
khyed rnams rgyan dang cha lugs gcig pa ste //
dur khrod chas brgyan drel nag rkang gsum 'chibs //
phyag g.yas gri gug g.yon pa thod khrag 'dzin //
dgra bgegs 'joms shing sha dang khrag la rngams //
dgra sha za zhing 'byung po'i sha la rol //
phyogs bzhi lha mo'i thugs dam bskang //
byang shar mtshams nas smug nag bya rgod gdong //
shar lho mtshams nas mun mdog lcung ka'i gdong //
lho nub mtshams nas khrag mdog dur bya'i gdong //
nub byang mtshams nas dud mdog bya rog gdong //
sku mdog so sor cha lugs gcig pa ste //
dur khrod chas brgyan chibs su drel nag 'chibs //
mchong zhing rol pas dam nyams srog dang 'bral //
dgod cing 'joms dang lding zhing rol la sogs //
mtshams bzhi lha mo'i thugs dam bskang //
phyogs bzhi mtshams na bzhugs pa yi //
phra men brgyad kyi thugs dam bskang //
las mkhan pho nya nag mo kang ka'i gdong //
kun kyang mda' gzhu spu gri b+han+d+ha dang //
sbrul zhags rgyu zhags nad kyi rkyal pa bsnams //
ma rungs gsod byed khyed kyi thugs dam bskang //
dam nyams 'dul byed khyod kyi thugs dam bskang //
dgra bgegs sgrol byed khyed kyi thugs dam bskang //
gzhan yang las byed ma mo 'bum sde dang //
ma mo mkha' 'gro bdud mo bye ba'i tshogs //
nag mo gcer bu 'jigs shing skra gshal ma //
zhal gcig phyag gnyis gri dang thod pa 'dzin //
stong gsum ma lus sprin gyi tshogs ltar gtibs //
srid gsum g.yo mdzad khyod kyi thugs dam bskang //
tshogs dang gtor mas thugs dam bskang //
bdud rtsi sman gyis thugs dam bskang //
dmar chen ar+g+haM thugs dam bskang //
dmar chen gtor mas thugs dam bskang //
mchod pa rnam lngas thugs dam bskang //
'dod yon lnga yis thugs dam bskang //
rnga gshang rol mos thugs dam bskang //
dbyangs snyan bstod pas thugs dam bskang //
dpal ldan lha mo'i thugs dam bskang //
srid gsum lha mo'i thugs dam bskang //
'gugs gsod thun khrag 'beb pa dang //
gcer bu spyan gsum khyed rnams thugs dam bskang //
rigs bzhi lha mo'i thugs dam bskang //
phra men brgyad kyi thugs dam bskang //
kang ka ma bzhi'i thugs dam bskang //
nag mo 'bum sde'i thugs dam bskang //
ma mo mkha' 'gro'i thugs dam bskang //
bdud mo bye ba'i thugs dam bskang /
khyod kyi sprul pas stong gsum khyab //
srid gsum lha mo'i thugs dam bskang //
gtso 'khor ma lus thugs dam bskang //
srid gsum dag na khyod 'dra'i mgon med pa //
ma bas byams shing sring bas brtse //
ma sring thugs dam gnyan po bskang //
do nub mnyes pa'i tshogs mchod 'bul //
do nub mnyes pa'i gtang rag gtong //
do nub phyi ma'i zhu ba 'bul //
do nub khyed rnams dgongs su gsol //
sngon tshe sangs rgyas spyan snga ru /
khas blangs dam bcas ma g.yel cig
/gsol lo mchod do dud sol ma //
rig 'dzin rnal 'byor bdag cag dang //
bka' srung lha mo dud sol gnyis //
bskal pa zhig kyang mi 'bral lo //
bla ma'i sku la bsdo ba dang //
sangs rgyas bstan la gnod pa dang //
bdag la sdang ba'i dgra byung na //
zhag gsum khong du dgra rtsad chod //
dus las ma 'da' sa ma ya //
do nub lha la sems mkhon sbyong //
rtsa ba'i slob dpon ma bkur dang //
rdo rje spun la mkhon btsugs dang //
rtsa ba'i dam tshig ma thub dang //
dam rdzas gnyan po ma tshang dang //
gtor ma dus su ma thongs dang //
sku gsung thugs las 'gal ba rnams //
do nub nyams chag ma lus bskang //
bdag gis tshor bar ma nyams kyang //
'khrul pa'i dbang gis nyams srid pas //
dam can thugs dam 'gal srid pas //
nyes pa mchis na lha la mthol //
phyin chad nyams pa mi bgyid do //
rnal 'byor dam tshig nyams pa bskang //
nyams chag thams cad da bskang ngo //
bskang ngo bshags so thugs dam can //
hU~M/
'gro ba'i don du sku mdog 'jigs pa la //
ma lus khyab par gsal bar mdzad pa yis //
nga rgyal dregs pa can rnams 'joms mdzad pa'i //
yon tan rdzogs pa'i sku la phyag 'tshal bstod //
hU~M/
'da' ka rdo rje'i dam tshig gtan gnyer mdzod //
bsrung bar dam bcas sku yi dam tshig rnams //
sku yi spyod pa tshul bzhin ma rtogs te /
khams gsum khyab pa'i sku la bzod par gsol //
hU~M/
rnal 'byor bdag cag 'dir 'dus rnams //
spyi dang khyad par dam tshig mi gtong yang //
klong du gyur pa'i goms shas rtsal chung ba //
ma gcig lha mo'i sku la bzod par gsol //
hU~M/
thugs rjes nges par gzigs pa'i lha mo la //
dam rdzas mchod pa tshang bar ma bshams te //
phongs pa'i dbang gis mchod pa'i rgyu chung bas //
ma 'byor pa rnams sku la bzod par gsol //
hU~M/
ma gcig sku mdog phyag mtshan phyag rgya la //
don dang mthun par tshul bzhin ma bris te //
'phags pa'i thugs rjes g.yel bar gyur pa rnams //
bdud las rgyal ba'i sku la bzod par gsol //
hU~M/
bu yi tshul gyis rgyu yi dam tshig la //
le lo gnyid dang g.yeng brel gtam la sogs //
thugs dang 'gal bar gyur pa ci mchis pa //
thugs rje che ba'i sku la bzod par gsol //
yi ge brgya pas lhag chad kha bskang /
hU~M/
khyod la dngos grub zhu ba ni //
rgyal po klu bdud la sogs pa'i //
gdon gyi rigs rnams zhi bar mdzod //
rlung mkhris bad kan la sogs pa'i //
nad kyi rigs rnams zhi bar mdzod //
'jig rten las 'das dngos grub ni //
tshe dbang rgyas dang longs spyod 'phel //
zang zing nor dang 'bru yi phung po dang //
rin chen rkang 'gro'i phyugs rnams 'phel bar mdzod //
dpal dang grags dang ldan pa yi //
longs spyod dam pa bstsal du gsol //
ma gcig phrin las bcol ba ni //
nad gtong ma mo 'khor bcas rnams //
dmar chen gtor ma 'di gsol la //
rims kha chod la dal kha sgyur //
ma mo'i dal yams dgra la sgyur //
glo bur ye 'drog dgra la sgyur //
rdo rje slob dpon mched lcam dang //
rnal 'byor bdag cag 'khor bcas kyi //
rkyen ngan zlog la bar chad sol //
mchog dang thun mong dngos grub zhu //
oM hU~M shrI ya de bI kA li ma hA kA li /
nad gdon thams cad shAn+tiM ku ru ye swA hA/
dpal lha mo'i skong gso rdzogs so ///
/
@#//
gnod sbyin khol po dar thod can gyi sgrub thabs bzhugs so //
(15)
gnod sbyin dar thod can gyi sgrub thabs ni /
u pA ya zhes kyang bya'o //
shing gcig gi drung du spyil po phub la /
rang bdag med ma'i sgrub thabs bzhin bsgoms la /
hrIHnag po las lha mor bskyed par bya /
rang gi mdun du sha gsar pa'i gtor ma bsham /
mdun du sha chen gyi dud pa gtang /
gtor ma rje btsun ma la gtang /
kho la mi gtang /
thun bzhir byed na gtor ma bzhi bsham /
gtor ma sgrub sngags kyis dbul /
de yang bsnyen sngags la rtags ma byung gi bar du brjod /
rtags ni lus tsha chil 'ong /
bu yug chen po 'ong /
rab ni byis pa dar thod can 'ong /
yang na dngos su 'ong /
sngags 'og ma sgrub sngags la brjod /
gong ma bsnyen sngags yin /
gtor ma yang des sbyin no //
de la bsnyen pa bya bar 'dod na /
oM sid+d+hi oM badzra b+ha rA hi pra ma rA tsa ra ta karma sha ya hriM dza /
zhes bsnyen sngags so //
rtags ma byung gi bar du bzlas pa bya /
mi gtsang ba la gzab /
oM badzra dzi dzi pra ma rA tsa ka ra ti me pra yats+tsha /
zhes brjod do //
don ma grub kyi bar du bzla'o //
rje btsun ma'i sgrub pa'o //
dang po zas /
de nas longs spyod /
de nas grub chen brgyad /
de nas mkha' la spyod pa'o //
yang las byed du ma 'dod na bsnyen sngags dkrugs la bya'o //
yang na bsnyen pa bskyar ro //
dmangs phrin las mthun sbyor gyi man ngag bde mchog dang bdag med ma sbyor /
bdag med ma dang gnod sbyin u pA ya sbyor /
des phrin las ma lus pa 'grub bo //
puSh+pa ha ri'i nA ro pa las rnyed /
shin tu gsang ngo //
\u0f80atsha /
sa ma ya /
!
de ltar mnga' bdag mar pa lo tsA ba chen pos bla ma gsum las gsan pa'i gdams ngag mtha' dag gi snying bcud sras mkhar mar grags pa 'di la gnyis /
lo rgyus dang /
gdams pa dngos so //
dang po lo rgyus ni /
gter byung chos dbang rin po ches mdzad pa dang /
lo rgyus dkar chag dang bcas pa rje mar pa lo tsA bas mdzad pa'o //
gnyis pa gdams pa dngos la gsum /
smin byed dbang /
grol byed lam /
bka' srung chos skyong gi skor ro //
dang po smin dbang ni /
dbang chen rdo rje 'chang gi shog dril lo //
gnyis pa grol byed la gsum /
lta ba /
bskyed rim /
rdzogs rim mo //
dang po lta ba ni /
lta ba nam mkha'i rdo rje'i shog dril lo //
gnyis pa skyed rim la /
dpal 'khor lo bde mchog gi sgrub thabs 'jigs byed rdo rje'i shog dril rgya gzhung /
de'i lhan thabs /
dpal dgyes pa rdo rje dpa' bo gcig pa'i sgrub thabs mi bskyod rdo rje'i shog dril rgya gzhung slob dpon mtsho skyes kyis mdzad pa /
de'i sgrub thabs bsdus pa /
dpal rdo rje phag mo'i sgrub thabs ser sna rdo rje'i shog dril /
de dang rjes su 'brel ba'i dus sbyor thun tshod brtsi ba dang las bzhi'i sbyin sreg
/zhar byung las kha tshar dang chos drug rdo rje'i mgur dang bcas pa rnams so //
gsum pa rdzogs rim las /
steng sgo gtum mo 'dod chags rdo rje'i shog dril /
'og sgo thabs lam las kyi rdo rje'i shog dril /
sgyu lus sgyu 'phrul rdo rje'i shog dril /
'od gsal gti mug rdo rje'i shog dril /
rmi lam phrag dog rdo rje'i shog dril /
'pho ba zhe sdang rdo rje'i shog dril /
bar do nga rgyal rdo rje'i shog dril /
grong 'jug sgyu 'phrul rdo rje'i shog dril rnams so //
gsum pa bka' srung la /
bka' srung dpal ldan lha mo dud sol ma'i sgrub thabs b+ha ga rdo rje'i shog dril /
thun mong gi phrin las sgrub pa gnod sbyin mo khol po dar thod can gyi sgrub pa'i shog dril te /
gdams pa'i dngos gzhi shog dril bco lnga dang /
de dang 'brel ba'i skor le tshan lnga ste /
dril bas chos kyi rnam grangs nyi shu tham pa legs par bzhugs so //
shu b+ha mastu sarba dza ga tAM///
/
'di yi nang nas gter byung dang dkar chag tshigs gcad khol po dar thod can gsum ma gtogs gzhan zur mang lugs kyi bde mchog snyan brgyud rin po cher yang tshang bar bzhugs so //
