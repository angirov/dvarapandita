grub thob chen po'i thugs tig las :
sgrub thabs snying po skor lnga bzhugs :
:
rtsa ba gsum la phyag 'tshal lo :
sgrub thabs snying po skor lnga las :
thog mar yid ches bskyed pa'i phyir :
lo rgyus lung gi nges pa ni :
bod kyi rnal 'byor thang stong pa :
gtad med sgyu ma'i skyes bu bdag :
sgyu ma rmi lam lta bu'i ngang :
rgya gar rgya nag bal po li :
bod yul mtha' dbus kun tu phyin :
bla ma lha dang mkha' 'gro yis :
rjes su gnang zhing byin gyis brlabs :
khyad par o rgyan chen po yis :
dngos su sprul pa'i dkyil 'khor du :
dbang bskur gdams ngag bsam yas bstsal :
tsa ri tra dang ti se'i rong :
dpal gyi mchims phu'i brag sogs nas :
zab mo'i gter kha 'ga' zhig phyung :
'on kyang pad+ma thod phreng gis :
gsung gis rjes su gnang ba dang :
sngon las 'phral rkyen mtshams sbyar nas :
phrin las 'gro 'dul rlabs po che :
chu chen rnams la lcags zam btsugs :
sa gnad me btsa' grangs med bzhengs :
kla klo btul cing mtha' dmag bzlog :
gangs can snod bcud rgud pa gsos :
nad mug mtshon 'khrugs skal ngan bcad :
chos dang srid kyi legs tshogs spel :
'brel tshad don ldan rmad byung ba :
o rgyan gnyis pa'i phrin las bskyangs :
bod la bka' drin che bar byas :
khyad par zab mo'i gdams pa rnams :
skal ldan rnams la ci rigs bstan :
de yang 'ga' zhig khyab cing brdal :
la la snyan brgyud gsang bar gdams :
thams cad spel ba'i gnas med pas :
phal cher lha rtse'i brag dang ni :
zab lung mchims phu'i ri sul du :
yang gter bstan pa'i btsas su bzhag :
de rnams kun gyi bcud phyung ba :
mdo rgyud snying po gdams ngag lnga :
sgrub pa lung chen 'dus pa'i bka':
sgrub thabs snying po skor lnga dang :
kun gyi rgyab rten kho bo yi :
zab lam bla ma sgrub pa'i thabs :
drwa ba rnam bzhi'i gseng lam bcas :
ma 'ongs don du sbas pa'i tshul :
gter gnas gzhan las khyad 'phags te :
byang chub snying po rdo rje'i lus :
gter snod gzhan las khyad 'phags pa :
skye 'jig bral ba dbyings kyi sgrom :
gter yig gzhan las khyad 'phags te :
'phel 'grib med pa rig pa'i brda :
gter ston gzhan las khyad 'phags pa :
bdag dang gnyis min rnal 'byor ni :
bka' babs bdun ldan mdo sngags gling :
mdo khams mthil du 'byung dang 'phrad :
mtshon tshul gzhan las khyad 'phags te :
dngos kyis yang yang byin gyis brlabs :
o rgyan chen pos rjes su bzung :
rig 'dzin DA ki'i 'du ba yis :
rtsa khams rlung la byin phab pas :
rtsol med ngang gis rgyud la 'char :
the tshom ma byed gtan la phob :
ring du gsang bas rang nyams long :
dus su bab tshe rim par spel :
ma nyams ma 'chal bka' rgya sdoms :
sngon gyi gdams ngag gso ba dang :
bstan 'gror sman pa'i smon lam thob :
'brel tshad don dang ldan pa yi :
'gro 'dul phrin las mthar phyin shog :
sa ma ya :
rgya rgya rgya :
gu h+ya :
brda thim :
'od gsal sprul pa'i rdo rje pad+ma mdo sngags gling pas zab mo'i dgongs gter las phyung pa'o //[ <!TCC Tibetan character 3,181 undefined in unicode!> ]sgrub thabs snying po skor lnga las :
bla ma zhi ba'i sgrub thabs bzhugs :
rtsa ba gsum la phyag 'tshal lo :
sgrub thabs snying po skor lnga las :
bla ma zhi ba'i sgrub thabs ni :
lam gyi rim par 'brel ba ste :
dang po lta ba lam byed pas :
yang dag gnas lug gtan la dbab :
de yang dbang thob dam tshig la :
gnas pa'i lam mchog don gnyer bas :
dben par 'du 'dzi'i spros pa bcad :
nges 'byung drag pos mtshams sbyar nas :
byams dang snying rjer blo sbyangs te :
byang chub sems mchog rtse gcig bskyed :
sdig ltung sbyang zhing tshogs gnyis spel :
khyad par bla ma'i rnal 'byor bsgom :
bzod du med pa'i mos gus bskyed :
tshad bzung med pa'i byin chen dbab :
bsam du med pa gnyug ma'i ngang :
gnyis su med par thugs yid bsre :
de rnams sngon 'gro'i blo sbyong ste :
med du mi rung lam stegs so :
dngos gzhi snying po'i tan+t+ra las :
ma rtogs pa dang log par rtog :
phyogs rtogs yang dag nyid ma rtogs :
'dul dang dgongs dang gsang ba dang :
rang bzhin gsang ba'i don ces pas :
'jig rten 'jig rten 'das pa yi :
lta ba'i phreng ba bkod nas kyang :
'og ma'i log rtog gong mas bsal :
mthar thug rang bzhin gsang ba'i don :
rdzogs pa chen por la bzla'i tshul :
ma rtogs phyal pa rgyu dang 'bras :
yod med ma shes kun tu 'khyams :
log rtog rgyang 'phen snga phyi'i mtha':
shes min 'di don nyi tshe bsgrub :
mur thug khyad par lta ba dang :
mu stegs bdag tu lta bas brlag :
de rnams tshul la legs dpyad na :
rgyu 'bras mngon sum bslu ba med :
tshe 'di'i don tsam phyugs kyang shes :
med pa ci phyir skye bar 'gyur :
bdag lta tshad mas ma dmigs phyir :
kun kyang 'khrul las nying 'khrul lo :
phyogs tsam rtogs pa'i nyan thos pas :
btags pa'i bdag dang yod med mtha':
bsal nas gzung 'dzin rdzas grub 'dod :
de ni rdzas su ma grub ste :
rdul phran skad cig cha med phyir :
rang rgyal gzung don rtog pa spangs :
'dzin pa ma spangs de nyid kyang :
dus gsum phrad med stong par shes :
yang dag ma rtogs theg chen spyi :
don dam rang bzhin med pa dang :
kun rdzob sgyu ma lta bur rtogs :
de yang gzod nas bden pa gnyis :
mnyam par shes pas sgyu 'dzin ldog :
sngags kyi 'dul ba bya spyod dag :
don dam mtha' bzhi'i spros bral la :
kun rdzob dam ye tha dad bsgom :
bden gnyis gzod nas dbyer med la :
tha dad 'dzin pa rtog pa nyid :
rdo rje theg pa'i dgongs don gyi :
gzhir gyur rnal 'byor rgyud sde las :
mnyam gzhag dam ye dbyer med la :
rjes thob tha mal nyid du brtag :
de yang res 'jog skyon du 'gyur :
gsang ba bskyed dang sbyor sgrol sogs :
rmad byung ma hA yo gas kyang :
bcos ma'i sgro btags sna tshogs kyis :
ma bcos rnal ma'i don las g.yel :
rang bzhin gsang ba gdod ma nas :
sku dang ye shes lhun grub pas :
bsal bzhag las 'das rdzogs pa che :
ngo bo skye med rgyu gcig pu :
rol pa 'gag med yi ge'i tshul :
de la byin rlabs mthu yod pas :
rang rig rnal 'byor mngon sum rtogs :
shes shing 'jug pas 'bras bu la :
sbyor byed mtshan med bsnyen sgrub bzhi :
bsnyen pa byang chub sems shes pas :
nye bsnyen 'dzin sems rang sar grol :
sgrub pa gzung yul ngang gis dag :
sgrub chen dbyer med 'od gsal ba :
rtogs shing goms pa mthar phyin pas :
bden gnyis rnam dbyer med pa yi :
ngo bo'i bzhugs tshul mngon gyur nas :
myur du byang chub mchog la sbyor :
de yang lta bas rgyud sbyangs nas :
sgom pas nyams su blang pa la :
gnyis pa rnam shes lam byed pa :
bskyed pa'i rim la bslab bya ste :
de yang ma rtogs sems can rnams :
'khrul snang lu gu rgyud la spyod :
log rtog 'jig rten lha chen po'i :
sgom dang bzlas pas slar yang 'ching :
sbyang bya de dag sbyong byed lam :
phyogs rtogs yang dag ma rtogs pas :
sangs rgyas rjes su dran pa tsam :
'dul dang dgongs pas phyi rol la :
dmigs bzlas dngos grub ci rigs 'grub :
de rnams kun las khyad par ba :
tha mal snang ba lhar blta zhing :
zhen pa gsal snang brtan pos sbyang :
a :
dbyings nyid gdod nas stong pa che :
rig pa mtshan med snying rjer shar :
zung 'jug smon pa med pa'i rtsal :
rgyu yi ting 'dzin hrIHdkar po'i :
'od kyis gzung 'dzin stong par sbyangs :
stong pa'i ngang las skad cig gis :
snod bcud dag pa yum lnga'i mkha':
'byung ba rim brtsegs ri rab steng :
phung po dag pa gzhal med khang :
gru bzhi sgo bzhi mtshan nyid rdzogs :
rdo rje srung ba'i 'khor los bskor :
ye shes zang thal chen po'i dbus :
sna tshogs pad+ma nyi zla'i steng :
sems nyid dag pa rgyu yi hrI:
yongs gyur gnyug ma rang bzhin lha :
zhal phyag skur bzhengs pad+ma 'byung :
dkar dmar mdangs ldan zhi khro'i nyams :
phyag g.yas rdo rje thugs kar gtod :
g.yon pas mnyam gzhag b+han+d+ha dang :
'chi med tshe yi bum bzang bsnams :
gsang phod chos gos zab ber gsol :
dbu la pad+ma'i snyan zhus brjid :
zhabs zung rdo rje'i skyil krung gis :
ye shes 'od lnga'i klong na rol :
spyi bor chu skyes nyi zla'i dbus :
longs sku pad+ma tshe dpag med :
dmar gsal mnyam gzhag tshe bum rgyas :
rang 'od yum 'khyud mtshan dper 'bar :
de spyir pad nyi zla ba'i steng :
chos sku mi 'gyur kun tu 'chang :
mthing gsal rdo rje dril bu'i rgyas :
dbyings phyug yum 'khyud dar gos dang :
rin chen rus pa'i rgyan gyis spras :
phyi rol pad+ma 'dab bzhi'i steng :
mdun dang phyogs bzhir rigs mchog lnga :
thod phreng sde lnga'i rnam par bzhengs :
so so'i rigs kyi btsun mor bcas :
kha sbyor bde ba'i rol par bzhugs :
de phyir rin chen zur brgyad la :
phyi nang sems dpa' sems ma'i dngos :
sprul pa'i gu ru mtshan mchog brgyad :
rang rang rigs kyi yum bcas gsal :
bar khyams steng 'og phyogs bzhi ru :
yang sprul gu ru rigs drug dang :
sgo bzhir mthar byed yab yum brgyad :
zhi ba rdo rje dbyings kyi lha :
rig 'dzin bla ma'i 'khor lor rdzogs :
gzhan yang steng 'og phyogs mtshams su :
rtsa gsum rgyal ba rab 'byams tshogs :
til gyi gong bu kha bye ltar :
snang stong zung 'jug chen por gsal :
gnas gsum rdo rje gsum gyi dngos :
yi ge gsum gyi phyag rgyas gdab :
nam mkha' gang ba'i dbang gi lhas :
bde chen bdud rtsi'i char 'bebs pas :
phung po gnas gyur nyon mongs dag :
ye shes dbang bskur cod pan rdzogs :
oM AHhU~M badzra kA ya wA ka tsit+ta sa ma ya ho :
sa ma ya satwaM:
oM hU~M trAM hrIHAHa b+hi Shiny+tsa mi su ra tA satwaM a haM:
de ltar legs par gsal btab pas :
med bzhin 'char ba'i gzung 'dzin kun :
snang srid gzhir bzhengs chen po yi :
rig 'dzin bla ma'i 'khor lor bsgom :
spro na ye shes drang bstim sogs :
las kyi rim pa ci rigs bya :
bsnyen pa phyag rgya gcig pa dang :
nye bsnyen phyag rgya spros bcas la :
rtse gcig sems gzung gsal snang bsgrub :
sku dang ye shes dbyer med pa'i :
nga rgyal brtan po drag tu bskyed :
gzhi lam 'bras gsum ro mnyam pa'i :
dag pa dran pas rgyas btab mthus :
tha mal snang zhen 'gog nus pa'i :
bskyed pa'i tshul la drod thob nas :
sgrub pa bdag mdun tha dad par :
dmigs shing spro bsdus thugs dam bskul :
tshom bu tshogs kyi sgrub pa ches :
rig pa 'dzin pa'i sa la sbyor :
yan lag bzlas pa'i dzapa? dgongs ni :
rang nyid dkyil 'khor gtso mchog gi :
phung po khams dang skye mched kun :
gdan gsum sgyu 'phrul zhi khro yi :
dkyil 'khor chen por lhun rdzogs pa'i :
thugs kar pad+ma nyi zla'i steng :
ye shes sems dpa' kun tu bzang :
mthing gsal mnyam gzhag yum dang 'khril :
de yi thugs dbus nyi zla'i sbubs :
hrIHyig dkar dmar mtha' bskor du :
sngags phreng rang sgra sgrog bzhin par :
g.yas bskor 'od zer 'phro bar bsam :
de nyid kho nar sems bzung nas :
oM AHhU~M badzra gu ru pad+ma sid+d+hi hU~M:
bsnyen pa 'bum phrag bzhi yis 'grub :
nye bar bsnyen pa'i dgongs pa ni :
slar yang thugs srog sngags phreng gis :
bskor las gnyis pa bar med byung :
rang gi zhal nas rang 'od kyi :
yum gyi zhal zhugs gsang bar brgyud :
mgal me lta bur 'khor ba yis :
mchog tu mi 'gyur bde chen 'bar :
sbyor mtshams nas thon dkyil 'khor pa'i :
lha tshogs rnams kyi thugs kar zhugs :
rang rang thugs srog las byung ba'i :
sngags phreng mgal me bzhin du 'khor :
bde stong ye shes nyams 'bar nas :
thugs rje lhag par nye ba yis :
rang rgyud byin gyis brlabs par bsam :
oM AHhU~M badzra ma hA gu ru sarba sid+d+hi hU~M:
'bum phrag bzhi yis nye bar bsnyen :
dngos grub sgrub pa'i dgongs pa ni :
thugs srog sngags las 'od zer 'phros :
dkyil 'khor lha tshogs ye shes bskul :
gtso 'khor kun gyi thugs ka nas :
bde chen gzi byin dpal du 'bar :
mkha' khyab rtsa gsum rab 'byams mchod :
byin rlabs dngos grub rang la thim :
slar 'phros 'gro kun sdig sgrib sbyangs :
dregs pa gtum po las la bskol :
zhi rgyas dbang drag mchog thun gyi :
gang 'dul phrin las lhun grub bsam :
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
'bum phrag bzhi bzlas phrin las 'grub :
skabs su sngags sham ci rigs spel :
oM shAn+tiM ku ru swA hA:
b+h+rU~M puSh+TiM ku ru oM:
hrIHwa shaM ku ru ho :
hU~M mA ra ya phaT:
sgrub pa chen po'i dgongs pa ni :
slar yang 'od zer mkha' khyab 'phros :
sa chu spyan dang mA ma kI:
me rlung gos dkar dam tshig sgrol :
nam mkha' dbyings kyi dbang phyug ma :
srid gsum ye nas sangs rgyas zhing :
gnyug mar gnas pa mngon du sad :
nang bcud 'gro drug sems can kun :
rig 'dzin bla ma'i phyag rgyar shar :
phung po khams dang skye mched chos :
gdan gsum dkyil 'khor chen por rdzogs :
sgra grags sngags kyi rang sgrar 'ur :
dran rtog 'od gsal khyab gdal che :
snang srid gzhir bzhengs rdo rje gsum :
dag pa rab 'byams ngang nas bzlas :
oM AHhU~M ma hA gu ru pad+ma badzra bo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
'bum phrag bzhi bzlas rig 'dzin 'grub :
thun mtshams tshogs kyi mchod pa dang :
rjes rim phrin las bzhin du bya :
gsum pa ye shes lam byed pa :
zab mo rdzogs rim thabs grol lam :
sbyor dngos rjes kyis nyams su blang :
de yang ma rtogs tha mal gyi :
zag sred zhen pas sdug bsngal spel :
log rtog rtsa rlung thig le'i lam :
thams cad 'khrul pa mched pa'i rgyu :
phyogs rtogs yang dag ma rtogs pas :
bsam gtan bde ba'i ro myong sogs :
nyams kyi zhen pas kun nas bcings :
'dul dang dgongs pas bltas sogs kyi :
bde ba lam du byed mod kyi :
ji bzhin ye shes bskyed mi nus :
de dag kun las khyad 'phags pa :
gsang ba rnal 'byor chen po yis :
zhu bde'i thabs kyis ye shes mtshon :
rang bzhin gsang ba rdzogs pa ches :
don gyi lhan skyes mngon byed phyir :
sbyor ba sngon 'gros rgyud sbyangs nas :
lus rtsa rlung gi stong ra bsgom :
rdo rje'i bzlas pas lam du gzhug :
bum pa can gyis rlung sems bsre :
de yis lte ba'i me bskul bas :
gtum mo drod kyi ye shes sbar :
spyi bo'i haM las khams bzhu ba :
'khor lo bzhir dbab bde ba spel :
drod dang bde ba dbyer med pa :
mi rtog ka dag ngang du bzhag :
de ltar rlung sbyor bsnyen pa ste :
gtum mo nye bsnyen bde ba sgrub :
mi rtog sgrub pa chen po 'o :
dngos gzhi gsum pa'i dbang gi lam :
'og sgo khams gsum rol pa ni :
rang lus thabs ldan la brten te :
thig le 'dzin 'grems dbang thob nas :
rigs can lnga sogs mtshan ldan pa :
bla ma lha yis rjes gnang gang :
dgug cing smin sbyong lus zungs gso :
'dod pa'i sgyu rtsal ci yang rtse :
khyad par lta dgod lag sbrel zhing :
'du shes gsum gyis snyoms par zhugs :
'dod chags chen po'i me spar bas :
yas babs rgyu yi dga' bzhi bskyed :
nor bu'i rtse 'am mgrin pa nas :
gyen drangs 'bras bu'i dga' bzhi spel :
de tshe bde bas thabs byas pa'i :
lhan skyes dpe yi tshul du 'char :
yun ring goms pa brtan pa las :
'jig rten chos kyi mchog 'grub bo :
de yang 'dod pa'i sgyu rtsal gyis :
bsnyen nas snyoms zhugs nye bar bsnyen :
yas babs sgrub dang mas brtan gyis :
sgrub pa chen po mngon du 'gyur :
rjes ni bzhi pa'i dbang gi lam :
don gyi ye shes rdzogs pa che :
grol lam mthar thug mngon gyur pas :
sa lam spangs thob rig ngor rdzogs :
lta ba bden gnyis dbyer med pa :
lhag pa'i chos sku mnyam pa nyid :
bla ma'i byin rlabs 'ba' zhig la :
brten nas rig stong rjen par mthong :
sgom pa ma bcos gnyug ma'i babs :
bsal bzhag bral ba'i ngang bskyangs pas :
dus gsum rtog tshogs dbyings su thim :
gnas lugs 'gyur med gding chen thob :
spyod pa gzung yul zhen pa dag :
'dzin sems sbrul mdud bzhin du grol :
snang sems ro gcig 'od gsal ngang :
mnyam rjes dbyer med lhug par khyer :
de ltar mthong zhing goms pa yi :
bsnyen dang nye bar bsnyen pa dang :
ro mnyam spyod pa'i sgrub pa yis :
'bras bu chos zad sgrub pa che :
sku dang ye shes dbyer med pa :
don gyi kun bzang pad+ma 'byung :
myur du 'grub byed lam gyi rim :
bye ba phrag brgya'i snying po 'o :
bzhi pa spyod yul lam khyer ba :
las kyi phreng ba'i rnal 'byor ni :
ma rtogs 'khrul snang rang gar spyod :
log rtog dka' thub brtul zhugs dang :
'jig rten lha chen mchod pa sogs :
thams cad nyon mongs 'ba' zhig rgyu :
phyogs rtogs yang dag ma rtogs pas :
rang rang las kyi cho ga dang :
kun tu spyod pa thams cad kyang :
thar dang byang chub ring rgyu tsam :
'dul dang dgongs pa'i rgyud dag las :
de nyid bcu sogs las kyi rim :
rgya cher bstan kyang bdag dang lha :
tha dad 'dzin pas dngos grub ring :
kun las khyad 'phags rnal 'byor che :
dbang bsgyur gsang ba'i las rim la :
rang bzhin gsang bas rgyas btab pas :
dngos grub rnam gnyis myur du 'thob :
de la smin byed dbang bskur dang :
bsnyen sgrub phrin las rim pa dang :
rab gnas sreg blugs skong la sogs :
kun kyang sbyor ba bsnyen pa ste :
'tshogs chas sta gon nye bar bsnyen :
dngos gzhi sgrub dang las sbyar ba :
sgrub pa chen po'i tshul gyis spyad :
gang yang bden gnyis dbyer med pa :
yongs grub lha sngags chos sku'i ngang :
ye shes sgyu ma'i ting 'dzin che :
gzhan dbang dag pa rab 'byams kyis :
kun brtags phra rags dbyings su thim :
zag bcas zag med tshogs chen rdzogs :
sku dang ye shes phrin las 'grub :
de ltar snying po'i rgyud sde dang :
rig 'dzin sgyu 'phrul drwa ba yi :
lam rim gzhan las phul byung ba :
rgyas par phreng ba skor bzhi'i gzhung :
zab bu'i gter lung bdun par sbas :
pad+mas byin brlabs rig pa 'dzin :
'gran zla bral bas spyod kyang srid :
gal te rten 'brel dus yol na :
bai ro'i skye mtha'i skal bar 'gyur :
'bring po rnal 'byor bzhi yi lam :
dgongs don zab tig gzhung chen dang :
lhan cig has po'i ri sul gtams :
rdo rje rgyal pos gsang bar spyod :
bsdus pa mchims phu'i ri sul nas :
shog dril lnga ldan bdag gis rnyed :
de las bla ma sgrub pa yi :
gdams skor yang gter rgyas btab pa'i :
snying po bdud rtsi'i zhun 'dril 'di :
klong lnga'i dbyings su rig pa'i brdar :
byin brlabs phyi ma phyi ma'i dus :
bdag dang dbyer med rnal 'byor pa'i :
dgongs pa'i gter du sbas rgyas gdams :
dus babs rten 'brel mngon gyur tshe :
rang gzhan don mang spyod par shog :
sa ma ya :
rgya rgya rgya :
gu h+ya :
brda thim :
rje grub thob chen po'i byin rlabs las rang shar ba'i gsang ba rmad du byung ba rdo rje'i tshig nyung ngus don gyi gnas dpag par dka' ba 'doms pa 'di nyid 'jam dpal chos kyi bshes gnyen pad+ma 'od gsal mdo sngags gling pas khyab bdag bla ma 'jam pa'i rdo rje thugs dgyes pa'i mchod sprin du gtan la phab pa shing rta'i lam srol mchog gi sa bon du gyur cig /[ <!TCC Tibetan character 3,181 undefined in unicode!> ]sgrub thabs snying po skor lnga las :
bla ma drag po'i sgrub thabs bzhugs :
rtsa ba gsum la phyag 'tshal lo :
sgrub thabs snying po skor lnga las :
bla ma drag po'i rnal 'byor ni :
zhi bas mi 'dul gdug pa can :
sde brgyad spyi dang khyad par du :
rgyal bsen dam sri'i gnyen po'i lha :
gu ru drag po'i tshul du bsgrub :
A:
dbyings nyid gdod nas stong pa che :
rig gdangs tshad med snying rjer shar :
zung 'jug smon pa med pa'i rtsal :
rgyu yi ting 'dzin hU~M dmar po'i :
'od kyis gzung 'dzin stong par sbyangs :
stong pa'i ngang las skad cig gis :
snod bcud dag pa yum lnga'i mkha':
'byung ba rim brtsegs ri rab steng :
phung po dag pa gzhal med khang :
gru bzhi sgo bzhi mtshan nyid rdzogs :
dur khrod 'jigs pa'i chas kyis brjid :
rdo rje srung ba'i 'khor los bskor :
ye shes zang thal chen po'i dbus :
pad nyi rgyal bsen bsnol ba'i steng :
sems nyid dag pa rgyu yi hU~M:
yongs gyur gnyug ma rang bzhin lha :
zhal phyag skur bzhengs drag po rtsal :
dmar nag zhal gcig phyag gnyis pa :
phyag g.yas gnam lcags rdo rje gsor :
g.yon pas lcags sdig snying nas gzir :
dur khrod rol pa'i chas kyis brjid :
khro gtum gar dgu'i gzi byin 'bar :
spyan gsum zhal bgrad mche ba gtsigs :
smar smin dbu skra me ltar g.yo :
zhabs gnyis gyad kyi dor thabs kyis :
drag me 'khrugs pa'i klong na rol :
sbyor yum rdo rje phag mo mthing :
gri thod phyag rgya 'dzin pas 'khyud :
spyi gtsug khyung chen rigs lnga 'phro :
gnas lngar gshin rje rta mchog dpal :
gsang bdag mkha' 'gro sde lnga dang :
yak+sha me dbal go chas gtams :
phyi rol 'khor lo rtsibs bzhi pa'i :
mdun dang phyogs bzhir pad nyi'i steng :
bud+d+ha badzra rat+na dang :
pad+ma karma drag po rtsal :
dkar mthing ser dmar ljang gu'i mdog :
rgyan dang cha lugs gtso bo'i tshul :
rang 'od yum 'khyud bde stong sbyor :
de phyir gser dang khrag khyams la :
gnas yul ma mo phra men dang :
sgo bzhir sgo ma gdong can bzhi :
phyi 'khor dbang phyug nyer brgyad sogs :
pho nya dam can sprin ltar gtibs :
gzhan yang steng 'og phyogs mtshams su :
rtsa gsum rgyal ba rab 'byams tshogs :
til gyi gong bu kha phye ltar :
snang stong zung 'jug chen por gsal :
gnas gsum rdo rje gsum gyi dngos :
yi ge gsum gyi phyag rgyas gdab :
nam mkha' gang ba'i dbang gi lhas :
bde chen bdud rtsi'i char 'bebs pas :
phung po gnas gyur nyon mongs dag :
ye shes dbang bskur rigs kyi bdag :
thod phreng rigs lnga'i cod pan rdzogs :
oM AHhU~M badzra kA ya wA ka tsit+ta sa ma ya ho :
sa ma ya satwaM:
oM hU~M trAM hrIHAHa b+hi Shiny+tsA mi su ra ta satwaM a haM:
hU~M:
pad+ma gsang chen mchog gi zhing :
dur khrod rol pa'i pho brang nas :
che mchog drag po thod phreng rtsal :
sgyu 'phrul drwa ba'i phyag rgyar bzhengs :
rgyal bsen dam sri tshar bcad cing :
gzung 'dzin dgra bgegs 'dul ba dang :
tha mal snang zhen sbyong ba'i phyir :
drag shul stobs kyis gnas 'dir gshegs :
oM shrI he ru ka pad+ma kro d+ha sa pa ri wA ra e h+ye hi :
badzra sa ma ya dza dza :
bzhugs gsol phyag mchod ci rigs bya :
bstod cing dngos grub gsol ba ni :
hU~M:
gtum chen dus mtha'i me ltar 'bar :
'jigs pa'i gad mos sa gsum g.yo :
bde stong ye shes dbyings su rol :
he ru ka la phyag 'tshal bstod :
yon tan phrin las bsam mi khyab :
sprul pa'i sgyu 'phrul cir yang spro :
pad+ma drag po'i dkyil 'khor lhar :
gus pas bstod do dngos grub stsol :
lhar gsal tha mal snang ba dang :
sems 'dzin zhen pa kun sbyangs te :
nga rgyal brtan cing dag dran pas :
bskyed rim gyad du 'gyur la bslab :
yan lag bzlas pa'i rnal 'byor ni :
snying dbus phyag rdor thugs ka ru :
tsit+ta rin chen zur brgyad pa'i :
lte ba rdo rje rtse dgu'i sbubs :
nyi ma'i gdan la hU~M yig mthar :
sngags phreng rang sgra sgrog bzhin 'khor :
'bar ba chen po'i 'od zer gyis :
bdag nyid byin rlabs nus bskyed bsam :
oM shrI he ru ka pad+ma kro d+ha ru lu ru lu hU~M b+h+yo hU~M phaT:
'bum phrag bzhi bzlas byin thob 'gyur :
de ni bsnyen pa'i rim pa 'o :
slar yang thugs srog sngags phreng gi :
'od kyis rtsa gsum rgyal ba mchod :
byin rlabs dngos grub rang la thim :
'gro kun sgrib sbyangs snod dang bcud :
pad+ma khrag 'thung phyag rgyar sad :
zhi rgyas dbang drag mchog thun gyi :
dngos grub kun la dbang 'byor bsam :
oM AHhU~M artsika nirtsika na mo b+ha ga wa te ru lu ru lu hU~M b+h+yo hU~M phaT:
a hU~M hU~M phaT:
sgrub dang las sbyor thun mong ba :
'bum phrag bzhi yis dngos grub 'thob :
khyad par drag po'i las sbyor ni :
gsang gnas yak+sha me dbal las :
rang 'dra'i sprul pa grangs med 'phros :
snod bcud thams cad khyab par bdal :
sde brgyad dregs pa las la bskol :
rgyal bsen dam sri tshar thag bcad :
dgra bgegs 'byung po rdul du brlag :
mngon spyod phrin las mthar phyin bsam :
gong gi sngags kyi sham bu ru :
badzra hU~M:
yak+sha hU~M:
rak+sha hU~M:
aHyaHmaHduHruHtsaHshaHnaHsa ma ya sarba duSh+TAn mA ra ya hU~M hU~M phaT phaT:
khri phrag gcig gis las 'grub 'gyur :
shin tu gdug pa'i rgyal 'gong la :
ar gtad sngags kyi spu gri gdags :
ma rungs 'dul ba'i mthar thug go :
de ltar bla ma zhi drag gi :
sgom dang bzlas pas grub pa'i rtags :
rab dngos 'bring nyams tha ma ni :
rmi lam zhal mthong gsung thos dang :
phyag mtshan rnyed dang ye shes skye :
sgrub rdzas byin chags 'phel dang khol :
mar me rang 'bar dri bzang 'thul :
khyad par zhi ba'i rmi rtags ni :
nyi zla shar dang bdud rtsi btung :
me tog char 'bebs tshal du phyin :
skye bo mang pos 'dud bstod dang :
rig 'dzin mkha' 'gro'i 'du ba 'byung :
drag por gdug pa thul ba dang :
go gyon mtshon thogs g.yul las rgyal :
ri brag bshig dang rgya mtsho 'thung :
lha khang 'bag seng gog po bcom :
lus las me 'bar chu 'brub sogs :
ngo mtshar cho 'phrul cir yang 'byung :
gang yang rlom dang zhum pa spangs :
re dogs med par lta gding bskyed :
mnyam par gzhag pas lam du bslang :
rgyas par lam gyi rim pa ni :
bla ma zhi ba'i gzhung ltar skyar :
gzhan yang srung dang zhi ba dang :
rgyas dang dbang drag phra mo yi :
tshar gcod rjes 'dzin la sogs kun :
drag sgrub spyi bzhin rjes su spyad :
khyad par tshe yi sgrub byed na :
spyi bo'i bud+d+ha thod phreng gi :
spyi gtsug pad sdong nyi zla'i steng :
bla ma mgon po tshe dpag med :
dmar gsal mnyam gzhag tshe bum 'dzin :
longs sku'i rgyan rdzogs yum dang sbyor :
rdo rje'i skyil krung 'od phung 'bar :
thugs kar zla steng hrIHyig mthar :
rdo rje tshe yi rig pas bskor :
bzlas pas thugs dam rgyud bskul mthus :
'od kyis 'khor 'das kun tu khyab :
rang gi bla tshe yar nyams dang :
'khor 'das brtan g.yo'i dwangs ma'i bcud :
dbang med bsdus te bum nang zhugs :
zhu zhing khol ba'i bdud rtsi'i rgyun :
bdag gi tshangs pa'i sgo nas zhugs :
lus gang nad gdon sdig sgrib sbyangs :
tshe yi bar chad thams cad bsal :
nyams pa gsos shing gnas pa spel :
dwangs bcud snying ga'i sa bon la :
thim pas rdo rje'i srog 'grub bsam :
oM a mA ra Ni dzI ban+ti ye swA hA:
'bum phrag gsum gyis tshe dpal 'phel :
dbang sgrub lha lnga la bsten nas :
mchog gi byin rlabs dbab pa ni :
dpal ldan rtsa ba'i bla ma yi :
ye shes lnga yi ngo bo nyid :
spyi bo'i thod phreng rigs lnga la :
bzod med mos gus gdung shugs bskyed :
rdo rje'i tshig bdun gsol 'debs dang :
thod phreng rtsal gyi dzapa? bzlas nas :
spyi gtsug rigs bdag thod phreng lnga'i :
thugs rgyud bskul zhing gsol btab pas :
snyoms zhugs bde stong rol pa yi :
'od zer dpag yas mkha' khyab 'phros :
rtsa gsum rab 'byams thugs dam bskul :
de rnams kun gyi byin rlabs dang :
dbang dang dngos grub ye shes dbyig :
bdud rtsi'i rnam par spyan drangs nas :
zhal zhugs sku yi cha kun gang :
gzhir gnas byang chub sems rgyun dang :
dbyer med ro gcig nyid gyur pa :
sbyor mtshams nas byung rang nyid kyi :
spyi bo'i tshangs pa'i sgo nas zhugs :
'khor lo'i gnas bzhi mer gyis khengs :
rtsa rlung thig le'i gegs dang ni :
phyi nang gsang ba'i bar chad bsal :
dbang bzhi thob cing sgrib bzhi dag :
gsang gsum ye shes byin nus thob :
'bras bu sku bzhi 'grub pa yi :
skal ba rgyud la bzhag par bsam :
thugs yid bsres te mnyam par gzhag :
'di ni drag sgrub thams cad kyi :
gegs sel bogs 'don rgyal po ste :
'di med nus mthu tsam gyi ched :
bla ma drag po sgrub byed na :
phal cher bar chad dbang du 'gro :
go med g.yul ngor zhugs pa 'dra :
de bas shin tu gces par zungs :
zab mo'i rnal 'byor gzhan la yang :
'di nyid sbyar na mchog tu 'gyur :
thun mong gtor ma la brten nas :
'gal rkyen zlog pa'i las sbyor ni :
rgyas par gzhan du bstan pas shes :
mdor bsdus rgyun gyi phrin las ni :
mdun du dkyil 'khor sgrub rten dang :
phyi nang mchod tshogs spyi ltar dgram :
khyad par phung sa'i stegs bu'i dbus :
las khung nang du ling+ga gzhug :
de steng zor gyi gtor ma dang :
drag po'i mchod gtor brjid ldan bsham :
bdag mdun dbyer med las gzhung bsrang :
bsnyen sgrub bzlas pas nus ldan bya :
de nas zor gtor lhar gsal la :
spyan 'dren mchod bstod ci rigs bya :
las sbyor sngags kyi sham bu ru :
ma hA shA ri raM sarba duSh+TAn pra t+yaM gi ra b+h+yo b+h+yo zlog zlog b+h+yo zlog cig :
ces bzlas tshogs kyi mchod pa bya :
drag po'i las la thugs dam bskul :
hU~M:
chos kyi dbyings nas rang byung grub pa'i lha :
pad+ma rol pa'i dur khrod chen po nas :
shin tu mi bzad rab 'jigs skur ston pa :
khrag 'thung yongs rdzogs drag po'i phrin las mdzod :
bdag cag snyigs ma'i dus mthar skyes pa rnams :
bla ma drag po'i gdung 'tshob brgyud 'dzin phyir :
bsnyen sgrub rnal 'byor zab mo brtson snyam yang :
phyi nang dgra bgegs 'gal rkyen byad phur gyis :
tshe srog chos la bar du gcod byed na :
lha mchog khyod las skyabs gzhan ma mchis pas :
gdug pa can rnams bsad cing bskrad pa dang :
phyir zlog mngon spyod stobs kyi dus la bab :
zhes bskul gser skyems gzu dpang gsol :
brub khung dgra bgegs bskyed bstim bya :
khyad par pho nya bskul ba ni :
dza :
pad+ma drag po'i 'gugs byed pho nya che :
rta gdong dkar mo lcags kyu 'dzin pa'i tshogs :
nyi zer rdul ltar mkha' khyab kun tu spros :
dgra bgegs rnam shes rten la myur du khug :
las sbyor gyi sngags mthar :
badzra ha ya mu khI sarba duSh+TAn nr-i tri aM gu sha dza :
hU~M:
pad+ma drag po'i 'ching byed pho nya che :
phag gdong ser mo zhags pa thogs pa'i tshogs :
nyi zer rdul ltar mkha' khyab kun tu spros :
dgra bgegs rnam shes rten dang dbyer med chings :
badzra su ka ra mu khI sarba duSh+TAn nr-i tri pA sha hU~M:
baM:
pad+ma drag po'i sdom byed pho nya che :
seng gdong dmar mo lcags sgrog thogs pa'i tshogs :
nyi zer rdul ltar mkha' khyab kun tu spros :
dgra bgegs rnam shes rten dang dbyer med sdoms :
badzra siM ha mu khI sarba duSh+TAn nr-i tri s+phoT baM:
ho :
pad+ma drag po'i myos byed pho nya che :
sbrul gdong ljang mo dril bu thogs pa'i tshogs :
nyi zer rdul ltar mkha' khyab kun tu spros :
dgra bgegs rnam shes rten la myos su chug :
badzra nA ga mu khI sarba duSh+TAn nr-i tri gaN+De ho :
phaT:
pad+ma drag po'i 'beb byed pho nya che :
rdo rje bya rog 'ug pa'i gdong can tshogs :
nyi zer rdul ltar mkha' khyab kun tu spros :
dgra bgegs rnam shes mgon skyabs lha dang phrol :
badzra kaM ka u lu ka mu khI sarba duSh+TAn nr-i tri pra be sha ya phaT:
A:
pad+ma drag po'i 'bebs byed pho nya che :
mi srun thod rlon thun khrag thogs pa'i tshogs :
nyi zer rdul ltar mkha' khyab kun tu spros :
dgra bgegs rnam shes slar yang gzugs la phob :
badzra rak+sha sI sarba duSh+TAn nr-i tri A be sha ya a A:
de nas las kyi phur bu 'dril :
hU~M:
pad+ma drag po'i gsod byed pho nya che :
shin tu mi bzad yak+sha he ru ka :
phyag g.yas rno dbal gdug pa'i phur bu 'dril :
g.yon pas 'chor med lcags kyu rnon po gdengs :
dgra bgegs gnod byed gdug cing gtum pa'i tshogs :
lcags kyus zungs la phur bus snying gar thob :
tshe bsod dwangs ma sgrub mchog rnams la stims :
rnam shes rdo rje sems dpa'i sras su drongs :
gzugs phung rdul phran bzhin du dum bur gtubs :
mngon spyod stobs kyi phrin las yongs rdzogs mdzod :
badzra yak+sha kI li kI la ya sarba duSh+TAn A yur puN+ye dzaHb+h+rU~M:
nr-i tri bin+du a phaT:
b+hin+d+ha b+hin+d+ha mA ra ya rbad :
ces bsgral slar yang thun gyis brdeg :
bsad gris gtubs la tshogs su dbul :
hU~M:
pad+ma drag po'i lha tshogs zhal phyes shig :
dgra bgegs 'byung po bsgral pa'i sha khrag rus :
bde chen rdo rje'i longs spyod chen por bzhes :
dug gsum rtsad nas gcod pa'i phrin las mdzod :
sarba sha trUn big+h+nAn ma hA mAM sa rak+ta kiM ni ri ti kha kha khA hi khA hi :
zhes phul slar yang dmar gtor la :
dgra bgegs bkug bsgral zhal du bstab :
zlog pa'i phrin las gsol ba ni :
hU~M b+h+yo :
chos dbyings zhi ba'i ngang las ma g.yos kyang :
gdug pa can rnams thabs kyis 'dul ba'i phyir :
'jigs byed khro bo rol pa'i skur ston pa :
pad+ma drag po'i lha tshogs dbyings nas bzhengs :
dgra bgegs sha khrag rus pa'i gtor ma dang :
sman rag phud kyi mchod pa dgyes par bzhes :
mthu rtsal nus pa'i gzi byin mchog tu skyed :
rnal 'byor bdag cag yon mchod 'khor bcas kyi :
sngon las 'phral rkyen kun tu brtags pa las :
gzung 'dzin gzhan dbang med bzhin 'khrul pa yi :
nad gdon bgegs dang bar du gcod pa kun :
phyir zlog mngon spyod stobs kyi phrin las mdzod :
lus dang srog la 'tshe ba'i nad rigs zlog :
log pa'i lam du 'dren pa'i gdon bgegs zlog :
gdug cing gtum pa'i sde brgyad 'byung po zlog :
ma rungs rgyal bsen dam sri'i g.yo 'khrugs zlog :
me chu dug mtshon brgyad gnyis 'jigs pa zlog :
glo bur ye 'drog than dang ltas ngan zlog :
'byung bzhi 'khrugs pas snod bcud rgud pa zlog :
byad phur rbod gtong keg byur phung sri zlog :
phyi nang 'khrugs rtsod mkha' 'gro'i sun ma zlog :
mtha' bzhi'i dmag dpung bstan la 'tshe ba zlog :
gangs can skye 'gro'i bde skyid 'phrog pa zlog :
mdor na mi mthun mi 'dod nyer 'tshe kun :
zlog go drag po zor gyi gtor mas zlog :
bsgyur ro dgra bgegs dam sri'i steng du sgyur :
zlog sgyur yongs grub 'od gsal chen po'i dbyings :
mi ldog phyag rgyas 'debs pa'i phrin las mdzod :
hU~M b+h+yo :
pad+ma khrag 'thung rol pa'i dkyil 'khor nas :
rigs kyi gtso bo bla ma drag po rtsal :
rab 'byams rtsa gsum rgya mtsho'i khyab bdag che :
mi bzad gar dgu'i phyag rgyas dbyings nas bzhengs :
dgra bgegs sha khrag rus pa'i sogs 'gre :
hU~M b+h+yo :
pad+ma khrag 'thung shes rab dkyil 'khor nas :
'khor 'das kun 'byung badzra wA rA hI:
zhi khro rab 'byams mkha' las spro zhing bsdu :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung bde chen 'khor lo nas :
'khor 'das zil gnon 'jam dpal gshin rje gshed :
zhi khro rab 'byams phyag rgya'i skur snang ba :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung longs spyod 'khor lo nas :
'khor 'das dbang sgyur rta mchog he ru ka :
zhi khro rab 'byams rdo rje'i gsung gi bdag :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung chos kyi 'khor lo nas :
'khor 'das khyab bdag lag na rdo rje 'chang :
zhi khro rab 'byams thugs kyi ye shes rdzogs :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung sprul pa'i 'khor lo nas :
'khor 'das kun khyab ye shes mkha' 'gro lnga :
zhi khro rab 'byams yon tan rgyan du shar :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung bde skyong 'khor lo nas :
'khor 'das rtsal 'chang yak+sha me dbal che :
zhi khro rab 'byams phrin las nus stobs 'chang :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung 'khor lo'i dbus phyogs nas :
'khor 'das lhun grub bud+d+ha drag po rtsal :
zhi khro rab 'byams bde gshegs 'dus pa'i rtsal :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung 'khor lo'i shar rtsibs nas :
'khor 'das dbyer med badzra drag po rtsal :
zhi khro rab 'byams rdo rje 'dus pa'i dpal :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung 'khor lo'i lho rtsibs nas :
'khor 'das mnyam nyid rat+na drag po rtsal :
zhi khro rab 'byams rin chen 'dus pa'i dpal :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung 'khor lo'i nub rtsibs nas :
'khor 'das kun rtog pad+ma drag po rtsal :
zhi khro rab 'byams pad+ma 'dus pa'i dpal :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung 'khor lo'i byang rtsibs nas :
'khor 'das rtsal rdzogs karma drag po rtsal :
zhi khro rab 'byams phrin las 'dus pa'i dpal :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung dkyil 'khor bar khyams nas :
'khor 'das pho nya gnas yul ma mo'i tshogs :
zhi khro rab 'byams mngon spyod las kyi bdag :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung dkyil 'khor sgo bzhi nas :
'khor 'das rgyas 'debs sgo skyong gdong mo bzhi :
zhi khro rab 'byams phyag rgya'i phrin las mdzad :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung dkyil 'khor 'khor yug nas :
'khor 'das kun nyul dbang phyug nyi shu brgyad :
zhi khro rab 'byams pho nya'i las kun mdzad :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung dbyings kyi dkyil 'khor nas :
'khor 'das stobs rdzogs rdo rje nam mkha' lding :
zhi khro rab 'byams zlog sgyur phrin las mdzad :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung bka' sdod dkyil 'khor nas :
'khor 'das ma nges sde brgyad dregs pa'i tshogs :
zhi khro rab 'byams ci bcol bka' bzhin sgrub :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
pad+ma khrag 'thung rdo rje'i srung gur nas :
stobs bcu'i rtsal rdzogs khro rgyal chen po bcu :
phyogs bcu'i dgra bgegs gnyen po stobs kyi lha :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
hU~M b+h+yo :
gzhan yang dam tshig chen pos rjes dgongs nas :
thugs rje'i dbang gis 'khod pa'i rtsa gsum lha :
rab 'byams sgyu 'phrul drwa ba'i skur ston pa :
gtso 'khor sprul par bcas pa dbyings nas bzhengs :
dgra bgegs sha khrag rus pa'i sogs :
zlog sngags brjod cing thal mo brdab :
de ltar yang yang bskyar pa'i mthar :
zor gyi dkyil 'khor rten brten pa :
dam ye dbyer med nam mkhar bteg :
gtor ma mtshon cha gzings pa dang :
nad dang dug gi phung por bsam :
gser skyems gtor zhing lta gding bskyed :
hU~M:
pad+ma khrag 'thung dkyil 'khor lha tshogs rnams :
ma g.yel ma g.yel thugs dam dus la bab :
gtor zor nad mtshon dug gi char chen po :
rnal 'byor bdag cag yon mchod 'khor bcas kyi :
byang chub sgrub la bar du gcod byed pa'i :
sdang dgra gnod bgegs byad ma'i steng du phob :
gsang ba'i dgra gsum ka dag dbyings su sod :
'jigs pa'i bdud bzhi 'od gsal phyag rgyas thob :
bar chad 'phrang gsum ye shes ral gris chod :
chag che nyam nga mi mthun phyogs kun zlog :
dgra dpung thul la bgegs dpung rtsad nas chod :
mngon spyod dmod pa'i phrin las yongs rdzogs mdzod :
zlog sngags dang bcas lta stangs gzir :
stangs stabs drag po'i gar gyis 'phang :
gtor zor nad mtshon dug gi char :
thog ltar 'khyug pa'i rjes 'brel du :
pad+ma drag po'i lha tshogs dang :
bka' sdod sde brgyad dregs pa'i tshogs :
'jigs rung dmag dpung rlung ltar rgyugs :
dgra bgegs byad ma lha srung bcas :
kha phung rjes med btang bar bsam :
thal mo dang ni dul mo brdab :
phyi mig mi blta rang gnas log :
sgo drung rjes 'brangs dam sri mnan :
nang du log nas tshe spel zhing :
rjes kyi cho ga spyi ltar bya :
de ltar nyams su blangs pa yis :
byang chub lam gyi bar chad zhi :
mi mthun bdud kyi g.yul las rgyal :
tshe bsring dpal bskyed bsam kun 'grub :
khyad par chag che nyam nga kun :
zlog pa'i phrin las mthar thug go :
sa ma ya :
rtsa gsum kun 'dus pad+ma 'byung :
khro bo rol pa'i sgrub thabs 'di :
lnga ldan bu la gtad do rgya :
rang gzhan don kun sgrub par gyis :
sa ma ya :
rgya rgya rgya :
gu h+ya :
brda thim :
'od gsal sprul pa'i rdo rje'i zab mo dgongs pa'i gter gyi chos sde'o //[ <!TCC Tibetan character 3,181 undefined in unicode!> ]sgrub thabs snying po skor lnga las :
'gro 'dul 'phags pa'i sgrub thabs bzhugs :
rtsa ba gsum la phyag 'tshal lo :
sgrub thabs snying po skor lnga las :
thugs rje chen po'i rnal 'byor ni :
rang gzhan 'brel tshad 'gro ba kun :
byang chub lam du dgod pa'i phyir :
zab mo'i lam 'di bsgom par bya :
a :
dbyings nyid gdod nas stong pa che :
rig gdangs mtshan med snying rjer shar :
zung 'jug smon pa med pa'i rtsal :
rgyu yi ting 'dzin hrIHdkar po'i :
'od kyis gzung 'dzin stong par sbyangs :
stong pa'i ngang las skad cig gis :
snod bcud dag pa yum lnga'i mkha':
'byung ba rim brtsegs ri rab steng :
phung po dag pa gzhal med khang :
gru bzhi sgo bzhi mtshan nyid rdzogs :
rdo rje srung ba'i 'khor los bskor :
ye shes zang thal chen po'i dbus :
sna tshogs pad+ma zla ba'i steng :
sems nyid dag pa rgyu yi hrI:
yongs gyur gnyug ma rang bzhin lha :
zhal phyag skur bzhengs 'phags pa mchog :
'gro 'dul thugs rje chen po ni :
dkar gsal zhal gcig phyag bzhi pa :
rtsa phyag thugs kar thal mo sbyar :
lhag ma bgrang phreng pad+ma 'chang :
dar dang rin chen rgyan gyis mdzes :
zhi 'dzum mtshan dpe'i gzi byin 'bar :
zhabs zung rdo rje'i skyil krung gis :
ye shes 'od lnga'i klong na rol :
gsang ba ye shes dkar dmar mdangs :
DA ru thod chang bsnams pas 'khril :
yid chos dag pa dkyil 'khor gtso :
dbyings rig yab yum ngo bor bzhugs :
phyi rol pad+ma 'dab ma bzhi'i :
mdun dang phyogs bzhi'i gdan gyi steng :
phung po dag pa rigs lnga yab :
rnam shes dag pa yum lngas 'khril :
mthing dkar ser dmar ljang ba'i mdog :
g.yas rnams mchog sbyin phyag rgya yis :
rdo rje la sogs rang rtags dang :
g.yon pas skyabs sbyin ut+pa la :
rigs kyi dril bus mtshan pa bsnams :
'phags mchog rigs lnga'i rnam par bzhugs :
de phyir pad+ma 'dab brgyad la :
dbang shes yul dus rnam dag pa :
sems dpa' yab yum 'khril sbyor rol :
de phyir pad 'dab mu khyud bzhir :
dus gsum rtog tshogs rnam dag pa :
bskal bzang sems dpa' stong rtsa dang :
khyams kyi steng 'og phyogs bzhi ru :
nyon mongs dag pa thub pa drug :
sgo bzhir lus chos lta ba bzhi :
rnam dag mthar byed yab yum brgyad :
zhi ba rdo rje dbyings kyi lha :
'gro 'dul thugs rje'i 'khor lor rdzogs :
gzhan yang steng 'og phyogs mtshams su :
rtsa gsum rgyal ba rab 'byams tshogs :
til gyi gong bu kha bye ltar :
snang stong zung 'jug chen por gsal :
gnas gsum rdo rje gsum gyi dngos :
yi ge gsum gyi phyag rgyas gdab :
nam mkha' gang ba'i dbang gi lhas :
bde chen bdud rtsi'i char 'bebs pas :
phung po gnas gyur nyon mongs dag :
ye shes dbang bskur cod pan rdzogs :
oM AHhU~M badzra kA ya wA ka tsit+ta sa ma ya ho :
sa ma ya satwaM:
oM hU~M trAM hrIHAHa b+hi Shiny+tsa mi su ra ta satwaM a haM:
spro na spyan 'dren gdung shugs bskyed :
hrI:
phyogs dus rgyal ba sras bcas kyi :
snying rje chen po'i ye shes sku :
'jig rten dbang phyug dkyil 'khor lha :
gnas 'dir spyan 'dren gshegs su gsol :
lus la sku yi byin gyis rlobs :
ngag la sngags kyi byin chen phob :
yid la ye shes dbang mchog skur :
dngos grub ma lus bstsal du gsol :
oM Ar+Yalo ke shwa ra badzra d+hA tu sarba maN+Da la e h+ye hi :
sa ma ya ho :
sa ma ya satwaM:
e A ral+li hrIM hrIM dza :
bzhugs phyag mchod bstod ci rigs bya :
rtse gcig gsal snang brtan por bsgrub :
nga rgyal drag pos mtshams sbyar nas :
dag pa dran pas dbugs dbyung zhing :
lha dang bdag dbyer med par bzhag :
yan lag bsnyen sgrub las gsum gyi :
dzapa? dgongs gsum las dang po ni :
thugs kar pad+ma nyi zla'i steng :
ye shes sems dpa' rta mchog dpal :
dmar gsal pad+ma b+hany+dza bsnams :
de yi thugs kar zla gdan la :
hrIHmthar sngags kyi phreng bas bskor :
'od 'phros 'phags mchod 'gro sgrib sbyangs :
tshur 'dus rang la thim pa yis :
rtsa gsum rgyal ba rab 'byams dang :
khyad par 'gro 'dul thugs rje che'i :
byin rlabs dngos grub thob par bsam :
oM ma Ni pad+me hU~M hrI:
'bum phrag bdun gyis byin dbang thob :
gnyis pa sgrub pa'i dgongs pa ni :
slar yang thugs ka'i sngags phreng las :
'od 'phros tha mal zhen rtog sbyangs :
snang grags rig gsum lha sngags dang :
ye shes chen po'i gzi byin 'bar :
gang 'dul phrin las lhun grub bsam :
oM ma Ni pad+me hU~M hrI:
d+hu ma g+ha ye na maHswA hA:
oM bo d+hi tsit+ta ma hA su kha dz+nyA na d+hA tu a :
'bum phrag bzhi bzlas dngos grub thob :
gsum pa khyad par las sbyor ni :
khams gsum yid can thams cad la :
snying rje'i ting 'dzin rtsal bskyed pas :
sngags las 'od zer mkha' khyab 'phros :
'gro drug nyon mongs sdug bsngal sbyangs :
ye shes drug gis byin brlabs pas :
'jig rten dbang phyug rigs drug gi :
rten dang brten pa'i zhing du sbyangs :
ngan song 'khor ba dong sprugs bsam :
sgrub pa'i sngags kyi sham bu ru :
a nr-i su tri pre duHsarba pA paM kle sha duHkha shAn+tiM ku ru swA hA:
khri phrag bzlas pas rtags mthong 'gyur :
sa ma ya :
mchog gi dngos grub myur ba'i lam :
skye bdun rdzas kyi las sbyor ni :
'phags pa gsum gyi ring bsrel dang :
rnal 'byor grub pa thob pa'i gdung :
khyad par spyan ras gzigs dbang gi :
rnam 'phrul bram ze nyer gcig sogs :
khungs btsun sel med skye bdun sha :
'bras gsum bzang drug rtag tu ngu :
shing tsha shu dag ru rta dang :
ma nu pa tra pri yaM ku :
cong zhi brag zhun gi 'u waM:
sin+d+hu ra dang cu gang rnams :
zhib btags 'bru dkar phye ma bsre :
sgrub pa'i bum chus ril bur dril :
rang byung li khri'i na bza' gsol :
rin chen bum pa'i nang du bstsal :
legs par brgyan cing dal dbus bzhag :
mchod gtor bzang pos mtha' bskor bya :
bdag gi rnal 'byor sngon 'gro bas :
bum pa'i snod bcud bsang zhing sbyang :
stong pa'i ngang las pad zla'i steng :
phyi ni rin chen bum pa la :
nang ni ye shes gzhal med khang :
gru bzhi sgo bzhi mtshan rdzogs dbus :
sna tshogs pad+ma nyi zla'i steng :
ril bu hrIHlas spyan ras gzigs :
yab yum mnyam par sbyor ba'i 'khor :
rigs lnga sems dpa' lcam dral dang :
sangs rgyas stong rtsa thub pa drug :
sgo skyong rtsa gsum rab 'byams lha :
til gyi gong bu kha bye ltar :
snang stong zung 'jug chen por gsal :
byin rlabs dbang bskur spyan 'dren sogs :
las kyi rim pa ci rigs bya :
bum lha'i thugs kar zla ba'i steng :
hrIHmthar sngags kyi phreng bas bskor :
rang gi thugs nas sngags kyi phreng :
gzungs thag 'od kyi sbu gu nas :
rab spros lha tshogs thugs rgyud bskul :
dgyes pa chen po'i 'od zer gyis :
rtsa gsum rgyal ba sras bcas mchod :
khams gsum 'khor ba dong nas sprugs :
srid zhi'i dwangs bcud ye shes dbyig :
tshur 'dus thugs kyi thig ler thim :
slar 'phros snang grags rtog pa'i chos :
lha sngags 'od gsal 'khor lor shar :
grags stong zung 'jug rdo rje'i sgras :
'khor 'das zhing kun gang bar bsam :
yi ge bdun pa'i sngags sham du :
a ra pa tsa mi ta hri da ya swA hA:
skabs su las sbyor sngags kyang bzla :
bdun phrag gcig gis 'grub pa'i rtags :
ril bu 'phel dang dri bzang 'thul :
rgyang ring 'phur zhing lding ba dang :
snyan pa'i sgra dang gsal ba'i 'od :
nyams dga' byin phebs rtags bzang mthong :
de tshe dngos grub blangs nas kyang :
lha nyid ril bu'i gzugs su bsam :
rdo rje'i ljags kyis myangs pa las :
snying ga'i hrIHdang dbyer med gyur :
byin rlabs dngos grub brtan par mos :
skal ldan gzhan la'ang dbang bskur sbyin :
ril bu mthong dang dri tshor dang :
myang dang 'chang bas las sgrib zad :
thugs rje chen po'i sras su 'gyur :
tshe 'phos bde ba can du skye :
de phyir 'brel tshad don ldan pa'i :
'gro 'dul phrin las rmad byung ngo :
gzhan yang lam gyi rim pa ni :
bla ma zhi ba'i gzhung ltar sbyar :
gzhan phan las tshogs rab 'byams kyang :
thugs rje'i sngags rgyud spyi ltar spyod :
gangs can lha gcig snying rje'i gter :
sgrub thabs bye ba phrag brgya'i phul :
bod kyi rnal 'byor thang stong pas :
re zhig spel ba'i gnas med pas :
ma 'ongs nga sprul skyes bu la :
smon lam gtad rgya dang bcas te :
chos dbyings thugs kyi thig ler sbas :
nam zhig rten 'brel dus bab tshe :
'gro 'dul phrin las mthar phyin shog :
sa ma ya :
rgya rgya rgya :
gu h+ya :
brda thim :
rje grub thob chen po'i byin rlabs la brten nas 'od gsal sprul pa'i rdo rjes zab mo dgongs pa'i gter las phab pa'o //[ <!TCC Tibetan character 3,181 undefined in unicode!> ]sgrub thabs snying po skor lnga las :
rta mchog rol pa'i sgrub thabs bzhugs :
rtsa ba gsum la phyag 'tshal lo :
steng gdon gza' dang 'og gdon klu :
bar gdon rgyal btsan dam sri sogs :
gdug pa can rnams 'dul ba dang :
bdud bzhi'i g.yul las rgyal ba dang :
'khor 'das kun la dbang bsgyur phyir :
rta mgrin khrag 'thung rol pa yi :
sgrub thabs zab mo bsgom par bya :
a :
dbyings nyid gdod nas stong pa che :
rig gdangs mtshan med snying rjer shar :
zung 'jug smon pa med pa'i rtsal :
rgyu yi ting 'dzin hrIHdmar po'i :
'od kyis gzung 'dzin stong par sbyangs :
stong pa'i ngang las skad cig gis :
snod bcud dag pa yum lnga'i mkha':
'byung ba rim brtsegs ri rab steng :
phung po dag pa gzhal med khang :
gru bzhi sgo bzhi mtshan nyid rdzogs :
dur khrod 'jigs pa'i chas kyis brjid :
rdo rje srung ba'i 'khor los bskor :
ye shes zang thal chen po'i dbus :
pad nyi sbrul brgyad bsnol ba'i steng :
sems nyid dag pa rgyu yi hrI:
yongs gyur gnyug ma rang bzhin lha :
zhal phyag skur bzhengs rta mchog dpal :
dmar smug zhal gsum phyag drug pa :
dbus dmar g.yas ljang g.yon dkar zhal :
spyi gtsug rta mgo ljang zhur 'tsher :
rdo rje kha T+wAM ral gri g.yas :
sdigs mdzub mdung thung rgyu zhags g.yon :
dur khrod 'jigs pa'i chas kyis brjid :
khro gtum gar dgu'i gzi byin 'bar :
spyan gsum zhal bgrad mche ba gtsigs :
smar smin dbu skra me ltar g.yo :
zhabs brgyad gyad kyi dor stabs kyis :
drag me 'khrugs pa'i klong na rol :
sbyor yum rdo rje phag mo mthing :
gri thod phyag rgya 'dzin pas 'khyud :
dbu gtsug khyung chen rigs lnga 'phro :
spyi bor 'jam dpal gshin rje gshed :
mgrin par pad+ma drag po rtsal :
thugs kar yang dag khrag 'thung che :
lte bar bla med he ru ka :
gsang gnas rdo rje gzhon nu rnams :
ser dmar mthing smug ljang gu'i mdog :
zhal gcig phyag gnyis phyag mtshan dang :
dur khrod chas rdzogs gzi byin 'bar :
phyi rol 'khor lo rtsibs bzhi pa'i :
mdun dang phyogs bzhir pad nyi'i steng :
bud+d+ha badzra rat+na dang :
pad+ma karma rta mchog dpal :
zhal gcig phyag gnyis zhabs zung bgrad :
dkar mthing ser dmar ljang gu'i mdog :
g.yas rnams rang rtags phyag mtshan dang :
g.yon rnams b+han+d+ha khrag bkang rol :
rgyan dang cha lugs gtso bo'i tshul :
spyi gtsug rta gdong rngam bzhad 'tsher :
rang 'od yum 'khyud bde stong sbyor :
pad nyi dregs pa pho mo'i steng :
drag me 'khrugs pa'i klong na 'gying :
de phyir gser khyams khrag khyams la :
gnas yul ma mo phra men dang :
sgo bzhir sgo ma gdong can bzhi :
phyi 'khor dbang phyug nyer brgyad sogs :
pho nya dam can sprin ltar gtibs :
gzhan yang steng 'og phyogs mtshams su :
rtsa gsum rgyal ba rab 'byams tshogs :
til gyi gong bu kha phye ltar :
snang stong zung 'jug chen por gsal :
gnas gsum rdo rje gsum gyi dngos :
yi ge gsum gyi phyag rgyas gdab :
nam mkha' gang ba'i dbang gi lhas :
bde chen bdud rtsi'i char 'bebs pas :
phung po gnas gyur nyon mongs dag :
ye shes dbang bskur rigs kyi bdag :
thod phreng rigs lnga'i cod pan rdzogs :
oM AHhU~M badzra kA ya wA ka tsit+ta sa ma ya ho :
sa ma ya satwaM:
oM hU~M trAM hrIHAHa b+hi Shiny+tsa mi su ra ta satwaM a haM:
hU~M:
bde chen 'bar ba e yi dbyings :
dur khrod gsang ba'i gzhal yas nas :
dbang gi rgyal po rta mchog dpal :
khrag 'thung rol pa'i 'khor dang bcas :
gnas 'dir spyan 'dren gshegs su gsol :
mi mthun bdud bzhi'i bar chad sol :
sku gsung thugs kyi byin gyis rlobs :
dbang skur dngos grub char ltar phob :
oM shrIHpad+ma ha ya grI wa sarba kro d+ha e h+ye hi :
sa ma ya ho :
sa ma ya satwaM:
e A ral+li hrIM hrIM pheM pheM:
hU~M:
dbang chen rol pa'i pho brang 'dir :
dbyings nas spyan drangs ye shes pa :
dam tshig 'khor lor dbyer med bzhugs :
thugs rje'i phrin las mdzad du gsol :
dzaHhU~M baM ho :
sa ma ya tiSh+Tha lhan :
hU~M:
chos sku zhi ba'i ngang nyid las :
thabs kyis gdug pa 'dul ba'i phyir :
drag shul chen po'i skur ston pa :
'khor dang bcas la phyag 'tshal lo :
a ti pU ho :
pra tIts+tsha ho :
hU~M:
dgra bgegs bsgral pa las byung ba'i :
drag po'i nyer spyod 'dod yon dang :
sman gtor rak+ta byang chub sems :
bde chen longs spyod mchog tu rol :
oM shrI badzra rA ga puSh+pe d+hU pe A lo ke gan+d+he nai bid+yA shab+da rU pa shab+da gan+d+he rA sa spar+she pra tIts+tsha swA hA:
hU~M:
sku gsung thugs ni gar dgur ldan :
yon tan phrin las bsam mi khyab :
he ru ka dpal dkyil 'khor la :
gus pas bstod do dngos grub stsol :
lha la sems gzung skyon bcos shing :
spro bsdus rtsal sbyang rnal du dbab :
nga rgyal brtan cing dag pa dran :
bskyed rim gyad du 'gyur la bslab :
ting nge 'dzin gyi gzer yin no :
bsnyen pa sngags kyi gzer gdab phyir :
bdag nyid khro rgyal rta mchog dpal :
ba spu'i khung bu tshun chad kyang :
rang 'dra'i khro bo'i tshogs kyis gtams :
snying ga'i yang dag he ru ka'i :
tsit+ta rin chen gsang ba'i sbubs :
pad+ma zla ba'i gdan steng du :
ye shes sems dpa' spyan ras gzigs :
dkar gsal mchog sbyin pad+ma 'chang :
de yi thugs kar pad zla'i dbus :
hrIHmthar 'bar ba'i sngags kyis bskor :
rtse gcig sems bzung bzlas pa yis :
lus dkyil khro bo'i tshogs kyis kyang :
sngags kyi rang sgra sgrog pa las :
dkyil 'khor rab 'byams thugs rgyud bskul :
ye shes gzi byin thob par bsam :
oM hrIHpad+mAn+ta kr-i ta hU~M phaT:
'bum phrag bcu yis byin rlob 'gyur :
'phro 'du phrin las sgrub pa ni :
slar yang thugs srog sgrub sngags kyis :
rang sgra sgrog bzhin bskor ba las :
'bar ba'i 'od zer mkha' khyab 'phros :
rtsa gsum zhi khro mchod pas mnyes :
dam can pho nya las la bskul :
sde brgyad 'byung po zil gyis mnan :
dgra bgegs gdug pa tshar thag bcad :
snang ba lha la grags pa sngags :
dran rtog chos nyid ngang nas bzlas :
oM hrIHpad+mAn+ta kr-i ta badzra kro d+ha ha ya grI wa hu lu hu lu hU~M phaT:
'bum phrag bco lnga bzlas pa yis :
rta mchog dpal gyi nus thob byed :
oM ru lu ru lu hU~M b+h+yo hU~M:
khrag 'thung yongs rdzogs sngags 'di yang :
'bum phrag bzhi sogs ci rigs bzla :
sgrub pa'i bye brag las sbyor ni :
thugs nas tsha zhing rtsub pa yi :
'od 'phros lus dkyil khro tshogs dang :
dkyil 'khor yongs kyi thugs dam bskul :
khros 'khrugs rngams pa'i gzi byin bskyed :
sku dang sngags phreng phyag mtshan dang :
mtshon cha me phung pho nya'i tshogs :
nyi zer rdul bzhin kun tu 'phros :
dgra bgegs dam sri gdug pa can :
ma rungs 'byung po'i tshogs rnams kyi :
snying nas bzung zhing srog nas drangs :
bsad bcad gtubs shing zhal du gsol :
rjes shul lhag ma med par bsam :
sgrub sngags tha mar spu gri gdags :
oM badzra du na b+h+yo tig nan dza dza :
sa ma ya satwaM:
khaM rak+sha sa ma ya dza :
khaM rak+sha sa ma ya b+h+yo :
khaM rak+sha sa ma ya zlog :
khaM rak+sha sa ma ya gtubs :
khaM rak+sha sa ma ya byer :
khaM rak+sha sa ma ya rbad :
khaM rak+sha sa ma ya rbad rbud phaT ya :
sarba sha trUn bi g+h+nAn 'byung po mA ra ya dza :
mA ra ya rbad :
mA ra ya b+h+yo :
mA ra ya zlog :
mA ra ya phaT:
drag po'i las kyi sngags 'di ni :
lta dgongs gding dang ldan pa yis :
khri phrag bzlas pas las 'grub bo :
mthar thug dgongs pa mi 'gyur ba :
chos nyid gzer gyis gdab pa ni :
lha nyid rang la rang nyid lha :
rang sems gdod nas rnam dag pa :
bden gnyis zung 'jug gnas lugs ngang :
lha sngags dbyer med mnyam gzhag pas :
don gyi dpal chen tshe 'dir 'grub :
khyad par bskyed dang rdzogs pa'i tshul :
lam gyi rim pa bzhin du sbyar :
thun mong bsad zlog mdor bsdus pa :
bla ma drag po'i gzhung nyid la :
lha sngags kha sgyur tsam gyis 'grub :
gzhan yang las tshogs rab 'byams rnams :
rta mchog rol pa'i tan+t+ra dang :
man ngag bzhin du sbyar bar bya :
khyad par lus srog longs spyod dang :
lam la bar du gcod byed pa'i :
bdud bzhi dam sri sgab 'dre'i dpung :
snyigs ma'i dus su rlung ltar langs :
de rnams gzir zhing mnan pa dang :
rdo rje'i rta bro'i cho ga yis :
phyir zlog ldang med rgyas gdab pa :
rnal 'byor rnams kyi dang du blang :
dug shog ngos la dug khrag gis :
dbus su dam sri'i ling+ga dang :
phyogs bzhir bdud bzhi mtshams bzhi ru :
sgab 'dre'i ling gzugs thams cad kyi :
snying gar tri dza kha sprod mthar :
dam sri sogs la rim pa bzhin :
phung byed rgyal bsen dam sri glo bur du lhags pa bcas pa thams cad rA dza hab le hab le sha ma ru ti pi sha tsI tri dzaHdza :
dzaHhU~M baM ho :
rul rul :
myog myog :
dur dur :
yed yed :
thum thum :
mA ra ya mA ra ya :
b+hin+d+ha b+hin+d+ha :
ha na ha na :
satwaM b+ha ya satwaM b+ha ya nan nan laM b+h+rU~M laM b+h+rU~M:
shi kri mA ra ya phaT:
byang chub sgrub pa la bar du gcod pa'i bdud dang 'byung po'i tshogs thams cad tri mA ra se na dza dza :
rul rul sogs 'gre :
sgrub pa la 'gal rkyen glo bur byed pa'i sgab 'dre gdug pa can thams cad tri'u tri'u dza dza :sogs :
gzhan yang mig la long sogs pa'i :
dmod pa'i yi ges gtams kyang rung :
tha mar dmod tshig dza khroM bskor :
tshwa sna gsum dang tsha ba gsum :
dug khrag byugs shing thod ngan nang :
thun rdzas dang bcas shi lteb kyis :
las khung nang du gzhug par bya :
bdag gi rnal 'byor lhag par gsal :
sgrub dang las sbyor gong sngags bcas :
stong rtsa bzlas pas thun la bsngags :
srid pa las kyi brub khung nang :
ling+ga bdud bgegs dngos su gsal :
'gugs gzhug rgyas pa sngon 'gro bas :
hU~M:
dkon mchog rtsa gsum bden stobs dang :
chos nyid chos can bslu med mthus :
sdang dgra gnod byed bdud bzhi'i dpung :
dam sri sgab 'dre 'byung po kun :
mtshan ma'i rten la myur du khug :
dbyer med stims shig dam par sdoms :
myos par gyis shig lha dang phrol :
gzugs la phob cig mA ra ya :
bdud bzhi dam sri sgab 'dre log par 'dren pa thams cad badzra aM gu sha dza :
badzra pA sha hU~M:
badzra s+pho Ta baM:
badzra g+hAN+De ho :
badzra pra be sha ya phaT:
badzra A be sha ya a A:
brgya rtsa la sogs khug pa'i rtags :
yid ches ma byung bar du bya :
de nas drag sngags spu gri bcas :
thun gyis brdeg cing bsad pa las :
lus rengs ngag lkugs yid myos te :
rtog tshogs rgyu ba rags pa 'gag :
rten dang dbyer med bsgral bar bsam :
yug sa'i skra yis rgya chings gdab :
dug shing skam pa'i bar du gtem :
phung res dril la btsem byas te :
thun rdzas dang bcas thod ngan gzhug :
slar yang phung res gtums pa la :
rdo rjes rgyas gdab skyer phur gzer :
byin rlabs can gyi mchod rten dang :
lha rten drag po'i 'og rol lam :
grib mas non sar gru gsum dong :
gting zab brus pa'i nang du 'phang :
bden brjod dgug gzhug drag tu bya :
dur g.yam ri rab rgya gram dang :
sa chu me yis kha bcad la :
hU~M:
bdud dang dam sri sgab 'dre'i dpung :
bstan dang 'gro la nyer 'tshe zhing :
khyad par rnal 'byor sgrub pa la :
bar du gcod pa'i bgegs chen 'dis :
dang por brgyud pa'i bka' las 'gal :
bar du rnal 'byor dam las log :
tha ma sgrub la bar du gcod :
bstan dang 'gro la 'tshe ba'i phyir :
gzir zhing mnan pa'i dus la bab :
bskyur ro klu bdud gre bar bskyur :
gtad do gshin rje'i kha ru gtad :
mnan no thar med e dbyings mnan :
rdo rje ri rab lhun po dang :
sna tshogs rdo rje'i phyag rgyas gdab :
rim dgu'i sa chu me yis g.yogs :
byang chub mchog sems ma skyes bar :
nam yang ldang ba'i skabs med do :
gnod byed bdud bzhi dam sri sgab 'dre 'byung po thams cad kyi kA ya wA ka tsit+ta satwaM b+ha ya nan :
e b+h+rU~M bi shwa badzra laM baM raM satwaM b+ha ya nan :
sa gzhi 'thas par bcags pa'i steng :
dbus dang phyogs bzhi mtha' skor du :
nam yang gsor mi rung ba'i phyir :
rta bro drug gi rgyas gdab bya :
hU~M:
dbang chen rgyal po de bzhin gshegs :
gti mug rdo rje 'khor bcas kyis :
rta skad ldir zhing 'tsher ba yis :
chos dbyings ye shes glu blangs shing :
g.yas nas bskor zhing g.yon du 'khyil :
bde gshegs rol pa'i bro brdungs pas :
zhi ba'i las kun lhun gyis grub :
'gal rkyen bar chad thams cad zlog :
rmongs pa'i bdud dang dam sri dang :
sgab 'dre bar du gcod pa'i tshogs :
thar med las kyi e dbyings mnan :
'khor lo'i phyag rgyas rgyas btab pas :
bdag tu lta ba ma zhig bar :
nam yang ldang ba'i skabs med do :
hi hi hi oM bud+d+ha bai ro tsa na ha ya grI wa sarba big+h+nAn mA ra ya b+h+yo b+h+yo zlog zlog e laM satwaM b+ha ya nan :
hU~M:
dbang chen rgyal po de bzhin gshegs :
zhe sdang rdo rje 'khor bcas kyis :
rta skad rngams shing 'tsher ba yis :
me long ye shes glu blangs shing :
g.yas g.yon dbus su 'khrab pa yis :
rdo rje rol pa'i bro brdungs pas :
mchog gi las kun lhun gyis grub :
'gal rkyen bar chad thams cad zlog :
'khrugs pa'i bdud dang dam sri dang :
sgab 'dre bar du gcod pa'i tshogs :
thar med las kyi e dbyings mnan :
rdo rje'i phyag rgyas rgyas btab pas :
bdag tu lta ba ma zhig bar :
nam yang ldang ba'i skabs med do :
hi hi hi hU~M badzra a k+Sho b+h+yaHha ya grI ba sarba big+h+nAn mA ra ya b+h+yo b+h+yo zlog zlog e laM satwaM b+ha ya nan :
hU~M:
dbang chen rgyal po de bzhin gshegs :
ser sna rdo rje 'khor bcas kyis :
rta skad phra zhing 'gyur ba yis :
mnyam nyid ye shes glu blangs shing :
'khyil zhing rtse mor 'dur ba yis :
rin chen rol pa'i bro brdungs pas :
rgyas pa'i las kun lhun gyis grub :
'gal rkyen bar chad thams cad zlog :
ngar 'dzin bdud dang dam sri dang :
sgab 'dre bar du gcod pa'i tshogs :
thar med las kyi e dbyings mnan :
rin chen phyag rgyas rgyas btab pas :
bdag tu lta ba ma zhig bar :
nam yang ldang ba'i skabs med do :
hi hi hi trAM rat+na saM b+ha ba ha ya grI ba sarba big+h+nAn mA ra ya b+h+yo b+h+yo zlog zlog e laM satwaM b+ha ya nan :
hU~M:
dbang chen rgyal po de bzhin gshegs :
'dod chags rdo rje 'khor bcas kyis :
rta skad snyan zhing chags pa yis :
sor rtog ye shes glu blangs shing :
dbus dang phyogs mtshams 'dur ba yis :
pad+ma rol pa'i bro brdungs pas :
dbang gi las kun lhun gyis grub :
'gal rkyen bar chad thams cad zlog :
chags pa'i bdud dang dam sri dang :
sgab 'dre bar du gcod pa'i tshogs :
thar med las kyi e dbyings mnan :
pad+ma'i phyag rgyas rgyas btab pas :
bdag tu lta ba ma zhig bar :
nam yang ldang ba'i skabs med do :
hi hi hi hrIHpad+ma d+ha ra ha ya grI ba sarba big+h+nAn mA ra ya b+h+yo b+h+yo zlog zlog e laM satwaM b+ha ya nan :
hU~M:
dbang chen rgyal po de bzhin gshegs :
phrag dog rdo rje 'khor bcas kyis :
rta skad drag rngam 'tsher ba yis :
bya grub ye shes glu blangs shing :
sna tshogs rdo rje'i 'bar ba yis :
karma rol pa'i bro brdungs pas :
drag po'i phrin las lhun gyis grub :
'gal rkyen bar chad thams cad zlog :
phrag dog bdud dang dam sri dang :
sgab 'dre bar du gcod pa'i tshogs :
thar med las kyi e dbyings mnan :
las kyi phyag rgyas rgyas btab pas :
bdag tu lta ba ma zhig bar :
nam yang ldang ba'i skabs med do :
hi hi hi AHa mo g+ha sid+d+hi ha ya grI ba sarba big+h+nAn mA ra ya b+h+yo b+h+yo zlog zlog e laM satwaM b+ha ya nan :
hU~M:
dpal chen rgyal po de bzhin gshegs :
ye shes rdo rje 'khor bcas kyis :
rta skad rngam bzhad rgyun chags pas :
'od gsal ye shes glu blangs shing :
sgeg ldem shugs kyis 'gro ba yis :
khrag 'thung rol pa'i bro brdungs pas :
las rnams thams cad lhun gyis grub :
'gal rkyen bar chad thams cad zlog :
ma rig bdud dang dam sri dang :
sgab 'dre bar du gcod pa'i tshogs :
thar med las kyi e dbyings mnan :
ye shes phyag rgyas rgyas btab pas :
bdag tu lta ba ma zhig bar :
nam yang ldang ba'i skabs med do :
hi hi hi shrI he ru ka ha ya grI ba sarba big+h+nAn mA ra ya b+h+yo b+h+yo zlog zlog e laM satwaM b+ha ya nan :
sgrub pa po rnams brtul zhugs bskyed :
snod bcud rta mchog rigs drug gi :
phyag rgya sngags tshig bzhad pa yis :
rdo rje'i rta bro drug brdungs pas :
las rnams gsor mi rung bar grub :
sgrub la bar gcod thams cad zlog :
bgegs dang 'byung po zil gyis non :
sa gsum ma mo mkha' 'gro'i tshogs :
dbang med 'du zhing yid 'phrogs pas :
ci bcol las kun thogs med byed :
de bas rta mchog gsang rgyud kyi :
dgongs pa mngon du phyung pa 'di :
rnal 'byor skal ldan rnams kyis spyod :
grub pa mthar phyin dngos grub thob :
sa ma ya :
dbang chen rol pa'i tan+t+ra ni :
zab rgyas bka' gter gzhung gi bcud :
pad+ma sgyu 'phrul khro bo'i lam :
sngon med kun las khyad 'phags pa :
nga sprul rig pa 'dzin pa yi :
dgongs pa'i gter du sbas rgyas gdab :
rig 'dzin DA ki'i byin rlabs kyis :
rtsol med ngang gis shar nas kyang :
rang gzhan don mang spyod par shog :
sa ma ya :
rgya rgya rgya :
gu h+ya :
brda thim :
rje grub thob chen po'i byin rlabs la brten nas /
'od gsal sprul pa'i rdo rjes zab mo dgongs pa'i gter las phyung pa'o //[ <!TCC Tibetan character 3,181 undefined in unicode!> ]sgrub thabs snying po skor lnga las :
rdo rje phag mo'i sgrub thabs bzhugs :
rtsa ba gsum la phyag 'tshal lo :
rdo rje phag mo'i sgrub thabs ni :
nyams chag thams cad zhi ba dang :
bde chen ye shes rgyas pa dang :
rlung sems dbang du 'du ba dang :
gzung 'dzin 'byung po tshar gcod pa'i :
bla med phrin las rmad po che :
myur du sgrub pa'i thabs zab mo :
skal bzang mchog gi spyod yul lo :
a :
gsang ba mchog gi dgyes pa na :
thams cad bdag nyid rtag bzhugs pa'i :
gdod ma'i stong chen yongs grub dbyings :
ye shes rig pa rang snang ba'i :
phyi snod klong lnga yum gyi mkha':
'byung ba rim brtsegs ri rab steng :
rdo rje'i srung 'khor dur khrod dang :
rnam thar chos 'byung yangs pa'i gzhir :
rang byung sprul pa'i gzhal med khang :
gru bzhi sgo bzhi mtshan nyid rdzogs :
phyi gsal nang gsal 'od kyi klong :
snying po'i dkyil 'khor pad 'dab bzhi'i :
lte bar pad nyi bam ro'i steng :
rang sems baM yig dmar po las :
rgyal yum badzra wA rA hI:
rab dmar bskal pa'i me 'od 'bar :
khro 'dzum zhal gcig mche ba gtsigs :
spyan gsum dmar zlum rjes chags g.yo :
dbu skra thor cog spyi bor bcings :
lhag ma sku rgyab si ler grol :
rna ltag g.yas su phag zhal ngur :
phyag g.yas rdo rje'i gri gug 'phyar :
g.yon pas thod pa khrag bkang gsol :
gru mo g.yon na kha T+wAM ga :
he ru ka dpal ngo bor rdzogs :
rus pa'i phyag rgya rnam lnga dang :
thod skam dbu rgyan do shal 'phyang :
dar dang me tog phreng bas brgyan :
skyil krung phyed pa'i gar stabs kyis :
ye shes me phung 'bar ba'i dbus :
'khor lo'i dbang phyug chen mor bzhengs :
mdun sogs phyogs bzhir g.yas bskor du :
rdo rje mkha' 'gro DA ki sngo :
rin chen mkha' 'gro gzugs can ser :
pad+ma mkha' 'gro dum skyes dmar :
las kyi mkha' 'gro la mA ljang :
de phyir mthing dmar dkar ba yi :
thugs gsung sku yi 'khor lo la :
yul chen nyer bzhi'i rnal 'byor ma :
mthing dmar dkar ba brgyad tshan gsum :
sgo bzhir sgo skyong gdong can bzhi :
mthing ser dmar dang ljang ba'i mdog :
gru chad mtshams ma phyed gzugs can :
stag gi pags pa'i sham thabs grol :
drag mo khros pa'i tshul du bzhengs :
kun kyang gri gug thod khrag bsnams :
rgyan dang cha lugs gtso mo'i tshul :
pad nyi bam ro'i gdan la rol :
gzhan yang steng 'og phyogs mtshams su :
rtsa gsum rgyal ba rab 'byams tshogs :
til gyi gang bu kha phye ltar :
snang stong zung 'jug chen por gsal :
gnas gsum rdo rje gsum gyi dngos :
yi ge gsum gyi phyag rgyas gdab :
nam mkha' gang ba'i dbang gi lhas :
bde chen bdud rtsi'i char 'bebs pas :
phung po gnas gyur nyon mongs dag :
ye shes dbang bskur rigs kyi bdag :
thod phreng rigs lnga'i cod pan rdzogs :
oM AHhU~M badzra kA ya wA ka tsit+ta sa ma ya hoH
sa ma ya satwaM:
oM hU~M trAM hrIHAHa b+hi Shiny+tsA mi su ra ta satwaM a haM:
hU~M:
bde chen 'bar ba'i dkyil 'khor nas :
bcom ldan rdo rje phag mo yum :
gnas gsum mkha' 'gro'i tshogs dang bcas :
byin gyis rlob phyir gshegs su gsol :
oM shrI badzra wA rA hI sarba sa ma ya e A ral+li hrIM hrIM pheM pheM:
ho :
dam tshig ye shes dbyer med par :
zung 'jug dgyes pa chen por bzhugs :
gnyis med gus pa'i brda yi phyag :
rang grol chos sku'i klong du 'tshal :
sa ma ya tiSh+Tha lhan :
a ti pU ho :
pra tIts+tsha ho :
oM AHhU~M:
yul kun phyi nang gsang ba yi :
mchod pa'i phyag rgya chen por shar :
bde chen dbang po'i dam tshig gis :
dgyes bzhes mchog thun dngos grub stsol :
oM shrI badzra wA rA hI maN+Dal sa pa ri bA ra ar+g+haM pA d+yaM puSh+pe d+hU pe A lo ke gan+d+he nai bid+yA shab+da pany+tsa kA ma gu Na pU dza ho :
ma hA a mr-ita rak+ta ba liM ta kha kha khA hi khA hi :
ma hA su kha d+hA tu pU dza ho :
hU~M:
bcom ldan rdo rje phag mo ni :
rgyal kun skyed dang rol pa'i yum :
gnas gsum mkha' 'gro'i sprin phung 'phro :
dkyil 'khor dbang phyug ma la bstod :
rdo rje'i sku gsung thugs yon tan :
bsam gyis mi khyab rmad po ches :
mkha' khyab 'gro ba 'dul mdzad pa'i :
phrin las lhun gyis grub la bstod :
ye shes rig rtsal d+hA ki nI:
'khor lo gsum gyi rnal 'byor ma :
sgo mtshams skyong ba'i pho nya mo :
dkyil 'khor lha tshogs kun la bstod :
de ltar mchod cing bstod pa'i mthus :
bdag cag dam tshig nyams chag byang :
dngos grub mchog gi snod du gyur :
nyid dang dbyer med mdzad du gsol :
zhes pas bstod cing gsol ba gdab :
gsal brtan dag pa dran pa yi :
ting 'dzin gzer gyis rgyas btab nas :
tha mal snang zhen dbyings su bstim :
yan lag bzlas pa'i rnal 'byor la :
dang po bsnyen pa'i dzapa? dgongs ni :
bdag nyid rdo rje rnal 'byor ma'i :
thugs kar rang 'dra'i ye shes sems :
de yi thugs dbus nyi zla'i sbubs :
baM mthar sngags kyi phreng bas bskor :
'bar ba chen po'i 'od zer gyis :
dkyil 'khor pa rnams thugs rgyud bskul :
bde chen ye shes lhag par 'bar :
sgrub pa po la nye bar dgongs :
rtsa khams rlung la byin brlabs bsam :
oM sarba bud+d+ha DA ki nI ye hU~M phaT:
'bum phrag bdun gyis byin thob 'gyur :
gnyis pa sgrub pa'i dgongs pa ni :
thugs srog sgrub pa'i sngags phreng gis :
rang sgra sgrog bzhin bskor ba las :
bde chen 'od zer mkha' khyab 'phros :
'phags mchod 'gro kun sgrib gnyis sbyangs :
snod bcud rdo rje btsun mo yi :
zhing dang ye shes sku ru bsgyur :
pho nya gsum gyi byin nus kun :
tshur 'dus bdag la thim pa yis :
mchog thun dngos grub thob par gyur :
oM oM oM sarba bud+d+ha DA kI nI ye :
badzra war+NA nI yai :
badzra bai ro tsa nI ye hU~M hU~M hU~M phaT phaT phaT swA hA:
baM ha ri ni sa badzra yo gi nI sarba sid+d+hi pha la hU~M:
'bum phrag bzhi yis dngos grub thob :
gsum pa khyad par las sbyor ni :
slar yang thugs srog 'od zer gyis :
phyogs bcu'i rgyal ba sras bcas dang :
dpa' bo dang ni rnal 'byor ma'i :
shangs bug nas zhugs sku dbyings khyab :
bde stong ye shes mchog tu 'bar :
snyoms zhugs bde ba'i byang chub sems :
shangs bug nas thon rang nyid kyi :
thugs ka'i baM la dbyer med thim :
zag med bde ba chen po bskyed :
rdo rje nam mkha'i dkyil lta bu'i :
don gyi lhan skyes mngon gyur bsam :
sgrub pa rtsa ba'i sngags   oM gsum ma /   kyi sham :
ma hA su kha dz+nyA na A be sha ya hU~M hU~M:
mchog gi las sbyor khyad par can :
ye shes 'bebs pa'i rig pa 'o :
thun mong las bzhi'i sngags kyang spel :
oM shAn+tiM ru swA hA:
b+h+rU~M puSh+TiM ku ru oM:
hrIHwA shaM ku ru ho :
hU~M mA ra ya phaT:
dmigs pa'i mde kha spyi ltar sbyar :
de ltar bdun phrag brtson pa yis :
mchog thun dngos grub myur 'grub byed :
skyed rdzogs lam khyer ji bzhin du :
nyams su blangs pas ye shes skye :
gzhan yang phag mo'i las kyi tshogs :
mkha' 'gro brgya rtsa'i rim pa sogs :
bsnyen rdzogs rtogs ldan drod thob pas :
ji skad bshad pa bzhin du spel :
rang gzhan don mang 'grub par 'gyur :
thun mongs nyams chag bshags skong ni :
sgrub pa'i rten dang maN+Dal mdun :
mchod gtor tshogs kyi longs spyod bsham :
bdag nyid lha yi rnal 'byor gyis :
gnas dang yo byad bsang zhing sbyang :
stong pa'i ngang las skad cig gis :
gnas yul gsang ba mchog gi zhing :
mchod gtor ye shes rol pa'i rgyan :
nam mkha' mdzod kyi sprin du gyur :
oM AHhU~M:
nam mkha' mdzod kyi sngags rgyas spel :
rang gi thugs srog sa bon las :
'od zer lcags kyu'i rnam par 'phros :
rtsa gsum chos srung rab 'byams kun :
mdun gyi nam mkhar spyan drangs bsam :
oM AHhU~M b+ha ga wAn ma hA kA ru Ni kA sa ma ya ho :
sa ma ya satwaM:
e h+ye hi :
badzra sa ma ya dza :
lus kyi nyams chag bskang ba'i phyir :
gdung ba'i shugs bskyed brkyang phyag 'tshal :
ho :
dgongs klong dbyer med brda yis mtshon :
snyan brgyud bdud rtsis skal ldan skyong :
byin rlabs thugs rje'i bdag nyid che :
rtsa brgyud bla ma la phyag 'tshal :
chos sku'i ngang las longs spyod rdzogs :
sprul pa'i sgyu 'phrul cir yang ston :
dngos grub rnam gnyis char bzhin 'bebs :
yi dam zhi khro la phyag 'tshal :
lhan skyes ngang las ma g.yos bzhin :
zhing sngags DA ki'i sprin phung 'phro :
mchog thun phrin las glog ltar 'khyugs :
gnas gsum mkha' 'gro la phyag 'tshal :
rig 'dzin bla ma'i bka' bzhin du :
rnal 'byor sgrub mchog bu bzhin skyong :
legs nyes stangs 'dzin bar chad sel :
chos srung gter bdag la phyag 'tshal :
phyag byar 'os pa thams cad la :
sgo gsum gus pas dad phyag 'tshal :
nyams chag sdig sgrib zhi ba dang :
ye shes rgyas par byin gyis rlobs :
oM gu ru sarba ta thA ga ta kA ya wA ka tsit+ta pra Na me na ban+da naM ka ro mi :
ngag gi nyam chags skong ba'i phyir :
rdo rje sems dpa'i sgom bzlas bya :
A:
bdag gi spyi bor pad zla'i steng :
bla ma rdor sems he ru ka :
yab yum thugs ka'i sngags phreng dang :
sku las byang sems bdud rtsi'i rgyun :
sbyor mtshams nas byung tshangs bug zhugs :
lus gang sdig sgrib nyes ltung rgyu :
'bras bu nad gdon sdug bsngal kun :
dag cing dri ma med par bsam :
stobs bzhi'i gnad dang ldan pa yis :
yi ge brgya pa dzapa? tu bzla :
mthar ni gdung bas smre bshags bya :
oM:
bla ma dpal ldan rdo rje sems :
bdag la re sa khyed las med :
thugs rje'i spyan gyis gzigs mdzod la :
nyams chag sdig ltung sbyang mdzad gsol :
bdag cag nyon mongs gzhan dbang dang :
mi shes bag med ma gus pas :
rang bzhin kha na ma tho dang :
bcas pa'i bslab las 'gal ba kun :
dag cing tshangs par bstsal du gsol :
khyad par rdo rje theg pa yi :
rtsa ba sku gsung thugs mchog dang :
yan lag dam tshig nyi shu lnga :
med phyal gcig pu lhun grub sogs :
rang bzhin lta ba'i dam tshig las :
nyams 'gal ral bar gyur pa kun :
snying nas 'gyod pas mthol bshags na :
sgrib med tshangs pa'i dngos grub stsol :
nyid dang dbyer med byin rlobs shig :
snying nas gdung bas gsol btab pas :
bla ma rdo rje sems dpa' yis :
sdig ltung dag pa'i gnang ba bstsal :
dgyes pas 'od zhu rang la thim :
yid kyi nyams chag bskang ba'i phyir :
rang yang kun gzhi ma bcos pa'i :
ngang la yid ni 'dzin pa bral :
rnam dag spros bral chos kyi sku :
chos kyi sku la gnyis su med :
ye bsrung thig le nyag gcig ngang :
spang blang las 'das phyal pa che :
rang byung rang shar lhun gyis grub :
nyams chag rtog sgrib dbyings su grol :
ma bcos rdzogs pa chen po 'o :
a a a :
zhes brjod gnyug ma khyab gdal ngang :
spro bsdu bral bar mnyam par gzhag :
de ni bshags pa'i las rim mo :
skong gi cho gar rnam pa gsum :
thun mong nyer spyod rdzas kyis bskang :
oM:
dngos su 'byor dang yid kyis sprul :
rab 'byams zhing gi mchod pa'i sprin :
rtsa gsum rgya mtsho'i tshogs la 'bul :
dgyes bzhes dam skongs dngos grub stsol :
oM gu ru sarba ta thA ga ta de ba DA ki nI sa pa ri bA ra ar+g+haM pAd+yaM puSh+pe d+hU pe A lo ke gan+d+he nai bid+yA shab+da pra tIts+tsha swA hA:
khyad par sman rag gtor mas bskang :
oM:
rtsa gsum 'khor lo'i b+han+d+ha ru :
ye shes byang sems bdud rtsi bskyil :
bde ba chen po'i dam tshig 'dis :
rtsa brgyud bla ma yi dam lha :
gnas gsum mkha' 'gro'i thugs dam bskang :
nyams chag sdig ltung dbyings su zhi :
gzung 'dzin rtog sgrib rang sar grol :
dbang dang byin rlabs dngos grub stsol :
ma hA pany+tsa a mr-ita kha hi :
A:
'khor lo lnga yi b+hany+dza ru :
gnyis snang bsgral pa'i rak+tas bskang :
gzi brjid chen po'i dam tshig 'dis :
rtsa brgyud bla ma sogs\u0f8e
ma hA rak+ta khA hi :
hU~M:
phung khams skye mched gtor gzhong du :
bde chen longs spyod gtor ma bshams :
'dod yon rgyan gyi dam tshig 'dis :
rtsa brgyud bla ma sogs\u0f8e
ma hA ba liM ta khA hi :
mchog tu snang gsal mar mes bskang :
ho :
sgron ma rnam bzhi'i kong bu ru :
snang ba bzhi yis mar me sbar :
'od gsal chen po'i dam tshig 'dis :
rtsa brgyud bla ma sogs\u0f8e
ma hA dz+nyA na dI pe pra tIts+tsha swA hA:
rmad byung sbyor sgrol tshogs kyis bskang :
raM yaM khaM:
chos dbyings khyab gdal ka pA lar :
rig pa ye shes tshogs gtor bshams :
zag med bdud rtsi'i bcud du 'khyil :
'dod yon rgya mtsho'i phung por gyur :
oM AHhU~M ha ho hrI:
hU~M:
sku gsum zhing khams rab 'byams nas :
rigs brgya'i khyab bdag bla ma la :
bde gshegs rig 'dzin 'khor gyis bskor :
'dir gshegs dbang bskur byin chen phob :
thugs rjes dgongs la byin gyis rlobs :
gzugs sgra dri ro reg ldan pa'i :
'dod yon longs spyod tshogs su 'bul :
tshe rabs 'khor ba'i sdig ltung dang :
dam tshig nyams chag bskang zhing bshags :
gzung 'dzin dgra bgegs bsgral pa'i tshogs :
ye shes chen po'i zhal du bstab :
dgyes bzhes dam skongs dngos grub stsol :
oM gu ru sarba ta thA ga ta sa pa ri wA ra ga Na tsakra pU dza ho :
hU~M:
'og min gsang chen pho brang nas :
yi dam zhi khro rab 'byams la :
bka' nyan pho nya'i 'khor gyis bskor :
'dir gshegs dbang bskur sogs\u0f8e
oM maN+Da la de ba ga Na sa pa ri bA ra ga Na tsakra pU dza ho :
hU~M:
gsang ba mchog gi dgyes pa na :
dbyings yum rdo rje phag mo la :
gnas gsum mkha' 'gro'i 'khor gyis bskor :
'dir gshegs\u0f8e
oM badzra bA rA hI maN+Da la sa pa ri bA ra ga Na tsakra pU dza ho :
de ni phyi yi tshogs mchod de :
spro na skong bshags gzhan yang bya :
nang ltar rdo rje phung po'i grong :
rdo rje bza' ba'i dam tshig gis :
phung khams skye mched lha tshogs mchod :
thabs shes rdzas rnams blangs shing rol :
ho :
lhun grub rdo rje phung po'i grong :
rtsa rlung thig le'i gzi 'od 'bar :
ye shes chen po'i lha tshogs rnams :
kha sbyor bde ba'i rol pa che :
rdo rje'i dam tshig bla med pa :
tshogs kyi mchod pa dgyes par bzhes :
rmad byung bsod rnams tshogs rdzogs shing :
bde chen ye shes rgyas gyur cig :
a ho ma hA su kha ga Na tsakra a la la ho :
gsang ba dngos sam ye shes kyi :
phyag rgyar snyoms zhugs tshogs spyod bya :
ho :
e yi cha byad bzang po yi :
dbus su waM gi rnam pas brgyan :
sangs rgyas rin chen za ma tog :
'du shes gsum gyis mnyam sbyar pas :
dga' ba bzhi yi ye shes bskyed :
stong pa bzhi yi nyams myong drangs :
bde stong dbyer med lhan cig skyes :
mchog tu mi 'gyur 'od gsal ba'o :
a a a :
lhag ma bsdus la bdud rtsis bran :
hU~M:
bcom ldan rdo rje phag mo yi :
lhag la dbang ba'i bka' nyan ma :
mkha' 'gro ging lang dbang phyug dang :
'bar ma spor ma pho nya'i tshogs :
dpal gyi pham phab dgyes par bzhes :
'khor srungs rkyen dang sun ma zlog :
tshe bsod dpal 'byor ye shes spel :
rnam bzhi'i phrin las 'grub par mdzod :
oM sarba DA ka DA ki nI uts+tshiSh+Ta ba liM ta kha kha khA hi khA hi :
mthar ni gdung bas smon lam gdab :
ho :
rab 'byams dkyil 'khor lha tshogs dgongs su gsol :
bdag cag rnal 'byor mched dang lcam dral gyis :
dam tshig chen po'i mchod pa phul ba'i mthus :
nyams chag rtog sgrib mun pa dbyings su sangs :
mchog thun dngos grub ye shes snang ba rgyas :
bla ma yi dam mkha' 'gros rjes bzung nas :
rdo rje'i lam las rnam grol 'bras bu'i mchog :
dka' ba med par tshe 'dir 'grub par shog :
nam zhig mi rtag skye 'chi byung srid tshe :
ye shes sgron ma'i snang bas shul mtshon te :
'og min bde chen zhing du dbugs phyung nas :
phyam gcig lhan skyes ye shes sku 'grub shog :
gzhan yang shis brjod smon lam tshig :
rgyas par spel bas dge legs bya :
rjes chog gsang ba spyi ltar spyad :
'dis ni nyams chag rtog sgrib dag :
tshe dang bsod nams dpal 'byor 'phel :
bde chen ye shes snang ba rgyas :
mchog thun dngos grub myur 'grub phyir :
yar ngo'i tshes bcu la sogs pa :
dus dang rgyun du brtson par bya :
las myur me yi cho ga ni :
rgyas par gzhan nas 'byung ltar bya :
mdor bsdus rgyun gyi me mchod la :
thab dang mchod sreg yo byad rdzas :
zhi ba bzhin du 'du byas la :
bdag gi rnal 'byor sngon 'gro bas :
gnas dang yo byad byin gyis brlab :
sgrub pa'i rtsa sngags sham bu ru :
badzra dz+nyA na dz+wa la raM:
zhes pas thab la me sbar te :
rlung g.yab g.yob cing bsang chu 'thor :
a :
gdod nas rnam dag yum gyi mkhar :
zhi ba'i thab khung mtshan nyid rdzogs :
ye shes me phung 'bar ba'i klong :
rten dang brten pa'i dkyil 'khor bskyed :
byin rlabs dbang skur spyan 'dren sogs :
las kyi rim pas mtshams sbyar nas :
dgang blugs gang ba thogs byas te :
thabs dang shes rab zung 'brel ba'i :
rdo rje'i dgang blugs kha sbyor las :
bsreg rdzas bdud rtsi'i sprin gyi rgyun :
dkyil 'khor lha tshogs zhal du zhugs :
rdo rje'i ljags kyi sbu gus drangs :
sku yi dbyibs brgyud cha kun gang :
zag med bde bas mnyes pa las :
zla ltar dkar ba'i bdud rtsi'i 'od :
bdag la thim pas sdig ltung dag :
khyad par dam tshig nyams chag dang :
sngags dang cho ga'i lhag chad skong :
nad gdon bgegs dang bar du gcod :
rtog sgrib bag chags thams cad byang :
mchod dang gnas dang yo byad la :
thim pas nyams grib thams cad bsal :
mkha' khyab 'od zer spro bsdu yis :
zhi ba'i las kun lhun gyis grub :
ye shes snang ba rgyas par bsam :
sgrub pa'i rtsa sngags sham bu ru :
oM ag+na ye swA hA:
skabs su 'dod don gsol byang gdags :
rnal 'byor pa bdag cag dpon slob 'khor dang bcas pa'i dam tshig nyams chag nyes ltung rtog sgrib bag chags sngags kyi lhag chad nad gdon sdig sgrib bar du gcod pa ma dang mkha' 'gro'i bka' chad sogs mi mthun pa'i phyogs thams cad shAn+tiM ku ru swA hA:
de bzhin me srog yams shing 'bul :
oM bo d+hi br-ik+Sha ya swA hA:
ci rigs phul ba sngon 'gro bas :
til dang 'bru sman me tog dkar :
zas mchog la sogs zhi ba'i rdzas :
phyogs gcig byas te grangs bzung la :
sngags sham las kyi rig pa gdags :
sarba pA paM kle sha da ha na shAn+tiM ku ru swA hA:
skabs su 'dod gsol dang bcas te :
brgya stong khri sogs gang 'grub 'bul :
tshogs kyi mchod pas dgyes pa bskyed :
bsreg rdzas lhag ma rnams kyang 'bul :
mchod cing bstod la dngos grub blang :
nongs pa bshags shing ye shes gshegs :
dam tshig 'bar ba'i rnam par bsam :
me nyid rang zhir bzhag pa yi :
thal ba chu klung chen por bskyal :
yang na ri rtser rlung la bskur :
des ni dam tshig nyams chag dang :
ma mo mkha' 'gro 'khrugs la sogs :
mi mthun phyogs kun zhi ba dang :
ye shes snang ba 'bar bar 'gyur :
gzhan yang rgyas dang dbang drag sogs :
gsang ba spyi ltar sbyar du rung :
mchog gi phrin las rmad po che :
bdud rtsi ril bu'i cho ga ni :
rgyas par khrol bu phye ma dang :
lde gu gong bu'i bar du bsgrub :
spros pa nyer bsdu'i snying po ni :
skye bdun grub pa thob pa yi :
sha chen gtsor gyur sgron ma lnga :
bla ma yab yum byang chub sems :
gtsor gyur lcags kyu rnam pa lnga :
gzhir byas gzhan yang sel med pa'i :
bdud rtsi'i phab gta' ma da nar :
sbyar zhing 'dres par bsnur byas la :
'bras gsum bzang drug rtag ngu gsum :
ga pur gi waM sin+d+hur :
cu gang brag zhun cong zhi dang :
rtsa ba lnga dang dbang po lag :
shing tshwa shu dag spang gi spos :
ma nu ru rta pri yang ku :
ut+pal tsan+dan dmar po sogs :
ser dang dmar ba shas che zhing :
mngar skyur lan tshwa'i ro ldan phye :
sgrub pa'i bum chus legs brdzis par :
phab gta' bran zhing 'dres par sbol :
ril bu sran ma tsam du dril :
ril chags 'them zhing gsher chod pa :
mtshan ldan b+han+d+ha kha sbyor bstsal :
chas su gzhug cing dal dbus dgod :
phyi nang mchod tshogs bzang du bsham :
dam gtsang grogs dang bcas pa 'am :
rang nyid gcig pus sgrub kyang rung :
bdag gi rnal 'byor sngon 'gro bas :
sgrub rdzas bgegs bsal khrus nas dbyung :
dngos 'dzin bsang zhing stong par sbyang :
stong pa'i ngang las skad cig gis :
dam tshig sgrol ma rlung dkyil dang :
gos dkar 'bar ba me yi steng :
spyan ma'i rang bzhin thod sgyed gsum :
de steng dbyings phyug ka pA la :
yangs shing rgya che'i nang khongs su :
mA ma kI yi bdud rtsi'i bcud :
sha lnga'i ri bo lhun mthor brtsegs :
bdud rtsi lnga yi rgya mtshor 'khyil :
thabs shes yi ge 'bru bcu dang :
dbyangs gsal 'bru gsum 'od 'bar mtshan :
bdag nyid rdo rje phag mo yi :
thugs srog las byung 'od zer gyis :
'od du zhu zhing bskol ba las :
kha dog dri ro nus pa'i bcud :
rmad byung bdud rtsi'i rgya mtsho'i dbus :
pad+ma nyi ma bam ro'i steng :
baM yig yongs gyur skad cig gis :
bcom ldan rdo rje phag mo dmar :
zhal gcig phyag gnyis gzi brjid 'bar :
khro 'dzum chags nyams mche ba gtsigs :
gri gug thod pa kha T+wAM 'chang :
dar dang rin chen me tog phreng :
rus pa'i phyag rgya lnga yis spras :
thod skam dbu rgyan do shal g.yo :
zhabs gnyis brkyang bskum gar thabs kyis :
ye shes me 'od klong na bzhugs :
rna ltag phag zhal ngur ba'i sgras :
srid zhi thams cad g.yo zhing sdud :
de phyir pad+ma'i 'dab ma bzhir :
snying po'i rnal 'byor mkha' 'gro bzhi :
thugs gsung sku yi 'khor lo la :
yul chen nyer bzhi'i rnal 'byor ma :
dur khrod ma mo sgo mtshams brgyad :
'bum phrag yangs pa'i mkha' 'gro dang :
rtsa gsum rgya mtsho'i sprin phung 'phro :
snang stong zung 'jug ye shes rtsal :
bde chen 'od skur lam mer bzhugs :
byin brlabs dbang bskur spyan 'dren bstim :
bzhugs gsol phyag 'tshal mchod bstod 'bul :
rang gi thugs nas sngags kyi phreng :
gzungs thag rdo rje'i lam las brgyud :
mdun bskyed thugs kar nyi gdan la :
baM mthar sngags kyis mtshan par thim :
bde ba chen po'i nyams 'bar bas :
ye shes 'od zer mkha' khyab 'phros :
bde gshegs zhi khro rab 'byams dang :
gnas gsum dpa' bo mkha' 'gro yi :
thugs rgyud rang dbang med par bskul :
rnam par grol ba'i byang chub sems :
bde chen ye shes bdud rtsi dang :
'khor 'das brtan g.yo'i dwangs ma'i bcud :
char bzhin babs nas zhal du zhugs :
sku yi nang gang gzi byin 'bar :
thugs srog sngags phreng dag las kyang :
bdud rtsi'i rgyun babs ro gcig tu :
mkha' dbyings pad+ma'i ze'u 'bru las :
rgyun mi 'chad par drag tu babs :
dam tshig gsang ba'i rdzas la thim :
mthong tshor myong dang reg pa kun :
grol ba mchog gi dpal ster ba'i :
ye shes bdud rtsi'i phur por bsam :
sgrub pa'i rtsa sngags sham bu ru :
ma hA su kha badzra a mr-ita hU~M hrIHThA:
ma hA su kha bde ba che :
zhu bde lhan skyes ye shes dang :
badzra rdo rje nam mkha'i dbyings :
rang bzhin lhan skyes stong pa nyid :
zung 'jug de nyid mtshon byed pa :
a mr-ita zhes 'chi ba med :
rnam grol mchog ster bdud rtsi'i bcud :
hU~M gis dbab cing hrIHyis bskyil :
ThA zhes ngo mtshar chen po yi :
sngags kyi sgo yis brtan par bya :
de ltar bdun phrag gcig tu brtson :
kha dog dri ro bzang dang 'phel :
sgra 'od me tog char 'bebs sogs :
grub pa'i rtags mtshan mthong bar 'gyur :
thun mtshams kun tu mchod cing bstod :
tshogs kyi 'khor los dgyes pa bskang :
bar chad bgegs bsal byin chen dbab :
rtags mthong lha tshogs rdzas la bstim :
hU~M:
sngon gyi thugs dam chen po yis :
mchog gi phrin las bstsal lags na :
dam tshig rten la ye shes sems :
dbyer med brtan par bzhugs su gsol :
oM sarba ta thA ga ta badzra wA rA hI sa pa ri bA ra dzaHhU~M baM ho :
dgyes pas 'od zhu bcud la thim :
bdud rtsi 'od kyi gong bu'i tshul :
dam tshig ye shes dbyer med pa :
grol ba bzhi ldan chen por bsam :
brtan bzhugs mchod bstod dngos grub blang :
rin chen za ma tog tu gzhug :
dus dang rgyun du brten pa yis :
nyams chag skong zhing sdig sgrib dag :
tshe dang lang tsho bsod nams 'phel :
khyad par bde chen ye shes skye :
mchog dngos rtsol med 'grub pa'i phyir :
rnal 'byor rnams kyis spyad par bya :
sa ma ya :
rdo rje phag mo'i sngags rgyud dang :
man ngag kun gyi snying po'i bcud :
nga sprul sgyu ma'i skyes bu yi :
dbyings la rig pa'i gter du sbas :
rtsol med lhug par gtan la phob :
rang dang gzhan don phan pa che'i :
phrin las mthar ru dbyung bar gyis :
'brel tshad don ldan e ma ho :
sa ma ya :
rgya rgya rgya :
gu h+ya :
brda thim :
rje grub thob chen po'i byin rlabs las rang shar ba'i tshul gyis /
'od gsal sprul pa'i rdo rje'i zab mo dgongs pa'i gter mdzod las phyung pa'o //[ <!TCC Tibetan character 3,181 undefined in unicode!> ]sgrub thabs snying po skor lnga las :
kun gyi kha skong phrin las bzhugs :
rtsa ba gsum la phyag 'tshal lo :
sgrub thabs snying po skor lnga las :
kun gyi phrin las spyir dril ba :
las kyi phreng ba bsdus pa ni :
so so'i gzhung dang sbyar te bya :
sa ma ya :
'di la sbyor ba dngos gzhi rjes :
sbyor ba rten mchod bsham pa ni :
thog mar sa gzhi las rung phyir :
sa bdag lha klur gtor ma sbyin :
phrin las gsol zhing gshegs su gsol :
ji ltar rigs pa'i stegs bu brtsigs :
bdud rtsi lnga yis chag chag gdab :
dkyil 'khor tshul bzhin 'bri ba 'am :
maN+Dal me tog tshom bu dgod :
yang na rten gyi gtor chen bsham :
bla ma dang thugs rje chen po la bde gshegs zhi ba dang /
drag po dang rta mgrin la khro bo'i rtsa gtor /
mkha' 'gro la zan leb gru bzhi'i steng bang rim zlum po bzhi'i khar mkha' 'gro'i dpal gtor 'khor dpal gtor chung ngu bzhis bskor ba /
bang rim gnyis pa'i steng nas bzung 'khor yug tu phyogs mtshams su dpal gtor chung ngu brgyad tshan re'i bar theb kyu dang ril bus mtshan pa'o /

/mchan /
de steng bum pa bdud rtsi dang :
sin+d+hur me long shel rdo bcas :
sku bzhi'i rten dang sku phyag rgya :
dar dmar la bris sngags byang gsung :
myong grol skye bdun bdud rtsi sman :
gu ru'i phyag mtshan rdo rje dang :
sgrub phur gang 'os thugs kyi rten :
ji ltar rigs pa brjid par bsham :
phyi nang mchod dang gtor tshogs sogs :
bag dro yid 'ong mdzes par bstar :
bde ba'i stan la legs 'dug ste :
cho ga'i sbyor ba'i dang po ni :
skyabs su 'gro bas rgyud sbyang bya :
na mo :
mkha' mnyam 'gro rnams bsgral ba'i phyir :
bla ma dkon mchog rtsa gsum la :
byang chub snying por mchis kyi bar :
rtse gcig gus pas skyabs su mchi :
gnyis pa smon 'jug sems mchog bskyed :
ho :
mar gyur rigs drug sems can la :
byams dang snying rje chen po'i blos :
byang chub mchog la 'god pa'i slad :
zab mo'i lam la 'jug par bgyi :
gsum pa tshogs gsag yan lag ni :
ho :
bla ma yi dam mkha' 'gro gshegs :
nyi zla pad+ma'i gdan la bzhugs :
lus ngag yid gsum gus phyag 'tshal :
phyi nang gsang ba'i mchod pa 'bul :
nyams chag sdig sgrib mthol zhing bshags :
gsang sngags bsgrubs la rjes yi rang :
smin grol gsang sngags chos 'khor bskor :
mya ngan mi 'da' bzhugs gsol 'debs :
snying po sems can don du bsngo :
yang dag rdo rje'i don rtogs shog :
bzhi pa bgegs tshogs bskrad pa ni :
hU~M:
gsang sngags sgrub la bar gcod pa'i :
bgegs dang log 'dren 'byung po'i tshogs :
gnas 'dir ma 'dug gzhan du dengs :
'das na brlag par gdon mi za :
hU~M bzhi'i sngags kyi mtshon chas gzir :
lnga pa srung mtshams bcad pa ni :
hU~M:
sems nyid stong chen gdod ma'i mkhar :
sems byung rdo rje srung ba'i gur :
ye shes me 'od rab 'bar bas :
gnyis snang bgegs tshogs mtshams bcad do :
oM badzra dz+nyA na dz+wa la b+h+rU~M:
drug pa sgo dbye phyag bshags ni :
ho :
rig rtsal rol pa'i sgo dbye zhing :
gnyis med yid kyis mjal phyag 'tshal :
glo bur gzung 'dzin 'khrul pa'i sgrib :
mnyam nyid chos sku'i klong du bshags :
sa ma ya pra be sha ya phaT:
a la la ho :
a ti pU ho :
pra tIts+tsha ho :
yi ge brgya pa brjod :
bdun pa dam bca' sdom gzung ni :
ho :
bla ma mchog dang dkyil 'khor lha :
kun nas bdag la dgongs su gsol :
bdag gis dus 'di nas bzung ste :
byang chub snying por mchis kyi bar :
mtha' yas 'gro ba'i don gyi phyir :
so sor thar pa'i sdom pa dang :
byang sems bslab pas rgyud sbyangs nas :
khyad par gsang ba sngags kyi srog :
rtsa ba yan lag dam tshig kun :
srog gi phyir yang mi gtong gzung :
bla ma yi dam dbyer med pa :
rtse gcig bsgrub par dam bca' na :
ye shes chen pos byin brlab gsol :
brgyad pa byin chen dbab pa ni :
spos bsreg rol mo'i sgra sbyar la :
gdung ba'i dbyangs kyis thugs dam bskul :
hU~M:
ngo bo chos sku'i pho brang nas :
rtsa brgyud bla ma gshegs su gsol :
gnas 'dir dbang skur byin phob la :
mchog dang thun mong dngos grub stsol :
rang bzhin longs sku'i pho brang nas :
yi dam lha tshogs gshegs su gsol :
gnas 'dir dbang skur byin phob la :
mchog dang thun mong dngos grub stsol :
thugs rje sprul sku'i zhing khams nas :
gnas gsum dpa' bo rnal 'byor mas :
gnas 'dir dbang skur byin phob la :
mchog dang thun mong dngos grub stsol :
legs nyes stangs 'dzin pho brang nas :
chos srung dam can rgya mtsho yis :
gnas 'dir dbang skur byin phob la :
mchog dang thun mong dngos grub stsol :
sgrub mchog rgyud la bde chen spor :
sgrub gnas rdo rje'i zhing du sgyur :
sgrub rdzas ye shes rol pa'i rgyan :
'dod yon rgya mtshor byin gyis rlobs :
oM AHhU~M gu ru de ba DA ki nI sarba sa ma ya badzra dz+nyA na A be sha ya a A:
hrIM hrIM pheM pheM:
hU~M hU~M hU~M:
dgu pa gnas dang yo byad brlab :
raM yaM khaM:
gzung 'dzin chos kun rnam dag dbyings :
ye shes rol pa'i zhing khams cher :
phyi nang gsang ba rmad byung ba'i :
mchod pa'i sprin phung mkha' khyab gyur :
badzra s+pha ra Na khaM:
oM badzra ar+g+haM pA d+yaM puSh+pe d+hU pe A lo ke gan+d+he nai bid+yA shab+da AHhU~M:
ma hA pany+tsa a mr-ita rak+ta ba liM oM AHhU~M hrI ThA:
lan gsum brjod pas byin gyis brlab :
sngon 'gro'i las kyi phreng ba 'o :
sa ma ya :
gnyis pa dngos gzhi'i las rim la :
dang po dam tshig dkyil 'khor bskyed :
byin brlab dbang bskur phyag rgyas gdab :
gnyis pa ye shes spyan 'dren ni :
hU~M:
o rgyan yul gyi nub byang mtshams :
pad+ma ge sar sdong po la :
ya mtshan mchog gi dngos grub brnyes :
pad+ma 'byung gnas zhes su grags :
'khor du mkha' 'gro mang po dang :
rig 'dzin bde gshegs zhi khros bskor :
khyed kyi rjes su bdag sgrub kyi :
byin gyis rlob phyir gshegs su gsol :
gnas mchog 'di ru byin phob la :
sgrub mchog bdag la dbang bzhi skur :
bgegs dang log 'dren bar chad sol :
mchog dang thun mong dngos grub stsol :
oM AHhU~M badzra gu ru de ba DA ki nI maN+Da la sa pa ri bA ra e h+ye hi :
sa ma ya ho :
sa ma ya satwaM:
e A ral+li hrIM hrIM pheM pheM:
bla ma drag po rtsal sogs pa'i :
spyan 'dren rang rang gzhung ltar bya :
gsum pa bzhugs su gsol ba ni :
hU~M:
rang byung sprul pa'i dkyil 'khor 'dir :
dbyings nas spyan drangs ye shes pa :
dam tshig 'khor lor dbyer med bzhugs :
mchog thun dngos grub char ltar phob :
sarba sa ma ya maN+Da la dz+nyA na badzra dzaHhU~M baM ho :
tiSh+Tha sa ma ya satwaM:
bzhi pa gus phyag 'tshal ba ni :
na mo :
skye med chos sku'i ngang nyid las :
bde chen longs spyod rdzogs skur bzhengs :
gang 'dul sprul pa'i sprin phung 'phro :
dkyil 'khor lha la phyag 'tshal lo :
a ti pU ho :
pra tIts+tsha ho :
lnga pa mchod pa 'bul ba la :
thog mar kun bzang mchod sprin spro :
oM:
kun tu bzang po'i smon lam las :
ye shes rnam pa thams cad pa :
mchod pa'i sprin chen cir yang shar :
rdo rje'i longs spyod mchog tu rol :
oM na mas+sarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM swA hA:
phyag zhabs bdud rtsi'i chu yis bsil :
oM:
dri med yid du 'ong ba yi :
byang chub dam pa'i bdud rtsi'i chus :
phyag dang zhabs ni bsil nas kyang :
rdo rje'i gdan la dgyes par bzhugs :
na mas+sa man+ta bud+d+hA nAM ga ga na khaM sa ma ye swA hA:
phyag rgya gar gyis thugs dam bskul :
oM hU~M:
phyag rgya chen po'i dkyil 'khor par :
dam tshig phyag rgya'i brdas mtshon te :
chos dang las kyi phyag rgya yis :
dgyes pa'i byin bskyed thugs dam bskul :
sa ma ya ho :
sa ma ya satwaM:
sarba mu dra dz+nyA na gIrti pU dza ho :
thun mong nyer spyod sprin phung spro :
oM:
spos kyi sprin lding me tog char chen 'bebs :
snang gsal gzi 'bar dri chab 'thor yab sgreng :
bza' bca' btung ba'i zhal zas tshogs rnams dang :
snyan 'gyur rol mo'i sgra yis kun tu mchod :
oM shrI badzra rA ga d+hU pe hU~M:
puSh+pe trAM:
A lo ke hrI:
gan+d+he gan :
nai bi d+yA A:
shab+da sarba pU dza ho :
khyad par sman gtor rak+tas mchod :
oM:
don gyi bdud rtsi rtags su rigs lngar snang :
sha lnga bdud rtsi rtsa ba yan lag rdzas :
chos kyi bdud rtsi sgrub pa'i byin rlabs bcud :
gti mug rdo rje'i dam tshig mchog tu rol :
ma hA pany+tsa a mr-ita kha raM khA hi :
A:
snang ba snod kyi 'jig rten gtor gzhong du :
srid pa bcud kyi sems can gtor mar bshams :
ro bcud nus pa phun tshogs 'dod yon gter :
zhe sdang rdo rje'i dam tshig mchog tu rol :
ma hA ba liM ta kha raM khA hi :
hU~M:
khams gsum bsgral pa'i rak+ta'i rgya mtsho bskyil :
gIrti'i dbyings las drangs pa'i khrag gi rgyun :
'khor 'das dbyer med chen por mnyam sbyar ba :
'dod chags rdo rje'i dam tshig mchog tu rol :
ma hA rak+ta kha raM khA hi :
gsang ba sbyor sgrol zung 'jug mchod :
ho :
bde chen phyag rgya'i ye shes la sbyar bas :
gzung 'dzin rtog tshogs 'od gsal dbyings su bsgral :
zung 'jug dbyings rig dbyer med rdzogs pa che :
chos nyid don gyi mchod pa chen por bzhes :
sta na ga Na ma hA su kha d+harma d+hA tu pU dza ho :
drug pa rdo rje'i glu yis bstod :
oM:
ye shes rnam pa thams cad pa :
gang 'dul gzugs kyi sku ru shar :
tha mal snang zhen sbyong mdzad pa'i :
rdo rje'i sku la phyag 'tshal bstod :
A:
ye shes 'gag pa med pa'i rtsal :
mi shigs na dA'i dbyangs su sgrog :
brtan g.yo'i sgra skad zil gyis gnon :
rdo rje'i gsung la phyag 'tshal bstod :
hU~M:
ye shes thig le gcig tu 'khyil :
mkhyen brtse'i rol pa bsam mi khyab :
gnyis snang rtog pa rang sar grol :
rdo rje'i thugs la phyag 'tshal bstod :
swA:
ye shes rmad du byung ba'i rgyan :
bum bzang dpag bsam ljon shing ltar :
gdul bya'i 'dod pa yid bzhin stsol :
yon tan rdo rjer phyag 'tshal bstod :
hA:
ye shes thogs pa med pa'i rtsal :
tshar gcod rjes 'dzin phan 'dogs pa'i :
sgyu 'phrul nyams brgya cir yang ston :
phrin las rdo rjer phyag 'tshal bstod :
ho :
ye shes kun gyi khyab bdag che :
sku gsung thugs yon phrin las ston :
gcig dang du ma'i mtha' las 'das :
'od gsal rdo rjer phyag 'tshal bstod :
ye shes drug gi rdo rje'i glus :
dkyil 'khor lha tshogs bstod pa yi :
bsod nams ye shes bla med pas :
dngos grub rnam gnyis thob gyur cig :
bdun pa dzapa? la bskul ba ni :
hU~M:
dam tshig ye shes dbyer med pa'i :
rdo rje gsang mchog dkyil 'khor rnams :
sku ni bde chen gzi byin 'bar :
gsung ni grags stong sngags sgra sgrog :
thugs ni 'od gsal srog dang bcas :
ma grub bar du mi gtong na :
ma g.yel thugs rje chen po yis :
byin rlabs dngos grub bstsal du gsol :
badzra man+t+ra dz+nyA na sid+d+hi sa ma ya hU~M hU~M:
brgyad pa dzapa? kyi dgongs pa ni :
so so'i gzhung ltar gsal gdab bya :
dgu pa dzab mjug bsdu ba ni :
mchod cing bstod pa sngon 'gro bas :
ho :
ye shes dkyil 'khor lha tshogs rnams :
dang por bsnyen cing bar du bsgrubs :
tha ma las kyi dngos grub che'i :
phrin las gsol ba'i dus lags na :
rtag rgyun shugs kyi thugs rje la :
bskul zhing gsol 'debs mi 'tshal yang :
gdul bya'i yul la 'jug pa'i phyir :
da lta thugs dam gnad nas bskul :
ma g.yel dgongs pa'i rtsal skyed la :
phrin las bzhi dang grub pa brgyad :
mchog tu mi 'gyur sku gsung thugs :
ye shes rdo rje'i dngos grub stsol :
kA ya wA ka tsit+ta dz+nyA na karma sarba sid+d+hi pha la ho :
de ltar rgyun gyi dngos grub gsol :
grub pa'i rtags mtshan mthong ba 'am :
sgrub pa'i dam bca' thems pa yi :
dus kyi dngos grub blang ba'i tshe :
do nub mchod tshogs bzang du bsham :
dngos grub bsdu ba'i dmigs pa bcas :
sgrub pa'i sngags mthar dngos grub sngags :
spel la rtse gcig bzlas nas kyang :
nangs par tho rangs snga bar langs :
las kyi gzhung bsrang bzlas pa bskul :
mchod bstod tshogs 'khor rgyas par bskor :
'khon gcugs sbyong ba'i bshags pa bya :
bar chad bsal zhing byin chen dbab :
sgrub pa'i rten las dbang blang zhing :
dngos grub longs spyod rdzas la rol :
slar yang mchod bstod nyer bsdu sogs :
rjes kyi phrin las mthar dbyung bya :
des ni las dang skal pa bzhin :
dman 'bring mchog gi dngos grub thob :
bsnyen sgrub brtsams pa don yod 'gyur :
sa ma ya :
gsum pa rjes kyi phrin las la :
dang po tshogs kyi mchod pa ni :
zhing ngam gcan gzan pags pa'i steng :
ba la dang ni ma da sogs :
thabs shes 'du bar 'os pa'i rdzas :
dam tshig chen po'i longs spyod dang :
gzhan yang phyi nang mchod pa'i phreng :
bag dro brjid dang ldan par bsham :
spro na bshags shing skong ba'i rim :
phag mo'i gzhung ltar sngon 'gro bas :
tshogs kyi yo byad bdud rtsis bsang :
raM yaM khaM:
stong pa'i ngang las dbyings kyi b+han+d+ha ru :
rig pa ye shes bdud rtsi'i rgya mtshor 'khyil :
'dod pa'i yon tan rnam pa thams cad pa'i :
tshogs kyi longs spyod mkha' khyab rgyan du gyur :
oM AHhU~M ha hoHhrI:
de nas tshogs zhing spyan drang ni :
hU~M:
sku gsum dag pa'i zhing khams rab 'byams nas :
bla ma bde gshegs yi dam mkha' 'gro'i tshogs :
rdo rje'i dam tshig mchog la 'dir gshegs shig :
mi 'gyur bde chen ye shes byin chen phob :
badzra sa ma ya dzaH
tshogs phud rim pa gsum du spros :
dang po 'dod yon dgyes mchod 'bul :
hU~M:
bla med mchog gi tshogs kyi mchod pa ni :
ye shes lnga ldan bdud rtsi'i sprin chen po :
gzugs sgra dri ro reg bya'i char 'bebs pa :
dgyes par bzhes la mchog thun dngos grub stsol :
ma hA ga Na tsakra pany+tsa kA ma gu Na pU dza ho :
bar pas dam tshig nyams chag bshags :
ho :
bdag cag thog med dus nas da lta'i bar :
ma rig las nyon 'khrul pa'i gzhan dbang gis :
bsags pa'i sdig ltung nyams chag ci mchis pa :
zhal zas tshogs kyi mchod pas bskang zhing bshags :
yi ge brgya pa brjod :
tha ma bsgral zhing bstab pa ni :
hU~M:
gzung 'dzin 'khrul pa'i dgra 'gegs 'byung po'i tshogs :
dam tshig rdzas la dgug bsgral zhal du bstab :
kha sbyor bde chen rol pa'i gzi byin bskyed :
bla med mchog gi phrin las yongs rdzogs mdzod :
sarba nr-i tri sha trUn big+h+nAn dzaHhU~M baM ho :
mA ra ya phaT:
ma hA mAM sa rak+ta kiM ni ri ti ga Na tsakra pU dza khA hi :
skong rdzas nam mkha' mdzod kyis brlab :
hU~M:
cir snang dag pa rab 'byams zhing khams su :
'dod yon mi zad mchod pa'i phyag rgya che :
bde ba'i longs spyod rnam pa thams cad pa :
mi zad nam mkha' mdzod kyi 'khor lo 'dis :
dgongs pa brda dang snyan nas brgyud pa yi :
dus gsum rig 'dzin bla ma'i thugs dam bskang :
zhi khro rab 'byams sgyu 'phrul dra ba'i sprin :
yi dam dkyil 'khor yongs kyi thugs dam bskang :
nye rgyu'i grogs mdzad mchog thun phrin las bdag :
gnas gsum dpa' bo mkha' 'gro'i thugs dam bskang :
legs nyes stangs 'dzin sangs rgyas bstan pa srung :
rdo rje'i chos srung rgya mtsho'i thugs dam bskang :
'dod rgu'i char 'bebs dngos grub stsol mdzad pa :
gnod sbyin nor lha gter bdag thugs dam bskang :
snang srid gzhir bzhengs ye shes rol par shar :
'khor 'das mgron gyur kun gyi thugs dam bskang :
hU~M:
thugs dam dgyes par skong ba'i rdzas mchog ni :
mchod yon zhabs bsil me tog bdug pa dang :
mar me dri chab zhal zas rol mo sogs :
lha rdzas nyer spyod mchod pas thugs dam bskang :
gzugs mdzes sgra snyan dri zhim ro bda' dang :
reg bya 'jam 'khril gsang ba pho nya mo'i :
'dod yon bde chen gcig tu lhun rdzogs pa'i :
rmad byung nang gi mchod pas thugs dam bskang :
bkra shis rdzas rtags rgyal srid rin chen bdun :
gling bzhi ri rab lha mi'i 'byor pa'i phul :
bcu drug bde ster rdo rje'i rig ma sogs :
ngo mtshar rnam mang mchod pas thugs dam bskang :
rtsa brgyad yan lag stong sbyar a mr-ita :
khams gsum 'khor ba rgyun gcod dmar chen po :
bza' bca' btung ba longs spyod gtor ma'i tshogs :
khyad par gsang ba'i mchod pas thugs dam bskang :
rtsa rlung byed rtsol dbu ma'i dbyings su bsgral :
thig le zag med lhan cig skyes par sbyor :
zung 'jug shin tu rnam dag rdzogs pa che :
bla med mchog gi mchod pas thugs dam bskang :
zhi rgyas dbang drag las kyi phyag rgya dang :
rdzas dang longs spyod 'byor pa'i khyad par sogs :
bzhed dgur 'char ba'i dam tshig rmad po che :
sgyu 'phrul rgyan gyi rol mos thugs dam bskang :
bdag cag 'khor ba thog ma med pa nas :
tha ma da lta'i lus blangs yan chad du :
bsags pa'i sdig sgrib nyes ltung dri ma'i tshogs :
snying nas 'gyod pas bshags shing bsdam par bgyi :
hU~M:
de ltar bskangs shing bshags pa la brten nas :
dkyil 'khor lha tshogs dgyes pa'i gzi byin skyed :
rnal 'byor bdag la brtse bas nyer dgongs te :
mchog thun dngos grub rgya mtsho'i phrin las mdzod :
nyams chag rtog sgrib mi mthun phyogs kun zhi :
tshe bsod dpal 'byor ye shes snang ba rgyas :
snang sems dbang 'dus gzung 'dzin dgra dang bgegs :
tshar gcod drag po'i phrin las 'grub par mdzod :
bstan 'dzin zhabs brtan thugs bzhed lhun gyis grub :
bshad sgrub bstan dar dge 'dun 'dus pa 'phel :
snod bcud dus kyi rgud pa kun zhi zhing :
chos mthun bde skyid 'phel ba'i phrin las mdzod :
'gal rkyen bar chad rdo rje'i mkhar du srungs :
byad phur rbod gtod dmod pa'i stobs kyis zlog :
gdug pa can rnams bsad gzir bskrad nas kyang :
phyogs las rnam par rgyal ba'i phrin las mdzod :
mthar thug snang zhen lha dang sngags su dag :
rtsa rlung thig le rtog tshogs dbyings su thim :
sku dang ye shes phrin las rmad byung ba'i :
mchog dngos myur du 'grub pa'i phrin las mdzod :
de ltar phyi rol dkyil 'khor pa :
phyi yi tshogs kyis dgyes bskangs nas :
nang du rdo rje phung po'i grong :
bza' bca' btung bas mnyes par bya :
gsang ba 'khor lo lnga yi lha :
snyoms 'jug byang sems bdud rtsis mchod :
de nyid 'khor gsum las 'das pa :
dbyings rig dbyer med ngang du bzhag :
lhag ma bsdus la bdud rtsis bran :
pany+tsa a mr-ita ga Na pU dza hU~M ha ho hrI:
e A ral+li hrIM hrIM pheM pheM:
hU~M:
ye shes rol pa dpal gyi lhag sdud dang :
las las grub pa'i mkha' 'gro dbang phyug ging :
'dir gshegs dam tshig lhag ma'i tshogs la rol :
'khor srungs rkyen zlog rnam bzhi'i phrin las mdzod :
oM uts+tshiSh+Ta ba liM ta khA hi :
gtor tshogs rngams pa'i stabs kyis khyer :
srin mo'i za lam mtshams su spungs :
bde chen rdo rje'i glu blang bya :
oM AHhU~M hoHa ho ma hA su kha a la la ho :
gsang ba mchog gi dgyes pa'i grong na gsang chen rol pa'i rnal 'byor pa :
lhan cig skyes dga'i bde ba'i thabs kyis stong pa'i 'od gsal mngon du gyur :
zung 'jug ye shes skye 'gag gnas bral rdo rje nam mkha'i dkyil lta bu :
'khor 'das dbyer med srid zhi kun khyab thig le gcig tu lhun gyis grub :
ma hA su kha dz+nyA na gI ti a la la ho :
zhes blang dgongs pa'i lta gding bskyed :
smon lam gdab cing shis par bya :
oM:
bkra shis gang zhig tshogs kyi spyod pa la brten nas :
gnas skabs gegs zhi bsod nams ye shes phrin las 'phel :
mthar thug sa bcu lam lnga'i go 'phang myur du 'grub :
rtag tu dpal gnas dge legs snang bas khyab gyur cig :
rol mo 'khrol zhing bde nyams bskyang :
de ltar tshogs kyi mchod pa 'dir :
dus dang rgyun du brtson pa yis :
lam gyi bar chad kun zhi zhing :
dngos grub myur du 'grub par 'gyur :
gnyis pa thugs dam bskul ba ni :
hU~M:
nam mkha'i mtha' dang mnyam pa'i dkyil 'khor nas :
srid zhir mi gnas ye shes sku brnyes pa'i :
longs spyod rdzogs dang sprul pa'i lha tshogs rnams :
thugs dam bskul lo thugs rje'i rtsal shugs phyungs :
las nyon sdig sgrib 'gal rkyen mi mthun tshogs :
mthu rtsal me yis sregs shing sdud du gsol :
phrin las bzhi dang grub pa chen po'i phul :
ye shes chu yis bskyed cing 'phel bar mdzod :
gsang ba'i dgra sod 'jigs pa'i bdud bzhi thul :
bar chad 'phrang gsum dbyings kyi thig ler stims :
bden gnyis dbyer med lhag pa'i chos sku che :
rang byung 'od gsal rtogs pa'i phrin las mdzod :
gsum pa gtor ma bskyang ba ni :
hU~M:
sngon tshe 'og min chos dbyings pho brang du :
gdod ma'i mgon po bde gshegs sras bcas kyis :
byin gyis brlabs pa'i ye shes chos srung rnams :
mchod gtor 'di bzhes gzung 'dzin dbyings su sgrol :
bar du lha gnas gsum dang dzaM gling du :
brda brgyud rig 'dzin grub pa che rnams kyis :
dam la bzhag pa'i mkha' 'gro chos skyong tshogs :
mchod gtor 'di bzhes tshe dpal nyams rtogs spel :
tha ma 'phags bod rdo rje'i gnas rnams su :
snyan brgyud tshul bzhin 'dzin pa'i rnal 'byor gyis :
thugs dam bskul ba'i las byed dregs pa'i sde :
mchod gtor 'di bzhes snang sems dbang du sdus :
da ltar bsnyen cing sgrub pa'i tshogs khang 'dir :
bde gshegs gdung 'dzin rnal 'byor bdag cag la :
'go zhing skyong ba'i dam can tshogs rnams kun :
mchod gtor 'di bzhes rnam bzhi'i phrin las mdzod :
sarba d+harma pA la kiM ka ra ma hA ba liM ta khA hi :
bshal chu'i bdud rtsis brtan ma mchod :
hU~M b+h+yo :
dus sbyor bcu gnyis gnas su dag pa la :
bden don bcu gnyis rdo rje'i DA ki ni :
brtan ma bcu gnyis skyong ma ya ma'i tshogs :
dkyil 'khor pham phab dam tshig mgron du gshegs :
sngon tshe slob dpon pad+ma thod phreng dang :
dpal gyi seng ge'i spyan sngar zhal bzhes ltar :
gtor ma'i bshal chu bdud rtsi 'di gsol la :
rnal 'byor bdag cag 'khor dang bcas pa yi :
'gal rkyen kun sol mthun rkyen yid bzhin sgrubs :
gangs can phyogs bzhi'i mtshams kyi so kha srungs :
mtha' dbus 'gro kun bde zhing skyid pa dang :
thub bstan bshad sgrub 'phel ba'i phrin las mdzod :
ma ma d+hA ki nI ba liM ta khA hi :
rjes 'brel gtor gzhong sbubs pa'i 'og :
dam sri 'gugs gzir e dbyings mnan :
rdo rje'i bro yis rgyas gdab bya :
hU~M:
sgrub la 'tshe ba'i dam sri sgab 'dre'i tshogs :
e dbyings bkug gzir lhun po'i phyag rgyas gdab :
srid pa spyi gnon rdo rje'i rta bro yis :
byang chub bar du mi ldang mnan par bya :
oM badzra kro d+ha ha ya grI ba hi hi hi hU~M phaT:
ya ma dam sri satwaM b+ha ya e laM nan :
bzhi pa gtong rag 'bul ba ni :
mchod pa'i yo byad byin brlabs 'bul :
bstod pa rgyas bsdus gang rigs bya :
rgyun gyi dngos grub blang ba'i tshul :
gong bzhin skabs 'dir sbyar yang rung :
lnga pa nongs pa bshags pa ni :
ho :
don dam dbyings la bshags bya ma dmigs kyang :
kun rdzob bsnyen sgrub phrin las brtsams pa la :
lhag chad 'gal zhing 'khrul sogs nongs pa'i tshogs :
snying nas mthol bshags tshangs par bstsal du gsol :
yi ge brgya pa brjod :
drug pa nyer bsdu'i rnal 'byor ni :
a :
'gag med rig rtsal rol pa'i dkyil 'khor pa :
rim gyis bdag thim 'od gsal stong nyid dbyings :
skye med spros bral ma bcos gnyug ma'i ngang :
spang blang spro bsdu bral ba'i ngang du bzhag :
a a a :
bdun pa lhar ldang spyod lam 'jug :
oM AHhU~M:
slar yang chu las rlabs kyi phreng ba ltar :
dbyings rig rang shar phyag rgya gcig pa'i sku :
sgo gsum sku gsung thugs kyi srog ldan pas :
lha sngags chos sku'i spyod yul mchog la 'jug :
badzra ma hA mu dra kA ya wA ka tsit+ta rak+ShA haM:
brgyad pa yongs bsngo smon lam gdab :
ho :
gnyis med byang chub sems kyi dkyil 'khor du :
dus gsum bsags pa'i dge tshogs ci mchis pa :
mkha' khyab 'gro ba'i don du bsngos pa'i mthus :
bdag gzhan mi gnas ye shes myur thob shog :
dgu pa dge legs bkra shis gsol :
oM:
spang rtogs phrin las mthar phyin rdzogs sangs rgyas :
zhi bsil bdud rtsi'i char 'bebs dam pa'i chos :
rig grol yon tan rmad byung dge 'dun sdes :
'jig rten dge legs 'phel ba'i bkra shis shog :
rig 'dzin rtsal 'chang rtsa brgyud bla ma dang :
sgyu 'phrul dra ba'i skur snang yi dam lha :
rnal 'byor grogs mdzad gnas gsum mkha' 'gro yis :
dngos grub dpal 'byor rgyas pa'i bkra shis shog :
shin tu zhi ba chos sku'i dbyings nyid las :
rig pa rang shar bde chen longs spyod rdzogs :
gang 'dul 'gro ba'i don mdzad sprul pa'i skur :
dbyer med mngon par byang chub bkra shis shog :
ces brjod snyan pa'i dbyangs dang bcas :
me tog char phab rol mo 'khrol :
dus gsum kun tu dge legs kyi :
bkra shis rgyas par spel bar bya :
de ni bsnyen sgrub rnam gsum gyi :
las kyi phreng ba'i snying po ste :
sgrub chen tshom bu tshogs sgrub kyis :
dngos grub nges par don gnyer na :
gnas dus ston 'khor yo byad sogs :
phun sum tshogs pas gzhi bzung nas :
bsnyen pa sa yi cho ga dang :
phyi nang gsang ba'i mtshams rnams bcad :
nye bsnyen lhag par gnas pa dang :
dkyil 'khor bzhengs shing rgyan yang dgram :
sgrub rdzas sgrub po mnga' gsol nas :
rtags gdab gzi byin mchog tu bskyed :
sgrub pa bdag mdun dbyer med kyi :
phrin las gzhung bsrang dzapa? khang dbye :
dzapa? bskul sgrub pa'i sngags kyi sgra :
bar ma chad cing ting 'dzin gsal :
tshogs kyi mchod pa dus drug dbul :
bar chad bgegs bsal byin chen dbab :
de ltar nyams blangs rtags thon nas :
sgrub pa chen po rang don du :
dngos grub rim pa tshul bzhin blang :
gzhan don dbang bskur rjes 'dzin bya :
gnyis don smon lam gdab pa sogs :
las kyi phreng ba mtha' dbyung ngo :
de ltar tshogs sam chig sgrub tu :
rtse gcig nyams su blangs pa yis :
gnas skabs gegs zhi tshe dpal 'phel :
yul phyogs bkra shis byin chen phebs :
mthong thos dran reg skal pa ldan :
dngos grub rnam gnyis myur du 'thob :
mthar thug rig 'dzin rnam pa bzhi'i :
lam las mi gnas ye shes mchog :
rnam par grol ba'i dpal thob phyir :
blo ldan rnams kyis brtson par gyis :
sa ma ya :
sgrub thabs snying po skor lnga yi :
las kyi phreng ba mdor bsdus 'di :
bod kyi rnal 'byor thang stong pas :
dbyings kyi sgrom bur rig pa'i brda :
'phel 'grib bral bar rgyas btab pa :
nam zhig rten 'brel dus babs tshe :
nga sprul rig pa 'dzin pa yis :
rang gzhan don mang spyod par shog :
sa ma ya :
rgya rgya rgya :
gu h+ya :
brda thim :
rje grub thob chen po'i gsang ba gsum gyi byin rlabs la brten nas /
'od gsal sprul pa'i rdo rjes zab mo dgongs pa'i gter las phyung ba'o //[ <!TCC Tibetan character 3,181 undefined in unicode!> ]sgrub thabs snying po skor lnga las :
dbang bskur yang snying kun 'dus bzhugs :[ <!TCC Tibetan character 3,181 undefined in unicode!> ]rtsa ba gsum la phyag 'tshal lo :
sgrub thabs snying po skor lnga las :
smin byed dbang bskur yang snying ni :
rdo rje theg pa bla med kyi :
rnam grol sa bon dbang gis gdab :
dam tshig sdom pas srog bzung ste :
bskyed rdzogs ting 'dzin rkyen sbyar bas :
byang chub 'bras bu myur du 'byin :
sa ma ya :
'di la spyi don bzhi yin te :
thog mar bsnyen pa'i las rim ni :
bsnyen rdzogs drod thob rnal 'byor pas :
legs par brtags pa'i gzhi yi dbus :
me tog bkram zhing mchod gtor bsham :
sa bdag lha klu 'byung po la :
gtor mchod sbyin nas 'dod don gsol :
nag phyogs pa rnams rgyang ring bskrad :
sbyong zhing bzung la dbang du bya :
sgrub chen spros pa dang 'brel na :
phyi nang gsang ba'i mtshams kyang bcad :
nye bsnyen lha la snyan gsan dbab :
bum chu cho gas tshul bzhin bsgrub :
slob ma lhag par gnas pa ni :
sgrub pa lung gi gzhung bzhin bya :
dkyil 'khor thig gdab legs par 'bri :
yang na chu tshon bris pa 'am :
maN+Dal lha gnas tshom bu dgod :
sgrub pa'i rten rnams phrin las ltar :
khyad par 'og nas 'byung ba yi :
dbang gi rdzas rnams ma 'chol dgram :
tshe yi 'brang rgyas bza' btung dang :
mchod gtor tshogs kyi yo byad sogs :
mnga' gsol bag dro brjid ldan bsham :
tshogs sgrub 'brel na 'dus pa la :
mnga' gsol rtags gdab zhal gdams bsgo :
bgegs bsal byin dbab gzi byin bskyed :
sgrub pa so so'i las gzhung bsrang :
dzapa? khang dbye 'am mi dbye bar :
dzapa? bskul bsnyen sgrub las gsum gyi :
sgrub sngags gtso bor bzlas rgyun bzung :
bla ma zhi ba'i phrin las la :
rdo rje'i tshe sgrub 'di yang gdags :
hrI:
dkyil 'khor gtso mchog spyi gtsug tu :
pad sdong nyi zla 'od 'bar dbus :
'chi med mgon po tshe dpag med :
dmar gsal pad+ma rA ga'i mdangs :
nyi ma bye ba'i gzi brjid can :
longs spyod yongs rdzogs rgyan gyis spras :
mnyam gzhag phyag rgyas bum pa bzang :
bdud rtsis bcud kyis bkang ba bsnams :
rang 'od bde ster tsaN+Da lI:
mda' dar tshe bum bsnams pas 'khril :
rdo rje pad+ma'i skyil krung gis :
ye shes 'od zer 'phro ba'i klong :
zhi 'dzum mtshan dpe'i phung por 'bar :
dam tshig ye shes dbyer med pa :
rtsa gsum tshe lha'i sprin phung 'phro :
rigs bdag tshul du bzhugs par gyur :
hrIHhrIHhrI:
gdod ma'i mgon po bla ma tshe dpag med :
'chi med tshe yi yum mchog tsaN+Da lI:
tshe lha rtsa gsum rgyal ba rab 'byams la :
gsol ba 'debs so phyi nang bar chad sol :
byin gyis rlobs shig tshe dbang dngos grub stsol :
oM a mA ra Ni dzI ban+ti ye swA hA:
zhes pas gsol btab bsnyen pa'i mthus :
thugs srog hrIHyig dmar po las :
'od zer lcags kyu'i dbyibs can dang :
pho nya mgyogs ma grangs med 'phros :
rang gi bla tshe chad nyams dang :
phyi snod 'byung bzhi'i dwangs ma'i rgyun :
nang bcud 'gro ba'i tshe bsod stobs :
sras bcas rgyal ba'i mkhyen brtse nus :
ye shes bdud rtsi'i rnam par bkug :
phyag gi bum pa'i nang du thim :
zhu zhing khol nas bdag nyid kyi :
spyi bo nas brgyud lus kun gang :
bla tshe yar nyams rang sor tshud :
'byung bzhi'i dwangs ma stobs su gyur :
'khor 'das tshe dang ye shes dbyig :
snying ga'i thig ler ro gcig smin :
rdo rje'i tshe dang g.yung drung lus :
nyi ma bye ba'i gzi brjid 'bar :
'chi med rtag pa'i rig 'dzin grub :
sgrub pa'i rdzas la'ang thim pa yis :
myang grol bdud rtsi'i phung por bsam :
ched du sgrub na 'bum phrag bzhi :
bzlas pas tshe dang ye shes 'grub :
thun mtshams thugs dam bskul ba'i phyir :
dad gdung shugs bskyed mda' dar g.yab :
hrI:
bcom ldan mgon po ye shes tshe dpag med :
rtsa brgyud bla ma yi dam zhi khro'i lha :
mkha' 'gro chos skyong pho nya mgyogs ma'i tshogs :
thugs dam bskul lo thugs rje'i mthu rtsal phyungs :
rnal 'byor bdag cag 'khor dang bcas pa yi :
bla tshe chad nyams yar ba rang sor tshud :
sa chu me rlung 'byung ba'i dwangs ma sdus :
'jig rten bsod nams can gyi tshe dpal stobs :
rtsa gsum bde gshegs rab 'byams mkhyen brtse'i tshe :
ye shes bdud rtsi'i rnam par spyan drangs nas :
bdag dang sgrub pa'i rdzas la dbyer med stims :
rnal 'byor sgo gsum rdo rje'i srog tu sgrubs :
mi 'gyur mi shigs rtag pa dam pa yi :
tshe dang ye shes mchog thun dngos grub stsol :
badzra A yur+dz+nyA na sa ma ya dza dza :
dzaHhU~M baM ho :
zhes bkug bstim zhing rgyas gdab bya :a :
'khor 'das tshe bcud rdo rje'i srog tu 'dus :
de nyid gnyug ma mi shigs dbyings su thim :
lus la rdo rje'i go chas rgyas btab pas :
rang byung ye shes chen po'i srog 'grub shog :
dz+nyA na A yu She badzra rak+sha b+h+rU~M a a :
rig 'dzin tshe yi sgrub pa'i thabs :
zab cing 'dril ba 'di kho na :
sgrub pa chen po las sbyor la :
bdag don 'jug cing smin dbang blang :
gzhan don snod ldan rjes su bzung :
gnyis don dngos grub cho ga bya :
de la bdag nyid 'jug pa ni :
rang gis dbang blang bla ma dang :
dkyil 'khor slob dpon mdzad par bsam :
cho ga rgyas bsdus gang rigs dang :
rig pa'i me tog dor yang rung :
nges shes mchog tu brtan par bya :
slob ma gzhug par gsol btab pas :
dgyes bzhin rjes su gnang bar bsam :
gzhan don slob ma rjes gzung ni :
lhag par gnas pa'i slob ma rnams :
dkyil 'khor khang pa'i sgo drung du :
las kyi rdo rjes khrus nas dbyung :
nang du zhugs par bgegs bskrad cing :
gral la bkod nas srung mtshams bcad :
nges shes bskyed phyir babs lugs bshad :
de yang 'og min gsang chen du :
kun tu bzang po rdo rje 'chang :
bde gshegs zhi khro'i tshom bu yis :
rigs gsum sems dpar byin brlabs nas :
dzam gling las kyi sa pa ru :
mi las skal ldan rgyal po dzaHsa :
pusti glegs bam dbang chen thob :
tan+t+ra yongs kyi bdag por gyur :
bud+d+ha gu h+ya bi ma las :
dge ba'i bshes gnyen dbang brnyes pas :
paN grub mang pos gtsug tu bkur :
rig rtsal dbang thob shrI siM ha :
snying po don gyi bstan pa'i bdag :
'od gsal ye shes sku mchog grub :
khyad par yongs rdzogs phyag chen dbang :
rdo rje sems dpa'i sprul pa'i sku :
rig 'dzin dga' rab rdo rjer rdzogs :
de rnams kun gyi chu bo'i rgyun :
kun 'dus pad+ma thod phreng rtsal :
dus gsum rgyal ba'i gdung 'tshob des :
bod kyi rnal 'byor thang stong par :
dgongs klong ro gcig byin gyis brlabs :
rtogs grol dus mnyam brda thabs bstan :
smin grol snyan brgyud dngos su bstsal :
dpe rgyud zab gter sgrom bu gtad :
rgyal tshab chen por dbang bskur pas :
gzhan yang khyad 'phags nye brgyud kyi :
byin rlabs mnyam pa med pa 'o :
de ltar brgyud pa'i babs tshul la :
nges shes bskyed pas dad pa yis :
maN+Dal 'bul zhing gsol ba gdab :
bdag gi ston pa khyab bdag che :
rdo rje'i rig 'dzin bla ma yis :
rgyud dag nus pa mchog thob phyir :
dkyil 'khor 'jug cing dbang bskur gsol :
'jug sgo'i khrus kyi bum dbang gis :
ma rtogs 'jig rten 'khrul pa sbyang :
oM:
bkra shis dge ba'i bum bzang du :
dri med bdud rtsi'i chu yis gtams :
rigs kyi bu la dbang bskur bas :
ma rtogs 'khrul pa dag gyur cig :
oM sarba ta thA ga ta badzra a mr-ita u da ka a b+hi Shiny+tsA mI:
sarba pA paM kle sha shAn+tiM ku ru ku ru swA hA:
khrus dang 'thor 'thung nye reg bya :
'jig rten rmongs pa'i dri bkrus pas :
yang dag lta ba rgyud la skyes :
mngon mtho'i lam gyi snod gyur bsam :
rgyang 'phen rtog pa bsal ba'i phyir :
sgron me'i 'od kyis mtshon byas te :
hU~M:
shes rab chen po'i snang ba can :
ye shes sgron mes dbang bskur bas :
phyi mar rmongs pa'i mun bsal nas :
dam pa'i lam la 'jug par shog :
oM pra dz+nyA dz+nyA na dI pa a b+hi Shiny+tsA mI:
tshe 'di'i don la ma chags par :
phyi ma'i don sgrub mthu ldan bsam :
mur thug snga phyi med lta ba :
chu rgyun 'chad med brda yis bsal :
hU~M:
dus gsum 'chad med 'jug pa'i chu :
byang chub rgyun gyis dbang bskur bas :
med par lta ba'i dri bkrus nas :
las 'bras tshul la dad par shog :
oM bo d+hi u da ka a b+hi Shiny+tsA mI:
snga phyi med lta'i dri bkrus nas :
las 'bras dad pa'i skal ldan bsam :
mu stegs bdag lta'i ri bo'i rtse :
rig pa ye shes rdo rjes gzhom :
hU~M:
ye shes rdo rje 'bar ba yis :
bdag lta 'joms pa'i dbang bskur bas :
ngar 'dzin lhan skyes sgro btags pa'i :
lta ba'i ri bo 'jig par shog :
oM dz+nyA na badzra a b+hi Shiny+tsA mI:
de ltar ma rtogs log rtog gi :
'khrul pa bsal nas nges 'byung blos :
thar pa'i lam du 'jug pa la :
gsum pa skyabs 'gro'i sdom pa ni :
rjes su zlos pa'i tshul gyis bzung :
na mo :
bdag dang mtha' yas sems can rnams :
log pa'i lam las ldog nas kyang :
thar pa'i go 'phang don gnyer bas :
rkang gnyis gtso bo rdzogs sangs rgyas :
zhi ba chags bral dam pa'i chos :
tshogs mchog 'phags pa'i dge 'dun la :
snying nas gus pas skyabs su mchi :
thugs rjes dgongs te skyabs mdzad gsol :
nyan thos bden bzhi'i dbang bskur ni :
bden pa bzhi mtshon mkhar gsil dang :
lhung bzed chos gos glegs bam sbyin :
hU~M:
nyan thos bden bzhi'i dbang bskur bas :
sdug bsngal shes pas kun 'byung gi :
nyes pa spang phyir lam la bsten :
'gog pa'i 'bras bu mngon gyur shog :
oM shra ba ka ar+tha a b+hi Shiny+tsA mI:
nyan thos lta spyod zung 'brel gyi :
rtogs rigs rgyud la bskyed par bsam :
rang rgyal rten 'brel dbang bskur ni :
so so'i gzugs brnyan brdas mtshon te :
hU~M:
rang rgyal rten 'brel dbang bskur bas :
ma rig la sogs lugs 'byung shes :
lugs ldog tshul du bsgoms pa yis :
rkyen rtogs ye shes mngon gyur shog :
oM swa b+hU bud+d+ha a b+hi Shiny+tsa oM:
de ltar phyogs tsam rtogs pa yi :
theg pa gnyis kyi dbang bskur nas :
yang dag ji bzhin ma rtogs pa'i :
theg pa chen por gzhug pa'i sgo :
smon 'jug byang chub sems bskyed bzung :
ho :
phyogs bcu'i rgyal ba sras bcas dang :
slob dpon bdag la dgongs su gsol :
bdag gis dus 'di nas bzung ste :
ji srid byang chub snying po'i bar :
ji ltar dus gsum mgon po rnams :
byang chub tu ni nges mdzad pa'i :
byang chub sems ni bla med pa :
dam pa bdag gis bskyed par bgyi :
tshul khrims kyi ni bslab pa dang :
dge ba'i chos ni sdud pa dang :
sems can don byed tshul khrims rnams :
so sor brtan por gzung bar bgyi :
bden pa gnyis kyi dbang bskur phyir :
snying gar kun rdzob zla dkyil steng :
don dam rdo rjes mtshan par gsal :
de gnyis dbyer med sems bskyed bsam :
rdo rje rtse gcig phyag rgya 'ching :
ho :
sangs rgyas rnams kyis chos bstan pa :
bden gnyis tshul la brten pa'i phyir :
kun rdzob don dam dbyer med kyi :
ye shes rgyud la bskyed par bgyi :
oM sarba yo ga tsit+ta ut+pA da yA mi :
de nyid brtan par bya ba'i phyir :
rdo rje'i phyag rgya snying gar bzhag :
oM:
de ring bden gnyis dbyer med pa'i :
thams cad rnal 'byor sems bskyed pa :
byang chub bar du brtan pa yis :
dam pa sku gnyis mngon gyur shog :
oM bo d+hi tsit+ta tsan+d+ra badzra sa ma ya satwaM:
de ltar rgyu yi theg pa yis :
rgyud sbyangs skal par ldan pa rnams :
rdo rje'i dkyil 'khor 'jug pa'i phyir :
mig dar dgab cing me tog gtad :
sngags kyi sdom pas rgyud brtan phyir :
khas blangs tshul gyis thog mar bzung :
ho :
bla ma rtsa gsum rab 'byams lha :
bdag la dgongs par mdzad du gsol :
bdag gis 'gro kun don gyi phyir :
bla ma dkon mchog rtsa gsum lha :
skyabs kyi mchog tu gzung bar bgyi :
smon dang 'jug pa don dam pa'i :
byang chub sems gsum la brten nas :
bde gshegs rdo rje rin po che :
pad+ma las kyi rigs bzhugs pa'i :
spyi dang khyad par sdom pa gzung :
rtsa ba yan lag dam tshig rnams :
srog gi phyir yang mi btang ngo :
zhes brjod nang du gzhug pa'i phyir :
e ma hoHphyi ltar 'jug pa yis :
rgyud sbyangs bka' drin bstsal lags na :
nang du gzhug cing ye shes kyi :
gzi byin mchog tu bskyed mdzad gsol :
zhes zhu gsang bar gdams pa ni :
de ltar yin na dkyil 'khor che'i :
nang du gzhug cing smin par bya :
gsang ba gsang chen gsang mchog gi :
nyams myong gzhan la ma smra zhig :
ces gdams dzaHhU~M baM hoH'i sgras :
dkyil 'khor sgo dbye tshad med bzhi'i :
'jug pas gzhug cing phyag kyang bya :
slar yang shar sgor 'khod pa la :
bdud rtsi'i chu nan sbyin pa ni :
'di ni khyod kyi dam tshig chu :
bsrung na dngos grub dam pa thob :
ma bsrungs dmyal me bzod dkas sreg :
dam srungs bdud rtsi'i chu 'thungs shig :
badzra a mr-ita u da ka Tha Tha :
bus kyang myang zhing bro bor bya :
sa ma ya i daM na ra kan :
de ltar chu nan byas pa de :
snying gar sa bon rnam par gyur :
'bar ba'i 'od kyis gzhi lus sbyangs :
de las skad cig dran rdzogs su :
slob ma dkyil 'khor gtso bor bskyed :
gnas gsum byin brlab rang nyid dang :
slob ma'i snying ga'i 'od zer ni :
bde ba chen po'i rnam par spros :
rtsa gsum rgyal ba rab 'byams kyi :
thugs rgyud rang dbang med par bskul :
dkyil 'khor lha yi tshogs rnams kyi :
sku gsung thugs kyi phyag rgya ni :
char ltar babs te dbyer med thim :
byin rlabs gzi byin 'bar bar bsam :
gdung ba'i dbyangs dang rol mo bcas :
ye shes dbab cing brtan par bya :
tiSh+Tha dz+nyA na badzra sa ma ya satwaM:
lhag pa'i lha la me tog 'bul :
ho :
bdag gi rig pa'i me tog 'di :
lhag pa'i lha la deng 'bul na :
sngon nas rjes bzung yi dam lha :
gang yin de la 'bab par shog :
badzra puSh+pe pra tIts+tsha ho :
gang la babs pa'i rigs brtag cing :
de dang rjes mthun gsang ming gdags :
de nyid lhag par sgrub la bskul :
ma rig ling tog thur mas bsal :
ho :
dkyil 'khor gtso mchog ston pa yis :
'gro rnams ma rig bsal mdzad ltar :
de bzhin khyod kyi ma rig mig :
ye shes spyan du dbye bar bya :
badzra tsak+ShuHdz+nyA na pra be sha ya phaT:
dkyil 'khor bzang po 'di la ltos :
dad dang spro ba mchog tu bskyed :
las dang ye shes rab 'byams kyi :
dngos grub sgrub la brtson par gyis :
ces gdams rten dang brten pa yi :
dkyil 'khor bstan cing ngo sprad bya :
des ni dkyil 'khor chen por zhugs :
lha dang skal pa mnyam par 'gyur :
zhugs shing mthong ba'i dkyil 'khor du :
'dul dang dgongs pa gsang ba dang :
rang bzhin gsang ba rdzogs pa che'i :
dbang rnams rim bzhin bskur ba'i phyir :
maN+Dal dang bcas gsol ba gdab :
kye ho khyod kyi bka' drin gyis :
dkyil 'khor chen por zhugs lags na :
rgyud dag ye shes smin pa yi :
dngos gzhi'i dbang bskur bstsal du gsol :
zhes gsol slob ma shar sgo'i drung :
dbang stegs bzhag cing bgegs tshogs bsal :
sdig ltung til la bstims nas bsreg :
oM sarba pA paM da ha na badzra dz+nyA na dz+wa la raM:
dri ma bsal phyir khrus nas dbyung :
shis pa brjod cing me tog 'thor :
de ltar sbyor ba sngon 'gro bas :
thog mar sngags kyi 'dul ba'i gzhi :
bya spyod rig pa'i dbang bskur ni :
nam mkha' gang ba'i bum lha dang :
lhan cig bum pa'i chu dbang bskur :
oM:
bkra shis bum pa bzang po ni :
dag byed bdud rtsi'i chu yis gtams :
rigs kyi bu la dbang bskur bas :
sgrib gnyis bag chags kun byang shog :
oM sarba ta thA ga ta a b+hi She ka ta sa ma ya shrI ye hU~M:
rin chen dbu rgyan spyi bor bcing :
oM:
sangs rgyas kun gyi longs spyod che :
rin chen dbu rgyan dam pa yis :
rigs kyi bu la dbang bskur bas :
rtogs pa'i yon tan yongs rdzogs shog :
oM sarba ta thA ga ta rat+na mu ku Ta a b+hi Shiny+tsA mI:
thugs kyi rdo rje lag tu gtad :
oM:
sangs rgyas kun gyi ye shes che :
'gyur ba med pa rtags kyi rgyas :
rigs kyi bu la dbang bskur bas :
bde chen rdo rje'i thugs 'grub shog :
oM sarba ta thA ga ta badzra dz+nyA na a b+hi Shiny+tsA mI:
gsung gi dril bu 'khrol zhing gtad :
oM:
sangs rgyas kun gyi ye shes dbyangs :
chos kyi sgra sgrog dril bu yis :
rigs kyi bu la dbang bskur bas :
bde chen rdo rje'i gsung 'grub shog :
oM sarba ta thA ga ta badzra g+hAN+De a b+hi Shiny+tsA mI:
rdo rje ming gi gcod pan gdags :
oM:
sangs rgyas kun gyis bsngags pa'i mtshan :
sa gsum khyab par rab grags pas :
rigs kyi bu la dbang bskur bas :
bde gshegs rdo rje'i mtshan 'grub shog :
oM sarba ta thA ga ta badzra nAm a b+hi Shiny+tsA mI:
dgongs pa rnal 'byor rgyud kyi ni :
thugs gsung sku yi dbang bskur nas :
rdo rje slob dpon mchog tu bsgrub :
slob ma rdo rje sems dpar gsal :
lag tu rdor dril gtad cing bsnol :
oM AHhU~M:
sangs rgyas kun gyi gsang ba gsum :
rdo rje dril bu phyag rgya yis :
rigs kyi bu la dbang bskur bas :
bde gshegs rdo rje gsum 'grub shog :
oM sarba ta thA ga ta tsit+ta badzra hU~M:
wA ka g+hAN+De A:
ma hA mu dra dz+nyA na kA ya oM:
rigs lnga'i chu yis dbang yang bskur :
oM:
sangs rgyas rigs lnga'i ye shes rgyun :
bdud rtsi chu yi bcud du bskyil :
rigs kyi bu la dbang bskur bas :
bde gshegs rigs lngar grub par shog :
oM hU~M trAM hrIHAHa b+hi Shiny+tsA mI:
sku gang sgrib dag rigs mchog lngas :
spyi bo'i gnas lngar rgyas btab bsam :
me tog char 'bebs shis brjod bya :
gsang ba rnal 'byor chen po yi :
chu bo bzhi dbang mdor bsdus pa :
snying po'i tshul du bskur ba la :
slob ma dkyil 'khor gtso bo ni :
kha sbyor bde ba'i skur bskyed la :
ye shes drangs shing dbyer med bstim :
yongs 'dzin dge ba'i bshes gnyen che :
rig 'dzin grub par mnga' gsol phyir :
sdom pa gsum gyi gos rgyan sbyin :
oM:
sdom pa gsum gyi chas gos kyis :
rigs kyi bu la mnga' gsol bas :
theg mchog chos kyi 'khor los sgyur :
rig 'dzin grub pa'i sa thob shog :
ma hA bid+yA d+ha ra a b+hi Shiny+tsA mI:
sdom pa gsum gyi gzhi bzung nas :
de nyid bcu sogs slob dpon gyi :
phrin las rab 'byams sgrub par gdams :
gtso bo'i phyag rgya spyi bor bzhag :
oM:
rig 'dzin sgyu 'phrul drwa ba yi :
rig rtsal phyag rgya'i dbang bskur bas :
tha mal snang zhen yongs su dag :
rdo rje'i sku dang dbyer med shog :
kA ya dz+nyA na a ti bi shud+d+ha a b+hi Shiny+tsa oM:
snang ba lha dang gzhal yas su :
ngo sprad de nyid bsgom par gdams :
tan+t+ra'i glegs bam lag tu gtad :
A:
rdo rje'i sngags rgyud rab 'byams kyi :
glegs bam lung gi dbang bskur bas :
sgrar grags sngags dang rgyud du dag :
bsam yas chos kyi char 'bebs shog :
wA ka dz+nyA na sarba d+harma g+haN+De ra Ni ta a b+hi Shiny+tsa A:
rjes 'brel bzlas pa'i lung sbyin zhing :
sgrar grags sngags su ngo sprad bya :
bzlas brjod sngags rgyud bshad par gdams :
yongs rdzogs phyag rgya chen po'i dbang :
lhar snang me long gzugs kyis mtshon :
hU~M:
bden gnyis dbyer med yongs rdzogs dbyings :
phyag rgya chen po'i dbang bskur bas :
mchog tu mi 'gyur thugs su smin :
lha dang ye shes zung 'jug shog :
tsit+ta dz+nyA na ma hA mu dra pa ra ma a b+hi Shiny+tsa hUM:
lhag pa bden gnyis dbyer med kyi :
gnas lugs ngo sprad bsgom par gdams :
brtan phyir zhi khro rab 'byams kyi :
dbang lha mkha' khyab spyan drangs la :
bkra shis rnam rol du mar bcas :
snyoms zhugs bdud rtsis dbang bskur bsam :
oM:
dbyings kyi bum par rig pa'i lha :
snyoms zhugs byang sems bdud rtsis gtams :
rigs kyi bu la dbang bskur bas :
sku dang ye shes yongs rdzogs shog :
oM sarba ta thA ga ta su ra tA satwaM a b+hi Shiny+tsA mI:
dbang lha bstims shing rab tu gnas :
mchod cing bkra shis me tog 'thor :
gsang ba ma hA yo ga yi :
rnam shes lam byed bskyed pa'i rim :
smin byed bum pa'i dbang bskur pas :
tha mal snang zhen dri ma dag :
snang ba lha skur bsgom la dbang :
'bras bu sprul sku 'grub pa 'o :
gsang ba gnyis pa a nu yi :
ye shes lam byed mtshan bcas kyi :
rdzogs rim sbyor ba'i smin byed ni :
bla ma yab yum snyoms zhugs pa'i :
bde ba'i sgra dang 'od zer gyis :
bde gshegs sras dang btsun mor bcas :
spyan drangs zhal zhugs thugs kar zhu :
byang chub sems su 'khyil pa nyid :
rdo rje'i lam nas pad+mar son :
de nyid dngos su blang pa 'am :
yang na dam tshig rdzas sbyar sbyin :
gzhan du dmigs pas khyab byas la :
A:
dkar dmar lhag pa'i byang chub sems :
sangs rgyas kun gyi ye shes bcud :
rigs kyi bu la sbyin pa yis :
rtsa rlung thig le smin par shog :
oM sarba ta thA ga ta gu h+ya dz+nyA na bo d+hi tsit+ta a b+hi Shiny+tsA A:
bus kyang mngon par dad pa yis :
a ho ma hA su khaM zhes :
myangs pas rtsa khams dag cing gsal :
rlung sems dbang 'dus thig le la :
thim pas zag med bde ba skyes :
gsal stong ye shes nyams myangs bsam :
smin byed gsang ba'i dbang bskur pas :
rtsa rlung tha mal dri ma dag :
gsal stong bde ba bsgom la dbang :
'bras bu longs sku 'grub pa 'o :
dngos gzhi'i smin byed sher dbang ni :
dngos sam yid kyi pho nya mo :
rigs dang gzugs dang lang tshor ldan :
gsang ba'i yum du byin brlabs sbyin :
hU~M:
shes rab reg bya'i bde ba yis :
ye shes mchog tu bskyed pa'i yum :
rigs kyi bu la sbyin pa yis :
lhan skyes bde stong mngon gyur shog :
oM sarba ta thA ga tA pra dz+nyA dz+nyA na a b+hi Shiny+tsa hU~M:
sbyor ba 'du shes gsum ldan dang :
dngos gzhi dbab gzung ldog dgram gyis :
rgyu 'bras dga' ba mthar son pas :
mas brtan lhan skyes bde ba dang :
thams cad stong pa ro gcig pa'i :
dpe yi ye shes bskyed par bya :
smin byed gsum pa'i dbang bskur pas :
zag bcas thig le'i dri ma dag :
pho nya'i bde stong bsgom la dbang :
'bras bu chos sku 'grub pa 'o :
rang bzhin gsang ba rdzogs pa che'i :
smin byed bzhi pa'i dbang bskur ni :
gsum pa'i nyams myong dran byas la :
dus gsum spros pa nyer zhi ba'i :
sems dang ye shes rang snang ba :
rig stong skad cig rjen pa'i ngang :
bsal bzhag spro bsdu bral bar klod :
rdo rje'i tshig gis dbugs dbyung bya :
a :
bde ba'i ngo bo stong pa nyid :
dbyer med rig pa rjen pa'i ngang :
gzung 'dzin rang dag rang grol ba'i :
mi 'gyur dgongs pa'i gding zungs shig :
oM sarba ta thA ga ta d+harma d+hA tu dz+nyA na gar+b+ha a b+hi Shiny+tsa a a a :
smin byed bzhi pa'i dbang bskur pas :
gzung 'dzin rtog pa'i sgrib pa dag :
rang bzhin gsang ba bsgom la dbang :
'bras bu ngo bo nyid sku 'grub :
de ltar dngos gzhi'i dbang bskur nas :
rjes la mtha' rten rim pa la :
dbang don ye shes brtan pa'i phyir :
rig 'dzin bla ma'i gtor dbang ni :
sgrub gtor lhar gsal spyi bor bzung :
gdung ba'i dbyangs kyis thugs dam bskul :
oM AHhU~M hrI:
'gro ba 'dren mdzad pad+ma thod phreng rtsal :
sku gsum bde gshegs zhi khro'i ngo bor bzhugs :
dkyil 'khor lha tshogs rab 'byams spro zhing sdud :
mos shing gdung bas rtse gcig gsol 'debs na :
dad cing gus pa'i skal ldan slob ma yi :
spyi bo'i pad+mor mngon sum byon nas kyang :
gdul bya'i yul la 'jug pa'i thugs rje yis :
dbang dang byin rlabs dngos grub bstsal du gsol :
lus la snang stong bum pa'i dbang mchog skur :
snang zhen sgrib sbyongs sku yi byin chen phob :
ngag la gsal stong gsang ba'i dbang mchog skur :
rtsa rlung sgrib sbyongs gsung gi byin chen phob :
yid la bde stong gsum pa'i dbang mchog skur :
thig le'i sgrib sbyongs thugs kyi byin chen phob :
dbyer med rig stong bzhi pa'i dbang mchog skur :
rtog tshogs kun sbyongs ye shes byin chen phob :
sngags mthar dbang bzhi'i sngags sbyar nas :
slob ma'i gnas bzhir rim par bzhag :
badzra kA ya dz+nyA na A be sha ya a A a b+hi Shiny+tsa oM:
badzra wA ka dz+nyA na A be sha ya a A a b+hi Shiny+tsa A:
badzra tsit+ta dz+nyA na A be sha ya a A a b+hi Shiny+tsa hU~M:
badzra d+harma dz+nyA na A be sha ya a A a b+hi Shiny+tsa hrI:
gtor ma'i lha yi gnas bzhi nas :
'bru bzhi dkar dmar mthing ljang dang :
'od zer bdud rtsi'i rgyun bcas 'phros :
slob ma'i gnas bzhir zhugs pa yis :
dbang bzhis smin cing sgrib bzhi sbyangs :
sku gsung thugs dang ye shes kyi :
byin rlabs rgyud la zhugs par bsam :
spro na so sor phral te bya :
mthar ni gtor ma'i lha tshogs rnams :
'od du zhu nas slob mar thim :
dbyer med chen por byin brlabs bsam :
rig pa ma bcos ngang bskyang ba :
byin rlabs 'pho ba'i dbang chen te :
dbang gi nang nas mthar thug go :
lha nyid 'od zhu gtor ma'i rdzas :
dngos grub kun gyi dbyig tu bsam :
slob mar tshig 'dis sbyin par bya :
hU~M:
bde mchog bde spyod nam mkha'i dkyil 'khor nas :
rgyal ba sras bcas kun gyi ye shes sku :
rdo rje'i bla ma pad+ma thod phreng gi :
sku gsung thugs dang yon tan phrin las byin :
dam tshig rdzas la brten nas bstsal du gsol :
'gyur med sku yi byin rlabs dngos grub stsol :
'gag med gsung gi byin rlabs dngos grub stsol :
'khrul med thugs kyi byin rlabs dngos grub stsol :
yon tan re skong byin rlabs dngos grub stsol :
phrin las 'gro 'dul byin rlabs dngos grub stsol :
'chi med tshe yi dngos grub bstsal du gsol :
'dzad med nor gyi dngos grub bstsal du gsol :
thun mong yid bzhin dngos grub bstsal du gsol :
bla med mchog gi dngos grub bstsal du gsol :
sngags mthar /
kA ya wAka tsit+ta gu Na karma sarba sid+d+hi pha la hU~M A:
bus kyang dzapa? dbyangs dang bcas rol :
rtsa khams bdud rtsi'i bcud kyis gang :
mchog thun dngos grub thob par bsam :
bkra shis tshe yi dpal 'phel phyir :
'chi med grub pa'i dbang bskur ni :
mda' dar g.yab cing thugs dam bskul :
dmigs pa rtse gcig gsal btab la :
tshe rten bum pa spyi bor bzhag :
gsol 'debs dang ni sngags kyi mthar :
badzra A yur+dz+nyA na sarba sid+d+hi a b+hi Shiny+tsa oM AHhU~M hrI:
thabs shes tshe rdzas g.yas g.yon sbyin :
hrI:
thabs kyi rang bzhin mi 'gyur tshe yi rdzas :
rdo rje'i dam tshig bcud len ril bu 'di :
skal ldan rigs kyi bu la sbyin pa yis :
rtag brtan gzhom bral tshe yi dpal thob shog :
sngags brjod :
hrI:
shes rab rang bzhin bde chen tshe yi rgyun :
byang chub sems mchog 'chi med bdud rtsi 'di :
skal ldan rigs kyi bu la sbyin pa yis :
rgyun mi 'chad pa'i tshe yi dpal thob shog :
sngags brjod :
tshe bstim rdo rje'i go chas bsrung :
bkra shis brjod cing me tog 'thor :
spro na bkra shis rtags rdzas dang :
rin chen bdun gyis mnga' yang gsol :
rjes ni dam tshig khas blang zhing :
maN+Dal lus dang longs spyod 'bul :
dga' ston bsngo smon rgya cher bya :
de ltar bla ma zhi ba la :
bsten nas rtsa ba'i dbang rim gyis :
legs par smin pa sngon 'gro bas :
gu ru drag po'i don dbang ni :
bdag mdun sgrub mchod tshul bzhin bya :
slob ma khrus byas bgegs bskrad srung :
maN+Dal 'bul zhing gsol ba gdab :
skyabs 'gro sems bskyed sdom gzung rnams :
phrin las rim pa bzhin du bya :
lhar bskyed ye shes dbab cing brtan :
de ni 'jug pa mdor bsdus pa'o :
dngos gzhir slob ma drag po rtsal :
dbang stegs mdzes par bkod byas la :
dbang lha bde gshegs zhi khro'i tshogs :
nam mkha' gang dang lhan cig par :
bla na med pa'i bum dbang    oM:
dbyings kyi bum par sogs /    bskur :
rjes 'brel gsang gsum phyag rgya bstim :
gtso bo'i sku /
oM:
bcom ldan gu ru drag po rtsal :
bde gshegs khrag 'thung rab 'byams kyis :
rigs kyi bu la dbang bskur bas :
rdo rje'i sku ru dag par shog :
sngags mthar /
kA ya dz+nyA na badzra a b+hi Shiny+tsa oM:
gsung gi sngags bzlas lung sbyin zhing :
sngags byang /
A:
bcom ldan gu ru drag po yi :
nus pa sngags kyi phreng ba yis :
rigs kyi bu la dbang bskur bas :
rdo rje'i gsung du rdzogs par shog :
wA ka dz+nyA na badzra a b+hi Shiny+tsa A:
thugs kyi dgongs par mnyam gzhag ngang :
rdo rje /
hU~M:
bcom ldan gu ru drag po yi :
gnyis su med pa'i ye shes kyis :
rigs kyi bu la dbang bskur bas :
rdo rje'i thugs su smin par shog :
tsit+ta dz+nyA na badzra a b+hi Shiny+tsa hU~M:
lha bstim rab gnas shis pa brjod :
smin par slob la gong ma gsum :
rtsa ba'i dbang bskur bzhin du bya :
mtha' rten drag po bsgral dbang ni :
las kyi phur pa lag tu gtad :
hU~M:
che mchog pad+ma drag po yi :
phrin las stobs rdzogs kI la yas :
rigs kyi bu la dbang bskur bas :
khams gsum yongs sgrol mthu thob shog :
sngags mthar :
badzra karma kI la ya a b+hi Shiny+tsA mI:
bus kyang rngams pa'i stabs kyis blang :
rgyal bsen dam sri gdon bgegs la :
gdab ka bya zhing zhal du bstab :
des ni phrin las tshad phyin 'gyur :
brtan phyir sgrub gtor lhar gsal ba :
spyi bor bzhag cing byin brlab bya :
hU~M:
bcom ldan gu ru drag po rtsal :
bde gshegs zhi khro rab 'byams kyi :
byin rlabs gtor ma'i dbang bskur bas :
dbang dang dngos grub brtan par shog :
ma hA ba liM ta a b+hi Shiny+tsA mI:
shis brjod la sogs rjes kyi rim :
rtsa ba'i dbang bskur bzhin du bya :
sa ma ya :
rtsa ba'i dbang gis smin pa la :
thugs rje chen po'i dbang bskur ni :
sgrub cing mchod pa sngon 'gro bas :
'jug dang dbang bskur las kyi rim :
gu ru drag po'i dbang bzhin la :
khyad par sku gsung thugs dbang ni :
oM:
'jig rten dbang phyug spyan ras gzigs :
rab 'byams zhi ba'i sprin phung 'phro :
rigs kyi bu la dbang bskur bas :
snang zhen lha skur dag par shog :
sngags mthar :
kA ya dz+nyA na a b+hi Shiny+tsa oM:
bzlas lung sbyin zhing sngags phreng gtad :
A:
'phags pa thugs rje chen po yi :
bzlas pa sngags kyi phreng ba yis :
rigs kyi bu la dbang bskur bas :
sgrar grags sngags su rdzogs par shog :
wA ka dz+nyA na a b+hi Shiny+tsa A:
hU~M:
snying rje'i dbang phyug ye shes dbyings :
rig pa rang shar phyag mtshan gyis :
rigs kyi bu la dbang bskur bas :
rtog tshogs thugs su smin par shog :
tsit+ta dz+nyA na a b+hi Shiny+tsa hU~M:
mtha' rten myang grol skye bdun gyi :
ril bu'i bum pa spyi bor bzhag :
hrI:
snang stong 'od gsal dbyings kyi bum pa na :
ril bu ye shes thugs kyi lha tshogs kyis :
skal ldan rigs kyi bu la dbang bskur bas :
grol ba bzhi ldan phrin las mthar phyin shog :
sngags mthar :
a ra pa tsa mi ta hri da ya a b+hi Shiny+tsA mI:
lha nyid ril bu'i gzugs gyur pa :
rdo rje lce yi pad+mo brgyud :
snying dbus mi shigs hrIHla thim :
thugs rje'i byin rlabs rgyud la smin :
mthong thos dran reg grol ba yi :
ye shes gzi byin 'bar bar bsam :
ho :
legs 'ongs rigs kyi bu mchog rnams :
deng nas byang chub snying po'i bar :
'phags pa thugs rje chen po yis :
rtag tu byin gyis brlabs pa las :
byams dang snying rje byang sems 'phel :
rdzogs smin sbyang gsum mthar phyin nas :
myur du 'phags pa'i go 'phang thob :
'gro kun smin grol mthu ldan shog :
ces brjod me tog char du bsnyil :
che ba brjod cing spro dga' bskyed :
'gro 'dul phrin las spel bar gdams :
gzhan yang spro na gtor ma'i dbang :
bla ma zhi bar lha sngags sogs :
'byin 'jug byas te bskur bar bya :
de bzhin drag po rta mgrin dbang :
sbyor dngos rjes gsum gong ltar bya :
sku gsung thugs dbang khyad par ni :
gtso bo'i sku rten spyi bor bzhag :
hrI:
dbang chen rta mchog khro bo'i rgyal :
khrag 'thung 'dus pa'i phyag rgya yis :
rigs kyi bu la dbang bskur bas :
rdo rje'i sku yi nus byin phob :
sngags mthar :
kA ya dz+nyA na A be sha ya a b+hi Shiny+tsa a A:
bzlas pa'i lung sbyin sngags phreng gtad :
hrI:
dbang chen rta skad bzhad pa'i sgra :
nus pa sngags kyi phreng ba yis :
rigs kyi bu la dbang bskur bas :
rdo rje'i gsung gi byin nus phob :
wA ka dz+nyA na A be sha ya a b+hi Shiny+tsa a A:
thugs kyi phyag mtshan snying gar bstim :
hrI:
so sor rtog pa'i ye shes dbyings :
'bar zhing 'khrugs pa'i phyag mtshan gyis :
rigs kyi bu la dbang bskur bas :
rdo rje'i thugs kyi byin nus phob :
tsit+ta dz+nyA na A be sha ya a b+hi Shiny+tsa a A:
gtor ma lhar gsal spyi bor bzhag :
hrI:
gtor snod dur khrod gsang ba mchog gi zhing :
gtor ma'i ngo bo dbang chen rta gdong zhal :
khrag 'thung gtso mchog sku yi dbyings su rdzogs :
rab 'byams khro bo rol pa'i sprin phung 'phro :
skal ldan rigs kyi bu la dbang bskur bas :
ye shes gzi 'bar rngam zhing bzhad pa'i sgras :
'khor 'das thams cad dbang bsgyur zil gyis non :
gdon bgegs rgyal bsen 'byung po tshar thag chod :
mchog thun dngos grub dpal la spyod par shog :
shrI pad+ma he ru ka ha ya grI ba hi hi hi hU~M a b+hi Shiny+tsA mI:
mthar ni gtor ma'i lha bstims pas :
yi dam dngos dang dbyer med bsam :
mngon spyod las kyi mtha' rten ni :
gdab pa'i phur bu lag tu gtad :
hU~M:
dbang chen rta mchog rol pa yi :
drag rtsal stobs 'dus kI la yas :
rigs kyi bu la dbang bskur bas :
mngon spyod phrin las yongs rdzogs shog :
badzra kI la ya sarba duSh+TAn mA ra ya phaT:
spro na gdab las sngon 'gro bas :
drag po'i shing las hom spar ba :
dbang chen rngams pa'i phyag rgyar gsal :
zhal bstab bya zhing gtor zor 'phang :
las mtha' bro yis bsdu ba'i phyir :
phrin las bzhin du gtor mnan dang :
sgrub thabs ji ltar rta bro bya :
des ni mngon spyod drag po'i las :
sgrub pa tsam gyis mthar phyin 'gyur :
sa ma ya :
mkha' 'gro rdo rje phag mo yi :
byin rlabs dbang gi rim pa ni :
sgrub bzlas bshags skong tshogs mchod bya :
'jug pa'i snying po gong ltar dang :
dngos gzhir thod pa'i bdud rtsi la :
dkyil 'khor lhar gsal spyi bor bzhag :
oM:
sangs rgyas kun gyi dam tshig che :
bde skyong bdud rtsi'i dkyil 'khor gyis :
rigs kyi bu la dbang bskur bas :
tha mal snang zhen dag par shog :
sgrub sngags mthar :
ma hA su kha a mr-ita a b+hi Shiny+tsa oM:
lha tshogs sku las bdud rtsi'i rgyun :
ches cher 'phel ba spyi bor zhugs :
lus gang bum pa'i dbang mchog thob :
rtsa khams snang zhen dri ma sbyangs :
snang stong bskyed rim bsgom la dbang :
rdo rje'i sku ru byin brlabs bsam :
thod pa'i lha tshogs rang 'od kyi :
he ru ka dang snyoms zhugs pas :
rjes chags bde bas zhu ba'i rgyun :
dam tshig rdzas dang ro gcig sbyin :
A:
rdo rje btsun mo'i dkyil 'khor lha :
byang chub sems su zhu ba'i rgyun :
rigs kyi bu la sbyin pa yis :
rlung khams sngags su rdzogs par shog :
ma hA su kha bo d+hi tsit+ta a b+hi Shiny+tsa A:
a ho ma hA su khas myang :
byang chub sems kyis lus kun gang :
dwangs ma rtsa gnas thig ler thim :
nyon mongs rnam rtog rag rim 'gags :
gsal stong bde ba'i ye shes skyes :
gsang ba'i dbang thob ngag sgrib dag :
rtsa rlung gtum mo bsgom la dbang :
gsung gi rdo rjer byin brlabs bsam :
sin+d+hur maN+Dal sngags bcas pa :
gtad cing lte bar thig le bya :
hU~M:
rnam thar gsum ldan yum gyi mkha':
mtshon byed chos kyi phyag rgya yis :
rigs kyi bu la dbang bskur bas :
dpe yi lhan skyes smin par shog :
ma hA su kha pra dz+nyA dz+nyA na a b+hi Shiny+tsa hU~M:
rang 'od yab dang snyoms zhugs shing :
lte ba'i gtum mo sbar ba'i mes :
spyi bo'i haM las byang sems g.yos :
rgyu 'bras dga' bzhi'i rim pa yis :
lhan skyes bde stong nyams myangs bsam :
gsum pa'i dbang thob yid sgrib dag :
pho nya'i rnal 'byor bsgom la dbang :
thugs kyi rdo rjes byin brlabs bsam :
lhan skyes bde ba'i nyams myong dang :
bla ma'i thugs dang rang gi sems :
dbyer med ngang du mnyam par gzhag :
a :
thog mtha' med pa'i byang chub sems :
rdo rje nam mkha'i dkyil lta bus :
rigs kyi bu la dbang bskur bas :
don gyi ye shes mngon gyur shog :
ma hA mu dra dz+nyA na a b+hi Shiny+tsa a a :
byin rlabs 'pho ba'i rim pa yis :
bzhi pa'i dbang thob shes sgrib dag :
phyag rgya chen po bsgom la dbang :
ye shes rdo rjes byin brlabs bsam :
mtha' rten sku gsung thugs dang ni :
thun mong khyad par dbang bskur phyir :
gtso mo'i phyag rgya spyi bor bzhag :
mig lam bstan cing rjes su gdams :
ho :
deng nas brtsams te bu khyod kyis :
snod bcud phung khams skye mched kun :
ye shes phag mo'i phyag rgyar sgoms :
tha mal snang zhen dag par gyis :
kA ya dz+nyA na a b+hi Shiny+tsa oM:
bzlas lung sbyin zhing thod phreng gtad :
ho :
deng nas brtsams te bu khyod kyis :
brtan g.yo'i sgra skad 'gyu ba'i rlung :
ye shes phag mo'i sngags su zlos :
las rlung sngags su rdzogs par gyis :
wA ka dz+nyA na a b+hi Shiny+tsa A:
me long gsal bstan don ngo sprad :
ho :
deng nas brtsams te bu khyod kyis :
gzung 'dzin rtog pas ma bslad pa'i :
ye shes phag mo'i gnas lugs sgoms :
rig stong chos skur smin par gyis :
tsit+ta dz+nyA na a b+hi Shiny+tsa hU~M:
nyams chag skong ba'i rdzas rnams gtad :
ho :
deng nas brtsams te bu khyod kyis :
nyams chag skong zhing bshags pa'i rdzas :
sman raka gtor ma mar me yis :
rgyud dag dngos grub sgrub par gyis :
ma hA a mr-ita rak+ta ba liM ta A lo ke bi shud+d+ha a b+hi Shiny+tsa oM:
ril bu'i thod pa spyi bor bzhag :
oM AHhU~M:
don gyi bdud rtsi rigs lnga'i rtags :
rdzas kyi ril bu sgrub byed chos :
rdo rje btsun mo'i dkyil 'khor gyis :
rigs kyi bu la dbang bskur ro :
sgrub sngags dang :
ma hA su kha badzra a mr-ita hU~M hrI ThA:
dz+nyA na a mr-ita a b+hi Shiny+tsa oM AHhU~M:
lha rnams 'od zhu ril bu'i gzugs :
sangs rgyas thams cad 'dus pa yi :
bdud rtsir mos te myangs pa las :
sgo gsum bdud rtsi'i bcud kyis rgyas :
grol ba bzhi ldan mngon gyur bsam :
ma hA su kha la sogs pa'i :
sngags don brjod pa sngon 'gro bas :
ho :
deng nas brtsams te bu khyod kyis :
rdo rje bdud rtsi'i sbyor ba yis :
mthong tshor myang reg thams cad kun :
rnam grol mchog tu dbugs dbyung zhig :
ma hA a mr-ita badzra sa ma ya ho :
gzhan yang phan yon brjod pa yis :
spro ba bskyed cing sgrub par gdams :
rjes kyi rim pa tshul bzhin bya :
rdo rje phag mo'i man ngag 'di :
bod kyi rnal 'byor thang stong pas :
dbyings kyi gtso mo dngos nyid las :
snyan brgyud byin rlabs thob pa dang :
pad+ma'i sngags rgyud zung 'brel ba :
dkyil 'khor rgyas par bstan pa ste :
mkha' 'gro'i sgrub thabs kun gyi phul :
snying gi bu la gtad do rgya :
sa ma ya :
de ltar rdo rje theg pa yi :
lam gyi rtsa ba dbang bskur nas :
dbang srog dam tshig sdom pa ni :
rnam par dag pa'i tshul la bslab :
de yang ngo bo smin byed las :
thob pa'i sngags kyi 'dul ba ste :
nges tshig 'da' dka'i bslab pa nyid :
dbye na gsang ba rgyud sde las :
shes bsgrub mi spang lnga phrag gsum :
yan lag sum brgya drug cur spros :
sgrub sder rtsa ba sku gsung thugs :
yan lag nyi shu rtsa lngar bshad :
gsang mchog rjes su rnal 'byor la :
dgra gsum bsad dang bdud bzhi 'dul :
'phrang gsum bsal sogs rgya cher gsung :
rang bzhin gsang ba rdzogs pa cher :
med phyal gcig pu lhun grub ste :
rang bzhin lta ba'i dam tshig rnams :
spyi dang khyad par lhag pa ste :
rnam pa gsum du shes byas nas :
ma nyams bsrung zhing phyir bcos sogs :
rang rgyud dag pa'i rnal 'byor pas :
'jug pa'i lam la brtson pa yis :
dka' ba med par rig 'dzin 'grub :
sku dang ye shes phrin las rnams :
bsam gyis mi khyab 'bras thob 'gyur :
de phyir shin tu gces par zungs :
sa ma ya :
de ltar sgrub thabs skor lnga yi :
smin byed snying po bcud 'dus 'di :
rnal 'byor spyod pa thang stong pas :
dbyings dang rig pa'i snod dang brdar :
'dus ma byas pa'i phyag rgyas btab :
ma 'ongs nga sprul skyes bu yis :
bka' babs bdun las khyad 'phags pa :
zab mo dgongs pa'i gter las 'byung :
rigs gsum 'phags pa'i sprul pa sogs :
skal ldan rnams la spel mkhas gyis :
rang gzhan don gnyis spyod par shog :
sa ma ya :
rgya rgya rgya :
gu h+ya :
brda thim :
dus gsum mkhyen pa pad+ma saM b+ha ba dngos dang dbyer mi phyed pa'i rje grub thob chen po thang stong zhabs kyi gsang ba gsum gyi byin rlabs la brten nas /
'jam dpal chos kyi bshes gnyen 'od gsal sprul pa'i rdo rjes zab mo dgongs pa'i gter las phyung pa'i sgrub thabs snying po'i skor 'di rnams sgyu 'phrul gsang ba snying po'i rgyud kyi lam rim dang 'brel ba ste /
de'ang rgyas pa phreng ba skor bzhi zhes grub chen spyod 'chang dbang po'i rnam 'phrul rje btsun thams cad mkhyen pa sgrol ba'i mgon po dang /
'bring po rnal 'byor skor bzhi lo tsA ba sha mi go cha'i rnam 'phrul rdo rje rgyal po'i skal par gsungs shing /
snying po lam byed rnam bzhi 'di nyid lo rgyus sogs bkra shis pa'i rtags brgyad kyi grangs ldan du gtan la phab pa 'dis kyang snying po'i bstan pa la bya ba mchog tu byed par gyur cig

/sarba dA ka l+yA NaM b+ha ba tu //

//
