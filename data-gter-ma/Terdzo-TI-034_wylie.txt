
@#//
shAsanapAl

mahAsamayasebIkarma

sid+d+hilIlAsar

nAmabihar

tisma //
@#//
bstan pa skyong ba'i dam can chen po rnams kyi phrin las dngos grub kyi rol mtsho zhes bya ba bzhugs so //
na mo badzra d+hA ra ya /
rdo rje'i chos skyong rnams kyi las byang dngos grub kyi rol mtsho zhes bya ba /
khyab bdag he ru ka dpal mchog gi zhabs kyi pad+mor gus pas phyag 'tshal lo //
gzod nas rab zhi 'gyur ba med gang sgyu 'phrul drwa ba'i rol pa las //
snying rje'i rang gzugs mi bzad 'jigs rung sgyu ma'i rnam rol khro bo'i dbang //
dgra bgegs khrag gis kun nas rab myos drag shul gom pas sa gsum g.yo //
he ru ka dpal dpa' bo de yis bdud sde'i klad pa 'gem gyur  cig
/de yi phrin las grub pa'i zhal gyi lung //
'di dang gzhan du bde ba'i mchog ster ba'i //
srid pa'i nyes kun 'phrog byed bdud rtsi'i skyes //
skal bzang mchog 'dod rnams la bdag gis sbyin //
de yang srung ma'i dbang po rnams kyi dkyil 'khor du dbang bskur ba thob cing spyi bye brag gi dam tshig la yang dag par gnas pa'i rnal 'byor pa /
dngos grub rnam pa gnyis kyi ched du lhag par mos pa brtan pa dag gis tshul 'di la nan tan du bya ste /
de'i rim pa ni /
rdzas bsham bdag bskyed mchod byin rlob //
spyi gtor rnam bzhi sngon 'gro 'o //
so so'i las rim gtor ma 'bul //
bstod pa rjes 'brang bzlas pa bya //
tshogs mchod skong bshags drag bskul dang //
stob pa rnam dgu dngos gzhi 'o //
mchod bstod nongs bshags brtan bzhugs bya //
gshegs gsol bsngo smon shis brjod rjes //
zhes pa'i dang po sngon 'gro la bzhi'i dang po yo byad bsham pa ni /
dur khrod dam sgrub pa'i khang pa mtshan nyid tshang zhing yid dang mthun pa'i gnas khang bla re lda ldi mda' dar phye phur rgyal mtshan stag gzig gi pags pa go mtshon rgyan phreng sogs kyis 'jigs par brgyan pa'i dbus su dam can chen po rnams kyi sku rten bris 'bur sogs bzhugs su gsol /
de dag gi mdun du stegs bu sum rim la dngos sam bris pa'i g.yang gzhis bkab pa la /
dang por thod pa la sogs pa'i snod bzang por gong gnon lha'i 'das gtor dang bka' srung lcam dral gyi gtor ma bcu tshar bza' bca' btung ba ldag gzhib myang ba'i kha zas bzang dgu dang rin chen 'bru sman sogs kyis bskor /
dar sna tshogs pa'i gur phub kyis brgyan pa tshar du dngar ba bsham /
gnyis par skong gtor rnams dang spyi bye brag gi gter srung gzhi bdag gtor ma rnams rim par bshams pa'i g.yas su thod par myos byed bzang po bdud rtsi ril bus sbags pa'i sman phud /
g.yon du khrag sna'i dwangs ma ga pur sogs kyis bzhur ba'i rak+ta /
gsum par mdun bskyed kyi g.yas nas brtsam ste chu gnyis nyer spyod lnga /
g.yon nas brtsam ste khrag gi ar+g+haM/
dug chu'i zhabs bsil /
dbang po lnga'i me tog
/'dre 'jigs dang gsur chen gyi spos /
'bru mar dang tshil zhun gyi mar me /
bdud rtsi dang mkhris pa'i dri chab /
sha khrag rus pa'i zhal zas /
bshos bu dmar nag rnams bshams pa'i bar du thun mthar 'bul ba'i gtor ma bkod /
gzhan yang phyi nang gsang ba'i mchod rdzas dang mthun rdzas skong rdzas spyan gzigs la sogs pa bzang zhing bkod pas mdzes pa dang /
rdo rje dril bu DA ma ru sogs rol mo'i khyad par du ma dang /
g.yab dar nang mchod tshogs rdzas sogs dam tshig gi yo byad thams cad mthong ba brgyud pa'i lag len bzhin tshogs par bya'o //
gnyis pa bdag gi rnal 'byor ni /
bka' brgyad dang phur pa la sogs pa lhag pa'i lha gang rung gi rnal 'byor so so'i gzhung bzhin byed /
bsdus par spro na /
skyabs sems dang tshad med bzhi sgom pa sngon du 'gro bas /
A+o~M swA b+hA wa shud+d+haHsarba d+harmAHswA b+hA wa shud+d+ho\u0f85 haM/
'khor 'das kyi chos thams cad 'od gsal gyi rang mdangs rdo rje srung ba'i 'khor lo chen por dag pa'i dbus su /
paM las pad+ma dang raM las nyi ma'i dkyil 'khor gyi steng du hU~M las rdo rje hU~M gis mtshan pa ye shes lnga'i 'od zer mchog tu 'bar ba yongs su gyur pa las /
bdag nyid bcom ldan 'das che mchog he ru ka sku mdog mthing nag mthing dkar dmar ba'i zhal gsum phyag drug gi g.yas gsum rdo rje rtse dgu rtse lnga rtse gsum pa dang /
g.yon gsum thod pa khrag gis gang ba 'dzin pa /
dbyings phyug ma sngon mo kha T+wAM dang thod pa 'dzin pa dang snyoms par 'jug pa /
zhabs bzhi g.yon brkyang gis dregs pa pho mo'i gdan la gnas pa /
dur khrod rol pa'i chas can /
gar gyi nyams dgu dang ldan pa /
de bzhin gshegs pa thams cad kyi bdag nyid du rnam par dag pa'i sku can bskal pa'i me dpung 'bar ba'i klong na bzhugs pa'o //
de'i spyi bor A+o~M dkar po /
mgrin par AHdmar po /
thugs kar hU~M mthing ga
/hU~M las 'od zer 'phros pas rang bzhin gyi gnas nas bsgoms pa dang 'dra ba'i ye shes kyi 'khor lo bsam gyis mi khyab pa'i tshogs badzra sa mA dzaHsa spyan drang /
ar+g+haM la sogs pas mchod /
dzaHhU~M baM hoHsa gnyis su med par bstim /
slar yang rang gi thugs ka'i hU~M gi 'od zer gyis dbang gi lha de bzhin gshegs pa rigs lnga 'khor bcas badzra sa mA dzaHsa spyan drangs pa mchod de /
de bzhin gshegs pa thams cad kyis bdag la mngon par dbang bskur ba bstsal du gsol /
zhes gsol ba btab pas /
A+o~M sarba ta thA ga ta a b+hi She ka ta sa ma ya shrI hU~M/
zhes gsung zhing bum pa bzang po las byung ba'i bdud rtsi'i chus spyi bo nas dbang bskur /
sku gang dri ma dag
/chu'i lhag ma yar lud pa las kun bzang yab yum gyis dbu brgyan par bsam zhing /
sangs rgyas thams cad kyi sku gsung thugs mi zad pa rgyan gyi 'khor lo'i bdag nyid du snyems pa mchog tu brtan pos /
rang gi thugs kar nyi ma la gnas pa'i rdo rje sngon po rtse lnga pa'i lte bar hU~M yig gi mthar sngags phreng bai DUr+ya'i phreng ba lta bus g.yas su 'khor bar bltas la spro bsdu'i dmigs pa dang sbyar te /
A+o~M badzra kro d+ha ma hA shrI he ru ka hU~M phaT/
ma hA kro d+hI shwa rI satwaM/
zhes pa ci nus bzlas la nyer bsdu byas te thun mtshams kyi he ru ka'i skur ldang ngo //
gsum pa mchod rdzas byin gyis rlob pa ni /
A+o~M badzra a mr-ita kuN+Da lI ha na ha na hU~M phaT kyis bsang /
A+o~M swA b+hA wa shud+d+haHsarba d+harmAHswA b+hA wa shud+d+ho\u0f85 haM/
zhes pas sbyang /
stong pa'i ngang las gnas khang thar pa chen po'i gzhal med phun sum tshogs par a las b+hany+dza 'bar ba'i snod bzang zhing rgya che ba rnams su hU~M yig las byung ba'i mchod yon /
zhabs bsil /
me tog
/bdug spos /
mar me /
dri chab /
zhal zas /
rol mo la sogs pa mchod pa'i dngos po rnams 'dod yon gyi rnam pa ma tshang ba med pa /
'phags pa kun tu bzang po'i mchod pa'i sprin gyi phung po lta bus nam mkha'i mtha' klas par gang bar gyur /
A+o~M badzra ar+g+haM AHhU~M nas shab+da'i bar gyis byin gyis brlab /
bdud rtsi raM yaM khaM gis bsang sbyang /
stong pa'i ngang las yaM las rlung /
raM las me /
kaM las mi mgo'i sgyed pu gsum la brten pa'i a yig las byung ba'i thod pa'i snod du bcud thams cad hU~M A+o~M swA AMHhA mUM lAM mAM pAM tAM las bdud rtsi lnga dang sgron ma lngar gyur pa /
so so'i sa bon gyis mtshan pa dang bcas pa'i 'og gi rlung g.yos me sbar rdzas thams cad zhu zhing 'dres pa'i steng gi nam mkha' la A+o~M AHhU~M gi yi ge gsum gnas pa las 'phros pa'i 'od zer gyis /
de bzhin gshegs pa thams cad kyi thugs ka nas ye shes kyi bdud rtsi bkug
/yi ge gsum la thim ste rim par zhu ba las dam tshig gi rdzas dang ro gcig tu gyur /
A+o~M AHhU~M sarba pany+tsa a mr-ita hU~M hrIHTha /
lan gsum /
rak+ta raM yaM khaM gis bsang sbyang /
stong pa'i ngang las a las byung ba'i pad+ma 'bar ba'i snod du ra las chags med rak+ta'i rgya mtsho rba rlabs mkha' la 'phyo zhing 'khrugs pa zegs ma las 'dod yon gyi lha mo 'phro bar gyur /
A+o~M AHhU~M ma hA rak+ta dz+wa la maN+Da la hU~M hrIHTha /
lan gsum /
gtor ma raM yaM khaM gis bsang sbyang /
stong pa'i ngang las rlung me thod pa'i sgyed pu gsum la gnas pa'i ye shes kyi ka pA la stong gsum dang mnyam pa'i nang du /
sha lnga bdud rtsi lnga gtso bor gyur pa'i bza' bca' btung ba bldag gzhib 'dod yon lnga'i phung po zad mi shes par gyur /
A+o~M AHhU~M ma hA ba liM ta te dzo ba liM ta ba la ba te gu h+ya sa ma ya hU~M hrIHTha /
lan gsum gyis byin gyis brlab /
bzhi pa bla ma yi dam spyi'i gtor 'bul ni /
rang gi thugs ka'i sa bon las byung ba'i 'od zer gyis phyogs bcur bzhugs pa'i bla ma rig 'dzin rgyal ba rgya mtsho'i dkyil 'khor gyi lha tshogs thams cad mkha' khyab kyi 'khor lor sad par bsam zhing /
hU~M/
dmigs med mkha' ltar khyab cing dag pa'i sku
/spyan 'dren gshegs su gsol bar mi dmigs kyang //
thugs rje'i ngang nyid chos skur dag pa las //
ye shes sgyu mar rol cing gshegs su gsol //
A+o~M e h+ye hi b+ha ga bAn ma hA kA ru Ni kA dr-i sh+ya hoH
sa ma ya hoH
sa ma ya satwaM:
dzaHhU~M baM hoH
zhes pas spyan drangs la mchod pa ni /
hU~M/
bla med mchog gi mchod pa dam pa ni //
ye shes lnga yi 'od zer rnam par 'phro //
'dod pa'i yon tan lnga yis rab brgyan te //
dam tshig bzhin las ci bder bzhes su gsol //
A+o~M AHhU~M gu ru maN+Da la de ba ga Na sa pa ri wA ra b+h+yaH
badzra ar+g+haM pra tIts+tsha swA hA nas /
shab+da'i bar gyis phyi mchod dang /
badzra pany+tsa a mr-ita kha raM khA hi /
ma hA rak+ta kha raM khA hi /
zhes sman raka stob /
rdo rje'i thal mo kha gyen du phyes la lha rnams kyi ljags hU~M las byung ba'i rdo rje sbu gu can gyi 'od zer gyis gtor ma'i bcud drangs te gsol bar bsam zhing /
gong gi sngags mthar sa pa ri wA ra i daM ba liM ta gr-ih+Nan+tu ma ma sarba sid+d+hi m+me pra yats+tshaH
zhes lan gsum gyis gtor ma 'bul /
bstod pa ni /
gang gi drin gyis bde chen nyid //
skad cig nyid la 'char ba gang //
bla ma rin chen lta bu'i sku
/rdo rje can zhabs pad la 'dud //
bcom ldan khro bo'i rgyal po ni //
sangs rgyas kun gyi 'khor los bsgyur //
gdul dka' ma lus 'dul ba po /
khro bo'i rgyal la phyag 'tshal lo //
hU~M/
mthing nag mi bzad srin po'i gzugs //
gar dgu'i nyams ldan rngam zhing khro //
gtum chen nyi ma 'bum gyi gzi //
rdo rje'i sku la phyag 'tshal bstod //
rab 'jigs ha ha hU~M phaT kyi //
rngam pa'i nga ro 'brug stong ldir //
rdo rje'i gad mos sa gsum g.yo /
khro rgyal gsung la phyag 'tshal bstod //
mi dmigs khyab brdal zab gsal ba //
spros pa kun bral ye shes che //
smra bsam brjod med rdo rje'i thugs /
khro rgyal thugs la phyag 'tshal bstod //
phyag byar 'os pa thams cad la //
zhing rdul kun gyi grangs snyed kyis //
lus btud pa yis rnam kun tu //
mchog tu dad pas phyag 'tshal lo //
zhes bstod cing /
mchod sbyin gtor ma 'di bzhes la //
rnal 'byor bdag cag 'khor bcas la //
nad med tshe dang dbang phyug dang //
dpal dang grags dang skal pa bzang //
longs spyod rgya chen kun thob cing //
zhi dang rgyas la sogs pa yi //
las kyi dngos grub bdag la stsol //
dam tshig can gyis bdag la srungs //
dngos grub kun gyi sdongs grogs mdzod //
dus min 'chi dang nad rnams dang //
gdon dang bgegs rnams med par mdzod //
rmi lam ngan dang mtshan ma ngan //
bya byed ngan pa med par mdzod //
'jig rten bde zhing lo legs dang //
'bru rnams 'phel zhing phyugs 'phel ba //
dge legs thams cad 'byung ba'i gnas //
yid la 'dod pa kun 'grub mdzod //
ces pas 'dod don gsol /

gnyis pa dngos gzhi la dgu yi dang po dam can so so'i las rim las /
dpal mgon legs ldan tshogs kyi bdag po'i phrin las ni /
A+o~M badzra a mr-ita kuN+Da lI ha na ha na hU~M phaT  kyis bsang /
A+o~M swa b+hA wa shud+d+haHsarba d+harmAHswa b+hA wa shud+d+ho\u0f85 haM gis sbyang /
stong pa'i ngang las mdun gyi nam mkhar khrag zhag 'khrug pa'i klong /
ma la ya gnam lcags 'bar ba'i do /
rab tu 'jigs shing skyi g.ya' ba'i gnas su dur khrod rol pa'i gzhal yas khang chen po'i lte bar pad+ma dang nyi ma'i steng du mi ro dang rta ro la gnas pa'i hU~M las gri gug hU~M gis mtshan pa yongs su gyur pa las /
dpal ye shes kyi mgon po legs ldan nag po chen po rdo rje srin po'i gzugs can sku mdog mthing nag thung zhing sbom la yan lag rags pa nyi ma 'bum gyi gzi brjid can /
zhal gcig phyag gnyis spyan gsum pa /
zhal gdangs shing mche ba gtsigs pa'i gra nas khrag 'dzag pa /
ljags 'dril zhing drag po'i rkan sgra rdeb pa /
khro gnyer bsdus pa'i shangs nas 'thor byed kyi rlung sgra 'byin pa /
dmar la zlum pa'i spyan gsum sdang mig tu ldog pa /
dbu skra dang sma ra smin ma kham nag gyen du 'bar ba las skar chen gyi 'od 'phro ba /
phyag g.yas 'bar ba'i gri gug dang g.yon gdug pa can gyi khrag gis gang ba'i thod pa thugs kar steng 'og tu 'dzin pa /
mchan g.yas su tsan+dan gyi beng chen gzer ba'i beng stod nas lha dmag 'bum dang /
beng smad nas bdud dmag nyis khri chig stong 'gyed pa /
sku la dar nag gi 'jol ber brtsegs mar gsol zhing /
gser sked nor bu'i mig tshangs can bcings pa /
thod pa skam po rigs lnga'i rtse bran can gyi dbu rgyan dang /
rlon pa khrag 'dzag pa lnga bcu dang rdo rje'i do shal 'phyang ba /
yan lag sbrul gyis dkris shing mi lpags kyi stod g.yogs sogs dur khrod 'jigs pa'i chas can /
sag ti'i lham yu ring gsol nas g.yon brkyang ba'i stabs kyis 'gying zhing brjid pas dgra bgegs rnams brdzis pa /
gtum zhing mi bsrun pa'i nyams can /
spyi bor bya khyung nag po 'phur zhing lding ba /
sta zur gnyis na seng ge ral pa sprug pa /
rtsib logs la 'phar dred 'khyug pa /
zhabs las stag 'phro ba /
ye shes kyi me dpung 'bar ba'i klong na khams gsum dbang du sdud cing srid gsum zil gyis gnon pa'i bdag nyid can du bzhugs pa'o //
de'i g.yon du nyi ma dang ro'i gdan la yum kro d+hI shwa rI ma sku mdog sngon mo zhal gcig phyag gnyis spyan gsum pa /
ral pa thur du gtibs pa'i gseb nas me stag 'phro ba /
zhing gi pags pas stod g.yogs shing nyi zla gza' skar dang 'ja' 'od 'khrug pa /
stag lpags dang re lde'i smad dkris can /
sbrul nag gi 'phyang 'phrul dang chu srin gyi thod pas brgyan pa /
g.yas sbrul zhags dang g.yon thod skyogs rus bcud rkang klad dang 'bru mar khrag chang gis gang ba rol zhing stob pa /
g.yas su las kyi mgon po mdog nag cing mi sdug pa'i gzugs can skra kham pa gyen du brdzes pa /
g.yas gri gug dang g.yon thod khrag thogs pa /
g.yon brkyang gis ro'i gdan la bka' nod pa'i tshul gyis gnas pa'o //
de dag gi shar du hU~M las khro chen badzra king+ka ra sku mdog mthing nag rngam zhing khros pa'i nyams can /
zhal gcig phyag gnyis pa g.yas mtshon cha'i 'khor lo bskor zhing dmigs pa'i mgo lus 'bral ba /
g.yon thod pa dgra bo'i snying khrag gis gang ba zhal du gsol ba /
mi lpags kyi stod g.yogs dang stag lpags kyi smad dkris can sbrul dang thod pas brgyan pa /
gri thogs ging chen bcu gnyis sogs las byed dregs pa'i tshogs kyis bskor ba /
lhor ya las gnod sbyin zangs mdog dmar nag kha gdangs shing skan sgra rdeb pa /
sdang mig gis dgra dpung sreg cing ral pa dmar po sprin ltar gtibs pa /
g.yas gser gyi spu gri 'phyar zhing g.yon bse mdung 'dzin pa /
yum bse gdong zangs mgrin can dmar nag 'ja' tshon gyi gos can byad thag dang nad rkyal thogs pa /
bse'i gyad chen bzhi /
bse mo bzhi /
mi dmar bshan pa bzhi bcu rtsa gnyis sogs las byed dregs pa'i tshogs kyis bskor ba /
nub tu dza las gza' bdud chen po rA hu la sku mdog dud kha srin po'i gzugs can mgo bo dgu pa lus kun mig gis gang zhing gtum rngams 'khrugs pa'i nyams can /
g.yas gri gug 'phyar ba'i rtse las skyin thang gi 'khor lo bskor zhing /
g.yon thod khrag rngub cing chu srin gyi zhags pa 'phen pa /
sku smad sbrul du 'khyil zhing /
zhing gi g.yang gzhi dang thod sbrul gyi phreng ba sogs 'jigs pa'i chas kyis brgyan pa /
srid mo gdong mo bzhi /
gza' chen brgyad /
rgyu skar nyi shu rtsa brgyad sogs srid gsum dregs pa'i tshogs kyis bskor ba /
byang du ma las 'dod khams bdag mo re ma ti nag mo skem zhing rid la gtum pa'i nyams can /
zhal gdangs shing mche ba gtsigs pa'i bar du mi ro rangs po gsol ba /
drag po'i skan sgra rdeb cing shangs nas nad kyi na bun 'thul ba /
lte ba nas nyi ma 'char zhing spyi bor zla ba tshes pa /
thod skam gyi dbu rgyan dang thod rlon gyi do shal can /
snyan g.yas seng ge dang g.yon pa sbrul dang dril bus brgyan pa /
g.yas khram shing 'phyar zhing g.yon nad rkyal dgra la 'gyed pa /
mi lpags kyi stod g.yogs dang re lde'i smad dkris sbrul gyi ska rags can /
drel rta rkang gsum srin po'i thod pa'i sga dang sbrul gyi gong smed can la bcibs nas rak+ta'i rgya mtshor rol pa /
nad kyi rkyal pa tshon gyi gru gu sho rde'u dkar nag bdud kyi khram shing ste sprul pa'i mtshon cha lnga 'chang ba nag mo 'bum sde'i 'khor dang bcas te rlung nag 'tshubs ma'i dbus na bzhugs pa /
de dag gi phyi rol du sprul pa dang yang sprul pho nya las byed sde brgyad dregs pa'i dmag tshogs bsam gyis mi khyab pas bskor ba /
thams cad kyang phrin las 'dod dgur sgyur zhing sgrub pa po'i re ba skong bas nam mkha' bar snang sa gzhi thams cad yongs su gang bar gyur /
gtso 'khor thams cad kyi dpral bar A+o~M dkar po /
mgrin par AHdmar po /
thugs kar hU~M sngon po /
hU~M las 'od zer lcags kyu lta bu 'phros pas rang bzhin lhun gyis grub pa'i gnas mchog 'og min chos kyi dbyings kyi pho brang /
ma la ya gnam lcags 'bar ba'i ri bo /
dur khrod chen po brgyad sogs rang bzhin gyi gnas nas dpal mgon legs ldan tshogs kyi bdag po 'khor dang bcas pa mdun gyi nam mkhar sprin phung gtibs pa bzhin byon par bsam la /
lcags kyu'i phyag rgya bcings te /
A+o~M ru lu ru lu hU~M b+h+yo hU~M phaT/
A+o~M b+hurkur ma hA kA la sa ma ya hrIM hrIM ang+ku sha dzaHdzaH
zhes dang /
hU~M/
lang ka'i yul gyi grong brdal gyi //
dbus kyi ri bo ma la ya //
ko ka thang dmar rgya mtsho'i do //
drag shul yod pa'i rtse mo ru //
dpal chen rdo rje srin po yis //
bdud kyi sde rnams btul nas kyang //
gsang sngags 'khor lo bskor ba'i tshe //
ming gis dbang bskur bran du khas blangs pa //
rdo rje ro langs dur khrod tshogs kyi bdag
/mgon po nag po chen po dang //
nye gnas kro d+hI shwa rI ma //
yab yum gnyis su med pa'i 'khor //
lang+ka'i bdag po la sogs dang //
slas dang byi mo bran mo'i tshogs //
'dus pa chen po'i rnal 'byor pa //
pho mo 'khor dang bcas pa rnams //
sangs rgyas bstan pa bsrung ba'i phyir //
gnas 'dir spyan 'dren gshegs su gsol //
A+o~M e h+ye hi shrI ma hA kA la ga Na pa ti sa pa ri wA ra ma hA ka ru Ni ka dr-i sh+ya ho sa ma ya satwaM A kar+sha ya hU~M dzaH
e A ral+li hrIM hrIM dzaHdzaH
zhes pas spyan drangs la /
hU~M/
rdo rje brag chen gtams pa dang //
nyi zla pad+ma rin chen khri //
bam chen bsnol ba'i gdan steng du //
rab 'jigs dpa' bo 'khor bcas bzhugs su gsol //
A+o~M b+hurkur ma hA kA la rak+mo kro d+hI shwa rI nag mo ting laM sa ma ya satwaM tiSh+Tha badzra zhes bzhugs su gsol /
A+o~M ru lu ru lu hU~M b+h+yo hU~M phaT/
A+o~M badzra sa ma ya ha na ha na hU~M phaT/
dpal rdo rje nag po chen po legs ldan tshogs kyi bdag po lcam dral 'khor dang bcas pa rnams kyis rtsa ba dang brgyud par bcas pa'i bla ma dam pa rnams kyi bka' dang dam las ma 'da' bar sangs rgyas kyi bstan pa srungs /
dkon mchog gi dbu 'phang bstod /
dge 'dun dang chos kyi rgyal srid skyongs /
'jig rten gyi rgud pa sol /
sems can gyi phan bde spel /
rnal 'byor pa rnams kyi sdongs grogs mdzod /
sngags 'chang rnams kyi 'phrin las sgrubs /
sdang ba'i dgra thul /
gnod pa'i bgegs choms /
khyad par dam tshig 'dir 'dus pa rnams kyi phyi nang gsang ba'i 'gal rkyen zhi ba dang /
mthun rkyen smon pa'i legs tshogs thams cad 'phel zhing rgyas pa dang /
mchog dang thun mong gi dngos grub ma lus pa myur du 'grub pa'i phrin las mdzod cig
/ces dam tshig gi gnyer gtad /
lha yi sde dpon tshogs kyi bdag
/legs ldan nag po mthu bo che //
dur khrod bdag po sgrol ba'i ging //
'khor dang bcas la phyag 'tshal lo //
a ti pU hoH
pra tIts+tsha hoH
zhes pas phyag bya /
hU~M/
stong gsum 'di 'am stong gsum gzhan dag na //
me tog phreng ba la sogs rin chen dbyig
/la du la phug la sogs yid bzhin zas //
thang skyes chu skyes la sogs longs spyod rkyen //
'chi med bdud rtsi la sogs dam tshig chu //
gu gul tshil chen la sogs bdug pa'i sprin //
zhun chen mar me la sogs snang gsal mchog
/bshos gtsang bza' btung longs spyod sna tshogs pas //
rim gsum mchod pas tshogs bdag mnyes gyur cig
/A+o~M shrI ma hA kA la ga Na pa ti sa pa ri wA ra puSh+pe /
d+hU pe /
A lo ke
/gan+d+he /
nai wid+yA/
shab+da pU dza hoH
badzra rU pa shab+da gan+d+he ra sa spar+she pU dza hU~M/
zhes pas spyir mchod nas khyad par gyi mchod pa /
sman phud rak+ta gtor ma gsum 'bul tshig cho ga rigs mthun gzhan nas blangs pa'i mthar mtshan sngags la /
ma hA pany+tsa a mr-ita kha raM khA hi /
ma hA rak+ta kha raM khA hi /
ma hA ba liM ta kha raM khA hi /
zhes sman phud rak+ta gtor ma gsum so so'i sngags btags nas 'bul /
bye brag tu gtor ma la rak+ta bran nas dmigs bya dgug bstim rgyas pa'am bsdu na /
nr-i tri badzra ang+ku sha dzaH
dzaHhU~M baM hoH
zhes dang /
nang mchod bran la /
A+o~M AHhU~M gis sha khrag bdud rtsi spel /
hU~M/
rnal 'byor kun gyi dpal mgon mchog
/ma hA kA la mthu rtsal can //
dka' thub nag po tshur gson cig
/legs ldan nag po ma rungs pa //
sha khrag dmar gyi mchod pa bzhes //
rang gi rgyal srid la gnas te //
gzhan gyi sde rnams pham mdzad pa /
khram la btab pa'i dgra bgegs rnams //
rol cig dgongs shig dam tshig gtso /
khyod kyi dam tshig dus la bab //
ces pa tsam gyi mthar gtso 'khor gyi sngags kyi gsham du /
ma hA mAM sa khA hi /
ma hA rak+ta khA hi /
ma hA go ro tsa na khA hi /
ma hA ba su ta khA hi /
ma hA tsit+ta khA hi /
ma hA a mr-ita khA hi /
i daM d+hU pe puSh+pe gan+d+he nai wid+yA ba lin+ta pi pa to hoH
zhes mchod /

gnyis pa dpal ye shes kyi mgon po phyag bzhi pa'i phrin las ni /
A+o~M ma hA shUn+ya tA dz+nyA na badzra swA b+hA wa At+ma ko\u0f85 haM/
stong pa nyid kyi ngang las mdun gyi nam mkhar dur khrod kyi sa gzhi 'jigs su rung ba ro gsar rnying sna tshogs gcal du bkram zhing phung por spungs pa /
khrag gis sbags pa'i ro langs rnams rgod cing gar rtse ba /
las kyi bshan pa 'bum kun tu rgyu zhing nyams pa rnams 'gugs 'ching gsod gcod kyi las byed pa /
ma rungs pa'i srog chags gdug pa can rnams ngu 'bod kyi sgra dang bcas pas sha za zhing lang long du 'phyo ba /
phyogs thams cad du me rlung dmar nag drag tu 'bar zhing 'khrug pa'i dbus su b+h+rU~M las dur khrod 'bar ba'i gzhal med khang chen po gru bzhi sgo khang rta babs dang bcas pa /
drag po'i rgyan dang bkod pa phun sum tshogs pas spras pa /
nang khrag zhag gi rgya mtshor 'khyil ba'i dbus su 'khor lo nag po rtsibs brgyad pa'i lte bar sna tshogs pad+ma'i ze'u 'brur nyi ma dang dgra bgegs kyi gdan la hU~M las rdo rje'i gri gug hU~M gis mtshan pa las 'od zer 'phros /
'phags pa mchod /
sems can gyi don byas /
tshur 'dus /
yongs su gyur pa las dpal ye shes kyi mgon po khrag 'thung nag po chen po sku mdog char sprin ltar gnag cing 'jigs su rung ba /
zhal gcig phyag bzhi pa /
thung zhing sbom la gsus khyim che ba /
khro gnyer dang bcas pa'i zhal gdangs shing mche ba drag tu gtsigs pa /
dmar la zlum pa'i spyan gsum sdang mig tu blta ba /
smin ma dang ag tshom dmar ser me lce ltar 'bar zhing 'khrug pa /
phyag dang po gnyis kyis dgra snying gis mtshan pa'i gri gug dang thod khrag steng 'og tu 'dzin pas yum la 'khyud pa /
'og ma gnyis kyis ral gri me 'bar ba dang kha T+wAM ga 'phyar ba /
dbu skra kham nag gyen du brdzes shing /
thod pa skam po lnga'i dbu rgyan dang /
rlon pa khrag 'dzag pa lnga bcu'i do shal can /
rus pa'i rgyan drug dang sbrul gyi chun pos brgyan pa /
dar sna tshogs pa'i cod pan dang /
stag gi pags pa'i sham thabs 'phyang ba /
dpa' zhing mi sdug pa'i cha byad yongs su rdzogs pa /
he ru ka'i cod pan can /
mkha' lding bya khyi ce spyang la sogs pa sprul pa'i pho nya grangs med du spro ba /
zhabs gnyis rgyal po rol pa'i 'dug stangs kyis bzhugs pa'i pang du ma las yum tsaN+Di ka nag mo /
g.yas gri gug dang g.yon thod khrag yab la stob pa /
gcer bu phyag rgya lnga dang sbrul dang thod pa'i phreng bas spras pa /
gnyis ka'ang drag la rngam pa'i cha lugs can ye shes kyi me 'bar ba'i dbus na bzhugs pa'o //
shar du hU~M las las kyi mgon po bya rog gdong can mthing nag gri gug dang thod khrag 'dzin pa /
mi lpags kyi g.yang gzhi can bya rog la zhon pa /
lhor ru las 'bar ma nag mo rtse gsum dang thun khrag 'phen pa za 'og gi gos can bya rog la zhon pa /
nub tu tri las sha za seng gdong mthing nag mdung dang dmar gtor thogs pa dar nag po'i ber gyon nas rta nag la zhon pa /
byang du pa las gza' bdud smug nag mgo bo dgu pa chu srin gyi zhags pa dang ra'i mda' gzhu 'dzin pa sku smad sbrul du 'khyil ba /
shar lhor ra las tshangs pa dkar po dar mdung dang mtshon cha'i 'khor lo bskor ba rta dkar la zhon pa /
lho nub tu ya las gshin rje dmar nag spu gri dang zhags pa 'dzin pa ra dmar la zhon pa /
nub byang du tsa las rdo rje legs pa sngon po rdo rje dang dgra snying 'dzin pa gdong lnga la zhon pa /
byang shar du du las gnod sbyin nag po ber ka dang dgra snying khyer ba bdud rta la zhon pa'o //
de thams cad kyang khro zhing gtum pa mi sdug pa'i gzugs can /
thod skam lnga'i cod pan dang /
khrag 'dzag pa'i mgo bo'i do shal rgyu ma'i ga sha la sogs pa dur khrod kyi chas sna tshogs kyis brgyan pa /
gzhan yang de dag gi phyi rol gyi shar du nag po stong /
lhor sha za 'bum /
nub tu ma mo bye ba /
byang du gnod sbyin khri sogs dam can rgya mtsho'i dmag tshogs bsam gyis mi khyab pas bskor ba'i /
gtso 'khor thams cad kyi dpral bar A+o~M/
mgrin par AH
thugs kar hU~M/
thugs ka'i hU~M las 'od zer 'phros pas 'og min rnam snang chen po'i pho brang /
rdo rje gdan /
nA len+d+ra /
dur khrod chen po brgyad la sogs pa nas dpal ye shes kyi mgon po 'khor dang bcas pa badzra sa mA dzaHsa spyan drangs par mos la sbyar ba'i spos bsreg cing dbyangs kyi nga ro rol mo du ma'i 'gyur ba dang bcas pas /
hU~M/
yul gyi ming ni rgya gar rdo rje gdan //
dur khrod ming ni rab 'jigs bsil ba'i tshal //
bskal pa'i me ltar 'bar ba'i klong dkyil nas //
rdo rje nag po chen po 'khor dang bcas //
dad pa dam tshig dbang gis spyan 'dren na //
tshur gshegs tshur gshegs ma hA kA la'i tshogs //
ye shes mgon po yab yum 'khor dang bcas //
las kyi mgon po 'jigs byed bya rog gdong //
ma gcig lha mo 'bar ma nag mo dang //
dpal ldan phrin las mgon po seng ge'i gdong //
sha za srin po gtum chen rA hu la //
sgrol ging gshin rje btsan dang gnod sbyin tshogs //
bstan pa bsrung ba'i slad du spyan 'dren na //
sngon gyi thugs dam gnyan po brtser dgongs la //
dur khrod brgyad sogs zhing khams rgya mtsho nas //
ma thogs myur du gnas 'dir gshegs su gsol //
A+o~M shrI ma hA kA la sa pa ri wA ra e h+ye hi badzra sa mA dzaH
dzaHhU~M baM hoH
zhes spyan drangs /
bzhugs su gsol ba ni /
hU~M/
sangs rgyas bstan pa srung ba'i mthu rtsal can //
ma hA kA la yab yum 'khor dang bcas //
drag po'i gzhal yas dkyil 'khor chen po 'dir //
gnyis med brtan par bzhugs la phrin las mdzod //
A+o~M shrI ma hA kA la sa pa ri wA ra sa ma ya tiSh+Than+tu /
dam la bzhag pa ni /
yi dam gyi nga rgyal brtan pos rdo rje rtse lnga pa'i phyag rgya mgon po 'khor bcas kyi spyi bor bzhag par mos te /
A+o~M badzra sa ma ya ha na ha na hU~M phaT/
dpal rdo rje nag po chen po phyag bzhi pa 'khor dang bcas pa rnams kyis khrag 'thung khro bo'i rgyal po /
slob dpon sangs rgyas gnyis pa /
mnga' bdag nyang nyi ma 'od zer nas 'khor lo'i mgon po dpal ldan rtsa ba'i bla ma'i bar du byon pa'i rtsa ba dang brgyud par bcas pa'i bla ma dam pa rnams kyi bka' dang dam las ma 'da' bar sangs rgyas kyi bstan pa srungs sogs nas /
phrin las mdzod cig
/A+o~M badzra sa ma ya rak+Shan+tu pany+tsa a mr-ito da ka Tha Tha ThA hU~M/
zhes dam la bzhag pas ci bsgo ba'i las thams cad sgrub cing bka' nod par bsam /
phyag bya ba ni /
chos sku 'gyur med dpal ldan nag po che //
phrin las lhun grub dpa' brjid phyag bzhi pa //
dgra bgegs kun 'dul chos skyong yongs kyi rje //
mgon po 'khor dang bcas la phyag 'tshal lo //
a ti pU hoH
pra tIts+tsha hoH
phyi'i mchod pa ni /
hU~M/
yan lag brgyad ldan yid 'ong mchod yon ldan //
rab gtsang dwangs pa'i zhabs bsil rgya mtshor bskyil //
sna tshogs lta sdug chu skyes lang tsho bzhad //
grub dang sbyar ba'i bdug pa sprin ltar gtibs //
mun snang mthar byed sgron me'i nyin mor byed //
yid 'ong byug pa lha yi chu bo'i rgyun //
ro bcud phun tshogs zhal zas lhun por spungs //
snyan brjid rol mo sgra dbyangs dang bcas pa'i //
phyi yi mchod sprin 'dod yon 'dzad med gter //
'bul gyis tshim zhing dgyes nas dngos grub stsol //
A+o~M shrI ma hA kA la sa pa ri wA ra badzra ar+g+haM nas shab+da'i bar dang /
pany+tsa kA ma gu Na pra tIts+tsha swA hA/
nang gi mchod pa ni /
hU~M/
gdug pa'i snying khrag mchod yon mtsho ltar bskyil //
myos byed dug khrag zhabs bsil rngam zhing brjid //
dbang po sna lnga'i me tog tshar du dngar //
sha chen dud pa'i sprin phung lang long g.yo //
zhun chen mar me bskal pa'i me ltar 'bar /
khrag zhag bdud rtsi'i dri chab rlabs phreng g.yo //
sha khrag rus pa'i zhal zas che brjid rngam //
drag po'i rol mos sa gsum 'dar zhing g.yo //
dur khrod nang gi mchod sprin bsam mi khyab //
'bul gyis tshim zhing dgyes nas dngos grub stsol //
A+o~M shrI ma hA kA la sa pa ri wA ra ma hA sh+ma shA naM pU dza ar+g+haM nas shab+da pra tIts+tsha swA hA/
gsang ba'i mchod pa ni /
hU~M/
sgrib pa'i dri ma kun spangs shing //
rtog pa kun las nges grol ba //
bla na med pa'i byang chub sems //
bde ba chen pos mnyes gyur cig
/A+o~M shrI ma hA kA la sa pa ri wA ra ma hA a nu rA gA pra tIts+tsha swA hA/
sman mchod ni /
hU~M/
dman pa'i yul las rab 'das shing //
rgyal ba kun gyi dam tshig mchog
/dngos grub kun gyi gzhir gyur pa //
bdud rtsi mchog gis mchod par bgyi //
A+o~M shrI ma hA kA la sa pa ri wA ra ma hA pany+tsa a mr-ita kha raM khA hi /
rak+ta'i mchod pa ni /
stong gsum b+hany+dza'i snod yangs su //
dam nyams bsgral pa'i mAM sa dang //
rak+ta'i rgya mtsho chen por bskyil //
bsad khrag rba klong 'khrug pas mchod //
A+o~M shrI ma hA kA la sa pa ri wA ra ma hA rak+ta kha raM khA hi /
gtor ma'i mchod pa ni /
hU~M/
mtshan dang ldan pa'i b+hany+dza ru //
sha lnga bdud rtsi'i dam tshig lnga //
bza' bca'i 'dod yon bsam mi khyab //
rmad byung bdud rtsir byin brlabs pa'i //
mchog gi mchod pa dam pa 'di //
dpal ldan rdo rje nag po che //
lcam dral 'khor dang bcas la 'bul //
dgyes par rol la phrin las mdzod //
A+o~M shrI ma hA kA la sa pa ri wA ra ma hA ba liM ta kha kha khA hi khA hi /

gsum pa dpal mgon ma ning gi phrin las ni /
A+o~M ma hA shUn+ya tA dz+nyA na badzra swA b+hA wa At+ma ko\u0f85 haM/
stong pa'i ngang las mdun gyi nam mkhar dur khrod thod mkhar 'bar ba'i gzhal yas khang chen por sna tshogs pad+ma dang nyi ma la gnas pa'i hU~M mthing nag yongs su gyur pa las /
dpal ye shes kyi mgon po ma ning nag po sku mdog mthing nag gtum zhing khros pa'i nyams can /
zhal gcig phyag gnyis pa /
g.yas 'bar ba'i ru mtshon rnon po gnam du 'phyar zhing /
g.yon gdug pa can gyi snying dang zhags pa 'dzin pa /
spyan gsum dmar la zlum pa /
zhal mche ba gtsigs shing ljags 'dril ba /
sbrul nag po'i ral pa thur du 'phyang ba /
thod pa skam po lnga'i dbu rgyan dang rlon pa lnga bcu'i do shal can /
snying phreng dang sbrul gyi chun pos brgyan pa /
dar nag gi 'jol ber brtsegs mar gsol zhing /
gser sked dang mi lpags rlon pa'i ska rags can /
tsan dan gyi bing chen rked la btsugs pa'i sgo gsum nas sprul pa'i dmag dpung 'gyed pa /
kha dog sna tshogs pa'i cod pan lhab lhub dang 'jigs pa'i rgyan thams cad kyis bklubs pa /
g.yon brkyang gis ro'i gdan la bzhugs pa /
de'i g.yon du yum dpal 'bar ma dkar mo g.yas shel gri 'phyar zhing g.yon thod khrag gtso la stob pa ma mo'i chas can /
rol pa'i stabs kyis 'gying ba /
g.yas su las mgon srog bdud nag po gri gug dang lcags par bzung nas mda' gzhu 'geng zhing kha T+wAM gru mor bkal ba /
stag ral dang gzig shubs btags nas bra nag rting dkar la 'chib pa /
de'i phyi rol gyi rtsibs la mdun nas g.yas skor du rim pa bzhin /
sku'i mgon po stag zhon nag po g.yas tsan dan gyi beng gsor zhing g.yon bdud kyi zhags pa thogs nas dpa' gtum stag la zhon pa /
gsung gi mgon po beng dmar smug g.yas tsan dan gyi beng 'phyar zhing g.yon bdud rtsi'i lcags par 'dzin pa /
thugs kyi mgon po gri gug mthing nag g.yas gri gug mkha' la 'phyar zhing g.yon thod khrag 'dzin pa /
yon tan gyi mgon po legs ldan nag po g.yas rin po che dang g.yon thod khrag 'dzin pa seng ge la zhon pa /
phrin las kyi mgon po trag shad mthing nag g.yas beng gsor zhing g.yon dgra snying bsnams pa bra nag rting dkar la 'chib pa /
lnga ga'ang mi bzad pa'i khro bo gtum drag 'jigs pa'i nyams can /
dar nag gi 'jol ber dang dur khrod rol pa'i chas thams cad kyis brgyan te baM gyi khar bzhugs pa /
'dod khams dbang phyug re ma ti nag mo skem zhing sgeg la gtum pa'i gzugs can g.yas khram shing 'phyar zhing g.yon b+hany+dza bzung ba'i mchan na nad rkyal thogs pa ma mo'i chas brgyad kyis spras te rdzu 'phrul drel rta'i steng na btsan skyil gyis bzhugs pa /
gzhan yang ru 'dren gyi dmag dpon sde bzhi /
bka' sdod dregs pa sde brgyad /
myur mgyogs kyi pho nya las byed sogs srid gsum dregs pa'i tshogs bsam gyis mi khyab pas bskor ba /
thams cad kyang khros shing 'khrugs pa'i nyams can /
mi sdug pa'i rgyan sna tshogs pas brgyan cing 'bar ba'i me'i phreng ba drag por 'khrug pa'i dbus na gnas pa'o //
thams cad kyi dpral bar A+o~M/
mgrin par AH
thugs kar hU~M/
thugs ka'i hU~M las 'od zer 'phros pas lho nub rnga yab gling phran /
ma la ya gnam lcags 'bar ba'i ri bo /
u tsa la yi dur khrod chen po rnams nas dpal ye shes kyi mgon po ma ning nag po 'khor dang bcas pa badzra sa mA dzaHsa spyan drangs par bsam zhing /
hU~M/
dad pa dang ni dam tshig gis //
tshur gshegs tshur gshegs lha chen po //
ma hA kA la mthu bo che //
gsang ba'i khro rgyal stobs po che //
ma ning nag po kun gyi rje //
gnas 'dir spyan 'dren gshegs su gsol //
'og min gnas mchog dam pa dang //
gsang chen lhun grub gtsug lag khang //
dur khrod rab 'jigs gzhal yas nas //
thugs dam dbang gis gshegs su gsol //
lha chen dpal 'bar gshegs su gsol //
legs ldan nag po gshegs su gsol //
tshogs bdag chen po gshegs\u0f8e
ma ning nag po gshegs\u0f8e
srog bdud nag po gshegs\u0f8e
mkha' 'gro'i gtso mo gshegs\u0f8e
mgon po sde lnga gshegs\u0f8e
sring gcig chen mo gshegs\u0f8e
mthu chen sde brgyad gshegs\u0f8e
bdud 'dul dmag tshogs gshegs su gsol //
ye shes mgon po 'khor dang bcas //
bstan pa bsrung phyir gshegs su gsol //
A+o~M shrI ma hA kA la sa pa ri wA ra e h+ye hi badzra sa mA dzaH
dzaHhU~M baM hoH
zhes pas spyan drangs la /
bzhugs gsol ni /
hU~M/
dur khrod rab 'jigs rngam pa'i gzhal yas dbus //
sna tshogs pad+ma nyi zla brtsegs pa'i steng //
ru dra pho mo bsnol ba'i gdan khri la /
khro rgyal ma ning 'khor bcas bzhugs su gsol //
A+o~M shrI ma hA kA la sa pa ri wA ra sa ma ya tiSh+Than+tu /
A+o~M badzra sa ma ya ha na ha na hU~M phaT kyis dam la bzhag
/phyag bya ba ni /
hU~M/
mnyam med mthu mnga' gtum chen me ltar 'bar //
ma rungs 'joms mdzad bdud dpung thal bar rlog
/mthar byed gzhon nu 'jigs pa'i gad rgyangs can //
ma hA kA la khyod la phyag 'tshal lo //
a ti pU hoH
pra tIts+tsha hoH
mchod pa ni
hU~M/
dpal mgon ma ning nag po 'khor bcas dgongs /
khyed la dgyes pa'i mchod pa 'bul ba ni //
thod chen b+hany+dza rlon pa'i snod mchog tu //
ba liM gtor ma'i mchod pa rongs se rong //
bdud rtsi sman gyi mchod pa brengs se breng //
rak+ta dmar gyi ar+g+haM chi li li //
dza gad gser skyems btung ba me re re //
mAM sa sha chen gsur dud thu lu lu //
b+hany+dza rus pa'i tshogs ni khra la la //
bza' dang bca' dang btung ba'i bye brag dang //
gzugs sgra dri ro reg bya chos la sogs //
'dod yon lnga ldan mchod pa sna tshogs kun //
dpal mgon ma ning nag po 'khor bcas la //
dad pa'i blo yis 'bul lo bzhes su gsol //
A+o~M shrI ma hA kA la sa pa ri wA ra puSh+pe nas shab+da'i bar dang /
a mr-ita rak+ta ba liM pany+tsa kA ma gu Na pra tIts+tsha swA hA/

bzhi pa dpal mgon zhal bzhi pa'i phrin las ni /[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rtsa gsum yongs rdzogs lha la phyag 'tshal lo :
bdag 'dra pad+ma 'byung gnas kyis :
bstan srung kun gyi snying po'i bcud :
bdud dgra 'joms pa'i gnam lcags 'di :
dus ngan snyigs mar sangs rgyas kyi :
bstan pa srung ba'i lcags rir bzhag :
las 'phro can dang 'phrad par shog :
sa ma ya :
rgya rgya rgya :
'di nyid bsgrub cing mchod pa la :
sngon 'gro dngos gzhi rjes gsum las :
dang po dur khrod drag po'i sar :
maN+Dal gzhi ma nag po'i steng :
sgrub rdzas mchod sprin tshang bar bsham :
gzhan yang gnas kyi khang pa de :
bag dro lhun chags nyid du bya :
de nas bde ba'i stan la 'dug :
skyabs sems bgegs bsal bdag bskyed sogs :
las gzhung bzhin du shes byas la :
de nas mchod pa'i yo byad la :
raM yaM khaM gis bsregs sbyangs bkrus :
stong pa'i ngang las rlung me thod sgyed steng :
a las thod par sha lnga bdud rtsi lnga :
sa bon gyis mtshan steng du 'bru gsum gyi :
'phro 'dus rdzas zhu nyes skyon dri ma sbyangs :
ye shes bcud drangs gnyis med bdud rtsi ches :
bka' srung 'khor bcas dgyes skong nus par bsam :
A+o~M AHhU~M ha ho hrI:
zhes pas mchod pa byin brlabs te :
bdag nyid rnal 'byor la gnas pa'i :
mdun du srung ma gsal ba ni :
A+o~M ma hA shUn+ya tA dz+nyA na d+harma d+hA tu dz+nyA na badzra swA b+hA wa At+ma ko\u0f85 haM:
snang grags 'khor 'das chos kun stong par gyur :
stong pa'i ngang las mdun du rab 'jigs kyi :
dur khrod chen po 'jigs shing skyi g.ya'i dbus :
b+h+rU~M las mthing nag gru gsum gzhal yas khang :
rgya khyon chos dbyings dang mnyam lte ba ru :
pad+ma nyi zla dregs pa bsnol ba'i steng :
mthing nag hU~M las skyes pa'i khro bo'i rgyal :
ma hA kA la dregs pa kun 'dul ni :
zhal bzhi phyag bzhi mi bzad rngam pa'i gzugs :
g.yas dkar g.yon dmar dbus mthing steng zhal ljang :
g.yas pa'i phyag gnyis gri gug ral gri gdengs :
g.yon gnyis thod khrag rdo rje'i dbyug pa bsnams :
dmar ser ral pa gyen brdzes khro chung spro :
g.yas g.yon rdo rje'i gshog pa rnam par gdengs :
dur khrod chas dang dpal gyi chas bcus spras :
zhabs gnyis dor stabs dregs pa'i snying gar brdzis :
gsang ba'i yum mchog re ti sngo skya'i mdog :
kha T+wAM nad rkyal 'dzin cing yab dang 'khril :
rab 'jigs me dpung 'bar ba'i klong du gsal :
shar du na las klu bdud rngam pa'i gzugs :
mthing nag sbrul zhags gri gug phyag na bsnams :
ral pa gyen brdzes sku smad sbrul du 'khyil :
dur khrod chas gsol dregs pa'i 'khor gyis bskor :
lho ru ya ma rA dza gshin rje'i gtso :
dmar nag rdo rje'i thod dbyug dung khrag 'thung :
dur khrod chas ldan ma he ser nag zhon :
rab 'jigs dregs pa mang po'i 'khor gyis bskor :
nub tu rA hu la nyid dmar nag mdog :
chu srin zhags pa thod khrag phyag na bsnams :
mig stong dang ldan chu srin dmar skya zhon :
dur khrod chas gsol dregs pa'i 'khor gyis bskor :
byang du k+Sha las srin po smug nag ni :
g.yas g.yon ral gri dung khrag zhal du rngub :
dur khrod chas ldan zhabs gnyis dor stabs bgrad :
las byed dregs pa mang po'i 'khor gyis bskor :
gzhan yang bka' sdod dregs pa las byed dang :
sha za bshan pa sprul dang yang sprul bcas :
gsal ba'i thugs ka'i 'od kyis rang 'dra ba'i :
ye shes sems dpa' 'khor bcas spyan drangs bsam :
sbyar spos bsreg cing rol mo sgrog :
nga ro'i dbyangs kyis spyan 'dren ni :
hU~M:
chos dbyings rnam dag dbyings las ma g.yos kyang :
gdug pa 'dul phyir khro bo'i skur ston pa :
srin po'i gzugs can dregs pa spyan 'dren na :
thugs rje'i dbang gis gnas 'dir gshegs su gsol :
las byed dregs pa klu bdud gshin rje'i rgyal :
drang srong chen po sha za srin po sogs :
rang rang sprul dang yang sprul bka' nyan bcas :
dam tshig dbang gis gnas 'dir gshegs su gsol :
bzhad pa'i nga ro 'brug sgra stong ldir zhing :
rngam pa'i stangs stabs srid pa gsum g.yo ba :
'jig rten 'das dang ma 'das 'khor gyi tshogs :
phyogs bcu'i zhing nas gnas 'dir gshegs su gsol :
A+o~M shrI ma hA kA la dz+nyA na nA tha re ma ti sa ma ya dzaHnA ga rak+sha ya ma rA dza rA hu la rak+sha sa badzra sa mA dza :
dzaHhU~M baM ho :
spyan drangs bzhugs su gsol ba ni :
hU~M:
rab 'jigs dur khrod bskal me 'khrug pa'i dbus :
log 'dren dregs pa pad+ma nyi zla'i steng :
dregs pa kun 'dul lha mchog 'khor dang bcas :
phrin las bsgrub phyir brtan par bzhugs su gsol :
pad+ma tsan+d+ra sUr+ya ti ra sa ma ya tiSh+Tha lhan :
zhes pas bzhugs gsol dam la bzhag :
de nas mchod pa'i las rim ni :
hU~M:
dpal chen mthu stobs dbang phyug 'khor bcas la :
ma rungs log 'dren dgra dang bgegs rnams kyi :
dbang po lnga dang tshil chen don snying lnga :
sha khrag dmar gyis brgyan pa'i gtor ma dang :
dmar chen rak+ta pany+tsa a mr-i ta :
mthun rdzas 'dod pa'i longs spyod bsam mi khyab :
ma lus dngos bshams yid sprul dam pa 'di :
bstan srung rgyal po 'khor dang bcas la 'bul :
thugs rje thugs dam dbang gis bzhes nas kyang :
sangs rgyas bstan pa gnyan po bsrung du gsol :
sarba pU dza i daM ba liM ta kha kha khA hi khA hi :
zhes mchod :

lnga pa sngags srung ma'i phrin las ni /
A+o~M ma hA shUn+ya tA dz+nyA na badzra swA b+hA wa At+ma ko\u0f85 haM/
stong pa'i ngang las mdun gyi nam mkhar dur khrod chen po'i dbus su yaM las bskal pa'i me rlung dmar nag 'bar zhing 'tshub pa'i klong du ra las rak+ta'i rgya mtsho rba klong 'khrug pa /
keM las rus pa'i ri rab 'dzings stabs su brtsigs pa'i steng du b+h+rU~M las b+hany+dza 'bar ba'i gzhal yas khang rgya khyon tshad med pa 'jigs shing rngam pa'i rgyan thams cad kyis brgyan pa'i dbus su /
pad+ma dang nyi ma dgra bgegs kyi gdan la trag yig smug nag yongs su gyur pa las dpal ye shes kyi ma mo sngags kyi srung ma sku mdog smug nag dud sprin 'khrigs pa lta bu /
zhal gcig phyag gnyis pa khro gtum mi bzad pa'i gzugs can /
dpral ba'i dbyings na ye shes kyi spyan gcig dmar zlum gzir zhing blta ba /
zhal rab tu gdangs shing zla tshes lta bu'i mche ba gcig thur du gtsigs pa /
ljags 'dril zhing hU~M dang b+h+yo'i nga ro drag po sgrog pa /
ral pa kham nag thur du grol ba'i dbus na lcags kyi ral pa nyag gcig gyen du gzengs pa /
thugs ka na bdud rtsi'i rgyun 'dzag pa'i nu ma gcig 'phyang ba /
phyag g.yas zhing gi dbyug pa klad la 'phyar zhing /
g.yon dgra snying dang lcags spyang khra thabs su 'gyed pa /
thod pa skam po'i cod pan dang do shal can /
mi lpags kyi g.yang gzhi dang 'ja' sprin gyis stod g.yogs shing stag gi pags pa'i sham thabs 'phyang ba /
phyag rgya lngas brgyan te g.yon brkyang ba'i gar stabs kyis ro'i gdan la rol ba /
'khor sprul pa'i ma mo rnam gsum /
sbyor sgrol srog gcod kyi ging gsum /
ye shes kyi ma mo lnga /
rje mo bcu bzhi /
sman mo lnga bcu rtsa brgyad sogs snang srid ma mo'i 'khor tshogs bsam gyis mi khyab pas bskor ba /
ma mo'i mdun du b+h+yo las bshan pa srog sgrub nag mo rngam zhing khros pa /
g.yas chu gri rnon po 'phyar zhing g.yon dgra bo'i glo snying za ba /
mi lpags kyi gos dang thod rus sbrul gyis brgyan cing srid pa'i rlung nag zhon pa /
g.yas na ce spyang gdong ma /
g.yon na wa gdong ma /
mdun na 'ug gdong ma sogs sha za dang ma mo 'bum sdes bskor ba /
ma mo'i g.yas su tri las gza' bdud rA hu la smug nag mgo bo dgu pa phyag bzhi'i dang po gnyis chu srin gyi rgyal mtshan dang sbrul zhags /
'og ma gnyis mda' gzhus dgra snying gzir ba /
lus kun mig gis gang zhing ro smad sbrul du 'khyil ba /
dur khrod 'jigs pa'i chas can /
gza' dang gdong mo rgyu skar sogs 'jigs byed dregs pa'i tshogs kyis bskor ba /
ma mo'i rgyab tu k+Sha las gnod sbyin bshan pa dmar nag
/zhal gcig phyag bzhi pa g.yas gnyis gri gug dang ral gri
/g.yon gnyis thod pa dang sbrul zhags 'dzin pa /
dar dmar gyi ber dang dur khrod kyi chas can /
mkha' lding la zhon pa /
las byed pho nya sde brgyad sogs sha za bshan pa'i tshogs kyis bskor ba /
ma mo'i g.yon du tri las skyes mchog rdo rje legs pa dmar po /
phyag g.yas rdo rjes dgra mgo gzir zhing /
g.yon mi snying 'dzin pa /
dar dkar gyi ber dang brjid pa'i chas can /
ra skyes kham pa la zhon pa /
'khor ging chen sde bzhi lha btsan bdud kyi dge bsnyen sum brgya drug cu dgyes sde mo bcu gnyis za byed mche ba can sogs dregs pa'i tshogs kyis bskor ba /
gzhan yang phyi'i khor yug la ye shes dang las las grub pa'i dregs pa pho rgyud mo rgyud pho nya las byed bsam gyis mi khyab pa'i tshogs kyis bskor ba /
thams cad kyang 'jigs shing rngam pa'i gzugs 'chang zhing phrin las 'dod dgur bsgyur bas sgrub pa po'i re 'dod yid bzhin du skong ba'i tshul gyis gnas pa'o //
thams cad kyi dpral bar A+o~M/
mgrin par AH
thugs kar hU~M/
thugs ka'i hU~M las 'od zer 'phros pas chos dbyings yum gyi mkha'/
lho phyogs rgya mtsho'i gling /
ri rab kyi rtse /
dur khrod chen po brgyad sogs grub pa'i gnas yul dgyes par spyod pa'i zhing khams thams cad nas ye shes kyi ma mo 'khor dang bcas pa badzra sa mA dzaHsa spyan drangs par bsam zhing /
b+h+yoH
bde chen kun bzang yum gyi mkha'//
rang byung ye shes spros bral dbyings //
dmigs med chos sku'i dkyil 'khor nas //
thugs rjes sprul pa'i skur bzhengs ma //
mkha' 'gro kun gyi gtso mo che //
srid gsum dbang bsgyur ral gcig ma //
gsang sngags bka' srung sgrol ba'i yum //
smug nag khros ma gshegs su gsol //
dad pa dang ni dam tshig gis //
tshur gshegs tshur gshegs ma gcig kye //
ming po rdo rjes deng 'bod kyis //
sring mo dam can da tshur byon //
b+h+yoH
dur khrod gnas nas mkha' 'gro ma //
mi bsrun bshan pa gshegs su gsol //
bar snang khams nas 'jigs byed gtso /
khyab 'jug chen po gshegs su gsol //
he chen brdal nas sgrol ba'i ging //
gnod sbyin chen po gshegs su gsol //
dam tshig gnas nas thig le rtsal //
rdo rje legs pa gshegs su gsol //
bstan pa skyong ba'i dam can rnams //
so so'i mngag gzhug pho nyar bcas //
dam tshig gnas 'dir spyan 'dren gyis //
phrin las bsgrub phyir gshegs su gsol //
A+o~M ro ru e ka tsA ti snying kha rag+mo ru lu ru lu hU~M b+h+yo hU~M dzaHdzaH
trag rak+sha sa pa ri wA ra e h+ye hi badzra sa mA dzaH
dzaHhU~M baM hoH
zhes spyan drangs la /
bzhugs gsol ni /
hU~M/
chos kyi dbyings nas bzhengs pa ni //
smug nag khros ma rag gdong ma //
sngags kyi srung ma 'khor dang bcas //
'dir bshams 'bar ba'i gdan la bzhugs //
trag rak+sha sa ma ya tiSh+Than+tu /
phyag bya ba ni /
hU~M/
dpal ldan ye shes mkha' 'gro'i gtso //
sngags srung ma mo ral gcig ma //
mthu chen dregs pa chen po bzhi //
'khor dang bcas la phyag 'tshal lo //
a ti pU hoH
pra tIts+tsha hoH
mchod pa ni /
hU~M/
rab 'byams zhing kun gang ba'i mchod pa'i sprin //
me tog phreng mdzes bdug spos sprin phung g.yo //
'od 'bar snang gsal dri chab lbu phreng bzhad //
ro brgya'i zhal zas snyan brjid rol mo 'khrol //
sha rus don snying nang rol sna tshogs dang //
rmad byung bdud rtsi rak+ta btung ba'i mtsho //
'dod yon bza' bca'i gtor ma bsam mi khyab //
gzugs mdzes sgra snyan dri zhim ro bda' dang //
reg 'jam lha mi'i mchod sprin ji snyed kyis //
mchod do dgyes par rol la phrin las mdzod //
A+o~M trag rak+sha sa pa ri wA ra puSh+pe nas shab+da'i bar dang /
a mr-ita rak+ta ba liM pany+tsa kA ma gu Na pra tIts+tsha swA hA/

drug pa lha chen dbang phyug chen po'i phrin las ni /
A+o~M swA b+hA wa sogs kyis stong pa nyid du sbyangs /
stong pa'i ngang las rang gi mdun du pad+ma rA ga las grub pa'i gzhal yas khang zla gam sgo gcig pa 'od zer 'bar ba'i dbus su /
pad+ma dang nyi ma'i dkyil 'khor gyi steng du aM yig dmar po 'bar ba /
de las 'od zer 'phros /
'phags pa mchod /
snod bcud thams cad dbang du bsdus nas 'od zer dmar po'i rnam pas aM la thim /
de yongs su gyur pa las /
lha chen dbang phyug chen po sku mdog pad+ma rA ga ltar dmar zhing 'od 'bar ba /
zhal gcig phyag gnyis spyan gsum pa chags pa dang sgeg pa'i nyams can /
cung zad khro la 'dzum pa /
g.yas khams gsum 'gugs pa'i lcags kyu 'phyar stabs su 'dzin cing /
g.yon sdigs mdzub dang bcas pas rlung gi zhags pa 'dzin pa /
zhabs g.yas bskum zhing g.yon brkyang ba'i dor stabs kyis bzhugs pa /
dbu skra ral pa'i thor tshugs can zur phud la zla ba tshes pas brgyan pa /
gcer bu ling+ga sgreng zhing bde ba rgyas pa'i nyams gsal ba /
dar sna tshogs pa'i stod g.yogs dang cod pan 'chang zhing /
ut+pal dmar po'i do shal dang rin po che'i rgyan gyis brgyan pa /
de'i g.yon du yum u ma de bI dmar gsal mdzes 'dzum lang tsho rgyas shing lcags kyu dang zhags pa 'dzin pa /
dar dang me tog dmar po'i rgyan can skra grol ba /
lha mo'i cha byad rdzogs pas yab la brten te bzhengs stabs su gnas pa /
phyogs kyi 'dab ma bzhi la gsang ba'i DA ki 'gugs byed ma /
'ching byed ma /
rmongs byed ma /
myos byed ma bzhi ste /
thams cad kyang bin+du ka'i mdog can lcags kyu dang zhags pa 'dzin pa 'dzum zhing chags pa'i nyams can /
'greng stabs su 'khod pa /
gzhan yang khams gsum gyi dregs pa can thams cad kyis bskor zhing 'od zer dmar po rab tu 'khrug pa'i dbus na bzhugs par gyur /
de rnams kyi spyi bor A+o~M/
mgrin par AH
snying gar hU~M dang so so'i sa bon gyis mtshan pa dang /
rang gi snying ga nas 'phros pa'i 'od zer gyis tshangs pa'i gnas dang /
gangs dkar ti se /
rgya mtsho chen po'i 'gram la sogs pa nas lha chen lcam dral 'khor dang bcas pa nam mkha' la sprin phung gtibs pa bzhin byon par bsam mo //
spyan 'dren pa ni /
lag gnyis lcags kyu'i rgya bcings te /
A+o~M ma hA de wa A kar+Sha ya dzaHdza :
zhes bzla zhing dar gyi g.yab mo sbyar spos kyi bdug pa rol mo'i 'gyur ba snyan pa'i dbyangs dang bcas pas /
dza :
tshur byon tshur byon lha chen po :
'jig rten skyong ba dbang phyug che :
mngon shes rdzu 'phrul thabs la mkhas :
chags pa'i zhal la sgeg pa'i sku :
gu lang chen po lha yi lha :
u ma yum dang gnyis su med :
khyod ni dbang phyug chen po ste :
khams gsum ma lus dbang du byed :
khyod ni 'jigs byed chen po ste :
srid gsum ma lus zil gyis gnon :
dregs pa'i lha chen thams cad kyang :
khyod kyi 'khor dang g.yog lags kyi :
las la ma g.yel da tshur byon :
dus la bab bo gshegs su gsol :
zhes dang /
sngar bzhin 'bod sngags rol mo'i sgra yun ring du sbyar bas spyan drangs /
dzaHhU~M baM ho :
sa ma ya tiSh+Tha lhan :
zhes brjod pas /
dam tshig pa dang gnyis su med par bzhugs par bsam la /
A+o~M badzra sa ma ya rak+Sha hU~M:
zhes tri shu la'i rgya bstan te /
lha chen lcam dral 'khor dang bcas pa rnams kyis /
gar dbang thugs rje chen po /
o rgyan pad+ma 'byung gnas /
lo chen bai ro tsa na /
mkha' 'gro ye shes mtsho rgyal /
mnga' bdag khri srong lde'u btsan /
rig 'dzin 'gyur med rdo rje la sogs te rtsa ba dang brgyud par bcas pa'i bla ma dam pa rnams kyi bka' dang dam las ma 'da' bar sangs rgyas kyi bstan pa sogs nas /
phrin las mdzod cig
/ces pa'i bar dam bsgrags pas ci bsgo ba'i bka' nod par bsam mo //
thun mong gi mchod pa ni /
tshogs rje tshogs bdag dbang dang ldan :
lha chen lcam dral 'khor bcas rnams :
dngos su bshams dang yid sprul gyi :
mchod pa bzang po 'di bzhes la :
me tog phreng sogs rin chen dbyig :
la du myos byed yid bzhin zas :
spos dang sman sbyar til mar sgron :
bshos gtsang yon chab sna tshogs dang :
'bras chang rgun chang btung ba'i mchog :
sbrang rtsi bu ram mngar ba'i ro :
rak+ta bcud chen gi'u waM dang :
btsos dang rjen sha khu ba rkang :
bza' dang bca' dang btung ba'i mchog :
gzugs sgra dri ro reg bya sogs :
sna tshogs mchod pa 'di dag kun :
bzhes shing mnyes par mdzad du gsol :
A+o~M ma hA de wa sa pa ri wA ra ar+g+haM pA d+yaM puSh+pe d+hU pe A lo ke gan+d+he nai wid+yA shab+da pany+tsa kA ma gu Na pra tIts+tsha swA hA/
zhes dang /
khyad par gyi mchod pa ni /
snang ba yab la stong pa yum :
gnyis med sbyor ba'i byang chub sems :
bde chen dga' bzhi'i rol par spel :
dgyes pa chen por bzhes su gsol :
A+o~M ma hA de wa sa pa ri wA ra bo d+hi tsit+ta ma hA su kha pU dza ho :
zhes gsang mchod dang /
rang byung gdod nas dag pa'i rdzas :
rtsa brgyad stong sbyar bdud rtsi sman :
ye shes sgrub rdzas chen po 'di :
dngos grub kun gyi dbyig tu 'bul :
A+o~M ma hA de wa sa pa ri wA ra sarba pany+tsa a mr-ita kha raM khA hi :
zhes sman mchod dang /
nyon mongs chags pa 'khor ba'i khrag :
chags med bde chen rgya mtshor bskyil :
gsang ba'i sgrub rdzas chen po 'di :
mnyam nyid dbyings su bzhes su gsol :
A+o~M ma hA de wa sa pa ri wA ra ma hA rak+ta pU dza khA hi :
zhes rak+ta dang /
chos dbyings rnam dag gtor gzhong du :
gtor ma 'dod yon phung por spungs :
zag med bde chen mchod pa'i mchog :
dam tshig bdud rtsir bzhes su gsol :
A+o~M ma hA de wa sa pa ri wA ra ma hA ba liM ta pU dza khA hi :

bdun pa gza' bdud kyi phrin las ni /
A+o~M ma hA shUn+ya tA dz+nyA na badzra swA b+hA wa At+ma ko\u0f85 haM/
stong pa'i ngang las hU~M yig las byung ba'i srung 'khor gyi nang mi bzad pa'i dur khrod chen pos bskor ba'i khrag zhag gi rgya mtsho rba klong 'khrug pa'i dbus su /
e las gru gsum mthing nag mkha' dang mnyam pa'i lte bar pad nyi dgra bgegs kyi gdan la tri du ba'i mdog can yongs su gyur pa las /
gza' bdud chen po rA hu la sku mdog dud ka mgo dgu bya rog gi zhal dang bcu /
rtsa zhal gshin rje khros pa'i zhal gsum ljang nag dud kha /
bar zhal bdud kyi zhal gsum mthing dmar ljang ba /
steng zhal lha'i zhal gsum ljang dmar dkar ba /
zhal re re la dmar zlum sdang mig gzir ba'i spyan gsum gsum dang ldan pa /
shin tu rngams pa'i zhal gdangs shing mche ba gtsigs pa /
ljags glog ltar 'khyug cing 'jigs pa'i nga ro sgrog pas dgra bgegs chem chem gsol ba /
smin ma ag tshom dang ba spu'i rtse nas me stag 'phro ba /
srid gsum mtha' dag gzigs pa'i mig gis lus kun gang zhing khong nas 'khrugs pa'i nyams can /
phyag bzhi'i dang po gnyis kyis chu srin gyi rgyal mtshan dang sbrul zhags /
'og ma gnyis rwa'i mda' gzhu 'geng zhing sku smad sbrul mjug tu 'khyil ba /
zhing chen gyi stod g.yogs dang stag lpags kyi sham thabs dkris pa /
thod pa skam po'i cod pan dang khrag 'dzag pa'i mi mgo rgyu ma la brgyus pa'i do shal 'phyang ba /
klu rigs lnga'i sbrul gyi chun po sogs 'bar ba'i chas thams cad kyis brgyan pa /
gar dgu'i nyams can /
nyi ma 'bum gyi gzi brjid 'bar ba /
g.yas su dza las yab rdo rje srin po mthing nag mgo bo dgu pa dbyug to dang khrag mtsho bsnams pa zhe sdang rus pa'i khri la bzhugs pa /
g.yon du phu las yum rdo rje glog 'gyu dmar nag mgo bo dgu pa sbrul zhags dang khrag mtsho bsnams pa 'dod chags khrag mtsho'i klong na bzhugs pa /
de rnams kyi phyi rol phyogs mtshams brgyad du dgra bgegs kyi gdan la /
nub tu ya las ljang sngon chen po ljang nag zhags pa dang lcags sgrog 'dzin pa ma mo'i dmag tshogs kyis bskor ba /
shar lhor tsa las drang srong dkar ser sbrul zhags dang tri shu la 'dzin pa dgra bla'i dmag tshogs kyis bskor ba /
byang du du las bdud po rog ti mthing nag sbrul dang bdud zhags 'dzin pa bdud kyi dmag tshogs kyis bskor ba /
lho nub tu tsa las biSh+Ti pa tra dmar po sbrul dang spu gri 'dzin pa srin po'i dmag tshogs kyis bskor ba /
shar du a las byi nu rA dza dud ka chu srin dang stag mgo 'dzin pa dmu bdud kyi dmag tshogs kyis bskor ba /
nub byang du du las du ba mjug ring mthing nag spu gri dang thod khrag 'dzin pa gshin rje'idamag tshogs kyis bskor ba /
lhor ya las khyab mjug chen po ser nag sbrul zhags dang chu srin 'dzin pa klu bdud kyi dmag tshogs kyis bskor ba /
byang shar du sha las sgra gcan 'dzin dud kha chu srin dang khram shing 'dzin pa sde brgyad kyi dmag tshogs kyis bskor ba /
thams cad kyang gtum zhing rngam pa srin po'i gzugs can mgo bo dgu pa /
lus kun mig gis gang zhing 'jigs pa'i cha byad rdzogs pa gtso bo lta bu'o //
de'i phyi rol gyi shar du ma las stag srin zor ba'i gdong can dkar ser lcags kyu dang zhags pa 'dzin pa /
lhor ra las bam srin dred kyi gdong can ser nag thod dbyug dang sbrul zhags 'dzin pa /
nub tu tsa las kong srin ba glang gi gdong can dmar nag dgra satwa dang zhags pa 'dzin pa /
byang du sha las 'brog srin chu srin gyi gdong can ljang nag ri rab klad la bskor ba /
bzhi ka'ang srin mo khros pa'i cha lugs can zhing gi gdan la rol pa /
gzhan yang de dag gi phyi rol du gtsang ris kyi mgon po bdun cu rtsa lnga la sogs te srid gsum 'byung po'i tshogs bsam gyis mi khyab pas bskor ba /
thams cad kyang khro zhing gtum pa za za rngams rngams 'phyong zhing rgyug pa'i tshul can myur mgyogs kyi rdzu 'phrul chen po'i rtsal gyis dus mtha'i me rlung 'khrug pa'i klong na gnas pa'o //
de rnams kyi dpral bar A+o~M/
mgrin par AH
thugs kar hU~M/
thugs ka'i hU~M las 'od zer 'phros pas lho nub lang+ka pu ri srin po'i grong khyer /
dbu ru zhwa'i lha khang la sogs pa rang bzhin gar bzhugs kyi gnas nas gza' bdud chen po 'khor dang bcas pa spyan drangs par bsam zhing /
hU~M/
rdo rje 'chang dbang thugs kyi sprul pa las //
yang sprul mi bzad 'bar ba'i skur ston pa //
gza' mchog chen po 'jigs byed rA hu la //
ngang nyid chos kyi dbyings nas skur bzhengs shig
/snyigs dus mi bzad lnga brgya'i tha ma 'dir //
sna tshogs thabs kyis gdug pa 'dul don du //
thugs nyid zhi ba chos dbyings rnam dag kyang //
drag gtum mi bzad 'bar ba'i skur bzhengs shig
/zhe sdang 'dod chags 'bar ba'i dkyil 'khor nas //
mthu chen klu srin yab yum gshegs su gsol //
srid pa gsum sogs zhing khams rgya mtsho nas //
sprul pa'i gza' chen sde brgyad gshegs su gsol //
phyogs bzhi nam mkha' yangs pa'i dkyil 'khor nas //
sring mo gdong mo mched bzhi gshegs su gsol //
gzhan yang bka' sdod sprul pa pho nya'i tshogs //
rang rang zhing nas gnas 'dir gshegs su gsol //
hU~M/
nam mkha' dbyings kyi pho brang nas //
gza' bdud 'khor dang bcas pa rnams //
sku mdog dud ka tse re re //
dgyes pa'i gad rgyangs ya la la //
dar nag ru mtshon phya ra ra //
mi rkang gling bu di ri ri //
spyan stong me dpung 'u ru ru //
bshug pa'i glu len kyu ru ru //
rngam pa'i nga ro di ri ri //
dpal gyi bro chen chems se chem //
'jigs pa'i glu len tse re re //
glog dmar zhags pa 'khyugs se 'khyug
/tshur spyon tshur spyon gnas 'dir byon //
pho brang rab mdzes gzhal yas 'dir //
gza' bdud 'khor bcas gshegs su gsol //
hri shag ru rag raM nA ge tsit+ta traM ma ma yo za 'gram ha ha ga sha la dzaHdzaHbadzra sa mA dzaH
zhes pas spyan drangs /
bzhugs gsol ni /
hU~M/
'jigs byed chen po gza' mchog rA hu la //
sring bzhi sde brgyad 'khor dang bcas pa rnams //
nyi zla pad+ma zhing chen gdan steng du //
dgyes shing mi g.yo brtan par bzhugs su gsol //
A+o~M ke ta ke ta rA hu la sa ma ya tiSh+Than+tu /
phyag bya ba ni /
hU~M/
che ba'i che mchog 'jigs byed rA hu la //
mthu stobs rdzu 'phrul nam mkha'i mtha' dang mnyam //
dregs pa pho mo ming sring 'khor bcas la //
bstan pa bsrung phyir gus pas phyag 'tshal lo //
A+o~M ke ta ke ta rA hu la pra tIts+tsha hoH
mchod pa ni /
spos dang me tog snang gsal la sogs dang //
dza gad phud dang pany+tsa a mr-i ta //
phyi nang gsang ba'i mchod sprin rgya mtsho dang //
dngos 'byor ting 'dzin dgongs klong dag pas mchod //
A+o~M rA hu la sa pa ri wA re b+h+yaH
puSh+pe nas shab+da'i bar dang /
a mr-ita rak+ta ba liM pany+tsa kA ma gu Na pra tIts+tsha swA hA/

brgyad pa rnam sras kyi phrin las ni /
A+o~M ma hA shUn+ya tA dz+nyA na badzra swA b+hA wa At+ma ko\u0f85 haM gis stong par sbyang /
stong pa'i ngang las mdun gyi nam mkhar lcang lo can gyi dga' ba'i tshal chen po'i dbus su b+h+rU~M las rin po che'i gzhal yas khang gru bzhi sgo bzhi rta babs dang ldan pa /
phyogs bzhir ka ba nyis stong lnga brgya lnga brgyas bteg pa'i khor yug gis bskor ba'i shar shel /
lho bai DUr+Ya /
nub pad+ma rA ga
/byang 'dzam bu'i chu bo'i gser las grub pa /
dbyibs legs shing lta na sdug pa rgyan thams cad kyis spras pa'i dbus su rin po che sna bdun gyi khang bzang sum brtsegs su yod pa /
sa 'og tu gter gyi khang pa bco lnga dang bcas shing /
khor sa rim pa gsum gyis bskor ba'i dang po'i phyogs mtshams brgyad du khang bzang brgyad kyis mdzes pa /
de dag gi phyi rol du rin po che'i phung po /
dpag bsam gyi ljon shing /
ma rmos pa'i lo thog
/gter gyi bum bzang /
khrus rdzing me tog dang ldan pa rnams spel mar gnas pa'i phyi nas rin po che'i rwa ba gru bzhi pas bskor ba /
pho brang dbus ma'i nang du sna tshogs pad+ma dang nyi ma seng ge la gnas pa'i bai yongs su gyur pa las rgyal po chen po rnam thos sras sku mdog dmar po zhal gcig phyag gnyis spyan gsum pa /
khro 'dzum chags pa'i nyams can /
phyag g.yas rin po che'i rgyal mtshan dang mdung dmar sgreng ba /
g.yon nor bu skyug pa'i gter gyi ne'u le dang dbang sdud kyi lcags kyu 'dzin pa /
dbu la bse'i rmog zhu rin po che'i phra tshoms can bcings pa /
brjid bag dang bcas pa'i sku la dar dmar po'i 'jol ber dang bse'i go khrab gsol ba /
lha'i dar sna tshogs pa'i cod pan lhab lhub dang rin po che'i rgyan phreng 'od 'bar ba du mas spras pa /
zhabs g.yon brkyang ba'i phyed skyil gyis ri dwags kyi rgyal po'i gdan la gnas pa /
nyi ma 'bum gyi gzi brjid can nam mkha'i mdzod la mnga' brnyes shing skye rgu rnams phongs pa las sgrol ba /
phrag gong nyi zlas brgyan pa btsun mo sras dang pho nya'i tshogs kyis bskor ba /
phyogs mtshams kyi khang brtsegs brgyad kyi shar nas rim pa bzhin dzam b+ha la ser po rin po che 'dzin pa /
yang dag shes ser po gser gyi gri ring 'dzin pa /
gang ba bzang po ser po bum pa 'dzin pa /
'brog gnas nag po rin po che'i mdung 'dzin pa /
nor bu bzang po dkar po nor bu 'dzin pa /
lngas rtsen ser skya khang brtsegs 'dzin pa /
ku be ra nag po ral gri 'dzin pa /
'jam po 'khyil ba dkar po gri phub 'dzin pa ste /
thams cad kyang g.yon gter gyi ne'u le bsnams shing rang mdog dang mtshungs pa'i rta la 'chib pa /
brjid cing dpa' ba lha'i go khrab dang rin po che'i rgyan gyis brgyan pa /
khor sa bar ma na klu chen brgyad 'khor dang bcas pa /
khor sa tha ma na lha srin sde brgyad sogs ci bgyi'i pho nya bsam gyis mi khyab pa'i tshogs rnam 'gyur sna tshogs pa'i gzugs dang cha lugs can /
phrin las rab 'byams la dbang 'byor pas 'dod pa'i dngos grub char bzhin du 'beb pa nam mkha' la sprin phung gtibs pa bzhin 'khod par gyur /
de rnams kyi dpral bar A+o~M/
mgrin par AH
thugs kar hU~M/
thugs ka'i hU~M las 'od zer 'phros pas lcang lo can gyi pho brang nas rgyal po chen po 'khor dang bcas pa spyan drangs par bsam zhing /
bai /
ri rab lhun po'i byang phyogs kyi //
lcang lo can gyi pho brang nas //
bdag gis gdung pas spyan 'dren na //
thabs dang thugs rje'i bdag nyid can //
rgyal po chen po rnam thos sras //
btsun mo blon 'bangs 'khor dang bcas //
shAkya'i bstan pa bsrung slad du //
thugs dam dbang gis gshegs su gsol //
A+o~M bai shra ma Na ya sa pa ri wA ra badzra sa mA dzaH
zhes spyan drangs /
bzhugs gsol ni /
pho brang gzhal yas chen po'i dbus //
rin chen khri rkang brtsegs pa'i steng //
nor bdag chen po rnam thos sras //
'khor bcas dgyes par bzhugs su gsol //
dzaHhU~M baM hoHpad+ma ka ma lA ya satwaM/
phyag bya ba ni /
sangs rgyas rnams kyi phrin las bdag
/'gro ba'i re skong sprul pa'i sku
/sa brgyad sems dpa' rnam thos sras /
khyed la gus pas phyag 'tshal lo //
A+o~M na mo na ma mi /
mchod pa ni /
'dod dgu'i mchog stsol rgyal chen 'khor bcas la //
me tog bdug spos snang gsal dri chab dang //
zhal zas rol mo mchog gi dam tshig rdzas //
lha mi'i longs spyod 'dzad med 'dod dgu'i sprin //
rab 'byams nam mkha'i khyon rnams yongs gang ba //
'bul lo 'dod pa'i las 'bras mchis par mdzod //
A+o~M bai shra ma Na ya sa pa ri wA re b+h+yaH
puSh+pe nas shab+da'i bar dang /
a mr-ita rak+ta ba liM pany+tsa kA ma gu Na pra tIts+tsha swA hA/

dgu pa zhing skyong dur khrod ma mo'i phrin las ni /
A+o~M ma hA shUn+ya tA dz+nyA na badzra swA b+hA wa At+ma ko\u0f85 haM/
stong pa'i ngang las 'jigs su rung ba'i dur khrod chen po'i dbus su pad+ma dang nyi ma la gnas pa'i b+h+yo yongs su gyur pa las ma gcig srid gsum bdag mo sku mdog smug nag rngams shing khros pa'i nyams can hU~M dang b+h+yo'i nga ro drag por rgod pa /
zhal gcig phyag gnyis pa g.yas khrag 'dzag pa'i dgra snying dron mo za zhing g.yon srid gsum gsal ba'i me long 'dzin pa /
dar dkar po'i stod g.yogs dang /
stag gi pags pa'i sham thabs can mi lpags kyi g.yang gzhi rlon pa lding stabs su gyon pa /
ral pa kham nag thur du 'phyang zhing rna ba la dung long khrol ba /
thod skam lnga'i dbu rgyan dang mgo bo rlon pa'i do shal can /
rus pa'i phreng ba dang se ral kha 'phyang zhing g.yon brkyang gis ro'i gdan la 'gying ba /
'khor gyi ma mo dkar ser dmar ljang bzhi snying dang me long 'dzin pa gcer bu phyag rgya lngas brgyan te gar mdzad pa /
gzhan yang gnas gsum gyi ma mo mkha' 'gro /
dur khrod kyi zhing skyong pho mo /
las byed sha za 'bum sde /
sprul pa'i shwa na wa spyang dred sogs ma rungs pa'i 'khor tshogs bsam gyis mi khyab pas bskor ba /
de rnams kyi spyi bor A+o~M/
mgrin par AH
thugs kar hU~M/
thugs ka'i hU~M las 'od zer 'phros pas de wI ko Ta la sogs pa nye ba'i zhing thams cad nas bstan srung ma mo 'khor dang bcas pa spyan drangs par bsam zhing /
b+h+yoH
dur khrod lha mo chen mo khyod //
dur khrod gnas nas sku bzhengs shig
/brtse ba'i thugs kyis gnas 'dir byon //
rnal 'byor gdung bas gsol ba 'debs //
brjod bral 'gyur med klong yangs nas //
ye shes rang snang rol pa'i yum //
dur khrod lha mo sku bzhengs shig
/dus la bab kyis da tshur byon //
zhes dang gzhan yang /
b+h+yoH
bde chen 'du 'bral med pa'i dkyil 'khor nas //
dus gsum rgyal ba'i bstan srung mthu mo che //
mi bsrun srin mo'i gzugs 'chang dam tshig can //
ma gcig lha mo 'khor bcas dbyings nas bzhengs //
rdo rje 'dzin pa'i pho nya zhing bcu'i gshed //
dpal 'bar mkha' 'gro'i dbang phyug ngan ne ma //
dur khrod brgyad dang nyer bzhi'i yul rnams nas //
sangs rgyas bstan pa bsrung phyir da tshur byon //
b+h+yoH
chos dbyings ngang las snying rjes khros pa'i yum //
zhing skyong ma mo dur khrod gnas nyul ma //
dam tshig gnas 'dir rnam bkra'i spyan gzigs dang //
lhab lhub dar gyi g.yab mos 'bod kyis gshegs //
tshil chen gsur dud dri zhim dud pa'i sprin //
'dod dgu'i char 'beb ro brgya'i bza' btung gi
/mgron du dad pa'i gdungs dbyangs snyan 'jebs sgra //
rkang gling rol mos mtshon par 'bod kyis gshegs //
sngon tshe nyid kyis dam bcas ji bzhin du //
rgyal ba'i bstan dang rig 'dzin bdag cag gi
/'dod pa'i dngos grub re ba bzhin stsol ba'i //
phrin las ma g.yel las la rings par spyon //
A+o~M sh+ma shA naM pa ti sa pa ri wA ra badzra sa mA dzaH
zhes pas spyan drangs /
bzhugs gsol ni /
rab 'jigs dus mtha'i me rlung 'khrug pa'i klong //
'bar ba'i dur khrod gzhal yas chen po'i dbus //
pad+ma nyi zla dbugs bral brtsegs pa'i khrir //
ma gcig lha mo 'khor bcas bzhugs su gsol //
dzaHhU~M baM hoHpad+ma ka ma lA ya satwaM/
phyag bya ba ni /
dbyings kyi mkha' 'gro dur khrod ma mo'i gtso //
gsang sngags bka' yi srung ma mthu mo che //
srid gsum dbang bsgyur ma rungs dgra sde'i gshed //
zhing skyong ma mo 'khor bcas la phyag 'tshal //
A+o~M na mo na mA mi /
mchod pa ni /
hU~M/
dmar chen mchod yon dbang po'i me tog bzhad //
sna tshogs gsur dud zhun chen sbar ba'i me //
mkhris chen byug pa sha rus bza' ba'i tshogs //
mi bzad sgra dbyangs myos byed dpa' bo'i bcud //
lbu phreng do shal g.yo ba'i rak+ta'i skyems //
'dod yon tshogs dang gtor ma'i longs spyod sogs //
rab 'byams nam mkha' gang ba'i mchod pa'i sprin //
dur khrod ma mo 'khor dang bcas la 'bul //
A+o~M sh+ma shA naM pa ti sa pa ri wA re b+h+yaH
ar+g+haM puSh+pe d+hU pe A lo ke gan+d+he nai bid+yA shab+da a mr-ita rak+ta ba liM pany+tsa kA ma gu Na pra tIts+tsha swA hA/

gnyis pa gtor ma 'bul ba ni /
lha rnams kyi ljags hU~M las byung ba'i rdo rje sbu gu can gyi 'od zer gyis gtor ma'i bcud drangs te gsol bas bde ba chen po'i rang bzhin du tshim par bsam zhing rdo rje'i thal mo gyen du phye ba bstan la /
A+o~M b+hu ru ku ru i tsi ki byi u tsuSh+ma kro d+ha hU~M phaTaHsa pa ri wA ra i daM ba liM ta kha kha khA hi khA hi /
A+o~M ma hA kA la e ka dzA Ti gu Na hri da hU~M phaTaH
A+o~M shrI ma hA kA la ga Na gu h+ya raM sid+d+hi hU~M phaTaH
A+o~M ma hA kA la bi kA la tri yaM dza :
A+o~M ro ru e ka dzA Ti snying kha rak+mo ru lu ru lu hU~M b+h+yo hU~M dzaHdza :
A+o~M ma hA de wa dzaHu ma de wI hrIM ha ri ni sa pA shaM ku ru ho :
hri shag ru rag raM nA ge tsit+ta traM ma ma yo za 'gram ha ha ga sha la dzaHdzaH
A+o~M ma hA rA dza sa ma ya bai shra ma Na ye sarba tsit+ta rat+na hrIM dzaH
A+o~M ma ma ra li pra ma ya kA li ye dzaHdzaH
zhes lha thams cad kyi snying po'i mthar sa pa ri wA ra sogs btags pa lan gsum mam bdun gyis gtor ma phul la /
dpal ma hA kA la khrag 'thung gi rgyal po /
gtsug lag khang dang dkyil 'khor gyi srung ma /
dug gsum nad kyi sman pa /
rnal 'byor yongs kyi dgra bla /
bdud dpung sgrol ba'i dpa' bo /
bstan pa'i bka' srung chen po /
legs ldan rdo rje srin po tshogs kyi bdag po /
nag po chen po phyag bzhi pa /
dpal mgon ma ning nag po /
mthu chen drag po zhal bzhi pa /
ma mo sngags kyi srung ma /
lha chen dbang phyug chen po /
khyab 'jug dug gi spu gri /
rgyal chen rnam mang thos sras /
zhing skyong dur khrod kyi ma mo la sogs te dam pa chos skyong ba'i srung ma bka' sdod pho nya'i dmag tshogs 'khor dang bcas pa rnams kyis mchod sbyin gyi gtor ma rgya chen po 'di bzhes la sangs rgyas kyi bstan pa srungs zhes pa nas /
phrin las mdzod cig
/ces pa'i bar gyis 'dod pa'i phrin las gsol /
gsum pa bstod pa la dgu las dang po ni /
hU~M/
lha min dmag tshogs g.yul bzlog cing //
lha dmag dkar po'i dbugs 'byin pa'i //
legs ldan nag po 'khor bcas la //
mchod cing bstod de phyag kyang 'tshal //
bsod nams gzi brjid 'phags la phyag 'tshal lo //
ye shes tshogs chen rdzogs la phyag 'tshal lo //
spyod pa rlabs chen 'phags la phyag 'tshal lo //
drag shul mthu chen ldan la phyag 'tshal lo //
pha rol phyin bcu mnga' la phyag 'tshal lo //
sgrib pa rnam gnyis dag la phyag 'tshal lo //
bdag med gnyis rtogs khyod la phyag 'tshal lo //
ston pa'i lung bstan thob la phyag 'tshal lo //
sngon gyi rgyal ba rnams dang dgongs pa gcig
/rig 'dzin grub thob rnams dang byin rlabs gcig
/ma mo mkha' 'gro rnams dang dam tshig gcig
/lha srin sde brgyad rnams dang mthu rtsal gcig
/sngon gyi drang srong rnams dang smon lam gcig
/tshogs bdag khyod la phyag 'tshal lo //
mgon po khyod la phyag 'tshal lo //
zhes pa tsam gyis bstod de zor yang ba'i dbang du byas la /
shes na bstod pa rgyas pa gzhan du 'byung ba bzhin bya'o //
dpal mgon legs ldan tshogs kyi bdag po'i bstod pa'o //
gnyis pa ni /
hU~M/
mi 'gyur rnam dag chos dbyings ngang nyid las //
ye shes chen po'i thugs rjes skur sprul pa //
ma rungs 'dul mdzad ma hA kA la'i gtso //
drag po stobs ldan khyod la phyag 'tshal bstod //
sku mdog mthing nag zhal gcig phyag bzhir ldan /
khro gnyer gsus 'phyang mche ba rnam par gtsigs //
smin ma ag tshom ser zhing dmar ba'i mdangs //
gzi brjid rab 'bar sku la phyag 'tshal bstod /
khros pa'i cha byad spyan gsum bgrad pa yis //
'jig rten lha chen ma lus zil gyis gnon //
zhal gdangs ljags 'dril bgegs tshogs sreg mdzad pa'i //
nga ro 'jigs pa'i gsung la phyag 'tshal bstod //
rtog med rnam grol mnyam par thugs gnas kyang //
chags med snying rjes 'gro don mdzad pa'i tshul //
byams pa chen pos sgrub mchog bu bzhin skyong //
mi gnas bde chen thugs la phyag 'tshal bstod //
skyon las yongs grol yon tan mthar phyin rtags //
thod pa skam rlon rin chen rgyan gyis brgyan //
nyon mongs klu dang log lta 'joms mdzad tshul //
sbrul gyis rnam brgyan stag lpags sham thabs gsol //
rdzu 'phrul mthu stobs byin rlabs shugs dang ldan //
yon tan mchog ster khyod la phyag 'tshal bstod //
rtog pa rab gcod nyams pa'i snying 'byin pa'i //
gri gug ral gri g.yas pa'i phyag na bsnams //
chos rnams bde bar rtogs pa'i thod khrag dang /
kha T+wAM ga las bdud rtsi'i rgyun 'bab g.yon //
tshar gcod rjes 'dzin sku gsum dngos grub ster //
phrin las thogs med ldan la phyag 'tshal bstod /
khros pa'i nyams dang sgra skad drag po yis //
bka' nyan las byed ma mo DA ki dang //
ging dang gshin rje sha za ma lus tshogs //
rang dbang med par dbang sdud pho nyar 'gyed //
'gal byed tshogs rnams myur du brlag mdzad pa'i //
drag po sgrol byed gtso la phyag 'tshal bstod //
ces dang /
hU~M/
chos dbyings skye med ngang las ma g.yos kyang //
thabs kyis gdug pa ma lus 'dul ba'i phyir //
drag po 'jigs byed chen po'i skur ston pa //
rdo rje nag po che la phyag 'tshal bstod //
gsang ba'i dgyes spyod ma gcig tsaN+Di ka
/gcer bu skra grol stong gsum gar bsgyur ma //
gri gug dbang sdud thod khrag 'khor ba stongs //
dpal ldan dbyings kyi ma mor phyag 'tshal bstod //
hU~M/
sngon tshe khrag 'thung chen po'i spyan snga ru //
sangs rgyas bstan pa bsrung bar zhal bzhes pa //
srin po'i gzugs can gdug pa kun 'dul ba //
las mgon nag po che la phyag 'tshal bstod //
b+h+yoH
nag po'i las mdzad mkha' 'gro kun gyi gtso //
mi bsrun gzugs 'chang dgra la dug nad 'beb //
sha za khrag 'thung gtum mo rab 'bar ma //
nag mo bya zhon ma la phyag 'tshal bstod //
hU~M/
bka' nyan las byed sangs rgyas bstan pa srung //
thugs dam dbang gis sgrub mchog bu bzhin skyong //
drag shul stobs kyis bstan dgra rtsad nas gcod //
sha za nag po khyod la phyag 'tshal bstod //
hU~M/
mgon po'i bka' sdod 'jigs byed kun gyi gtso //
stong gsum cig car myul zhing bstan pa srung //
thogs med mthu mnga' sde brgyad dmag dpon mdzad //
gza' bdud rA hu la la phyag 'tshal bstod //
'jig rten las las grub pa'i dregs pa can //
drag sngags dmod pa drag po'i mtshon cha yis //
zhing bcu'i srog dbugs 'bral ba'i mthu bo che //
las byed dregs pa bzhi la phyag 'tshal bstod //
gzhan yang nag po stong dang sha za 'bum //
ma mo bye ba gnod sbyin khri la sogs //
'khor tshogs sde dang dpung dang pho nyar bcas //
grangs med yid bzhin 'khor lor 'char la bstod //
ces dang /
gzhan yang rtags kyi bstod pa dang rkang brgyad ma'i bstod pa sogs spro na bstod 'bum bzhin shes par bya'o //
dpal mgon phyag bzhi pa'i bstod pa'o //
gsum pa ni /
hU~M/
'jig rten 'das pa'i dus na mngon byung ba //
che mchog he ru ka dpal sku gsum rdzogs //
srid rtsa'i bdag 'dzin ru dra sde gsum 'dul //
rtsal chen phrin las mdzad la phyag 'tshal bstod //
dpal chen mngon sprul nag po chen po'i sku
/'chol ba'i khro rgyal ma ning dgra bgegs gshed //
lha chen dpal 'bar chos skyong yongs kyi rje //
dmag dpon chen po'i sku la phyag 'tshal bstod //
dur khrod thod mkhar me rlung 'tshub dkyil na //
rnal 'byor dpal mgon khyod kyi cha lugs ni //
sku mdog mthing nag zhal gcig phyag gnyis pa //
sku gsum ldan phyir spyan gsum gyen thur gzigs //
rab brjid khro gnyer gsum ldan gtum la rngam //
zhal gdangs mche gtsigs drag po'i skan sgra rdeb //
rin chen thod skam lnga yis dbu la brgyan //
sbrul nag ral pa nag pos sa gzhi khyab //
g.yas pa ru mtshon g.yon pa snying zhags bsnams //
tsan dan beng chen rked btsugs lha dmag 'gyed //
thod pa skam rlon snying phreng sbrul chun spras //
dar nag ber gsol gser sked mi lpags bcings //
legs ldan nag po'i sku la phyag 'tshal bstod //
hU~M/
las la chas tshe srog bdud cha lugs 'dzin //
srid gsum gzigs phyir spyan gsum brang la shar //
dmag dpon bzhi 'gyed spyan bzhis lhu tshigs brgyan //
stag ral gzig shubs btags nas rta nag zhon //
bdud mdas dgra snying gzir 'debs gling bzhir rgyug
/spyan nas khrag 'dzag me yi kha rlangs 'bar /
kha T+wAM gri gug lcags par thogs nas su //
snang srid pho rgyud thams cad pho nyar 'gyed //
ci bcol las rnams skad cig yud la sgrub //
rtag tu grogs mdzad mgon po nag po che //
ma bskul bar yang brnags pa'i dgra bgegs sgrol //
ltag na spyan gcig ma tshogs dbang du sdud //
gar bskul sa ru mi ro rags su 'tsher //
zlog pas mi bzlog sngags zlog mkhan gyi gshed //
gtsug lag khang srung dkor rkun rtsad nas gcod //
bstan pa gnyan srung bka' yi bya ra ba //
dregs pa kun 'dul khyod la phyag 'tshal bstod //
hU~M/
dpal ldan las kyi mgon po ni //
mthing nag gri gug lcags par thogs /
kha T+wAM bdud mdas dgra snying gzir //
rta nag zhon nas rgyug la bstod //
ma gcig lha mo dpal 'bar ma //
spu gri 'phyar zhing klad khrag ldag
/mi lpags gos gyon thod phreng 'phyang //
u ma de bI'i sku la bstod //
hU~M/
sku las sprul pa'i mgon po ni //
nag po stag zhon mi bzad pa //
tsan dan beng gsol bdud zhags 'phen //
gtum po 'jigs byed khyod la bstod //
ma 'gags gsung gi rol pa'i rtsal //
beng chen dmar smug khros pa'i zhal //
tsan dan beng dang lcags par 'dzin //
bdud 'dul mthu chen khyod la bstod //
thugs kyi sgyu ma chen po'i 'phrul //
lha min g.yul bzlog nag po che //
phyag na gri gug thod khrag bsnams /
khrag 'thung dpa' bo khyod la bstod //
yon tan mgon po legs ldan che //
gtum drag bzod dka'i gzi brjid can //
mthing nag rin chen thod khrag 'dzin //
gdug pa 'dul mdzad khyod la bstod //
phrin las drag shul chen po'i rtsal //
trag shad bdud mgon ma rungs pa //
tsan dan beng dang dgra snying 'dzin //
dgra bgegs gshed ma khyod la bstod //
'dod khams dbang phyug re ma ti //
lag na khram shing thod pa 'dzin //
drel rta zhon nas stong gsum myul //
nag mo stong gi gtso la bstod //
he ru ka dpal spyan snga ru //
dam bcas ji bzhin da lta 'dir //
bstan pa srung zhing skyong mdzad pa'i //
dam can kun la bstod par bgyi //
dpal mgon ma ning 'khor bcas kyi bstod pa'o //
bzhi pa ni /
hU~M:
rab 'jigs dur khrod bskal me 'bar ba'i klong :
rig 'dzin srog shing rnal 'byor dgra bla che :
bstan pa'i bka' srung mthu stobs rdzu 'phrul can :
dregs pa kun 'dul khyod la bdag bstod do :
srid gsum zil gnon nyams pa rtsad nas gcod :
rnam bzhi'i phrin las ci bcol thogs pa med :
thod phreng rtsal gyis dbang bskur dam tshig can :
sha za nag po khyod la bdag bstod do :
phyogs bzhi'i gnas nas sangs rgyas bstan pa srung :
sprul pa sna tshogs stong gsum khyab par 'gyed :
skye 'gro'i srog dbugs drod la dbang byed pa'i :
dregs pa 'khor dang bcas la bdag bstod do :
ka dag dbyings las snying rjes khros pa'i sku /
kha dog mi bzad dus mtha'i char sprin 'dra //
ga sha mgo phreng dur khrod chas kyis brgyan //
nga ro'i gad mos sa gsum g.yo la bstod //
ca co gdung ba'i shugs kyis bskul bsgrub tshe //
cha lugs phrin las rnam bzhi'i rol gar gyis //
ja ril thod pa'i gur khang bskal me'i klong //
nya rgyas ston zla'i mdzes pa ngom la bstod //
ta thA ga ta'i spyan sngar zhal bzhes pa'i //
tha tshig rdo rje'i dam las mi 'da' bar //
da lta dam tshig ldan pa'i rnal 'byor la //
nam mkha' mdzod kyi dngos grub sbyin la bstod //
pa sangs ltar dkar mche ba'i rno dbal gyis //
pha rol sde dang bcas pa zhal stob tshe //
ba lang spyod sogs gling bzhi'i dregs pa kun //
ma lus zhum ste khyod skyabs gsol la bstod //
tsa tur bzhin gyi sprin rum chen po las //
tsha ngar rdo rje'i me char mi bzad pas //
dza lang gdug pa'i dpung tshogs ma lus pa //
wa skyes bzhin du 'joms par mdzad la bstod //
zha rengs la sogs mi bzad cho 'phrul gyis //
za ma tsam la dgra bo dpung dang bcas //
'a 'ur brlag mdzad rgyal ba'i bstan srung gtso //
ya mtshan cho 'phrul cir yang ston la bstod //
rwa ba gangs ris mdzes pa'i sman ljongs 'dir //
la lar zhi dang la lar khro gtum gyis //
sha khrag don snying dbugs la longs spyod kyang //
sa bcu'i dbang phyug chen por gyur la bstod //
ha cang gcam bu min pa'i gdung ba'i dbyangs //
a la la zhes khyod la gus bstod na //
ha ha'i gsung dang dgyes pa'i zhal bzang po //
a ho mig gi bdud rtsir ston par mdzod //
bstan srung nag po chen po zhal bzhi pa'i bstod pa'o //
de nas phrin las gsol ba ni /
hU~M:
dpal ldan dregs pa 'khor dang bcas pa rnams :
rnam dag thugs kyi re ba yongs gang nas :
sangs rgyas bstan pa dar zhing rgyas pa dang :
dkon mchog gsum gyi dbu 'phang cher mtho zhing :
phrin las rnam bzhi lhun gyis grub pa dang :
khams gsum 'gro kun bde skyid rab ldan zhing :
bcol pa'i phrin las myur du grub par mdzod :
ces phrin las bcol lo :
a ti'i bstan srung drag po sde lnga yi :
las byang bdud dpung kun 'joms 'di nyid ni :
lo tsA bdag gis yi ger btab ste sbas :
skal ldan dang 'phrad bstan srung mtshon char shog :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]lnga pa ni /
b+h+yoH
bskal pa'i me ltar 'bar ba'i dur khrod na //
shin tu gsod pa'i smug nag khros ma ni //
nam mkha'i lus can lho sprin gos su gyon //
tsit+ta za zhing dam nyams snying khrag 'dren //
zhing chung dbyug pas dgra snying tshal par 'gems //
'jigs byed chen po ral pa'i thor tshugs can //
dpral na mig gcig srid gsum khungs nas 'byin //
zhal na tshems gcig dgra bo'i srog gcod ma //
brang na nu gcig sgrub mchog bu bzhin skyong //
sha khrag longs spyod dmar gtor 'di gsol la //
dam tshig dbang gis dam nyams gshed ma mdzod //
ma mo srog la 'gyed phyir 'di gsol la //
bdag gis bcol ba'i phrin las sgrub par mdzod //
dam tshig dus la bab bo sa ma ya //
b+h+yoH
dus gsum rgyal ba kun gyi yum //
sngags srung rdo rje ral gcig ma //
mngon par bstod kyis dam ma 'da'//
gru gsum yum gyi mkha' dbyings na //
sku mdog mthing nag 'bar ba ni //
'gyur med don dam thugs chud rtags //
ral pa'i thor tshugs bcings pa ni /
khams gsum dbang du sdud pa'i rtags //
phyag g.yas zhing chen dbyug pa ni //
'gro drug rtsad nas gcod pa'i rtags //
g.yon pas spyang mo khra thabs 'gyed //
dgra bgegs myur du 'dren pa'i rtags //
thugs las spyang mo dgu 'bum 'phro //
stong khams dgra bo sgrol ba'i rtags //
zhabs gnyis dor stabs bgrad pa ni //
thabs dang shes rab sbyor ba'i rtags //
nag mo gdug pa'i srog 'phrog ma //
mngon par bstod kyis mthu ma chung //
b+h+yoH
smug nag khros ma ral gcig ma //
zhing dbyug 'phyar zhing dgra snying za //
'ja' sprin gos gyon mi lpags 'phyang //
sngags srung chen mo khyod la bstod //
dpal ldan bshan pa mi bsrun ma //
gcer mo don snying za zhing rgyug
/dgra bgegs myos byed rims nad 'beb //
nam gru nag mo khyod la bstod //
gtum chen gza' bdud srin po'i gzugs //
mgo dgu rgyal mtshan sbrul zhags dang //
mda' gzhu 'gengs shing thog ser 'beb //
sde brgyad dmag dpon khyod la bstod //
sgrol ging bshan pa dmar nag ni //
gri thod 'dzin zhing ral gri gdeng //
bstan dgra'i snying 'byin sbrul zhags 'phen //
gnod sbyin chen po khyod la bstod //
dam can skyes bu ging gi bdag
/dmar nag rdo rje dgra snying 'dzin //
za 'og ber gyon ra skyes zhon //
mthu chen dregs pa khyod la bstod //
ma thogs myur ba'i rdzu 'phrul gyis //
dkar phyogs bstan pa legs skyong zhing //
nag phyogs bdud sde tshar gcod pa'i //
bka' sdod pho nya kun la bstod //
sngags srung ma mo 'khor bcas kyi bstod pa'o //
drug pa ni /
hrI:
spyan ras gzigs sprul dbang phyug lha chen po :
'jig rten mes po khams gsum kun gyi bdag :
dngos grub mchog ster yon tan rdzogs pa'i lha :
rgyal ba'i bka' sdod mthu chen khyod la bstod :
'od phung bskal pa'i me ltar 'bar ba'i sku :
nyi zla'i spyan bgrad khro gnyer bzhad pa'i zhal :
mche gtsigs 'dzum chags gzhan yid 'gugs pa po :
gar gyi dbang phyug dpal chen bka' bzhin du :
dam tshig 'khor lo'i gnas rnams skyong mdzad cing :
sna tshogs dar dang rat+na ut+pal gyis :
nges par che btsan rgyal po'i rtags su brgyan :
tshangs gnas ti se rgya mtsho chen po'i klong :
dur khrod gnas na ma mo'i tshogs kyis bskor :
khyod ni rnal 'byor grub pa'i dbang phyug yin :
dregs pa'i lha chen kun gyis phyag byas shing :
log 'dren bgegs rnams ma lus 'dul bar mdzad :
lha yul grong khyer nags 'dabs thams cad du :
lha dmag dbugs 'byin che btsan g.yul las rgyal :
khams gsum kun gyi yid 'gugs lcags kyu dang :
rlung gi zhags pas skye 'gro 'gugs shing 'ching :
gnod sbyin gzi brjid mdangs kun rtags kyis 'phrog :
u ma yum 'khyud rtag tu chags shing rol :
gsang ba'i ma bzhis 'gro kun dbang du sdud :
dregs pa'i lha chen kun kyang las la 'gyed :
khyod ni mi bzad 'jigs byed kun gyi bdag :
smon lam dbang gis rnam 'phrul cir yang ston :
'dod pa'i mchog stsol 'jig rten kun gyi skyabs :
khyod la phyag 'tshal rgya chen dngos grub stsol :
ces lha chen dbang phyug chen po'i bstod pa'o //
bdun pa ni /
hU~M/
srin po'i gzugs kyis gdug pa can //
tshar gcod byang chub sems dpa' ste //
mtshan gsol gza' mchog rA hu la //
dam tshig can la bdag bstod do //
rig 'dzin srog shing gter gyi bdag
/gtsug lag gnyan srung mthu bo che //
rnal 'byor dgra bla mthu rtsal can //
dam nyams srog gcod gtso la bstod //
hrIH
khyab 'jug chen po sgra gcan 'dzin //
'jigs pa'i lus la 'bar ba'i klong //
zhal dgu phyag bzhi rngam pa ste //
'jig rten khams kyi drag rtsal can //
gnam lcags thog gi bdag po ste //
skyin thang ser ba 'beb pa'i gtso //
sprul pa chen po rdzu 'phrul can //
ri rab steng na lha yi gtso //
rgya mtsho'i gting na klu yi bdag
/bar snang khams su sde brgyad rje //
dbu dgu srid pa gsum gyi bdag
/mgo gcig lha min khros pa'i zhal //
nyi ma zla ba grib mas gnon //
gcig ni bzhad cing dgod pa'i zhal //
dgyes pa bka' yi bya ra byed //
gcig ni khros pa srin po'i gdong //
gdug pa'i dgra bgegs zas su za //
gcig ni rngams byed za byed gdong //
gnam lcags me yi thog chen 'beb //
gcig ni 'jigs byed ma rungs pa //
tsha grang 'thabs pa'i skan sgra rdeb //
gcig ni 'khrug byed drag po'i zhal //
g.yo 'gul chen pos ser ba 'beb //
gcig ni gtum chen ye shes zhal //
mngon shes rdzu 'phrul thogs pa med //
gcig ni stobs chen rdzu 'phrul zhal //
sangs rgyas bstan pa srung bar byed //
gcig ni zhi ba lha yi zhal //
sgrub pa po la dngos grub ster //
steng gi phyogs na bya rog zhal //
dkon mchog dbu 'phang bstod par byed //
glog 'dra ral gri zhags pa yis //
sdang byed dgra bo'i skye rgyud gcod //
chu srin zhags pa g.yugs pa yis //
srid pa gsum yang dbang du sdud //
rwa yi mda' gzhu bsnams pa yis //
dmigs pa'i dgra bgegs rtsad nas gcod //
spyan stong me dpung sdang mig gis //
dgra dang bgegs la 'bru tshugs blta //
sku smad sa la brdabs pa yis //
'jig rten g.yo 'gul ldeg par byed //
zhal nas hU~M dang phaT sgrog pas //
dregs pa pho mo dbang du sdud //
sku mdog dud ka 'jigs pa yis /
khams gsum skye 'gro zil gyis gnon //
sprul pa'i gza' bdud nag po khyod //
'jig rten khams na 'gran zla med //
bdud dang dregs pa bran du 'khol //
las su sangs rgyas bstan pa srung //
dam can rnal 'byor skyong mdzad pa'i //
mthu stobs can la phyag 'tshal bstod /
khyod kyi bka' nyan gdong mo bzhi //
rdzu 'phrul ri rab thal bar rlog
/nad dang mtshon gyi bdag mo ste //
mthu stobs can la bdag bstod do //
mi bzad drag gtum rngam pa'i tshogs //
gza' brgyad lha srin sde brgyad dang //
rgyu skar nyi shu rtsa brgyad sogs //
pho nya yang sprul tshogs la bstod //
drang srong khyab 'jug 'khor bcas kyi bstod pa'o //
brgyad pa ni /
bai /
sa brgyad dbang phyug sems dpa' rin chen mang //
nam mkha'i mdzod mnga' dbul ba'i gdung ba 'phrog
/yid bzhin 'dod dgu'i char 'beb dpag bsam shing //
rnam mang thos sras ngal bsos po la bstod //
dri med rA ga'i nying khu lan stong du //
byed pos pir gyis lhun por byugs pas kyang //
mtshon min stong phrag nyi ma'i lang tsho can //
gter bdag bye ba'i cod pan khyod la bstod //
gangs ri'i mdzes pa 'phrog byed gdong lnga'i khrir //
rab brjid gar gyis rnam rol yid bzhin gyi //
rgyal mtshan sgreng zhing nor skyug ne'u le las //
'dod dgu'i char 'beb khyod la phyag 'tshal bstod //
rdo rje'i ya lad rin chen rgyan phreng dang //
lha rdzas cod pan gyis mdzes lhab lhub g.yo //
nor sbyin 'bum sde'i dbu+us na lham me ba //
shAkya'i bstan srung gtso la phyag 'tshal bstod //
zag med bde ba'i dpal ster btsun mo bzhi //
bka' yi blon po gter gyi bdag po brgyad //
ci bgyi'i pho nya mngag gzhug sde dpung sogs //
'khor tshogs rgya mtsho'i tshogs la phyag 'tshal bstod //
rnam thos sras kyi bstod pa'o //
dgu pa ni /
b+h+yoH
mi 'gyur bde chen chos dbyings ngang nyid las //
ma rungs 'dul phyir drag mo'i skur ston ma //
sgyu 'phrul rdo rje'i gar mdzad ma mo'i gtso //
rgyal ba'i bstan srung gtso la phyag 'tshal bstod //
dus mtha'i char sprin dkrigs 'dra 'jigs rungs sku
/mi bsrun bzod par dka' ba'i lang tsho can //
dur khrod drag po'i rgyan phreng du mas mdzes //
zhing skyong mkha' 'gro'i dbang phyug khyod la bstod /
khong nas khros 'khrugs nyams brgya'i gar bsgyur ma //
bstan dgra tshar gcod ma rungs don snying dang //
srid gsum mel tshe mdzad phyir me long bsnams //
dur khrod ma mo'i gtso la phyag 'tshal bstod //
rgyal ba'i bka' sdod rig 'dzin pho nya mo //
bstan dgra tshar gcod gsang sngags srung ma'i gtso //
bka' sdod pho nya yang sprul sde dpung bcas //
ma gcig lha mo 'khor dang bcas la bstod //
zhing skyong ma mo 'khor bcas kyi bstod pa'o /

/bzhi pa rjes 'brang ni /
dam can gter srung gzhan dag gi phrin las bye brag pa rnams skabs 'dir sbyar zhing /
de dag gi mthar gter bdag spyi'i gtor 'bul ni /
rang gi thugs ka'i sa bon las byung ba'i 'od zer gyis gter gyi bdag po 'khor bcas spyan drangs par bsam zhing /
hU~M/
sngon tshe pad+ma 'byung gnas spyan snga ru //
zab gter srung mar zhal bzhes dam tshig can //
mthu chen gter gyi bdag po chen po rnams //
rang rang g.yog 'khor bcas pa 'dir gshegs shig
/ni d+hi pa ti sa pa ri wA ra badzra sa mA dzaHsa spyan drangs /
ni d+hi pa ti sa pa ri wA ra ar+g+haM nas /
shab+da pra tIts+tsha swA hA/
ni d+hi pa ti sa pa ri wA ra i daM ba liM ta kha kha khA hi khA hi /
ma hA pany+tsa a mr-ita khA hi /
ma hA rak+ta khA hi sogs kyis mchod pa dang sman gtor rak+ta rnams dbul /
zab gter srung ma'i dbang po 'khor dang bcas pa rnams kyis mchod pa dam pa 'di bzhes la sangs rgyas kyi bstan pa srungs sogs dkyus bzhin bya /
hU~M/
dus gsum rgyal ba'i bka' sdod dpa' bo che //
rig 'dzin kun gyis ci bgyi'i dam tshig can //
zab gter bstan pa bsrung bar dam nos pa'i //
gter gyi bdag po 'khor dang bcas la bstod //
ces pas bstod /
gzhi bdag spyi gtor ni /
gtor ma a mr-itas bsang /
swA b+hA was sbyang /
stong pa'i ngang las b+h+rU~M las rin po che'i snod zab cing rgya che ba'i nang du gtor ma kha dog dri ro nus pa phun sum tshogs par bsam la /
A+o~M AHhU~M hoH
lan gsum brjod /
b+hU mi pa ti sa pa ri wA ra badzra sa mA dzaHsa spyan drangs /
b+hU mi pa ti sa pa ri wA ra A+o~M a kA ro mu khaM sarba d+harmA NaM A d+ya nut+pan+na twA ta A+o~M AHhU~M phaT swA hA/
lan gsum gyis dbul /
A+o~M badzra ar+g+haM nas /
shab+da pra tIts+tsha swA hA/
ma hA pany+tsa a mr-ita khA hi /
zhes phyi nang gis mchod /
gzhi bdag gnyug mar gnas pa 'khor dang bcas pa rnams kyis mchod pa dam pa 'di bzhes la sangs rgyas kyi bstan pa srungs sogs gong bzhin dang /
gzhi bdag chen po khyed rnams kyis //
mchod sbyin gtor ma 'di bzhes la //
rnal 'byor bdag cag 'khor bcas la //
nad med tshe dang dbang phyug dang //
dpal dang grags dang skal pa bzang //
longs spyod rgya chen kun thob cing //
zhi dang rgyas la sogs pa yi //
las kyi dngos grub bdag la stsol //
dam tshig can gyis bdag la srungs //
dngos grub kun gyi stongs grogs mdzod //
dus min 'chi dang nad rnams dang //
gdon dang bgegs rnams med par mdzod //
rmi lam ngan dang mtshan ma ngan //
bya byed ngan pa med par mdzod //
'jig rten bde zhing lo legs dang //
'bru rnams 'phel zhing phyugs 'phel ba //
dge legs thams cad 'byung ba'i gnas //
yid la 'dod pa kun 'grub mdzod //
ces 'dod pa'i phrin las gsol /

lnga pa bzlas pa bya ba ni /
mgon po lcam dral 'khor bcas kyi thugs kar nyi ma la gnas pa'i hU~M yig la sogs pa'i mthar rang rang gi srog sngags rigs kyi kha dog can gyis bskor ba /
bdag bskyed kyi thugs ka'i sa bon las byung ba'i 'od zer phog pas thugs kyi rgyud rab tu bskul bas ci 'dod pa'i phrin las rab 'byams thogs med du sgrub par mos la /
A+o~M badzra he ru ka sa ma ya ma nu pA lA ya /
badzra he ru ka twe no pa tiSh+Tha /
dr-i D+ho me b+ha wa /
su to Sh+yo me b+ha wa /
su po Sh+yo me b+ha wa /
a nu rak+to me b+ha wa /
sarba sid+d+hi m+me pra yats+tsha /
sarba karma su tsa me tsit+taM/
shre yAMHku ru hU~M/
ha ha ha ha hoH
b+ha ga wAna?:
sarba ta thA ga ta /
he ru ka mA me muny+tsa /
he ru ko b+ha wa /
ma hA sa ma ya satwa AHhU~M phaTaH
ces he ru ka'i yig brgya dang /
gong gnon gyi bzlas pa sngon du 'gro bas bzla bya'i sngags ni /
A+o~M b+hu ru ku ru i tsi ki byi u tsuSh+ma kro d+ha hU~M phaTaH
ces legs ldan tshogs bdag go
/A+o~M ma hA kA la gu Na hr-i da hU~M phaT:
ces phyag bzhi pa /
A+o~M ma hA kA la e ka dzA Ti gu Na hr-i da hU~M phaT:
phyag bzhi pa yab yum sbrel ma /
A+o~M shrI ma hA kA la ga Na gu h+ya raM sid+d+hi hU~M phaT:
ma ning ngo //
A+o~M ma hA kA la bi kA la tri yaM dza :
zhal bzhi pa'o //
trag rak+sha kha mun+t+ra mu ru mu ru hU~M b+h+yo hU~M rak+mo te keM tsa tsha kha la b+h+yo ru lu ru lu ma ti b+h+yo /
sngags srung ngo //
A+o~M ma hA de ba sa ma ya hrIM dza :
zhes lha chen bsnyen sngags dang /
A+o~M ma hA de wa dzaHu ma de wI hrIM ha ri ni sa pA shaM ku ru ho :
zhes sgrub sngags thun mong ba'o //
hri shag ru rag raM nA ge tsit+ta traM ma ma yo za 'gram ha ha ga sha la dzaHdzaH
gza' bdud do //
A+o~M ma hA rA dza sa ma ya bai shra ma Na ye sarba tsit+ta rat+na hrIM dzaH
rnam sras so //
A+o~M ma ma ra li pra ma ya kA li ye dzaHdzaH
dur khrod ma mo dang /
A+o~M ma hA kA lA ya /
shA sa na u pa hA ri Ni /
e Sha a pany+tsi ma kA lo a yaM/
i daM rat+na tra yA ya /
a pa kA ri NaM ya di pra tI dz+nyA sma ra si ta dA/
i daM duSh+TAM kha kha khA hi khA hi /
mA ra mA ra /
gr-ih+Na gr-ih+Na /
ban+d+ha ban+d+ha /
ha na ha na /
da ha da ha /
pa tsa pa tsa /
di na me ke na hU~M phaT hU~M/
zhes gtso 'khor thun mong ste /
'di rnams ji tsam nus pa bzlas pa'i mthar /
A+o~M shrI badzra d+harma pA la sa pa ri wA ra ar+g+haM pra tIts+tsha swA hA nas /
shab+da pra tIts+tsha swA hA/
ma hA pany+tsa a mr-ita khA hi /
zhes mchod cing /
hU~M/
drag po sku lnga rgyal ba'i bka' sdod mchog
/ye shes lnga ldan rgyal ba rigs lnga'i 'khor //
phrin las bdud 'dul dgra bgegs kun gyi gshed //
legs ldan 'khor dang bcas la phyag 'tshal bstod //
'bar ba'i dkyil 'khor gsan cing dgongs su gsol //
phyi nang gsang ba'i mchod pas dgyes par mdzod //
dam tshig 'gal 'khrul nyams chag mthol zhing bshags //
thun mong mchog gi dngos grub bstsal du gsol //
zhes bstod cing 'dod pa'i don la gsol ba gdab bo /

/drug pa tshogs kyi mchod pa ni /
tshogs rdzas byin gyis brlab pa /
mchod bshags bsgral stob rnams bdag bskyed kyi cho ga gang la brten pa'i skabs dang mthun par 'dir sbyar ro /

/bdun pa thugs dam skong ba'i rim pa la /
dam can so so'i skong ba /
bshags pa /
phrin bcol dang gsum las /
dang po ni /
skong rdzas rnams a mr-itas bsang /
swA b+hA was sbyang /
stong pa'i ngang las b+h+rU~M las gnas khang dur khrod drag po'i zhing khams bsam gyis mi khyab par /
phyi nang gsang ba'i mchod pa spyan gzigs mthun rdzas rten rdzas skong rdzas la sogs pa thams cad srid zhi'i 'dod yon gyi rnam pa mkho dgu tshang ba /
bzang dgus 'byor pa /
mdzes dgus brgyan pa /
ngo bo ye shes sgyu ma'i rang bzhin bde ba'i rnam pa thams cad par 'char bas nam mkha'i khams gang bar gyur /
na maHsarba ta thA ga te b+h+yo bi shwa mu khe b+h+yaH
sarba thA khaM ut+ga te s+pha ra Na i maM ga ga na khaM swA hA/
lan gsum dang /
badzra s+pha ra Na khaM zhes pas byin gyis brlab cing zad mi shes par spel la /
dpal mgon legs ldan tshogs kyi bdag po'i skong ba ni /
hU~M/
bdag ni rig 'dzin sgrub pa po //
dam la gnas shing lha la 'phreng /
khyod ni srung ma mthu rtsal can //
sngon tshe dpal chen spyan snga ru //
bstan pa bsrung bar zhal bzhes pa'i /
khyod kyi dam bca' gnyan po de //
da lta rnal 'byor bdag bskul na //
thugs dam dbang gis gshegs su gsol //
ma hA kA la gnas 'dir byon //
legs ldan nag po gnas 'dir byon //
dur khrod sgrol ging gnas 'dir byon //
rdo rje sgrol byed gnas 'dir byon //
sa bcu'i dbang phyug gnas 'dir byon //
rig 'dzin srung ma gnas 'dir byon //
rnal 'byor dgra bla gnas 'dir byon //
tshogs bdag chen po gnas 'dir byon //
bos so chos skyong snyan ma sra //
g.yab bo legs ldan spyan ma brtul //
sgrub bo tshogs bdag gong ma g.yel //
bskul lo bdud rgyal mthu ma chung //
do nub khyod kyi thugs dam bskang //
bskang ngo bskal pas thugs dam bskang //
hU~M/
me tog spos dang mar me dri //
zhal zas rol mo'i bye brag dang //
'phan gdugs lhab lhub sna tshogs kyis //
legs ldan 'khor bcas thugs dam bskang //
sha chen lnga ni ri ltar spungs //
bdud rtsi lnga ni mtsho ltar bskyil //
ye shes lnga ldan dam rdzas 'dis //
dpal mgon 'khor bcas thugs\u0f8e
sha chen khrag dang dbang po lnga //
tshil chen zhun mar mkhris pa dang //
g.yang gzhi lhab lhub rkang gling sgras //
dpal mgon 'khor bcas thugs\u0f8e
dmar chen bza' bca'i gtor ma dang //
'bru bcud bdud rtsi btung ba'i rgyun /
khyad par dam rdzas sna tshogs kyis //
dpal mgon 'khor bcas thugs\u0f8e
gling bzhi gling phran ri rab dang //
rin chen bdun dang bkra shis rdzas //
'dod yon lnga yi mchod pa yis //
dpal mgon 'khor bcas thugs\u0f8e
g.yag nag rta nag khyi nag dang //
lug nag bya nag la sogs pa //
rten pa'i dam rdzas sna tshogs kyis //
dpal mgon 'khor bcas thugs dam bskang //
zhes pa tsam gyi mthar /
bskang ngo bshags so thugs dam can //
dam can thugs dam bskangs gyur nas //
bdag gi nyams chag byang bar mdzod //
dngos grub sgrub la bar gcod pa'i //
'gal rkyen bar chad zhi ba dang //
mthun rkyen bsam pa thams cad sgrubs //
rtag tu thugs dam ma g.yel bar //
bcol ba'i phrin las sgrub par mdzod //
ces bskang bar bya'o //
ye shes mgon po phyag bzhi pa'i skong ba ni /
hU~M/
chos dbyings bde ba chen po'i ye shes kyi //
rnam mang rol pa las byung mchod pa'i sprin /
khrag chen rgya mtsho zhag gi lbu phreng can //
gnag pa'i chu skyes lang tsho mi sdug 'jigs //
gsur chen dud pa'i sprin phung lang long g.yo //
zhun chen sgron me'i 'od kyis stong gsum 'geng /
khrag zhag byug pa ga pur dri ngad ldang //
sha rus bza' ba'i tshogs rnams ro brgyar ldan //
yan lag 'bum ldan dbyangs kyi nga ro sogs //
zag med mchog gi 'dod yon longs spyod kyis //
ye shes mgon po 'khor bcas thugs dam bskang //
sna tshogs 'dod yon gtor chen ri ltar spungs /
khrag zhag bdud rtsi'i btung ba rgya mtshor bskyil //
mAM sa don snying nang rol rdza ltar lhags //
bda' zhing bsung ba'i kha zas g.yos su sbyar //
sman spos rtsi bcud nor dbyig ji snyed dang //
yid 'phrog phyag rgyar sbyor ba'i dam tshig sogs //
mthun pa'i rdzas kyis dpag yas mkha' bkang nas //
ye shes mgon po 'khor bcas thugs\u0f8e
sna tshogs rgyan spras rta nag rlung ltar 'phyo //
g.yag rog zhol chen sprin rum ltar 'gying zhing //
bdud lug spyi dkar lcags rwa 'khyil ba can /
khyi nag dom bu 'dur zhing khrag rjes gcod //
gnam lcags mchu ldan bya nag 'phur zhing lding //
dgra bgegs srog la 'jab pa'i bya gcan sogs //
zhing kun dog por byed pa'i rten rnams kyis //
ye shes mgon po 'khor bcas thugs\u0f8e
rab 'jigs drag po'i gzhal med rngams shing brjid //
'bod pa'i g.yab dar sna tshogs lhab lhub g.yo //
dur khrod drag po'i rgyan phreng tshar du dngar //
sna tshogs dar snas dpyangs pa'i bya rgod mda'//
gri gug ral gri beng sogs phyag mtshan dang //
gnag pa'i zhwa gos gzugs rten gtor ma sogs //
bzhed dgu tshang ba'i 'byor pa ji snyed kyis //
ye shes mgon po 'khor bcas thugs\u0f8e
dpa' bo g.yul du mtshon gyis bsad pa'i snying //
'khrul med srog gi 'khor los bkang ba dang //
rang byung rten rdo gru gsum nal bu'i snying //
bzang po'i sman dang rin chen 'bru sna lnga //
gri lcags thog mde'u zangs khab srog snying bcas //
stag gzig ras ma le brgan dar tshon sogs //
spyi dang khyad par gsang ba'i rten rnams kyis //
ye shes mgon po 'khor bcas thugs\u0f8e
srid zhi'i 'byor tshogs rgya mtshos gang ba yi //
gling bzhi ri rab rol mtshor bcas pa dang //
bum bzang dpag bsam shing dang 'dod 'jo'i ba //
ma rmos lo thog bsam 'phel rin chen gter //
sna tshogs nor dbyig go mtshon dpa' bo'i chas //
shis pa'i rtags rdzas rin chen bdun la sogs //
dngos 'byor yid sprul nam mkha'i khyon gang bas //
ye shes mgon po 'khor bcas thugs\u0f8e
chos kyi dbyings las khrag 'thung dpa' bo'i skur //
bstan kyang gdod nas dag pa'i rang sems dang //
dbyer med rang ngo shes pa'i rnal 'byor sogs //
bskyed rdzogs lam gyi rim pas thugs dam bskang //
gnyis med bde ba chen por dgyes gyur te //
'dod pa'i dngos grub ma lus stsol ba dang //
thub pa'i bstan pa spyi dang khyad par du //
rdo rje theg pa'i ring lugs rgyas par mdzod //
ces bskang ngo //
dpal mgon ma ning gi skong ba ni /
hU~M/
rnam dag dbyings las ma g.yos kyang //
thugs rjes khro bo'i skur ston cing //
bdud dpung 'joms mdzad he ru ka
/mthu chen dpa' bo'i thugs dam bskang //
mig sman mdangs can rta mchog sogs //
phyi yi rten gyis thugs dam bskang //
'dod yon bya rog rgyal mtshan bcas //
nang gi rten gyis thugs\u0f8e
gri snying srog gi 'khor lo sogs //
gsang ba'i rten gyis thugs\u0f8e
'bod pa'i dam rdzas yin pa'i phyir //
g.yab dar nag pos thugs\u0f8e
gshegs pa'i dam rdzas yin pa'i phyir //
dbyangs rnga rol mos thugs\u0f8e
gnas kyi dam rdzas yin pa'i phyir //
thod mkhar 'bar bas thugs\u0f8e
bzhugs pa'i dam rdzas yin pa'i phyir //
pad nyi ro yis thugs\u0f8e
rgyan gyi dam rdzas yin pa'i phyir //
dur khrod chas kyis thugs\u0f8e
dgyes pa'i dam rdzas yin pa'i phyir //
bdud rtsi sman gyis thugs\u0f8e
ngom pa'i dam rdzas yin pa'i phyir //
dmar chen rak+tas thugs\u0f8e
tshim pa'i dam rdzas yin pa'i phyir //
dpal gyi gtor mas thugs\u0f8e
mthun pa'i dam rdzas yin pa'i phyir //
sna tshogs nor gyis thugs\u0f8e
rten pa'i dam rdzas yin pa'i phyir //
gzugs rten bla rdos thugs\u0f8e
bza' ba'i dam rdzas yin pa'i phyir //
sha chen sna lngas thugs\u0f8e
btung ba'i dam rdzas yin pa'i phyir //
bdud rtsi sna lngas thugs\u0f8e
mchod pa'i dam rdzas yin pa'i phyir //
srid zhi'i 'byor pas thugs\u0f8e
sku yi thugs dam bskang ba'i phyir //
phyag rgya gsal rdzogs thugs\u0f8e
gsung gi thugs dam bskang ba'i phyir //
rlung sngags bzlas pas thugs\u0f8e
thugs kyi thugs dam bskang ba'i phyir //
ting 'dzin brtan pas thugs\u0f8e
yon tan thugs dam bskang ba'i phyir //
'dod yon mkho dgus thugs\u0f8e
phrin las thugs dam bskang ba'i phyir //
las sbyor 'bad pas thugs\u0f8e
bskang ngo gsol lo thugs dam bskang //
dpal 'bar ma hA kA la dang //
sprul pa rnam lnga mthu chen brgyad //
'khor dang bcas pa'i thugs dam bskang //
thugs dam gnyan skong dngos grub stsol //
zhes bskang ngo //
bka' srung drag po sde lnga'i skong ba ni /
hU~M/
he ru ka dpal thugs rjes khros pa'i gar //
mi bzad bdud kyi stobs 'phrog nag po che //
'jigs rung srin po'i gzugs can gdong bzhi pa //
bka' sdod pho nyar bcas pa da tshur byon //
pha mtha' brdal ba'i 'jig rten khyon gang ba'i //
dngos bshams yid sprul 'dod yon 'byor pa'i tshogs //
ngo mtshar kun bzang mchod pa'i sprin lta bur //
'bul lo brtse bas dgongs te bzhes su gsol //
gdug can dgra dang bgegs rnams bsgral pa yi //
gzugs phung las grub dmar gyi ar+g+haM dang //
drag po'i nyer spyod snyan brjid rol mo'i sgra
/sha lnga bdud rtsi rnam lngas thugs dam bskang //
gzugs mdzes sgra snyan dri zhim ro bda' dang //
reg bde rgyal srid bdun dang bkra shis pa'i //
rtags rdzas lha mi'i 'dod yon 'byor pa'i tshogs //
mi 'dzad nam mkha' mdzod kyis thugs dam bskang //
'chi med bdud rtsi dza gad ma da na //
dgra bgegs snying khrag lbu phreng 'khrug pa'i mtsho //
lhun po ltar brjid 'dod dgu'i ba liM ta //
mnyam sbyor dga' bzhi'i rol pas thugs\u0f8e
myur 'gro'i cang shes brjid ldan g.yag rgod dang //
mdzes pa'i lug nag bya rog 'phur lding g.yo //
dpa' gtum khyi sogs kun kyang mun pa'i mdog
/sna tshogs rgyan gyis spras pas thugs\u0f8e
dar nag g.yab dar 'dod yon dur khrod chas //
nag po'i zhwa gos gri gug ral gri dang //
mdung thung b+hany+dza bya rog rgyal mtshan sogs //
mthun pa'i dam rdzas tshogs kyis thugs\u0f8e
sku gzugs sngags byang gri rgod snying nang du //
srog 'khor bla rdo'i chas bcug smyug rgod mda'//
stag gzig ras ma dar snas dpyangs pa sogs //
mi 'bral gsang ba'i rten gyis thugs\u0f8e
rnam bkra'i spyan gzigs khor yug kun tu bres //
gar 'cham phyag rgya'i rol gar brjid bag g.yo //
yas stags mdos kyis snang srid ma 'dres 'char //
brtan g.yo'i dngos kun tshogs pas thugs\u0f8e
phung khams sbyang gzhi bskyed rdzogs lam gyis sbyong //
bsnyen sgrub las kyi sbyor ba rtse mor son //
chos kun ka nas dag pa'i bde chen gdangs //
sgyu ma'i rol par shar bas thugs dam bskang //
zhes bskang ngo //
ma mo sngags kyi srung ma'i skong ba ni /
b+h+yoH
ye shes ma mo khrag 'thung yum //
sngags srung rdo rje ral gcig ma //
'khor bcas mthun pa'i dam rdzas kyis //
thugs dam bskang zhing nyams chag bshags /
khrag zhag 'khrug pa'i ar+g+haM dang //
dbang po lnga yi me tog dang //
gsur chen spos kyi dud sprin dang //
zhun chen sgron mes thugs dam bskang //
mkhris chen bdud rtsi'i dri chab dang //
sha khrag rus pa'i zhal zas dang //
rkang gling thod rnga'i rol mo sogs //
mthun pa'i rdzas kyis thugs dam bskang //
sna tshogs snying dang khrag sna 'bum //
btsos dang rjen sha dkar mngar bcud //
myos byed dza gad 'bru sman dbyig
/'dod yon mchod pas thugs\u0f8e
bya nag khyi dang za le 'bri //
tsa ra lug dang dre 'u rnams //
mdzes sdug rnam bkra'i rgyan cha can //
'bum phrag mang pos thugs\u0f8e
sku gzugs sngags byang rtse gsum mdung //
sba lcag tshigs gsum rang byung mtshal //
byang sems nal bu'i rgyal mtshan snying //
sha khrag snying snas thugs\u0f8e
gtor chen sman phud spyi blugs zhwa //
rma bya'i rgyal mtshan le brgan gur //
bam chen snel mo'i mgo lpags sogs //
srog 'khor bla rdos thugs\u0f8e
rngam brjid thod mkhar dur khrod gnas //
dpal gyi chas gos rgyan phreng dang //
sna tshogs dkor nor spyan gzigs sogs //
'dod yon mkho dgus thugs\u0f8e
gzhan yang mthun pa'i dam tshig rdzas //
lha mi'i 'byor tshogs mchod pa'i sprin //
dngos bshams yid kyi rnam rol las //
gang bzhed de der 'char bas bskang /
khyad par khyod sku snang stong sku
/gsal brtan grags stong sngags su sbyar //
bde stong thugs kyi dkyil 'khor du //
rang rig 'du 'bral med par bskang //
ngo bo dus gsum rgyal kun yum //
rnam pa sngags srung khrag 'thung tshul //
gdul dka' 'dul ba'i mthu rtsal can //
smug nag khros ma'i thugs dam bskang //
ye shes ma mo'i thugs\u0f8e
khrag 'thung yum gcig thugs\u0f8e
sngags srung khros ma'i thugs\u0f8e
e ka dzA Ti'i thugs\u0f8e
sprul pa rnam gsum ging chen gsum //
pho nya ye shes 'jig rten dang //
dam tshig sha za'i mkha' 'gro ma //
'bum phrag 'khor bcas thugs\u0f8e
bshan pa srog sgrub gza' bdud dang //
sgrol ging rdo rje legs pa rnams //
lcam dral bka' sdod pho nyar bcas //
'khor dang bcas pa'i thugs dam bskang //
dam can thugs dam dgyes bskang zhing //
bdag cag nyams chag byang ba dang //
zhi rgyas dbang drag phrin las bzhi'i //
dngos grub chen po grub par mdzod //
ces bskang ngo //
lha chen gyi skong ba ni /
hrIH
rgyal ba kun gyi gsung gi rdo rje 'dzin //
pad+ma gar dbang thugs rje'i rnam rol las //
gdul dka' 'dul phyir 'jig rten mgon po'i skur //
yongs bzhengs lha chen lcam dral 'dir gshegs shig
/chos nyid 'gyur med dbyings las bde chen gyi //
rnam rol ma 'gags 'dod yon mchod pa'i sprin //
dpag yas nam mkha'i khams kun yongs gang bas //
lha chen lcam dral 'khor bcas thugs dam bskang //
le brgan dar gyi lhab lhub g.yab mo dang //
dam rdzas sbyar ba'i spos kyi dud sprin gtibs //
ting 'dzin sngags rgya gdung dbyangs rol mo'i sgras //
lha chen lcam dral 'khor bcas thugs\u0f8e
pad+ma rA ga'i khang bzang zla gam dbyibs //
ngo mtshar rgyan gyi khyad par du ma yis //
rab mdzes pho brang gnas kyi rten mchog 'dis //
lha chen lcam dral 'khor bcas thugs\u0f8e
mngar gsum sbyar ba'i skyems dang me tog spos //
mar me dri mchog zhal zas snyan brjid kyi //
rol mor bcas pa'i mchod rdzas sna tshogs kyis //
lha chen lcam dral 'khor bcas thugs\u0f8e
mdzes pa'i gzugs dang dbyangs snyan bzang po'i dri //
ro brgya'i bza' btung reg bya'i khyad par sogs //
dbang po'i spyod yul 'dod yon rnam pa lngas //
lha chen lcam dral 'khor bcas thugs\u0f8e
mnga' che'i 'byor pa rin chen sna bdun dang //
bkra shis rtags rdzas brgyad dang 'jo sgeg gi
/rnam 'gyur mtha' yas lha mo'i rol rtsed kyis //
lha chen lcam dral 'khor bcas thugs\u0f8e
'bru bzang sman spod sna tshogs mngar gsum gyis //
sbrus pa'i bshos bu sha chen khur ba dang //
la du myos byed zho mar gyis bran pas //
lha chen lcam dral 'khor bcas thugs\u0f8e
mngar gsum myos byed sbyar ba'i btung ba dang //
rang byung me tog til gyi sgron me sbar //
tsan+dan chab sogs khyad par dam rdzas kyis //
lha chen lcam dral 'khor bcas thugs\u0f8e
rtsa brgyad stong sbyar bdud rtsi'i rgya mtsho dang //
dmar chen rak+ta rba klong 'khrug pa'i dbus //
'dod dgu'i rten gtor lhun po ltar spungs pas //
lha chen lcam dral 'khor bcas thugs\u0f8e
seng ge stag gzig dom dang mkha' lding tshogs //
rta mchog glang chen ma he ba lang khyung //
mdzes brjid mkho dgu'i srog chags sna tshogs kyis //
lha chen lcam dral 'khor bcas thugs\u0f8e
khyad par rgyu las bzo bos cho ga bzhin //
bsgrubs pa'i dam tshig mchog gi bris sku dang //
glegs bam bgrang phreng sngags kyi phyag rgya yis //
lha chen lcam dral 'khor bcas thugs\u0f8e
gzugs 'tshong las byung lcags las byas pa yis //
lcags kyu le brgan dar gyis brgyan pa dang //
dbang sdud 'ching byed nyi zla'i zer can gyis //
lha chen lcam dral 'khor bcas thugs\u0f8e
yab yum srog 'khor bla rten phur bu dang //
lha 'dre mi'i srog dam rdzas dkor char bcas //
srid mes snod du gtams pa'i gsang rten gyis //
lha chen lcam dral 'khor bcas thugs\u0f8e
snang stong sku yi phyag rgya gsal zhing brtan //
bzlas brjod sngags kyis thugs dam gnad nas bskul //
rig stong spros bral ka dag gzhir rdzogs pas //
lha chen lcam dral 'khor bcas thugs\u0f8e
sems nyid gdod nas dag pa rig pa'i gshis //
rtsal snang 'gag med 'char ba sgyu ma'i 'phrul //
rang shar rang grol gnas lugs ji bzhin dbyings //
lha chen lcam dral 'khor bcas thugs\u0f8e
stong nyid dbyings dang bde chen ye shes rtsal //
gnyis med dbyings su thugs dam bskangs gyur nas //
mngon par 'dod pa'i phrin las ma lus pa //
thogs pa med pa myur du 'grub par mdzod //
ces bskang zhing /
gza' bdud kyi skong ba ni /
hU~M/
phyi nang gsang ba'i mchod pa dang //
dmar chen rgyan gyi gtor ma dang //
zhal zas tshogs kyi mchod pa dang //
sha sna snying sna'i mchod pa yis //
gza' mchog chen po'i thugs dam bskang //
bskangs pa'i dngos grub bstsal du gsol //
'bru bzang lha bshos sha chen spos //
tshil chen snang gsal rol mo'i tshogs //
sku glud spyan gzigs mang po dang //
dam rdzas rgyan gyi gtor ma yis //
gza' bdud yab yum thugs dam bskang //
rak+ta dmar gyi ar+g+haM gyis //
ljang sngon drag po'i thugs\u0f8e
sha chen ri rab brtsegs pa yis //
bdud po rog ti'i thugs\u0f8e
bsad khrag rba klong 'khrug pa yis /
khyab 'jug chen po'i thugs\u0f8e
spos dang snang gsal rol mo yis //
drang srong dkar ser thugs\u0f8e
bam chen bcad 'phror ldan pa yis //
biSh+Ti pa tra'i thugs\u0f8e
ti ra zhing chen spungs pa yis //
ha li ka li'i thugs\u0f8e
dmar dang gsur chen dud pa yis //
du ba mjug ring thugs\u0f8e
spyan gzigs tshogs kyi 'khor lo yis //
sgra gcan 'dzin gyi thugs\u0f8e
sha khrag dmar chen gtor ma yis //
sring mo bzhi yi thugs\u0f8e
gdugs dang rgyal mtshan rol mo yis //
gza' chen brgyad kyi thugs\u0f8e
g.yos dang kha zas sna tshogs kyis //
rgyu skar nyer brgyad thugs\u0f8e
sha sna snying sna 'bum phrag gis //
lha srin sde brgyad thugs\u0f8e
bskang ngo bskang ngo gza' chen rnams //
thugs dam gnyan po skong bar mdzod //
chos skyong gza' bdud 'khor bcas la //
rig 'dzin rnal 'byor bdag cag gis //
dga' dang gus pas phyag btsal nas //
mos shing dad pas mchod pa 'bul //
rnal 'byor nyams chag skong bar mdzod //
ces bskang ngo //
rgyal chen rnam sras kyi skong ba ni /
bai /
khor yug bcas pa'i 'jig rten khyon gang ba'i //
mtho ris 'byor pa 'dod dgur 'jo ba'i dpyid //
sman spos rtsi bcud shing thog sna tshogs dang //
ngo mtshar mchod sprin rgya mtshos thugs dam bskang //
rin chen khang bzang gter dang nor bus spras //
phun tshogs 'dod pa'i longs spyod sprin phung gtibs //
gos sngon stod g.yogs lung thang phreng ba sogs //
gsang chen dam tshig gnyan pos thugs\u0f8e
cang shes rta mchog gnyis 'thung 'dod 'jo'i ba //
mdzes sdug rgyan gyis spras pa ji snyed dang //
yid bzhin 'dod 'jo'i gter gyi sgrom bu sogs //
mi zad nam mkha' mdzod kyis thugs\u0f8e
bdud las rnam rgyal mdung dmar rgyal mtshan sgreng //
sku gzugs rten gtor srog 'khor bla rdo dang //
rin chen ya lad spyan gzigs dkor cha sogs //
dpag yas nam mkha' gang bas thugs\u0f8e
gzhan yang srid zhi'i 'dod yon ci mchis pa /
khyod kyi bzhed pa gang yin de dag kun //
'bul gyis bdag cag 'khor dang bcas rnams kyi //
bsam pa'i re ba gang ba'i mchog stsol cig
/ces bskang ngo //
zhing skyong dur khrod ma mo'i skong ba ni /
b+h+yoH
sgyu 'phrul klong las shar ba'i mchod sprin ni //
rab 'byams nam mkha' gang ba'i ngo mtshar phul //
so so'i thugs la dgyes dgu'i char 'beb pas //
zhing skyong dur khrod ma mo'i thugs dam bskang //
dgra bgegs srog rtsa'i khrag dang dbang po lnga //
tshil gsur zhun chen mar nag sgron me sbar /
khrag zhag dri chab sha rus don snying lnga //
rkang gling rol mor bcas pas thugs\u0f8e
gnag pa'i spu sdug brjid pa'i zhol mo dang //
dre'u nag bong bu sprin gyi shugs ldan rta //
'phar spyang dred sogs dbang po kun tshang ba //
yid 'phrog rgyan gyis mdzes pas thugs\u0f8e
rlung ras dpyangs pa'i nal bu'i rgyal mtshan dang //
rnam bkra'i dar tshon me long bya rgod mda'//
bzhed dgu'i rten gtor tshogs dang nal bu'i snying //
srog gi 'khor los bkang bas thugs\u0f8e
sra ba'i go cha rno ba'i mtshon cha dang //
mdzes pa'i rgyan cha brjid pa'i dkor cha'i tshogs //
blta bas ngoms pa med pa'i spyan gzigs sogs //
mtho ris 'byor pa rgya mtshos thugs\u0f8e
gzhan yang bsnyen sgrub las kyi sbyor ba dang //
mthun zhing brten pa'i dam tshig rdzas kyi tshogs //
dngos 'byor yid sprul nam mkha'i khams gang bas //
ma gcig lha mo 'khor bcas thugs dam bskang //
zhing skyong ma mo khyod mchod bsnyen pa yis //
sgrub pa'i rig 'dzin bdag cag dpon slob la //
'brum pa la sogs 'go ba'i nad rims dang //
mi mthun 'gal rkyen gnod pa'i phyogs rnams las //
skyob pa'i phrin las g.yel ba med pa dang //
mthun rkyen rnam dag bsam don myur 'grub mdzod //
ces skong ba'i phrin las rnams dbyangs kyi 'gyur ba rol mo'i sbyor ba dang lhan cig pas gyer zhing sbyar ba'i spos kyi rgyun btul ba sogs bya'o /

/gnyis pa legs ldan gyi bshags pa ni /
hoH
yon tan lhun rdzogs dngos grub stsol mdzad pa'i //
rtsa brgyud bla ma yi dam dkyil 'khor lha //
dpal chen rdo rje srin po khro bo'i rgyal //
legs ldan nag po 'khor bcas dgongs su gsol //
theg chen gsang sngags bla med sgor zhugs nas //
spyi dang khyad par lhag pa'i dam tshig rnams //
rtag tu bsrung zhing sdom par khas blangs nas //
nyams chag 'gal 'khrul nongs pa mthol lo bshags //
thun bzhi'i rnal 'byor bsgom par khas blangs nas //
tha mal las la yengs pa mthol lo bshags //
bde gshegs thugs rgyud bskul bar khas blangs nas //
tha mal long gtam smras pa mthol lo bshags //
dmigs med ye shes bsgom par khas blangs nas //
dug gsum rtog pa'i dbang gyur mthol lo bshags //
phyi nang gsang rten 'dzugs par khas blangs nas //
dgos pa'i dam rdzas ma tshang mthol lo bshags //
rtag tu mchod bstod bsnyen par khas blangs nas //
snyom las le los yengs pa mthol lo bshags //
man ngag sbas nas bsgrub par khas blangs nas //
gsang ba'i gnyer kha 'chol ba mthol lo bshags //
dam rdzas phud kyis mchod par khas blangs nas //
'bag btsog nyams par gyur pa mthol lo bshags //
rgyal ba'i bka' bzhin bsgrub par khas blangs nas //
gzu lum ras chod bgyis pa mthol lo bshags //
zol med dam tshig bsrung bar khas blangs nas //
nyams grib skyon gyis phog pa mthol lo bshags //
sku gsung thugs dang rtsa ba yan lag gi
/dam tshig 'gal pa ma lus so sor bshags //
mthol bshags 'bul lo tshangs par mdzad nas kyang //
dngos grub mchog gis bdag rgyud gtams par mdzod //
ces dang yig brgya mang du bzla'o //
lha chen gyi bshags pa ni /
hrIH
gar gyi dbang phyug thugs rje'i rnam rol las //
'jig rten skyong ba yongs kyi rje bo'i skur //
rab bzhengs lha chen lcam dral 'khor dang bcas //
thugs rjes bdag la gsan cing dgongs su gsol //
bdag cag mi shes rmongs pa'i dbang gyur pas //
'dod khro gti mug dbang gis bcas pa dang //
rang bzhin kha na ma tho'i nongs pa kun //
gnong 'gyod drag pos mthol zhing bshags par bgyi //
snang srid rnam dag lha skur rdzogs pa la //
ma dag tha mal snang zhen bden 'dzin gyis //
sgom sgrub g.yel zhing mi dge'i g.yeng bas gol //
sku yi dam tshig nyams pa mthol zhing bshags //
gzhom med rlung sngags nA da'i rang bzhin la //
tha snyad yi ge'i brda dang mtshan mas bcings //
bzlas brjod ma dag long gtam 'khrul pas bslad //
gsung gi dam tshig nyams pa mthol zhing bshags //
chos kun ye nas spros dang bral ba la //
gzung 'dzin rnam rtog mtshan mas ris su bcad //
gnas lugs ma rtogs 'khrul snang mun par 'thoms //
thugs kyi dam tshig nyams pa mthol zhing bshags //
skyon dag yon tan ma lus yongs rdzogs shing //
sras bcas rgyal ba'i ye shes rnam rol la //
tshur mthong phyogs re'i bsam pas gzhal ba sogs //
yon tan dam tshig nyams pa mthol zhing bshags //
phrin las rnam bzhis 'dod don ma lus pa //
yid bzhin nor ltar thogs med re skong la //
byis blos nyi tshe'i las la bkol pa sogs //
phrin las dam tshig nyams pa mthol zhing bshags //
rdo rje'i yal gam chen po gnyer blangs kyang //
spyi dang khyad par gyur pa'i dam tshig las //
nongs shing nyams par gyur pa gang bgyis pa //
mthol zhing bshags so tshangs shing dag par mdzod //
ces dang yi ge brgya pa bzla /
de nas gzhung gi bshags pa dngos ni /
hoH
rang bzhin chos kyi dbyings las ma g.yos kyang //
thugs rje'i dbang gis 'bar ba'i skur bzhengs pa //
rgyal ba'i bstan srung dam can rgya mtsho'i tshogs //
'khor bcas bdag la gsan cing dgongs su gsol //
bdag cag blun rmongs ma rig 'khrul pa'i yid //
las dang nyon mongs bag chags kyis dkrugs pas //
lha khyod bsnyen cing bsgrub par dam bcas kyang //
sku yi phyag rgya ma gsal don ma rtogs //
sngags kyi bzlas brjod ma dag lhag chad 'khrug
/yid kyi ting 'dzin bying rgod rtog pas bslad //
dam rdzas ma tshang rten rdzas ma tshogs dang //
rgyu chung phud nyams 'bag btsog dri mas gos //
dus kyi mchod gtor 'gyangs shing chag pa dang //
bsnyen sgrub g.yel zhing las sbyor log pa sogs //
rtsa ba yan lag dam tshig nyams pa kun //
rab gnong 'gyod pa'i sems kyis mthol lo bshags //
mthol bshags bzod pa dang du bzhes nas kyang //
nyams chag sgrib pa'i tshogs rnams kun byang ste //
'gyur med tshangs pa mchog gi dngos grub stsol //
zhes dang /
yi ge brgya pa bzhi gsum sogs kyis thugs dam ma bskang ba rnams bshags par bya'o /

/gsum pa 'dod pa'i don la phrin las gsol ba la /
lha chen dbang phyug chen por phrin las bye brag tu gsol bar spro na /
gtor ma gsar du bshams pa'am kha gsos pa A+o~M AHhU~M gis byin gyis brlabs nas sngags mchod sngon du 'gro bas /
hrI:
bde chen dbang gi dkyil 'khor nas :
dpal ldan khrag 'thung rta mchog dpal :
thugs rje chen po'i rol pa las :
gu lang chen po lha yi lha :
dbang phyug shrI ral pa can :
dregs pa'i sde dpon mthu chen khyod :
tshangs pa'i gnas dang rgya mtsho'i gling :
gangs dkar rtse dang tsan+dan nags :
grub pa'i gnas nas sku bzhengs shig :
sku mdog dmar po bskal pa yi :
me ltar 'bar ba'i gzi byin gyis :
khams gsum ma lus dbang du sdud :
phyag mtshan lcags kyu zhags pa yis :
'gro ba'i yid 'gugs 'ching bar mdzad :
zur phud zla ba tshes pas brgyan :
gsang ba'i rtags kyis snod bcud kyi :
gzi mdangs yon tan ma lus sdud :
yum chen lha mo dka' zlog ma :
rtag tu chags shing bde la rol :
sku gsung thugs kyi dkyil 'khor nas :
gsang ba'i ma bzhi las la 'gyed :
khams gsum kun gyi yid 'gugs shing :
myos dang rmongs dang 'ching bar mdzad :
dus la bab bo phrin las mdzod :
tshangs dang 'dod lha dbang po sogs :
dregs pa'i lha chen thams cad kyang :
khyod kyi 'khor dang g.yog lags te :
'jig rten gsum na dgra las rgyal :
dka' thub grub pa khyod kyi mthus :
zil gyis mi non gang yang med :
sngon tshe zhal bzhes dam bcas pa'i :
thugs dam da lta bskul lags so :
dregs pa'i dpung dang bcas rnams kyis :
khams gsum srid pa thams cad la :
'gugs par byed pa'i lcags kyus thobs :
rlung gi zhags pas yid chings la :
rang dbang gtan pa dang phral nas :
bdag gi dbang du 'dus par mdzod :
gdug can dgra dang gnod pa'i bgegs :
thams cad drag po'i dmod pas gzir :
rig sngags sbyor bas byad du chug :
lus ngag rdul bzhin brlags nas kyang :
lhag ma tsam yang med par mdzod :
sha khrag zan chan khur ba dang :
spos dang me tog la sogs pa :
mthun pa'i dam rdzas kun bzhes la :
rnal 'byor bdag cag 'khor bcas kyi :
bar chad sol la mthun rkyen sgrubs :
bcol pa'i las rnams ma lus pa :
skad cig tsam la grub par mdzod :
dus la bab bo dbang phyug che :
pho nya bran dang mngags par bcas :
phrin las ma g.yel sa ma ya :
zhes 'dod pa'i don la yid rtse gcig pas bskul zhing las kyi gnyer gtad par bya'o //
gang ltar phrin las gsol ba dngos ni /
hU~M/
rgyal ba'i bstan srung rdo rje nag po che //
lcam dral bka' sdod 'khor dang bcas rnams la //
phrin las rab 'byams gsol dang bskul ba'i phyir //
mchod sprin rgya mtsho bstabs pas dgyes gyur te //
kun bzang he ru ka dpal dpa' bo che //
dkyil 'khor rgya mtsho'i khyab bdag pad+ma 'byung //
mchog gi sa brnyes rdo rje'i rig 'dzin tshogs //
rim par byon pa'i rtsa brgyud bla ma yis //
rgyud gsum dam can dregs pa'i dpung tshogs rnams //
phyi nang gsang ba'i 'dod yon rgya mtshos mchod //
bsten cing bsgrubs nas dbang bskur dam bzhag pa'i //
zhal bzhes thugs dam g.yel bar ma mdzad par //
srid zhi'i phun sum tshogs kun 'byung ba'i gzhi //
rgyal ba'i bstan pa phyogs bcur rgyas pa dang //
de tshul lung rtogs bshad sgrub kyis 'tsho ba'i //
bstan 'dzin yar ngo'i zla ltar 'phel bar mdzod //
mkha' mnyam 'gro ba'i nyer 'tshe kun zhi zhing //
dge bcu'i 'byor pa rgya mtshos 'tsho ba dang //
'jig rten khams kyi snod bcud legs tshogs kun //
rab 'phel rdzogs ldan dpal gyis mtho bar mdzod /
khyad par rnal 'byor bdag cag 'khor bcas kyi //
nad gdon bgegs dang bar du gcod pa sogs //
phyi nang mi mthun rgud pa kun zhi zhing //
bdud sde'i g.yul las rnam par rgyal bar mdzod //
tshe dang bsod nams dpal 'byor longs spyod stobs //
thos bsam sgom pa 'phel zhing rgyas pa dang //
sa gsum 'gro ba rnams dang de dag gi
/phun tshogs dpal kun dbang du bsdu bar mdzod //
mi bsrun log par sems pa'i dgra dang bgegs //
nag phyogs bdud sde'i dpung dang bcas pa rnams //
phrin las drag po shin tu mi bzad pas //
ye shes dbyings su sgrol ba'i phrin las mdzod //
sems nyid gdod ma'i bstan srung re dogs dris //
bslad min mtha' bral bde chen mngon gyur nas //
phrin las rnam bzhis 'gro ba'i re skong ba'i //
dngos grub rgya mtsho'i dpal gyis 'byor par mdzod /

/dpal ldan mgon po lcam dral 'khor bcas rnams //
mthun pa'i rdzas 'dir rten bcas dgyes bzhugs nas //
bdag cag dpon slob 'khor dang bcas pa yi //
'gal rkyen kun zhi mthun rkyen bsam don sgrubs //
chos 'khor 'di yi bstan pa sde dang bcas /
khyod la gtad do rtag tu g.yel med skyongs //
mthu rtsal nus skyed 'gal byed chom la phob //
'dod don bcol ba'i las kun bsgrub par mdzod //
ces las kyi gnyer gtad cing mngon par 'dod pa'i phrin las la gsol ba gdab par bya'o //
tshogs la rol zhing lhag ma gtang /

brgyad pa khyad par mngon spyod kyi yul la rbad cing bskul ba ni man ngag gi yi ge gud du bkod pa las shes par bya'o /

/dgu pa gtor ma stob pa ni /
'bul gtor rnams la dpal 'bar btsugs /
spos dang rol mo gser skyems kyis mtshon par sgrub khang gi yang thog sogs gang du gtong ba'i sar khyer la dmigs bya dgug pa ni /
na mo /
rig 'dzin rtsa brgyud kyi dpal ldan bla ma dam pa rnams kyi bka' bden pa dang /
sangs rgyas kyi bka' bden pa dang /
chos kyi bka' bden pa dang /
dge 'dun gyi bka' bden pa dang /
gsang sngags dang rig sngags dang gzungs sngags dang snying po dang phyag rgya dang ting nge 'dzin gyi bden pa dang /
chos nyid gdod nas stongs kyang chos can rgyu 'bras bslu ba med pa'i bden pa dang /
khyad par rdo rje'i chos skyong ba'i srung ma bka' sdod pho nya'i dmag tshogs 'khor dang bcas pa rnams kyi bka' bden pa dang /
bden pa chen po'i mthu la brten nas bstan dang 'gro ba'i spyi dgra /
khyad par rig pa 'dzin pa bdag cag yon mchod 'khor dang bcas pa rnams la snga dgra lag gis bdar ba /
phyi dgra yid la sems pa /
da dgra thad du 'dzugs pa'i gzugs can sdang ba'i dgra dang /
gzugs med gnod byed bgegs kyi tshogs dang bcas pa thams cad srid pa gsum gyi khongs gar gnas gar bros kyang /
skad cig yud tsam la dmigs pa'i rten 'di la khug cig
/rtsa sngags shA sa na'i mthar nr-i tri badzra ang+ku sha dzaH
dzaHhU~M baM hoH
zhes bstim /
A+o~M AHhU~M hoHsa brlab /
A+o~M ma hA kA lA ya /
shA sa na u pa hA ri Ni /
e Sha a pany+tsi ma kA lo a yaM/
i daM rat+na tra yA ya /
a pa kA ri Na ya di pra tI dz+nyA sma ra si ta dA/
i daM duSh+TAn kha kha khA hi khA hi /
mA ra mA ra /
gr-ih+na gr-ih+na /
ban+d+ha ban+d+ha /
ha na ha na /
da ha da ha /
pa tsa pa tsa /
di na me ke na hU~M phaT hU~M sa pa ri wA ra sogs gsum gyis phul la /
hU~M/
chos kyi dbyings nas 'bar ba'i skur bzhengs pa //
mthu stobs dbang phyug rdo rje nag po che //
lcam dral bka' sdod dam can rgya mtsho'i tshogs //
'khor bcas thugs dam dbang gis 'dir gshegs shig
/phyi nang gsang mchod sman raka ba liM ta //
dgra bgegs sha khrag la sogs mkho dgu'i rdzas //
so so'i thugs la ci bzhed der 'char ba'i //
rmad byung dgyes pa'i mchod sprin chen po 'di //
sngar mdzad legs pa'i las kyi gtang rag dang //
slad nas g.yel ba med pa'i phrin las bzhi'i //
'dod pa'i dngos grub stsol slad 'bul lags na //
dgyes pa chen pos bzhes shing rol nas kyang //
bstan dang 'gro ba'i phan bde kun spel zhing /
khyad par bdag cag dpon slob 'khor bcas rnams //
nad med pa dang mi 'gyur tshe srog dpal //
grags dang 'byor pa rgya mtshos mtho ba dang //
ma rung bdud dgra'i rgol ba kun zhi zhing //
rnam mang phrin las rgya mtsho yid bzhin sgrubs //
phyogs las rnam par rgyal ba'i ru mtshon phyor //
byang chub bar du bsrung zhing skyong bar mdzod //
ces gtor ma stob cing 'dod don gsol lo /

/gsum pa rjes kyi cho ga la drug las /
dang po gtang rag gi mchod bstod ni /
A+o~M shrI badzra d+harma pA la sa pa ri wA ra ar+g+haM pra tIts+tsha swA hA nas /
shab+da'i bar dang /
bstod pa ni /
he ru ka dpal spyan snga ru //
dam bcas ji bzhin da lta 'dir //
bstan pa bsrung zhing skyong mdzad pa'i //
dam can kun la bstod par bgyi //
zhes dang /
gnyis pa nongs pa bshags pa ni /
ma rnyed yongs su ma tshang dang //
gang yang nus pa ma mchis pas //
'dir ni bgyi ba gang nongs pa //
de kun khyod kyis bzod mdzad rigs //
gang yang bdag cag las dang po pa'i rten gyi gang zag bying ba dang rgod pa'i dbang du gyur pas ting nge 'dzin ma gsal pa dang /
tshogs ma dag pa dang dzapa? bzlas nyung zhing cho ga lhag chad du gyur pa /
mchod pa'i yo byad dman pa la sogs pa srung ma'i dbang po khyed rnams kyi thugs dang 'gal ba'i rkyen du gyur pa gang lags pa de dag thams cad bzod par mdzad de /
chos dbyings ka dag chen po'i klong du lhag chad kha bskang bar mdzad du gsol //
zhes dang yi ge brgya pas nongs pa 'chags /
gsum pa brtan bzhugs ni /
rten yod pa rnams la phyogs bcu na bzhugs pa'i sangs rgyas dang byang chub sems dpa' thams cad bdag la dgongs su gsol /
ji srid nam mkha'i mtha' dang mnyam pa'i sems can thams cad mi gnas pa'i mya ngan las 'das pa'i sa la ma bzhag gi bar du rgyal ba rnams mya ngan las mi 'da' bar brtan par bzhugs su gsol /
khyad par du yang sku gzugs kyi rten 'di rnams la bskyed cing spyan drangs pa'i lha tshogs rnams ji srid 'byung ba bzhi'i gnod pas ma zhig gi bar du brtan par bzhugs su gsol /
brtan par bzhugs nas kyang bdag dang sems can thams cad la mchog dang thun mong gi dngos grub ma lus pa bstsal du gsol /
A+o~M su pra tiSh+Tha badzrA ya swA hA/
zhes brjod cing me tog gtor /
bzhi pa gshegs gsol ni /
A+o~M/
khyed kyis sems can don kun mdzad //
rjes su mthun pa'i dngos grub stsol //
sangs rgyas yul du gshegs nas kyang //
slar yang 'byon par mdzad du gsol //
badzra muHse gol gyi sgra dang bcas pas /
ye shes pa rnams chos dbyings su gshegs /
dam tshig pa bdag nyid dang gnyis su med par gyur /
'jig rten pa'i 'khor rnams gats+tsha gats+tsha swA b+hA wA nAM gyis rang gnas su btang /
lnga pa smon lam ni /
dge ba 'di yis myur du bdag
/he ru ka dpal 'grub gyur nas //
'gro ba gcig kyang ma lus pa //
de yi sa la 'god par shog
/ces dge ba'i rtsa ba byang chub mchog gi rgyur bsngo /
drug pa shis brjod ni /
rab 'byams dkyil 'khor rgya mtsho'i 'khor lo'i mgon //
gsang gsum 'gyur med bde chen rdo rje'i sems //
'gro la phan bde'i mchog stsol dpag bsam shing //
rtsa brgyud bla ma rnams kyi bkra shis shog
/chos sku'i mkha' la grangs med gzugs sku'i sprin //
zhi khro nyams brgya'i rol par 'char ba las //
dngos grub 'dod dgu'i char du snyil mdzad pa'i //
yi dam lha tshogs rnams kyi bkra shis shog
/he ru ka dpal snying rje'i rol gar ni //
gtum chen bzod par dka' ba'i gzi brjid kyis //
nag po'i rtsa lag sder bcas mthar mdzad pa'i //
dpal 'bar ma hA kA la'i bkra shis shog
/rgyal ba'i bka' sdod mi bzad drag shul can //
bdud dpung tshar gcod sgrub mchog bu bzhin skyong //
phrin las rnam bzhis bstan pa srung mdzad pa'i //
dam can rgya mtsho'i tshogs kyi bkra shis shog
/ces sogs bkra shis kyi tshigs su bcad pa du mas phyogs kun tu bde legs kyi snang ba chen pos yongs su khyab par bya'o //
dpa' bo gang zhig dran pa tsam gyis kyang //
phrin las rnam bzhi'i bsam pa kun 'grub cing //
ma rungs bdud sde'i g.yul las rgyal byed pa'i //
dam tshig can gyi bstan srung rgya mtsho'i tshogs //
phul byung kun tu bzang po'i mchod pa'i sprin //
zag med bde stong rol pa'i dga' ston gyis //
mchod las dngos grub rnam pa thams cad pa //
dka' ba med par thob la mi rtsol su //
de phyir so so'i rgyud gzhung nges pa dang //
grub pa mchog gi zhal lung la brten nas //
legs par bsdebs 'dis gnas skabs mthar thug gi
/don gnyis 'dod dgur 'jo ba'i dpag bsam shing //
de phyir dam tshig can gyi sngags 'chang gis //
tshul bzhin bsnyen cing phrin las bskul ba sogs //
nan tan lhur byed de la mchog thun gyi //
dngos grub rgya mtshor chu bran ji bzhin 'du //
de phyir dam pa'i zhal lung bdud rtsi'i rgyun //
rnam dpyod yol gor bskyil pas 'dod dgu'i dpal //
thogs pa med par 'jo 'di sngon med kyi //
legs bshad dngo~Xs gruba~X rola~X pa'i mtsho~X chen yin //
'dir 'bad dge tshogs nyin byed ltar 'bar bas //
ma lus bdud sde'i mun pa kun bcil bas //
thub bstan phan bde'i 'dab brgya bzhad byed pa'i //
dge legs srid zhi'i rtse mor 'bar gyur cig
/de ltar bstan pa skyong ba'i dam can chen po rnams kyi phrin las dngos grub kyi rol mtsho zhes bya ba 'di ni rig pa 'dzin pa 'gyur med rdo rjes so so'i rgyud dang sgrub thabs kyi gzhung rnams las ngag 'don snying por dril nas dkyus gcig tu bkod pa'i yi ge pa ni lo tsA ba ngag dbang chos dpal lo //
sarba dA mang+galaM///
/
