@#//
pad+ma rgyal po dzam+b+ha la'i dbang gi chog sgrig 'dod rgu'i gter bum zhes bya ba bzhugs so //
oM swasti /
dri med gser ltar mdzes brjid sku //
gling bzhir dbyig gi char 'beb pa //
pad+ma 'byung gnas chu'i dbang por //
gus btud dbang gi cho ga bshad //
'di la gsum /
sbyor ba yo byad kyi gshom /
dngos gzhi sgrub pa'i tshul /
byin rlabs dbang gi cho ga'o //
dang po ni /
nor sgrub rgyas pa'i bca' gzhi dang 'brel na dbang rdzas bum thod sogs gsar du bshams pas 'thus shing /
dbang sgrub kho na'i tshe stegs bu phyir dkar ram dar ras ser pos g.yogs steng ras bris kyi dkyil 'khor 'ding ba'am /
maN+Dal tshom bu lha grangs bkod /
de dbus many+dzi'i khar bum pa chas ldan bcud kyis bkang ba gtso bo'i sku tsaka btsugs pa /
g.yas su many+dzi'i khar dbang gtor /
g.yon du thod pa mtshan ldan dza gad bzang po'i phud kyis bkang bar mngar gsum a mr-ita btab cing dar dmar gyi khebs bcas /
spro na bkra shis rtags rdzas rgyal srid sna bdun 'bur ma'am tsaka li /
mdun du mchod gtor /
g.yas g.yon du sman raka
/rgyab tu ma mgon gza' gsum dang chad brtan gyi gtor ma /
mtha' skor du nyer spyod g.yas skor /
phye mar /
bza' bca' btung ba'i phud dang spyan gzigs mkho dgu'i longs spyod gang 'byor /
mda' dar /
las bum /
sngon gtor /
tshogs kyi dam rdzas sogs 'og tu gang dgos ma tshang med pa bkod legs su bsham //
gnyis pa dngos gzhi sgrub tshul ni /
las byang dpag bsam ljon shing gzhung bsrangs la bdag mdun bum gsum dbyer med dam gyer tshig gcig gis rnam pa tha dad du bsgom pa blo nus dang sbyar ba'i bskyed bstim mchod bstod bzlas pas nus ldan du bsgrubs mthar /
g.yang 'gugs /
khrus sgrub ma rig mun sel ltar las bum bsgrub /
bka' gter srung ma'i gtor bsngo /
tshogs mchod /
thugs dam bskul ba /
bdag 'jug rgyas bsdus gang rung blang ba rnams phyag bzhes ltar bya'o //
gsum pa byin rlabs dbang chog ni /
slob ma gral la 'khod /
bde gshegs rgyal ba rnams kyi ye shes chus //
skal ldan slob ma'i lus ngag yid gsum la //
gnas pa'i nad gdon sdig sgrib nyes ltung rnams //
bkru bar byas te byang zhing dag gyur cig
/a mr-ita dang /
a b+hi She ka'i sngags kyis khrus byar gzhug
/bgegs gtor las bum gyi chu dang /
a mr-itas bsang /
swa b+hA bas sbyang /
stong pa'i ngang las oM las rin po che'i snod yangs shing rgya che ba'i nang du gtor ma 'dod dgu'i longs spyod zad mi shes pas nam mkha' mdzod kyi rang bzhin du gyur /
na maHsarba ta thA ga te b+h+yo sogs nam mkha' mdzod kyi sngags rgyas brlab /
oM sarba b+hU ta A kar+Sha ya dzaHsa bgegs rnams bkug
/hU~M:
rig 'dzin bla ma rnams kyi byin rlabs dang :
sogs kyi mthar hU~M bzhi'i sngags dang thun brab /
gu gul gyi dud pas bdug la bgegs bskrad /
hU~M:
nga ni rnam dag rgyu ni khro bo'i sku :
sogs sngags dang bcas pa'i srung 'khor bsgom /
las kyi rdo rjes me tog bkye bsdu byed /
slob dpon gyis /
nam mkha' dang mnyam pa'i sems can thams cad kyi don du rnam mkhyen sangs rgyas kyi go 'phang 'thob par bya /
de'i ched du bla ma dzam+b+ha la'i dbang bskur zab mo zhu snyam pa'i byang chub mchog tu sems bskyed pa gsal btab nas /
gnas khang 'di yang pad+ma 'od dam lcang lo can gyi zhing khams su gsal ba'i dbus su slob dpon yang pad+ma rgyal po nor bdag dzaM b+ha la dngos su gsal ba dang /
chos kyi sgra dbyangs grags stong skye ba med par sgrog par mos shing gus pa'i spyod lam dang ldan pas ma yengs par gsan 'tshal /
de yang rtogs brjod rin po che dpag bsam 'khri shing las /
gang la nor yod de ni yon tan gyis mtho bstod 'os yon tan dag kyang cis mi 'dzin //
dbul bas nyams pa'i gzi byin sun phyungs yon tan me tog nyid mtshungs nor gyi ni //
yon tan nyid de yon tan la ni nor min nor ldan bsngags 'os yon tan ldan pa yin //
slong bas ngal byas tshogs rnams zhi ba dag las nor ni yon tan rnams kyi tshe srog yin //
zhes dang /
dpal o rgyan chen pos kyang /
lha chos nor gyis sgrub cing mi chos nor la brten //
de phyir dkor sgrub yang gces gter du bstsal //
zhes gsungs pa ltar /
spyir chos dang srid kyi bya ba thams cad kyi mthun pa'i rkyen dang /
bye brag tu rgyal ba'i sras kyi lam bzang phar phyin drug las /
sbyin pa la rnam pa bzhir yod pa'i zang zing gi sbyin pa dang rdzas las byung ba'i bsod nams kyi gzhi bdun gtsug lag khang dang dge 'dun mchod pa sogs srid pa 'di phyi'i legs tshogs rang gzhan gyi don ji snyed sgrub pa la nor med du mi rung la /
nor sgrub pa'i thabs kyang rgyu'i theg par mchod sbyin la brtson par byas pas rgyu 'bras mi bslu bas longs spyod 'byung bar gsungs pa dang /
gzhan du tshong dang /
zhing las sogs 'jig rten pa dang thun mong ba'i 'byor pa sgrub thabs tsam las med na'ang sngags kyi theg pa ni thabs mang ba yin pas nor gyi lha'i sgrub thabs las tshogs kyi rim pa /
rgyud sde gong 'og
/sngags gsar rnying mtha' dag nas mang du gsungs pa'i gtso bor gyur pa ni /
'phags pa chu dbang snying rje chen po zhes bya ba sa bcu'i byang chub sems dpa' khams gsum gyi nor dang longs spyod dpal g.yang ma lus pa'i bdag po'am 'byung gnas kyi gtso bor lhun gyis grub pa yin phyir /
dus 'khor /
gsang 'dus /
bde mchog
/bka' brgyad /
phur pa sogs gsar rnying gi rgyud sde chen po rnams las dkyil 'khor gyi gtso bo nyid dzaM b+ha la'i rnam par sgrub pa ji snyed gsungs pa ltar /
dpal o rgyan gyi slob dpon rdo rje 'chang chen pos grub pa'i slob dpon dpal sangs rgyas ye shes zhabs las dzaM b+ha la'i rig sngags gsan pa sogs rgyud sde mang po'i zab don nor sgrub kyi gdams pa du ma rgyal ba rig 'dzin grub pa rnams la gsan nas /
'phags yul yangs pa can gyi grong khyer la sogs par ye shes kyi nor lha mang po'i sgrub pa mdzad pas 'phags pa dzaM b+ha la sogs dang gnyis su med par gyur pa'i phyir /
shin tu snyigs ma'i mthar thug pa'i dus 'dir gu ru nyid nor gyi bdag po'i rnam par sgrub pa rang cag gangs can pa rnams la nor lha gzhan las kyang thugs rje'i byin rlabs lhag par myur zhing bkra shis pa yin te /
rgyu 'bras rten 'brel smon lam khyad par gyis :
sangs rgyas gzhan las nga nyid thugs rje myur :
zhes dang /
gsol 'debs las /
'byung ba dgrar langs sa bcud nyams pa'i tshe :
sems can mu ge'i nad kyis nyen pa na :
yid gnyis the tshom med par gsol ba thobs :
nga nyid mkha' 'gro nor lha'i tshogs dang bcas :
dbul phongs bkres skom sel bar the tshom med :
ces rdo rje'i zhal gyis bzhes pa ltar yin /
dgos pa de ldan gyi slad du dpal o rgyan chen po nor lhar sgrub pa'i thabs rgyas bsdus du ma sngon dus las can rnams la gsungs shing phyi rabs kyi btsas su gter kha mang po sba bar mdzad pa las /
'dir skabs su bab pa nges pa'i don du gu ru pad+ma nyid dang rnam dbyer med kyang /
gdul bya'i ngor ngan lam rgyal ba mchog dbyangs dang shud bu dpal gyi seng ge'i yang srid gter chen grub pa'i dbang phyug 7karma 'gro don mthar phyin nam /
zab gter gsang ba'i lung las /
o rgyan dri med gling pa dang :
gar dbang bdud 'dul las rab rtsal :
zhes yongs su grags pa gang des sbrags yang rdzong nas spyan drangs pa'i gu ru'i thugs sgrub yon tan kun 'byung gi gsang sgrub khams gsum dbang sdud rin po che 'dod 'jo zhes pa /
dus bab gsang ba'i zab chos shin tu bkra shis byin rlabs kyi tshan kha mngon sum myong bas grub pa yin te /
rang gzhung las /
bdag 'dra sngags mchog pad+ma rgyal po yi :
zab rgya thugs sgrub shin tu rgya che yang :
snyigs dus gnas skabs dang mtshungs dpal ldan gyi :
bla ma nor lha gnyis med sgrub thabs 'di :
rno myur byin che dngos grub thugs rje myur :
de phyir gsang sgrub khams gsum dbang sdud bstan :
zhes gsungs pa /
de lta bu'i bla ma'i nor sgrub zab mo'i dbang bskur rig 'dzin DA ki'i zhal gyi drod rlangs ma yal ba de nyid 'bul bar byed pa la bdag rdo rje slob dpon gyi bgyi 'os mtha' dag sngon du legs par grub /
da khyed rang rdo rje slob ma rnams kyi ngo skal du gyur pa thog mar dbang bskur zhu ba'i yon du maN+Dal zhig phul /
slob mas maN+Dal phul rjes /
de nas gsol ba 'debs pa 'di'i rjes zlos mdzod /
kye ho :
bla ma nor bdag rigs lnga'i tshogs :
dkyil 'khor lha tshogs ma lus pa :
bdag la gsan cing dgongs su gsol :
bdag cag skal ldan bu rnams la :
nor lha chen po khyed rnams kyis :
dbang dang dngos grub bstsal du gsol :
lan gsum /
mdun gyi nam mkhar bla ma dang gnyis su med pa'i dpal o rgyan gyi slob dpon pad+ma rgyal po dzaM b+ha la nor lha 'dus pa'i dkyil 'khor chen po'i steng gi char brgyud pa'i bla ma /
mtha' skor du yi dam zhi khro sangs rgyas byang sems bka' srung thams cad mngon sum du bzhugs par mos la /
bdag dang sems can thams cad 'khor ba'i sdug bsngal las skyob phyir snying thag pa nas skyabs su 'gro ba'i 'dun pas 'di'i rjes zlos /
na mo :
sangs rgyas chos dang dge 'dun 'dus pa'i sku :
sogs gsum /
skyabs yul de rnams dpang por bzhugs pa'i spyan sngar bdag gis bla ma nor lha bsgrubs nas ma gyur 'gro kun gnas skabs dbul phongs kyi 'jigs pa bsal nas bstan 'gro'i bde 'byor rgyas pa dang /
mthar thug sangs rgyas kyi go 'phang la dgod snyams pas 'di'i rjes zlos /
ho :
sems bskyed 'gro ba bdag gzhan kun don du :
sogs lan gsum /
tshogs zhing sngar yod steng /
slar yang mkha' khyab kyi skyabs yul ma lus pa spyan drangs nas ting nge 'dzin gyis sprul pa'i gdan la bzhugs su gsol ba dang /
rang gi lus grangs med du sprul nas phyag mchod 'bul ba sogs tshig phyir thugs gzhol bas yan lag bcu pa 'di'i rjes zlos /
hU~M:
sku gsum bla ma gshegs su gsol :
sogs lan gsum /
ye shes pa dbab pa'i slad du dmigs pa 'di ltar mdzod /
slob ma las bum gyi chu dang /
a mr-itas bsang /
swa b+hA bas sbyang /
chos thams cad rang bzhin gyis dag pa'i stong nyid de'i ngang las khyed rang rnams rin po che'i khri dang pad+ma nyi zla brtsegs pa'i steng du dzaM yig gser gyi mdog can yongs su gyur pa las /
nor gyi dbang phyug sangs rgyas kun 'dus pad+ma rgyal po dzaM b+ha la sku mdog gser btso ma lta bu zhal gcig phyag gnyis /
sha rgyas shing brjid chags la gsus pa 'phyang la 'gying bag dang ldan pa dar dang rin po che dang rus pa'i rgyan gyis mdzes pa /
phyag g.yas lcags kyu 'phyar zhing /
g.yon gter gyi ne'u le 'dzin pa'i kha nas nor bu'i char 'beb pa /
zhabs g.yas cung zad brkyangs pa'i rol pa'i skyil mo krung gis bzhugs pa'i pang na yum nor rgyun tA re ljang gsal g.yas lcags kyu dang g.yon gter gyi bum pa 'dzin pas 'khyud pa /
gnyis ka'ang nyi ma 'bum ltar gzi 'od 'bar ba'i spyi bor oM dkar po /
mgrin par AHdmar po /
thugs kar hU~M sngon po /
dkyil 'khor gyi gtso bo bla ma pad+ma rgyal po dzaM b+ha lar mos gus dung pa byas pas de dang khyed rang dzaM b+ha lar gsal ba gnyis ka'i thugs srog las 'od zer lcags kyu lta bu dpag tu med pa 'phros /
sku gsum gyi zhing khams mkha' khyab na bzhugs pa'i rtsa gsum rgyal ba sras bcas spyi dang /
khyad par rnga yab pad+ma 'od dang byang phyogs lcang lo can nas dpal o rgyan chen po gter bdag nor lhar bcas pa thams cad kyi thugs rgyud bskul /
de thams cad bla ma dzaM b+ha la rigs lnga'i lha tshogs kyi rnam par char babs pa ltar spyan drangs te khyed rang rnams la sib sib thim pa'i dmigs pa rtse gcig tu mdzod /
hU~M:
chos dbyings khyab brdal 'od lnga'i zhing :
zhes sogs las gzhung gi spyan 'dren mthar bsnyen sgrub kyi sngags gsham dz+nyA na A be sha ya a AH
drag tu brjod cing sbyar spos kyis slob mar bdug
/rol mo'i sgra dang bcas ye shes phebs mthar tiSh+Tha badzra zhes slob ma'i spyi bor rdo rje rgya gram du bzhag la brtan par bya /
de nas dbang dngos bskur ba la bum pa la brten nas sku'i dbang /
bdud rtsi la brten nas gsung gi dbang /
gtor ma la brten nas thugs kyi dbang /
spros pa'i yan lag tu rigs mthun gzhan nas kha bskang ba'i sna bdun /
rdzas rtags kyi dbang rnams las /
dang po bum pa'i dbang ni /
bum pa 'di nyid gzhal yas khang gi nang du bum chu pad+ma rgyal po dzaM b+ha la rigs lnga'i lha tshogs su gsal ba khyed rang gtso bo yab yum du gsal ba'i spyi bo nas dbang bskur bas /
lha tshogs rnams kyi thugs srog sngags phreng las 'od zer dzaHyig lcags kyu'i rnam pa can mkha' khyab tu spros pas /
srid zhi'i dwangs bcud dpal 'byor longs spyod phywa g.yang thams cad bsdus nas thugs ka'i sa bon sngags phreng la thim zhing /
de rnams las 'khor 'das kyi dpal g.yang byang chub sems kyi ngo bo bdud rtsi'i chu rgyun chad pa med par byung ba khyed rang gi spyi bo nas zhugs /
sku lus kyi phyi nang bkrus shing gang bas lus kyi sgo nas bsags pa'i sdig sgrib dbul phongs thams cad dag
/phung khams skye mched gdod ma nas bla ma nor bdag rigs lnga'i lha tshogs kyi ngo bor gnas pa'i nus byin skad cig la sad par byas /
lus bla ma nor lha'i sku dang dbyer med du gyur pa'i mos pa mdzod /
hU~M:
bum pa ye shes lnga ldan zhing :
bum chu dzaM la rigs lnga'i tshogs :
skal ldan bu la dbang bskur bas :
ci 'dod 'grub pa'i dbang thob shog :
oM gu ru dzam+b+ha la dza len+d+ra ye dzaM b+hi mo he ma ma bA su pA shaM ku ru ye swA hA:
oM dzaM b+ha la dza len+d+ra ye bai shra ma NA ye a tri nr-i puN+ye d+ha naM me d+hi sid+d+hi pA shaM ku ru sdus sdus :
spyi bo'i gnas rnams la rim par bzhag cing /
kA ya a b+hi Shiny+tsa A+o~M:
a b+hi Shiny+tsa hU~M:
a b+hi Shiny+tsa trAM:
a b+hi Shiny+tsa hrI:
a b+hi Shiny+tsa A:
bum chu sbyin //
gnyis pa bdud rtsi'i dbang ni /
dung chen bde ba chen po'i snod yangs shing bla ma dzaM la rigs lnga yab yum rdo rje'i chags pa chen pos snyoms par zhugs pa'i dga' ba'i sgras mkha' khyab rtsa gsum rgyal ba thams cad spyan drangs /
gzhan yang 'od zer gyi spro bsdus phyi 'byung ba lnga'i bcud /
nang lha klu mi gsum gyi tshe dpal bsod nams dpal 'byor longs spyod thams cad 'od zer gyi rnam par bsdus nas zhal du zhugs /
de thams cad byang chub kyi sems su zhu ba'i bdud rtsi'i chu rgyun sbyor mtshams nas byon /
b+han+d+ha'i nang du rgya mtshor 'khyil ba khyed rang rnams kyi mgrin par bzhag cing blud pas gzhir gnas kyi rtsa khams dam tshig pa chan la phabs kyis bsnan pa ltar ye shes kyi rang bzhin du lhongs te ngag gi sgo nas bsags pa'i sdig sgrib dbul phongs thams cad dag
/ngag bla ma nor lha'i gsung rig sngags kyi rang bzhin du dag nas bde stong gi ye shes khyad par can rgyud la skyes shing khams gsum dbang du gyur pa'i mos pa mdzod /
thod chang mgrin par bzhag la /
hU~M:
b+han+d+ha 'bar ba'i gzhal yas khang :
lha yi dngos grub bdud rtsi'i chus :
skal ldan bu la dbang bskur bas :
'dod rgu'i longs spyod dpal thob shog :
bsnyen sgrub kyi sngags mthar wA ka a b+hi Shiny+tsa hU~M:
bdud rtsi 'thung du gzhug
/gsum pa gtor ma'i dbang ni /
gtor ma 'di nyid rig 'dzin chen po pad+ma rgyal po dzaM b+ha la rigs lnga /
nor bdag gnod sbyin brgyad /
rgyal chen bzhi /
dpal mgon bdun cu rtsa lnga sogs nor lha bye bas bskor ba'i dkyil 'khor rten dang brten pa yongs rdzogs su gsal ba'i steng gi char brgyud pa drug gi dpal ldan bla ma dam pa rnams kyang sprin gtibs pa ltar bzhugs par gsal ba /
khyed rang gi gnas gsum du bzhag pas nor gyi bdag po'i lha tshogs rnams kyi sku gsung thugs kyi gnas rnams las gsang ba gsum gyi byin rlabs dang dngos grub /
sku dang yig 'bru phyag mtshan 'od zer dkar dmar mthing ga'i rnam par byon nas khyed rang dzaM b+ha la yab yum du gsal ba'i gnas gsum du thim pas /
lha tshogs de rnams kyi sku gsung thugs kyi dbang dang byin rlabs dngos grub cig char du thob cing slob dpon dang lhan cig tu brgyud pa'i bla ma rnams kyis kyang bka' bsgos pas /
gtor ma'i lha tshogs kyi thugs srog sngags phreng las 'od zer dza yig lcags kyu'i rnam pa can dang /
sprul pa yang sprul bsam gyis mi khyab pa 'jig rten gyi khams kun tu 'phros pa rnams kyis 'byung lnga'i dwangs bcud /
skye 'gro'i tshe bsod /
'bru nor longs spyod ji snyed mchis pa skad cig la bsdus shing bkug nas khyed rang rnams la dngos grub tu byin cing /
lha 'dre mi gsum gyi bla srog rnam shes a tri nr-i'i rnam par rdo khab len gyis lcags phye ltar bsdus shing phrogs nas khyed rang lhar gsal ba'i thugs srog gi zhabs su bstim pas rang snang dbang du 'dus /
gzhan snang srid zhi mtha' dag zil gyis non cing dpal 'byor longs spyod nam mkha'i mdzod la mnga' brnyes pa /
o rgyan chen po chu'i dbang po'i thugs ye shes yon tan phrin las bsam gyis mi khyab par mnga' dbang 'byor pa'i mos pa mdzod /
sgrub gtor spyi bor bzhag la /
hU~M:
rin chen 'bar ba'i gzhal yas khang :
nor bdag dzaM la'i dkyil 'khor lha :
gnod sbyin sde dpon tshogs dang bcas :
thugs dam bskul zhing gzi byin skyed :
skal ldan bu la dbang bskur bas :
mi 'dzad nor la dbang 'byor pa'i :
mgon po nor lha'i dbang thob shog :
bsnyen sgrub kyi sngags dang /
spro na las sbyor gyi sngags ring gnyis kyang brjod mthar /
bcom ldan 'das nor gyi bdag po'i lha tshogs khyed rnams kyis sngon bcom ldan 'das kyi spyan sngar zhal gyis bzhes pa ltar bdag cag sbyin pa'i bdag po zhes sam /
snod ldan gyi slob bu 'di nyid 'khor dang bcas pa la bsod nams nor gyi dngos grub /
'dzam gling gter gyi dngos grub ma lus pa bstsal du gsol /
dpral mgrin snying gar rim par reg cing /
kA ya wA ka tsit+ta sid+d+hi pha la hU~M hU~M:
zhes brjod /
brgyud 'dzin dam tshig thub nges yin na /
gtor ma'i lha tshogs khyed rang rnams kyi spyi bo nas thim pas khyed rang 'phags pa dzam b+ha lar dngos su gyur pa'i nga rgyal bskyed cing /
mthar bla ma nor lha dang rang sems bsres pa'i ngang la mnyam par 'jog par zhu /
dbang gtor rjes su dgos pa med na /
gtor zan bdud rtsi'i rang bzhin dngos grub kyi dbyig chen por gyur pa mgrin pa'i lam nas myangs pas bdud rtsi'i dwangs mas lus thams cad khyab /
bde chen gyi ye shes skyes shing /
'chi med tshe dang 'dzad med kyi nor /
'pho 'gyur med pa'i bsod nams sogs mchog thun gyi dngos grub thob par mos shig
/ces brjod la gtor zan ras ma bdud rtsir bcas pa dang /
tshe ril /
g.yang chang sogs kyang byin /
mtha' rten bskur bar spro na /
bla ma dzaM b+ha las /
mi mchog 'khor los sgyur rgyal rnams kyi legs byas rlabs po che'i mthu las 'bad med du 'byung zhing /
gling bzhi lha dang bcas pa la sogs par mnga' dbang 'byor pa'i chos kyi rgyal srid rgyas par byed pa'i nus pa can rin po che sna bdun rjes su gnang nas khams gsum chos kyi rgyal por mnga' gsol ba'i mos pa mdzod /
rgyal srid sna bdun bris 'bur gang rung lag tu gtad cing /
hU~M:
'khor lo chos kyi 'khor lo bskor :
btsun mo pha rol phyin bcu ldan :
nor bu dgos 'dod thams cad skong :
khyim bdag chab srid rgyas par spel :
dmag dpon nyon mongs g.yul ngo zlog :
rta mchog 'khor ba'i pha rol sgrol :
glang pos bdud kyi dpung tshogs 'joms :
phun tshogs 'byor pa'i dpal chen pos :
chos kyi rgyal por mnga' gsol lo :
oM ma hA tsakra pra dz+nyA pA ra rat+na a ti ti ka karma a shwa hasti a b+hi Shiny+tsa mAM:
ston pa rgyal bas byin gyis brlabs pa'i bkra shis pa'i rdzas brgyad khyed rang rnams la gtad pas don gnyis 'phral yun gyi bkra shis dang dge legs mkha' khyab la dbang 'byor pa'i rten 'brel lhun gyis grub par mos pa mdzod /
rdzas brgyad dngos sam tsaka li gtad la /
hU~M:
yungs dkar bgegs kyi tshogs rnams 'joms :
dUrbAs gdon gyi gnod pa skyob :
li khris 'gro ba dbang du sdud :
bil bas yon tan thams cad rgyas :
gi waM nad las thar par byed :
zho yis dbang po'i gzi mdangs skyed :
me long ma rig mun pa sel :
dung gis gsung dbyangs drug cu sgrog :
rtag tu bkra shis dbang thob shog :
oM swasti sarba d+harma pa ti b+h+rU~M b+h+rU~M b+h+rU~M:
a b+hi Shiny+tsa mAM:
skyob pa rdzogs pa'i sangs rgyas rnams kyi mtshan bzang po mtshon par byed pa'i bkra shis pa'i rtags brgyad kyis khyed rang gi lus la rgyas btab pas /
bde bar gshegs pa'i mtshan dang dpe byad phrin las rab 'byams la dbang 'byor zhing phyogs dus gnas skabs kun tu bkra shis pa'i rten 'brel 'du byas par mos shig
/rtags brgyad kyi gzugs brnyan yod na gnas so sor bzhag
/med na me tog 'thor zhing /
oM:
dbu la bkra shis gser gyi gdugs :
spyan la bkra shis shes rab nya :
ljags la bkra shis pad+ma stong :
tshems la bkra shis g.yas 'khyil dung :
mgul la bkra shis bum pa bzang :
thugs la bkra shis dpal be 'u :
sku la bkra shis rgyal mtshan dpal :
phyag zhabs bkra shis 'khor lo ste :
mtshan dpe yon tan kun rdzogs nas :
bskal brgyar mi nub rtag brtan shog :
oM swasti b+h+rU~M mang+ga laM tiSh+Tha b+ha ban+tu ye swA hA:
'di ni gnas skabs bkra shis pa'i rten 'brel dang g.yang sgrub kyi skabs nye bar mkho zhing cho ga'i mdzes rgyan du 'gro phyir rang lugs thugs rje chen po nang sgrub zhi khro'i dbang chog nas lhan thabs sbyar ba ma gtogs gter gzhung gi dngos bstan min pas /
bsdu na ma bskur yang 'gal ba med do //
de ltar dbang bskur pa thob pa la /
rtsa ba brgyud pa'i bla ma rig 'dzin gdan gsum tshang ba'i lha tshogs nam mkha' gang bas shis pa brjod pa'i mos pa mdzod /
phun sum tshogs pa mnga' ba sogs mdo rgyud las byung ba dang /
las byang gi bkra shis /
'bad dang rtsol bas ma gos pa'i //
zhes sogs shis brjod gang 'tsham bya zhing me tog gi char dbab /
de ltar dbang thob pa'i phan yon dang khyad par gyi dam tshig ni /
gzhung las /
des ni nor bdag grib ltar 'grogs :
ci 'dod rtsol med shugs kyis thob :
nor lha bye ba'i srog dbang thob :
dam tshig sbyin pa phyogs med gtang :
mchod pa'i 'byor tshogs rgya cher 'bul :
rgyu 'bras chud mi za ba yi :
bden 'bras tshe 'dir thob par 'gyur :
zhes bka' bstsal pas o rgyan sangs rgyas gnyis pa'i rdo rje'i gsung gis nam yang bslu ba med pas spro dga' rgya cher bskyed pa dang /
dam tshig khas blang zhing /
mi 'bral rjes su 'dzin par gsol ba dang smon lam 'debs pa 'di'i rjes zlos mdzod /
gtso bos ji ltar bka' bstsal pa //
de dag thams cad bdag gis bgyid //
deng nas gzung ste byang chub bar :
khyed dang mi 'bral 'grogs nas kyang :
gsang sngags smin grol gdams pa kun :
cha yis kyang ni spyad du gsol :
dbang bskur rdzogs par thob pa'i gtang rag gi yon du maN+Dal phul mdzod /
slob mas maN+Dal phul rjes /
des nang pa sangs rgyas pa'i nor lha thams cad kyi gtso bo 'phags pa dzam b+ha lar sgrub thabs kyi bka' srol mang du yod pa las /
'dir rig 'dzin chen po dri med gling pas sbrags yang rdzong dri med gsang phug nas zab gter du spyan drangs pa'i gsang sgrub bla ma nor bdag rigs 'dus dzam b+ha la'i dbang chog dngos grub ljon shing legs par thob pa yin pas bsnyen sgrub las gsum gyi sgo nas bstan pa dang sems can gyi don rgya cher mdzad pas /
dge ba byang chub chen por yongs su bsngo bar zhu /
bsod nams 'di yis zhes sogs dge ba bsngo /
'byor na slob ma yis dar dmar ser dang /
rin po che sogs longs spyod kyi dngos po ci 'dod phyag rten yon du 'bul zhing /
dpon slob thun mong du tshogs kyi dga' ston la rol rjes slob ma rnams la bkye /
g.yang sgrub dang 'brel na rten 'dzugs sogs bya /
gzhan du tshogs lhag man rjes chog rnams dkyus ltar bya'o //
smin byed brgya byin thogs pa'i rin po che //
reg tsam nyid nas dbul phongs phal ba'i gzugs //
'byor ldan 'chi med lus su sgyur byed pa'i //
ngo mtshar gnas la yid ches dang bas bkod //
'phags pa mchod dang zang zing sbyin sogs kyis //
byang chen sgrub pa'i lam gyi mthun pa'i rkyen //
zab gter DA ki'i zhal rlangs nyams med chos //
'jug bde'i khrigs su spel ba'i bsod nams mthus //
bsil ldan ljongs 'di'i snod bcud dge mtshan rnams //
rab rgyas de yis rgyal ba'i bstan pa dang //
des kyang 'gro mang rgyud la bla med kyi //
ye shes bde chen dga' ston dar gyur cig
/bla ma nor gyi bdag po'i dbang chog dngos grub ljon shing skur thabs bklag chog 'di yang gter slob gnubs ban bstan 'dzin ye shes lhun grub kyis kun dga'i lo nag zla phyi ma'i yar tshes la ngag spod du spel ba'i yi ge'i 'du byed 'gyur med tshul khrims kyis bgyis pa dge legs 'phel lo //
sarba mang+ga laM///
/
@#//
bla ma'i nor sgrub khams gsum dbang sdud kyi bsnyen yig yid bzhin dbang gi rgyal po bzhugs so //
dri med thugs rje'i chu 'dzin las //
dngos grub 'dod rgu'i char 'beb mkhan //
rnga yab gling pa nor gyi lhar //
'dud do srid zhi'i dpal 'byor stsol //
'dir gsang sgrub khams gsum dbang sdud kyi bsnyen sgrub bya tshul mdo tsam 'chad pa la /
bar chod dam sri bse rag bkar mnan gang 'grub sngon du 'gro bas /
sa ral dang shwa 'od kyi shul sogs   dug sbrul 'gyu srang sa ral shwa 'od sar //
nor sgrub byas na mi 'grub zhud pas spang //
zhes bshad snang bas so /ma yin pa'i gnas su bcas gshom ras bris sam tshom bu'i dkyil 'khor gter bum sogs gzhung ltar ram /
bsdu na rten gtor sku tsaka tsam la dmigs nas bdag mdun gyer tshig gcig gis bzhin dang me long nang gi gzugs brnyan ltar so sor bskyed /
de yang ting 'dzin rnam gsum rgyu yig dzaM ser po   'dir las byang gi tshig ris dang 'khor lo'i gzhung gi lte ba'i yig 'bru ltar na b+h+rU~M dang yang na oM du bshad pa ltar snang yang tshig gi brjod tshul sogs su snang ba'i phyir brgyud pa'i zhal lung gsang ba spyi'i 'gros ltar bshad pa'o /las e yaM raM baM laM suM b+h+rU~M rnams 'phros /
'byung ba rim brtsegs lhun po dang bcas pa'i steng /
b+h+rU~M las rin po che'i gzhal yas khang spyi mthun lha gnas pad+ma 'dab bzhi khyams phyi nang can gyi lte bar dzaM las pad+ma rgyal po dzaM b+ha la yab yum /
pad 'dab bzhir rigs bzhi'i dzaM la /
nang khyams kyi phyogs mtshams brgyad du rta bdag brgyad /
sgo bzhir rgyal chen bzhi /
phyi khyams 'khor yug la dpal mgon bdun cu dang /
gnod sbyin nor lha'i tshogs kyis bskor ba thams cad kyang rat+na'i char 'beb par bskyed /
spyan 'dren mchod bstod las byang gi dkyus ltar bya /
bzlas pa'i dmigs pa bdag mdun dzaM la gtso bo'i thugs kar zla gdan la dzaM ser po'i mthar bzla bya'i sngags rnams gser mdog rang sgra dang bcas g.yas su kyi li li 'khor ba gsal btab /
'phro 'du'i dmigs rkang gnyis las /
dang po gzi byin bskyed pa ni /
bdag gi thugs ka'i sngags phreng las 'od zer 'phros pas nang thams cad gang zhing /
dper na man shel ser po'i nang du mar me sbar ba ltar snang bar byas /
zhal dang ba spu'i bu ga sogs nas phyir 'phros pa'i sne la mchod pa'i sprin phung rgya mtsho byung bas mdun bskyed kyi lha tshogs mnyes par byas shing thugs rgyud bskul /
bdag mdun gnyis ka'i thugs srog sngags phreng las 'od zer bsam gyis mi khyab pa spros pas /
phyogs bcu'i rgyal ba sras bcas mchod /
sems can rnams kyi dbul phongs la sogs pa'i sdug bsngal dang sdig sgrib sbyangs te bla ma nor lha'i go 'phang la bkod /
skyabs yul de rnams kyi sku gsung thugs kyi byin rlabs rmugs 'dzin rigs lnga'i sku dang sngags kyi yig 'bru lcags kyu ne'u le gter bum sogs phyag mtshan gyi rnam par bun lang lang byon te /
bdag mdun la thim pas nyi ma 'bum yang zil gyis gnon pa'i gzi byin dang /
mkhyen brtse nus stobs lhag par rgyas shing snang grags rig gsum bla ma nor gyi bdag po'i lha sngags ye shes kyi 'khor lor phyam brdal bar mos pa ni /
gzhung las dngos su ma bshad kyang /
gter chen bla ma dam pa'i zhal lung las byon pa'o //
gnyis pa phywa g.yang sdud pa ni /
gzhung las /
ting 'dzin dmigs pas srid zhi'i phywa g.yang sdud :
'od zer spro bsdus lha mi'i srog 'phrog ste :
khams gsum srid pa'i dwangs bcud sbubs su drangs :
lha 'dre mi gsum kha rje dbang thang bsdus :
legs tshogs rten 'brel 'dzad med g.yang zhags bskyil :
zhes pas bdag gi thugs ka nas 'od zer dmar po dzaHyig lcags kyu'i rnam pa can stong gsum gang bar spros pas /
lha 'dre mi gsum thams cad kyi snying gi dbus na rnam shes a tri nr-i'i rnam par gnas par rdo khab len gyis lcags phye ltar tsen gyis blangs te /
thugs srog gi zhabs su bstims pas tshangs pa brgya byin 'khor los sgyur rgyal sogs 'gro ba thams cad dbang du 'dus shing bran du khol nas bdag la gus pas 'dud par bsam /
yang 'od zer sbubs can smyug ma lta bu sboms su ka gdung tsam nam mkha'i mthas gtugs pa'i khams gsum snod bcud thams cad la khyab cing zug pas rtsi bcud mar lta bu /
'bru bcud chang lta bu /
shing bcud bu ram lta bus mtshon te 'byung ba lnga'i dwangs bcud dang /
rigs drug gi 'khor lor gtogs pa'i sems can thams cad kyi tshe dang bsod nams dbang thang mthu stobs rdzu 'phrul bkrag mdangs sogs legs tshogs kyi dngos po ma lus 'ub kyis drangs te bdag mdun sgrub rdzas rnams la thim pas lta bar mi bzod pa'i gzi byin cher 'bar /
lha tshogs rnams kyi zhal dang sku'i cha /
phyag mtshan ne'u le dang gter gyi bum pa la sogs pa rnams las nor bu dang 'bru dang zas sogs mkho rgu'i dngos po bskal pa'i char gyi rgyun ltar babs shing /
slar yang gtso bo'i thugs ka nas 'od zer 'phros pas 'khor rnams rang dbang med par bskul /
de rnams las sprul pa yang sprul bsam gyis mi khyab pa nyi zer gyi rdul ltar spros te rgyal srid bdun dang bkra shis rdzas rtags sogs lha klu mi gsum gyis mtshon pa'i dpal 'byor longs spyod thams cad bkug pas /
rang gi gnas khang bang mdzod nas rim bzhin kha ba can gyi rgyal khams ma lus zas nor longs spyod kyis phyur bur khengs te mi shong ba tsam du dmigs la dzapa? bzla /
thun gyi mthar g.yang 'gugs kyang bya ste de'i dmigs pa ni /
gzhung las /
bdag bskyed thugs rje'i 'od zer gyis :
mdun bskyed lha tshogs thugs dam rgyud bskul nas :
mdun bskyed thugs las 'od zer lcags kyu'i tshogs :
dzaHyig mtshan pa steng 'og phyogs bcur 'phros :
lha mi'i dpal 'byor mnga' thang longs spyod dang :
klu dbang dri za'i nor rnams 'ub bsdus nas :
sgrub rdzas dkyil 'khor gnyis la thim pa yis :
dkyil 'khor mdangs ldan sgrub rdzas 'od du 'bar :
ci 'dod dngos grub ma lus thob par dmigs :
zhes pa ltar ro //
nub re bzhin tshogs dang skong bshags gtong /
thun mtshams su bsam pa lhun grub ma spyi dang khyad par o rgyan mkha' 'gro nor lha'i gsol 'debs la 'bad cing 'grub na dzaM b+ha la dang yi dwags la chu sbyin ci nus bya /
grangs bsnyen bsnyen sngags lnga 'bum dang /
sgrub sngags sum 'bum bzla bar gsungs shing /
las sbyor gyi sngags gnyis khri phrag sogs ci nus su bzlas pas rung /
mthar sgrub rdzas lhar gsal ba las dngos grub blang ba rigs mthun spyi ltar byed /
rtags kyi khyad par yang chos rje gling pa'i dzaM dmar las /
grub pa'i rtags ni dngos sam nyams dang :
tha ma'ang rmi lam du gnod sbyin dang :
gnod sbyin mo'i tshogs 'du ba :
rat+na'i char 'beb pa :
gos dmar po gon pa :
rat+na dmar po dang me tog dmar po'i phreng ba thogs pa :
gter chen po'i bum pa rnyed pa la sogs pa ni dngos grub thob pa'i rtags dang :
skye 'gro mang po 'du ba :
khri stan bzang po'i steng du 'dug pa :
shing 'bras sogs za ba :
bud med mang pos bskor ba sogs ni las sbyor grub pa'i rtags dang :
de dag las ldog pa mngon sum bying rmugs 'thibs pa :
maN+Dal gyi bkrag mdangs nyams pa :
rmi lam du yi dwags dang byis pa yugs sa mdze dang gdon can sogs rmis na bse rag gis sgrub pa la zhud pa yin pas yi dam gyi dmigs pas gzir :
zhes sogs nor sgrub gzhan dang mtshungs shing /
lar 'di ni lhag par byin rlabs che ste /
gter bum bcas pa tsam gyis yul dang zhing la lo chu legs pa dang /
zas nor 'du ba sogs rdzun zob min par yang nas yang du myangs pas grub pa yin no //
zhes pa'ang gter chen bla ma dam pa'i gsung gi bdud rtsis ngoms pa'i skal bzang phrin las grags pa'i gsung gis yang yang du bskul zhing /
gnas dang dus kyi rten 'brel la bsams nas gter slob gnubs ban bstan 'dzin ye shes lhun grub kyis bzad sger stod dgon par bris pa'o //
rang lo so bdun rgyal ba'i lo //
smin zla'i dmar phyogs   tshes nyer brgyad /'di brtsams tshe //
tshe mtha' yas pa'i sku brnyan sogs //
dge ba'i mtshan ma phun sum tshogs //
sarba mang+ga laM///
/
@#//
bla ma'i nor sgrub khams gsum dbang sdud kyi rgyas pa'i sbyin sreg 'dod rgu char 'beb khrigs su bsdebs pa dge legs sprin phung zhes bya ba bzhugs so //
dri med 'dzam bu'i gser gyi ri 'dra'i sku //
dwangs pa'i yid mtshor 'grogs pa'i mod nyid la //
'dod rgu'i mchog stsol lang+ka'i gling gi mgon //
rmugs 'dzin nor lhar bzhengs pa des skyongs shig
/gang de sbyin sreg mchod pas mnyes byas las //
rtsod dus rgud pa mthar bskrad rdzogs ldan gyi //
legs tshogs mgron du 'gugs byed cho ga'i khrigs //
dam ldan rig 'dzin 'jug bde'i skyes su spel //
dbang thob dam tshig la gnas pa bsnyen sgrub tshad du thems pa'i sngags pas rgyal dbang pad+ma'i thugs sgrub yon tan kun 'byung gi rgyas pa'i sbyin sreg 'dod rgu'i char 'beb lag tu bstar bar spro na /
legs bshams bdag bskyed bsang chu sgrub //
rdzas brlab me sbar 'jig rten dang //
ye shes me lha mchod pa'i rim //
slar yang me lha lhag mas mchod //
rjes chog rjes bsdu bcu yin no //
dang po ni /
gzhung las /
de yang yar ngo'i dus tshes dge ba'i nyin :
dben zhing nyams dga' gtsang ma'i gnas mchog tu :
rgyas pa'i dkyil 'khor gru bzhi mda' gang ba :
zhes sogs gsungs pa ltar tshes grangs gza' skar sogs rtsis gzhung dang bstun la rgyas pa'i las la shis pa'i nyin /
spyir gzhung nas bshad pa'i gnas dang /
bye brag dkyil 'khor dang 'brel na sgrub khang gi lho'am /
dkyil 'khor gyi lho sgo'i phyogs su slob dpon gyi stan 'jig rten pa'i byang ngam lhor kha blta bar bshams pa'i mdun du thab dkyil blos 'chun na rang dang zhal phyogs gcig pa dang /
de min zhal sprod kyi tshul du bsgom pa yin la /
gnas khang gi go yul lam /
phyogs der dur khrod ro khung sa rul shwa 'od kyi shul sogs yod pas mi bde na blos shis pa'i phyogs su mos la ji ltar bde bar spyad kyang rung ste /
phyogs kyi nges pa sogs kyang blos btags ma gtogs bden par grub pa med pa'i phyir ro //
gzhi der sngar sa chog grub pa'am yang thog lta bur mi dgos la /
gzhan du gzhi der dkar gtor bza' btung sna tshogs kyis brgyan pa bsham /
rang nyid lha'i nga rgyal gyis bsang sbyang /
'bru gsum gyis byin gyis brlab /
a kA ro gsum gyis bsngo /
sa bdag lha klu 'khor dang bcas //
gtor ma dam pa 'di bzhes la //
bdag gis sbyin sreg ma thon bar //
gnas 'di khyod la bdag g.yar gyis //
ci bde bar ni gzhan du zur //
ces bsgos la gtor ma phyi rol du bskyal bas sa blang /
lag g.yas sa la bzhag ste /
oM AHhU~M dang /
oM ha na ha na kro d+ha hU~M phaTaH
brgya rtsa bzla bzhin stong nyid bsgom pas sbyang ba tsam du sngon du 'gro bas /
phyug 'phen gyi khang zhing dang gnas chen ri rgyud bzang po'i sa sna gang rnyed bsres pa'i sa stegs dpangs sor bzhi /
rgya 'dom phyed lhag pa gru bzhi mnyam zhing 'jam pa byas steng tshangs zur gyi thig gdab /
dbus nas sor drug zlum skor lte ba /
de'i phyir sor drug zlum skor pad 'dab brgyad /
tshangs thig dang zlum skor 'phrad mtshams logs bzhi drang por bcad pas khru gang gru bzhi 'byung ba thab khung /
de'i phyir sor bzhi'i phyir bskyed pa'i thig phyi dang gnyis btab pa nang ma mchu'am mu ran dang phyi ma kha khyer /
lte bar rin chen 'bar ba dang pad 'dab brgyad la dzaM la rigs bzhi rta bdag brgyad rgyal chen bzhi dang bcas pa'i phyag mtshan tshon spungs gang rigs /
yang na me tog ser po'i tshom bu lha grangs /
zlum skor gyi phyi thab khung nang gi gru chad bzhir zla phyed rdo rje nang bstan re /
mu ran la rdo rje'i phreng ba dang kha khyer la nor 'dzin pa tra g.yas skor bcas gzhi ser po la bcad rnams dmar ser lta bus bri ba bris thab /
bslang thab 'grub na mchog tu legs pas stegs bu'i steng thab khung dpangs sor bcu gnyis /
kha khyer dpangs sor bzhi /
dbyibs dang rgya tshad gong bzhin /
rin po che'am sa sna gong gsal bsres pa'i rgyu las bya ba rtsig thab /
sa rjen par lto 'phye brtags la bru ba'am /
yang na sa stegs dpangs tshad ltar byas pa'i dbus thab khung tshad ldan brus la mu ran sor bzhi dor ba nas kha khyer rgya dpangs gong bzhin sa la brtsigs pa bru thab ste /
phyi ma 'di gnyis la ri mo rnams 'grub na phyed 'bur du bya zhing /
dri dang tshon ser pos byugs /
bur shing /
kham star /
ku shu /
shug pa lcang skya sogs 'byor na rab /
de min shing skam gang rnyed bsham pa'o //
srog chags med pa'i lci ba skam pos bris thab yin na kha khyer gyi steng nas khru phyed dang /
rtsig thab kyi tshe thab khung gi nang thab las dma' tsam gru bzhir brtsegs dbus ting lo che bar bzhag
/las byang gzhung bsrang gi gtor mchod logs su bshams pa phyag len gtsang bar mngon par 'grub na gung phugs ci rigs par bsham /
g.yas g.yon du stegs bu khebs ser pos g.yogs te slob dpon gyi g.yas ngos su yam shing 'bras bu can nam /
shug pa ba lu sogs bdud rtsi can rlon pa sor brgyad pa rtsa rtse gur gum sogs dri dang 'o zho mngar gsum sbyar ba'i mar khu byugs pa grangs ldan /
mar khu'am 'bru mar /
nas /
gro /
'bras gsum btsos pa'i mchan /
shing tog sna tshogs gur gum sogs /
kha dog ser po gtsor gyur me tog sna tshogs /
nas 'bras gro sran til sogs 'bru sna tshogs /
khur ba mar thud la du mngar gsum sogs sgog tsong ma 'dres pa'i kha zas bzang dgu /
'bras bu gsum bzang drug sogs sman sna tshogs /
tsan dan ru rta sogs spos sna tshogs /
dar sna tshogs /
rin chen sna tshogs /
gzhan yang 'o zho rgya ja
chang phud btung ba'i bye brag sogs ci 'byor rin po che sogs ser po'i snod du so sor bsham pa'am /
'jug pa bde bar 'dod na /
yam shing dang /
mar khu ma gtogs phrugs gcig tu bsres pa'i phye ma'am ril bu khrol bu gang rung phul yang rung ste phud nas ye shes par mang ba dang /
lhag ma nas 'jig rten me lhar nyung ba bkod /
g.yon ngos su 'jig 'das kyi me lha'i gtor ma gru bzhi dang /
chu gnyis sngon 'gro'i nyer spyod lnga tshan gnyis sbreng tshar sman raka bcas /
mchod rdzas dang bsreg rdzas 'di kun gur gum yung ba sogs kyis kha dog ser po bsgyur /
mdun du cog rtse'i khar rdor dril gyi bar du dgang blug kha sbyar ba /
las bum chas ldan bcud kyis gang ba /
DA ru /
nang mchod /
'thor nas /
dpal 'bar /
rlung g.yab /
mda' dar ser po /
spro na ku sha zung sbyar bzhi dang chun po leb chags gcig
/slob dpon dang thab kyi bar du me yol gangs ri baM yig chu rgyun bris pa /
gzhan yang bud shing gi bsnon ma dang /
tshogs kyi dam rdzas /
chas gos /
rol mo sogs 'og tu dgos pa ji snyed mthong brgyud ltar bkod pas mdzes par 'du bya //
gnyis pa bdag bskyed ni /
gzhung las /
slob dpon chas gos ser po dzaM lar bskyed :
ces sogs gsungs pas sgrub pa dang 'brel na lha'i gsal snang sngar yod gsal btab pas chog cing gzhan du las byang dpag bsam ljon shing gzhung bsrangs la bdag dang snang srid gu ru nor lha'i dkyil 'khor du bskyed bstim mchod bstod sogs kyi mthar /
bzlas pa ci 'grub /
srung ma'i gtor chog gi bar nyams su bstar /
tho rangs sam snga dro nas sbyin sreg dngos la 'jug ste /
khrus byas spro zhing 'byor na 'khor los sgyur ba'i chas gos ser pos brgyan /
bdag gzhan gyi dpal 'byor rgyas 'dod dga' ba'i yid kyis sems skyil lam bzang po'i 'dug stangs kyis 'dug nas //
gsum pa bsang chu sgrub pa ni /
las bum bsang sbyang /
stong pa'i ngang las\u0f8e
phyi ni rten 'brel thab kyi rang bzhin :
zhes sogs khrus sgrub ma rig mun sel ltar bdud rtsi 'khyil pa'i bskyed bzlas gzungs thag nas bzung la dzapa? grangs brgya'am nyer gcig
/bdud rtsir bsgyur ba rnams bya /
bzhi pa mchod rdzas bsreg rdzas byin brlab ni /
zhi ba'i sbyin sreg sdig sgrib kun sbyong las :
DA dril dgang gzar blug gzar rab tu gnas :
zhes gsungs pas /
spro na /
hU~M:
thabs shes zung 'jug chos nyid mtshon :
'das dus 'gro rnams sad pa'i phyir :
ye shes lnga yi rdo rje gsor :
shes rab dbyangs kyi dril bu 'khrol :
badzra d+harma hU~M A:
zhes rdo rje gsor zhing dril bu gsil /
hU~M:
thabs kyi gzugs la shes rab sgra :
dbyer med zung 'jug chos kyi dbyangs :
'gro rnams ma rig gnyid las slong :
rab 'byams rgyal kun dgyes pa skyed :
oM d+harma shab+da A:
zhes thod rnga 'khrol /
dgang blug dang bsreg rdzas rnams las bum gyi chu g.yas skor du 'thor ba dang /
a mr-itas bsang /
swa b+hA bas sbyang /
rdor dril dang bcas pas dgang blug thogs la /
oM:
thabs kyi rol pa las byung ting 'dzin gyi :
dpa' bo rdo rje'i snod mchog g.yas su thogs :
oM hU~M trAM hrIHA:
oM waM shrI ro na bi shU ra ye swA hA:
A:
shes rab bde stong dga' bzhi'i snyoms 'jug gi :
dpa' mo zab lam chos 'byung g.yon du thogs :
mUM lAM mAM pAM tAM:
oM e shrI ri trI tra ti shu swA hA:
thabs shes sbyar bas bsreg rdzas rnams la g.yas skor du reg cing /
hU~M:
chags med bde stong ye shes rnam rol gyis :
skye med sna tshogs rdzas kun byin gyis brlab :
dzaHhU~M baM ho :
dz+nyA na pany+tsa a mr-ita A be sha ya ho :
las kyi rdo rjes bsreg rdzas rnams la bdud rtsis bran /
stong pa'i ngang las bsreg rdzas rnams ye shes kyi bdud rtsi'i rang bzhin 'dod yon gyi 'od zer 'phro bar gyur :
rdo rje rtse gcig pa'i phyag rgyas rdzas rnams la reg par mos la /
rdzas rnams bkru ba'i sngags /   oM swA hA:
yam shing /   oM AHswA hA:
mar khu /   oM shrI swA hA:
'bru /   oM dzriM swA hA:
rdzas gzhan rnams /   oM ku ru ku ru swA hA:
oM AHhU~M lan gsum /
mchod rdzas rnams gong ltar bsang sbyang /
stong pa'i ngang las mchod rdzas dwangs shing thogs pa med pa zhes sogs sngags dang bcas pas nyer spyod dang /
hU~M:
rang byung rnam par dag pa'i rdzas :
zhes sogs sngags kyis sman raka gtor gsum rlob pa las byang ltar bya /
lnga pa me spar ba ni /
rgyal blon khyim bdag tshong dpon sogs 'byor ldan gyi lag nas blangs pa'i mes dpal 'bar sbar ba las bum gyi chu dang /
a mr-itas bsang /
swa b+hA bas sbyang /
ye shes kyi me lce 'od gsal bar gyur :
lag gnyis rdor dril dang bcas thal mo sbyar bas dpal 'bar gzung /
hU~M:
lho phyogs rin chen rigs kyi gtso :
ser mo me yi rang mdangs can :
phyag na me yi phung po bsnams :
rgyas pa 'khor lo'i me sbar ro :
oM ag+ne dz+wa la raM raM:
zhes thab la g.yas su lan gsum bskor te lho phyogs nas thab nang gi ting lo sbar /
de'i steng du rtsa skam dang shing sreg sogs bcug cing /
oM ag+na ye swA hA:
zhes mar khu blug gzar gsum blugs /
hU~M:
lho nub mtshams nas rlung g.yob ma :
mdangs ldan lha mo dpal ldan ma :
phyag na rlung gi sgrom bu bsnams :
me phung 'bar ba'i rlung g.yobs shig :
oM yaM yaM u pa ta ya swA hA:
lan gsum brjod cing rlung g.yab la me gso /
de nas bzung me sbar dgos tshang mar rlung g.yab g.yob pa ma gtogs kha dang gos kyi rlung sogs mi rung bar gsungs //
drug pa 'jig rten me lha mchod pa ni /
thab las bum gyi chu dang /
a mr-itas bsang /
swa b+hA bas sbyang /
stong pa yi ni ngang nyid las :
rgyas pa'i thab khung gru bzhi pa :
mu ran kha khyer sor bzhi bzhi :
phyi rim pad+ma 'dab brgyad dang :
zla phyed rdo rje pa tras mtshan :
mtshan nyid yongs rdzogs lte ba ru :
raM yig 'phro 'dus yongs gyur pas :
gzi brjid 'bar ba me yi lha :
brjid cing sgeg la 'gying bag ldan :
dar dang rin po che yis brgyan :
phyag g.yas lcags kyu g.yon me phung :
dor stabs pad nyi'i gdan la 'gying :
thugs ka'i hU~M las 'od 'phros pas :
rang 'dra'i ye shes sems dpa' che :
dag pa mkha' spyod zhing khams dang :
chos dbyings rnam dag pho brang nas :
spyan 'dren zhing 'dir sa mA dza :
lag pa g.yas pa'i mthe bong gung mo'i rtsa bar sbyar /
mdzub mos gung mo'i rgyab nas bkab pa dbyug gu gsum pa'i phyag rgyas me dar g.yab cing /
hU~M:
tshur byon tshur byon me lha che :
dad pa dang ni dam tshig gi :
'dod pa'i don la spyan 'dren na :
ye shes rgyas pa'i dkyil 'khor du :
skad cig tsam gyis gshegs nas kyang :
'bar ba'i gdan la bzhugs nas ni :
mchod rdzas dam pa 'di bzhes la :
yid la 'dod pa kun 'grub mdzod :
oM ag+ne rA dza sa ma ya dzaHdza :
zhes pas spyan drang /
spro na /
ku sha dgod pa ni /
ku sha zung sbyar bzhi dang /
ba lang gi rna ba lta bu'i leb chags gcig lag pa g.yon gyis bzung /
bsang chu dang /
a mr-itas bsang /
swa b+hA bas sbyang /
stong pa'i ngang las hU~M las byung ba'i ku sha sngo ljang rtsa rtse ma nyams shing yal 'dab phun sum tshogs par gyur /
oM badzra satwa AH
zhes pas byin gyis brlabs la /
oM/
ku sha 'di ni gtsang zhing dge
/tshangs pa lha rnams dag byed yin //
dkon mchog gsum po mnyes byed pa'i //
sa las skyes pa 'dab ma'i snying //
bdag gi bgegs rnams thams cad ni //
zhi dang bkra shis mdzad du gsol //
swA hA zhes pa'i mthar /
oM badzra satwa AH
zhes zung sbyar bzhi thab kyi kha khyer rang gi g.yon phyogs nas brtsam phyogs bzhir rtse mo g.yas skor du 'god cing /
ba lang gi rna ba lta bus steng nas g.yogs /
ku sha gcig 'bul ba phyag len du 'dug rung /
'di ltar rnam pa gsal bar snang bas spyi 'gre ltar bris pa yin la /
ku sha 'bul ba 'di bzhin gzhung rtsa ba nas ma gsungs pas bsdu na bzhag kyang chog go
/dzaHhU~M baM hoHsa dam tshig pa dang ye shes pa gnyis su med par bsam /
oM ag+ni rA dza sa ma ya tiSh+Tha lhan zhes bzhugs su gsol /
byon skyems 'bul ba ni /
dgang blug kha la dzaM yig mtshan :
me lha cung zad zhal gdangs pa'i :
ljags la raM yig gis mtshan pas :
bsreg rdzas bdud rtsi bzhes par gyur :
lag gnyis rdor dril dang bcas pa'i rdo rje khu tshur las gung mo brkyangs pa rin po che'i khu tshur gyis dgang blug bzung ste /
oM ag+na ye swA hA:
lan bdun brjod cing /
mar khu blug bzar bdun gyis dgang gzar bkang ba'i khar blug gzar mar khus bkang ba bzung bas /
oM ag+na ye A di bya A di bya A b+hi sha A b+hi sha ma hA shrI ye ha bya ka bya ba ha nA ya /
bdag cag dpon slob ces sam /
yon gyi bdag po /
'khor dang bcas pa'i tshe dang bsod nams dpal dang gzi brjid 'khor dang longs spyod rim pa gnyis kyi rtogs pa thams cad puSh+TiM ku ru oM zhes lag gnyis pus mo'i phyir ma 'das par thab la lan gsum g.yas su bskor nas dgang blug kha sbyar te thab nang du 'bul /
rol mo bya /
de ltar dgang blug tshar gsum phul nas mchod pa ni /
hU~M:
rgyas pa 'khor lo'i dkyil 'khor du :
gzi brjid 'bar ba me yi lhar :
mchod yon zhabs bsil me tog dang :
mar me dri chab zhal zas rol :
'bras chan 'bru sna zas sna sman :
bza' bca' btung ba'i bye brag rnams :
'bul lo dgyes par bzhes nas kyang :
tshe bsod dpal 'byor longs spyod rnams :
myur du rgyas pa'i phrin las mdzod :
oM ag+na ye sa pa ri bA ra ar+g+haM pra tIts+tsha swA hA:
de bzhin du /
pA d+yaM/
puSh+pe nas /
shab+da'i bar sbyar bas mchod /
bsreg rdzas 'bul ba ni /
lag gnyis rdor dril dang ma bral bas /
yam shing re g.yas brkyang mtheb srin gyis dbul zhing /
mar khu btung ba'i rigs sogs blug gzar dang /
gzhan rnams blug gzar dang sor mo ci bde bas dbul zhing /
oM ag+ni rA dza sa ma ya kha kha khA hi khA hi puSh+TiM ku ru ye swA hA:
zhes pa kho nas rdzas tshan re nas bdun nam nyer gcig re phul ba'i mthar /
hoH
me lha'i lha tshogs rnams la phrin las su gsol ba ni /
bdag cag 'khor dang bcas pa rnams kyi tshe dang bsod nams dpal 'byor longs spyod la gnod cing 'tshe ba thams cad mA ra ya dz+wa la raM/
tshe bsod dpal 'byor longs spyod snyan grags thams cad zla ba yar gyi ngo ltar rgyas par gyur cig puSh+TiM ku ru ye swA hA/
zhes 'dod don gsol /
go rim yang thog mar yam shing /
mar khu /
de nas gzhan rnams 'bul /
de yang mnyam sbyor las /
yam shing 'od la 'bul byas te //
til zho nas ni phyag tu 'o //
ku sha dUrbA gtsug tor la //
mar khu nas gro so ba dang //
mA sha la sogs zhal du 'bul /
khur ba'i rdzas kun de bzhin no //
spos rnams shangs la me tog spyan //
dri mchog dkar dmar mar me'i 'od //
mchod yon 'thor 'thung phyag tu 'bul //
bdud rtsi ljags la gos mchog sku //
me tog phreng ba dbu dang snyan //
rol mo'i rdzas rnams mdun du 'o //
zhes gsungs pa ltar ram /
yang na /
bsreg rdzas thams cad ye shes kyi bdud rtsi ser po'i rnam par zhal du phul bar mos kyang rung bar sems /
bstod pa ni /
hU~M:
rgyas mdzad rat+na he ru ka :
gzi brjid 'bar ba me yi lha :
'dod pa thams cad ster mdzad par :
gus pa'i sems kyis bstod par bgyi :
de nas /
oM ag+na ye swA hA:
zhes brjod /
blug gzar gyis mar khu lan gsum phul nas /
me lha thab kyi kha khyer la gnas par gyur /
ces brjod cing bsam /
bdun pa ye shes me lha mchod pa ni /
bud shing kha gsos /
a mr-ita dang las bum gyi chu g.yas skor du 'thor bas bsang /
swa b+hA bas sbyang /
hU~M:
chos rnams thams cad bdag med spros dang bral :
zhes sogs ting 'dzin gsum nas rim par me nang du gzhal yas khang dang lha bskyed /
spyan 'dren bzhugs su gsol /
phyag 'tshal gyi bar las byang ltar byas rjes /
byon skyems 'bul ba ni /
dgang blug kha la dzaM yig mtshan :
dkyil 'khor lha tshogs ljags la yang :
dzaM yig dag gis mtshan pa las :
bsreg rdzas bdud rtsi bzhes par gyur :
oM gu ru dzaM b+ha la dza len+d+ra ye dzaM b+hi mo he ma ma bA su puSh+TiM ku ru ye oM ag+na ye swA hA/
zhes mar khu blug gzar bdun gyis dgang gzar bkang ba'i dgang blug sngar ltar 'bul /
oM ag+na ye A di bya A di bya A bi sha A bi sha ma hA shrI ye ha bya ka bya ba ha nA ya /
bdag cag dpon slob ces sam /
sbyin pa'i bdag po /
'khor dang bcas pa'i tshe dang bsod nams dpal dang gzi brjid 'khor dang longs spyod rim pa gnyis kyi rtogs pa thams cad puSh+TiM ku ru oM zhes sam /
swA hA'i mtha' can brjod pas dgang blug lan gsum 'bul /
bsreg rdzas 'bul ba ni /
hU~M:
rgyas pa 'khor lo'i dkyil 'khor du :
gzi brjid 'bar ba'i lha tshogs rnams :
mchod yon zhabs bsil me tog dang :
mar me dri chab zhal zas rol :
'bras chan 'bru sna zas sna sman :
bza' bca' btung ba'i bye brag rnams :
'bul lo dgyes par bzhes nas kyang :
tshe bsod dpal 'byor longs spyod rnams :
myur du rgyas pa'i phrin las mdzod :
oM gu ru dzaM b+ha la dza len+d+ra ye dzaM b+hi mo he ma ma bA su puSh+TiM ku ru ye swA hA/
zhes pa'i rtsa sngags rgyas pa'i spel tshig kho nas yam shing mar khu rnams rim par phul ba'i rdzas tshan re re'am brgya rtsa re'i mtshams su /
dkyil 'khor gyi lha tshogs rnams la phrin las su gsol ba ni /
bdag cag dpon slob ces sam /
sbyin pa'i bdag po /
'khor dang bcas pa rnams kyi tshe dang bsod nams dpal 'byor longs spyod la gnod cing 'tshe ba thams cad mA ra ya dz+wa la raM/
tshe bsod dpal 'byor longs spyod snyan grags thams cad zla ba yar gyi ngo bzhin rgyas par gyur cig puSh+TiM ku ru ye swA hA/
zhes 'dod gsol gdags /
grangs mang du gsog na rdzas thams cad bsres pa'i phye ma'am ril bu phul bar grangs gzung ba legs shing /
yang 'bru sogs gang rgyas par 'dod pa'i rdzas de gtso bor phul yang rung /
gang ltar thun rer ji tsam 'bul ba'i grangs rdzogs mthar /
hU~M:
mtha' yas 'jig rten khams 'di na :
zhes sogs nyer spyod /
'dod yon drug
/rtags brgyad /
sna bdun /
sman rak+ta gtor ma rnams kyis mchod /
bstod pa bya ba las byang ltar gtang /
tshogs byin brlabs nas gzung tshogs mchod /
skong bshags bsgral stab /
lhag gtor /
thugs dam bskul ba /
chad tho /
brtan skyong /
bro brdung /
dngos grub blang ba'i bar skabs 'dir bya zhing /
phud lhag bshal chu sogs thab khung du 'bul /
g.yang 'gugs dang /
rten 'dzugs /
g.yang gta' bsdam pa sogs mi dgos pas bzhag
/gshegs skyems dgang blug lan gsum sngar ltar 'bul /
mchod pa kha gsos la /
nor lha yongs rdzogs spyan 'dren gshegs :
sogs kyis gtang rag gi mchod bstod dang /
ho :
gsang sngags gnyan gyi sgor zhugs shing :
sogs dang /
dril bu 'khrol bzhin yig brgya lan gsum mam bdun gyis nongs pa bshags /
oM/
khyed kyis sems can sogs kyi mthar /
badzra muHsa ye shes pa gshegs /
dzaHhU~M baM hoH
dam tshig pa rang la thim par bsam /
brgyad pa slar yang 'jig rten me lha lhag mas mchod pa ni /
mar khu blug gzar gang thab tu blugs la /
oM ag+na ye swA hA/
slar yang me lha 'bar ba'i dbus su byon par gyur /
mar khu blug gzar bdun gyis bkang ba'i dgang blug tshar gsum byon skyems kyi skabs ltar 'bul /
oM ag+ni rA dza sa ma ya kha kha khA hi khA hi puSh+TiM ku ru ye swA hA/
zhes pa'i sngags kyis yam shing mar khu sogs bsreg rdzas lhag ma so so nas grangs ji ltar rigs pa dang /
oM ag+ni rA dza sa pa ri bA ra ar+g+haM/
pA d+yaM/
puSh+pe nas /
shab+da AHhU~M gis mchod /
rgyas mdzad rat+na he ru ka :
mchod pa dam pa 'di bzhes la :
bdag gi 'dod don sgrub slad du :
gus pa'i yid kyis bstod pa bya :
me lha'i gtor ma dgang blug gi khar bzhag la /
bdud rtsis bran pa bsang sbyang /
oM AHhU~M gis bdud rtsir brlabs /
'bar ba me yi lha tshogs rnams :
mchod sbyin gtor ma 'di bzhes la :
rnal 'byor bdag cag 'khor bcas la :
nad med tshe dang dbang phyug dang :
dpal dang grags dang skal pa bzang :
longs spyod rgya chen kun thob cing :
zhi dang rgyas la sogs pa yi :
las kyi dngos grub bdag la stsol :
dam tshig can gyis bdag la srungs :
srung mas rtag tu grogs mdzod cig :
dus min 'chi dang nad rnams dang :
gdon dang bgegs rnams zhi ba dang :
rmi lam ngan dang mtshan ma ngan :
bya byed ngan pa med par mdzod :
'jig rten bde zhing lo legs dang :
'bru rnams 'phel zhing chos 'phel ba :
dge legs thams cad 'byung ba'i gnas :
yid la 'dod pa kun 'grub mdzod :
ces pas bsngos shing phrin las bcol nas gtor ma thab khung du 'bul /
yig brgya lan gsum gyis lhag chad kha bskang /
ma 'byor pa dang sogs kyis nongs pa bzod par gsol /
dbyug gu gsum pa'i phyag rgya phyir skyed la /
hU~M:
sems can don la rab dgongs pa'i :
gzi brjid 'bar ba me yi lha :
sangs rgyas yul du gshegs nas kyang :
slar yang 'byon par mdzad du gsol :
badzra mu :
sarba lo ka gats+tsha :
zhes pas /
me lha ye shes pa rang bzhin gyi gnas su gshegs shing /
'jig rten pa'i 'khor rnams rang gnas su btang /
dam tshig pa lte ba'i a shad la thim par bsam /
bsngo smon shis brjod ji ltar rigs pas mtha' brgyan no //
dgu pa rjes chog ni /
bdag bskyed bsdu rim sogs cho ga'i 'phro rnams dkyus ltar bya //
bcu pa las rjes bsdu ba ni /
me rang zhi gtang ba'am long med na gur gum la sogs pa'i chus gzhil la thal sol bang mdzod sogs kyi phugs su sba /
thab dang yo byad sogs snod min gyi mig lam du mi mngon par bya bar gces so //
'dir smras pa /
'khor lo'i dbang phyug gter chen bla ma'i bka'//
mi phyed dad pa'i gtsug tor rtser mchod nas //
gnubs ban dz+nyA na'i ming gi blo mtsho las //
legs bshad sbrang rtsi'i rgyal mtshan bzhad 'di 'khrungs //
phra zhib lag len rnam grangs mtha' dpyod sogs //
'phags bod mkhas pa'i gsung dang mthong brgyud las //
rtogs phyir zab gter gzhung la dgos nges kyi //
lhan thabs tsam sbyar 'jug bde'i khrigs su bsdebs //
dge des ngal gsos rgyal po'i dpal 'byor yang //
lan brgyar pham byed nam mkha'i mdzod chen por //
dbang 'byor sbyin pa'i pha rol phyin rdzogs nas //
sems can thams cad stobs bcu mnga' thob shog
/thugs sgrub yon tan kun 'byung gi rgyas pa'i sbyin sreg 'dod gu'i char 'beb lag tu blangs bde khrigs chags dge legs sprin phung zhes bya ba 'di yang rgyal kun 'dus zhal gter chen bla ma dam pa'i bka' bstsal snying la bcangs te /
bstan srid spyi sgos kyi 'byor tshogs rgyas pa'i rten 'byung du dmigs nas /
gter slob gnubs ban bstan 'dzin ye shes lhun grub kyis rab 'dod yongs 'dzin gyi lor nyang khol rang byung bdud rtsi'i khrus rdzing gi 'gram nas bzung ngag spod du bsdebs shing yi ge'i phreng bar 'gyur med tshul khrims kyis spel ba 'dis kyang theg dgu'i chos kyi rgyal srid dar rgyas yun ring du gnas par gyur cig
/sarba mang+ga laM///
/
@#//
bla ma'i gsang sgrub khams gsum dbang sdud las :
nor sgrub glang po'i 'khor lo yid bzhin nor bu bzhugs so :[ \u0f88\u0f88\u0f88\u0f88\u0f88\u0f88\u0f88\u0f88 ]thugs sgrub gsang ba'i lha la 'dud :
sngags mchog pad+ma rgyal po yis :
'dzam gling bod kyi don la byon :
nyid kyi sgrub pa nyid kyis mdzad :
las can rje 'bangs lo tsA la :
ma 'ongs 'gro ba bskyab pa'i phyir :
smon lam dbang bskur gtad rgya mdzad :
rdo rje'i brag dang g.yang zhag mtsho :
mi 'gyur dbyings sogs yang mdzod du :
rin chen gsang ba'i gter du sbas :
las 'phro dus rtags ldan pa'i tshe :
dbyings kyi mkha' 'gro'i brda yig las :
rig rtsal shes byas gtan la phab :
sa ma ya :
rgwa rgwa rgwa :
khyad par gu ru'i thugs sgrub las :
sems can dbul ba sel mdzad pa'i :
nor sgrub dzaM la rigs lnga yi :
sgrub pa khams gsum dbang sdud kyi :
dkyil 'khor rtsa ba'i srog 'dzin pa'i :
bsod nams glang po'i 'khor lo bstan :
rgyu skar rgyal phur dar ba 'am :
tshes brgyad nya gang bcu la sogs :
gza' skar 'phrod sbyor shis pa'i nyin :
dar dmar rgya shog gtsang ma la :
'khor lo mu khyud bdun du bskor :
lte bar b+h+rU~M yig mtha' skor du :
oM gu ru dzaM b+ha la dza len+d+ra ye sogs :   yig mgo phyir bstan /
bsnyen sgrub sngags rnams bri bar bya :
a tri nr-i A yuHpuN+ye pha la pA shaM ku ru sdus sdus dzaHdzaHhU~M dzaHhU~M dza :
b+h+rU~M b+h+rU~M swA hA:
gnas khang bang mdzod 'dir mi 'dzad 'bru nor gyi sid+d+hi pha la hU~M hU~M:
de phyir pad+ma 'dab bzhi la :
mdun nas brtsam ste g.yas skor du :
hU~M badzra dzaM b+ha la dza len+d+ra ye a tri nr-i A yuHpuN+ye d+ha naM me d+hi hrIHsarba sid+d+hi pA shaM ku ru sdus sdus :
des 'gre bar :
trAM rat+na dzaM b+ha la dza len+d+ra ye a tri nr-i sogs :
hrIHpad+ma dzaM b+ha la dza len+d+ra ye a tri nr-i sogs :
AHkarma dzaM b+ha la dza len+d+ra ye a tri nr-i sogs 'god :
pad bar du :
oM dzaM b+hi mo he ma ma bA su shAn+tiM ku ru swA hA:
des 'gre bar :
oM dzaM b+hi mo he ma ma bA su puSh+TiM ku ru ye swA hA:
oM dzaM b+hi mo he ma ma bA su pA shaM ku ru ye swA hA:
oM dzaM b+hi mo ma ma bA su mA ra ya phaT:
ces bri :
de'i phyi rim mu khyud la :
nor lha gter bdag gi gzungs 'di gzhug :
oM dzaM b+ha la dza len+d+ra ye dzaM b+hi mo he ma ma bA su pA shaM ku ru ye swA hA:
na mo rat+na tra yA ya :
oM b+hai shra ma NA ye :
ma hA rA dza :
tad+ya thA:
si mi si mi :
su mu su mu :
tsan+d+ha tsan+d+ha :
sa ra sa ra :
ki ri ki ri :
ku ru ku ru :
tsu ru tsu ru :
mu ru mu ru :
sarba shAn+tiM puSh+TiM pA shaM ku ru sdus sdus swA hA:
de'i phyir pad+ma 'dab brgyad la :
bkra shis rtags brgyad bri bar bya :
pad+ma'i bar mtshams rnams su yang :
bdag la chos srid mnga' thang skyes chen rnams kyi mdzad phrin thams cad dbang du sdus shig khug cig :
rgyal blon 'bangs 'khor thams cad bdag gi dbang du sdus shig khug cig :
skye 'gro'i kha rje dbang thang thams cad bdag gi dbang du sdus shig khug cig :
'jig rten khams kyi mi nor zas gsum thams cad bdag gi dbang du sdus shig khug cig :
lha 'dre mi gsum gyi bsod nams phywa g.yang thams cad bdag gi dbang du sdus shig khug cig :
nas 'bras gro khre yungs dkar sran ma 'bru'i rigs byed thams cad bdag gi dbang du sdus shig khug cig :
gser dngul zangs lcags rin po che'i rigs byed thams cad bdag gi dbang du sdus shig khug cig :
dar zab gos kyi rigs byed thams cad bdag gi dbang du sdus shig khug cig :   sogs bris /
de'i phyi rim mu khyud la :
gnod sbyin spyi bsdus kyi sgrub sngags 'dod byang bzhugs :
oM dzaM b+ha la dza len+d+ra ye bai shra ma NA ye swA hA:
tad+ya thA:
hi li ma Ni b+ha dra :
hi li hi li ma Ni b+ha dra :
ki li ma Ni b+ha dra :
ki li ki li ma Ni b+ha dra :
ku ru ma Ni b+ha dra :
ku ru ku ru ma Ni b+ha dra :
tu ru ma Ni b+ha dra :
tu ru tu ru ma Ni b+ha dra :
su ru ma Ni b+ha dra :
su ru su ru ma Ni b+ha dra :
tsu ru ma Ni b+ha dra :
tsu ru tsu ru ma Ni b+ha dra :
oM dzaM b+ha la dza len+d+ra ye dzaM b+hi mo he ma ma bA su puSh+TiM ku ru ye swA hA:
de'i phyi'i mu khyud la :
nor lha khyed rnams kyis sngon tshe rgyal ba'i spyan sngar ji ltar zhal gyis bzhes shing dam bcas pa ltar :
bdag la bsod nams nor gyi dngos grub 'dzam gling gter gyi dngos grub da lta nyid du bstsal du gsol :
sogs gang 'dod kyi 'dod byang gzhug :
de'i phyi rim mu khyud la :
dbyangs gsal rten 'brel snying po gzhug :
de'i phyir glang gzugs stobs ldan bri :
dri bzang sman   sna gang 'dzom /dang g.yang rdzas byug :
sbrang rtsi sogs kyang byugs byas la :
bltebs bcas bum pa'i nang du bting :
lte bar srog shing gzungs   nor lha gter bdag gi gzungs dang gnod sbyin spyi'i gzungs ring tshe snying sogs bri'o /ldan 'dzug :
mtha' mar g.yang rdzas 'bru yis bkang :
dkyil 'khor sgrub pa'i rten du 'dzug :
bskyed bzlas spyan 'dren mchod bstod 'bul :
ji ltar sgrub pa thon pa'i tshe :
'gom yug mi phog gtsang dben sar :
bzhugs la gta' bsdam bkra shis gsol :
sa ma ya :
rgya rgya rgya :
rten 'dzug 'dod don gsol ba ni :
kyai :
chos dbyings skye ba med pa las :
skye ba'i cho 'phrul skur bzhengs te :
nor bdag mgon po dzaM b+ha la :
nor lha bye ba'i tshogs dang bcas :
kun kyang gzi brjid ya la la :
brjid pa'i sku la 'dzum bag spyan :
sna tshogs dar dang rin chen brgyan :
dgos 'dod re ba sprin ltar gtibs :
thugs rje'i byin rlabs 'brug ltar 'ur :
mthu stobs nus pa glog ltar 'khyugs :
dngos grub char ltar sha ra ra :
dgyes shing bzhugs pa'i rten zhig 'dzug :
nor lha mi dang ma bral cig :
ci 'dod stsol zhing brtan par bzhugs :
rtag tu mi 'bral 'grogs pa'i phyir :
brtan pa'i srog shing rten du 'dzug :
nor lha mi dang ma bral cig :
ci 'dod stsol zhing brtan par bzhugs :
rgyun du phrin las bcol ba'i phyir :
bsod nams glang 'khor rten du 'dzug :
nor lha mi dang ma bral cig :
ci 'dod stsol zhing brtan par bzhugs :
khams gsum srid gsum dbang sdud phyir :
bkra shis rdzas brgyad rten du 'dzug :
nor lha mi dang ma bral cig :
ci 'dod stsol zhing brtan par bzhugs :
'dod pa'i re ba skong ba'i phyir :
rin chen sna lnga rten du 'dzug :
nor lha mi dang ma bral cig :
ci 'dod stsol zhing brtan par bzhugs :
dug lnga'i nad las skyob pa'i phyir :
sman sna dri ldan rten du 'dzug :
nor lha mi dang ma bral cig :
ci 'dod stsol zhing brtan par bzhugs :
dbul ba'i sdug bsngal sel ba'i phyir :
dar zab 'bru sna rten du 'dzug :
nor lha mi dang ma bral cig :
ci 'dod stsol zhing brtan par bzhugs :
tshe srog bar gcod sel ba'i phyir :
mda' dar tshe gzungs rten du 'dzug :
nor lha mi dang ma bral cig :
ci 'dod stsol zhing brtan par bzhugs :
lus kyi stobs rnams rgyas pa'i phyir :
rtsi thog shing thog rten du 'dzug :
nor lha mi dang ma bral cig :
ci 'dod stsol zhing brtan par bzhugs :
'khor 'bangs rigs rgyud spel ba'i phyir :
sa zhing khang pa rten du 'dzug :
nor lha mi dang ma bral cig :
ci 'dod stsol zhing brtan par bzhugs :
rta nor phyugs lug stsol ba'i phyir :
spu sna sna tshogs rten du 'dzug :
nor lha mi dang ma bral cig :
ci 'dod stsol zhing brtan par bzhugs :
ci bsam sgrub la brtson pa'i phyir :
snod bcud 'dod yon rten du 'dzug :
nor lha mi dang ma bral cig :
ci 'dod stsol zhing brtan par bzhugs :
hU~M:
de ltar rten 'dzug bgyis pa dang :
mchod bstod 'dod don gsol pa'i mthus :
bdag la g.yang can nor rdzas skyol :
bcud can zas kyi dngos grub stsol :
'dzad med gos kyi dngos grub stsol :
zang zing nor gyi dngos grub\u0f8e
chos srid brtan pa'i dngos grub\u0f8e
'chi med tshe yi dngos grub\u0f8e
bdud 'dul sngags kyi dngos grub\u0f8e
dbang bsgyur stobs kyi dngos grub\u0f8e
bang mdzod nas kyi dngos grub\u0f8e
rin chen gser g.yu'i dngos grub\u0f8e
ja dar snyan grags dngos grub\u0f8e
rigs ldan mu dra'i dngos grub\u0f8e
brgyud 'dzin bu yi dngos grub\u0f8e
'khor 'bangs g.yog gi dngos grub\u0f8e
rta nor rkang bzhi'i dngos grub\u0f8e
'dab chags sder chags dngos grub\u0f8e
ci bsam 'grub pa'i dngos grub\u0f8e
steng nas lha yi dngos grub\u0f8e
bar nas mi yi dngos grub\u0f8e
'og nas klu yi dngos grub\u0f8e
'jig rten srid pa'i 'dod yon dang :
'byung lngas bsdus pa'i bkrag mdangs g.yang :
bde skyid phun tshogs gang mchis pa :
thams cad bdag gi dbang du sdus :
bkra shis char chen rgyun mi chad :
rgya cher 'bad med rab stsol zhing :
nam mkha' mnyam pa 'byung bar shog :
ces brjod gter bum g.yang khang bsam :
dben cing mdzod kyi phugs su gzhug :
de yang gang 'dod gnas su sba :
'bru 'phel 'bru yi bang bar gzhug :
de bzhin rigs pas 'phrul shes bya :
'di ltar lan gcig brtsams pa na :
ci 'dod ma lus char du 'beb :
bcas chog gdams pa khyad par 'phags :
sa ma ya :
rgya rgya rgya :
e ma zab pa'i yang zab mthar thug pa :
dbul phongs rin chen nor dang sprod pa'i thabs :
sa g.yang nyams dang sa gnad gso ba'i bcud :
yul gsar rten bzhengs gtsug lag tsha khang sogs :
gang du bzhugs kyang yul phyogs g.yang dang ldan :
bkra shis bag ldan nyams dga' bde skyid ldan :
bsod nams skyed pa glang po'i 'khor lo zhes :
nor rdzas spel ba nor gyi 'khor lo zhes :
lus stobs skyed pa stobs kyi 'khor lo zhes :
tshe srog skyed pa dpal gyi 'khor lo zhes :
'di yi yon tan bskal brgyar lce stong gis :
cha shas tsam yang brjod par spobs mi rnyed :
dus kyi mtha' mar dbul phongs bkres skom dar :
de dus smon lam las sad bu lnga yis :
gsang rgya brda yi 'phrul yig me long las :
ji bzhin mngon du 'byin pa'i rten 'brel rgya :
ma ning nag pos bka' 'di rtag par skyongs :
gza' bdud drag mo'i bya ras thub par srungs :
sa ma ya :
sku'i rgya :
gsung gi rgya :
thugs kyi rgya :
sbas rgya :
zab rgya :
gsang rgya :
gtad rgya :
gnyan rgya :
gu h+ya :
kha tham :
rgya rgya rgya :
@#//
bla ma'i nor sgrub khams gsum dbang sdud kyi phywa g.yang 'gugs pa'i zin bris gter dung g.yas 'khyil bzhugs so //
phyogs lhung dri ma spangs pa tshad med kyi //
thugs rje yid bzhin dbang gi rgyal po zhes //
skye rgu'i re 'dod skong la mthu che ba //
rnga yab gling pa rmugs 'dzin rigs lngar 'dud //
gang la bsten nas srid zhi'i phywa g.yang kun //
'gugs pa'i phrin las 'di ko snyigs dus 'gro'i //
phan bde'i gsos sman mchog tu nges de'i phyir //
phyag bzhes 'jug bde'i ngag gis 'dir bshad bya //
rgyal dbang pad+ma'i thugs sgrub kyi rgyal po yon tan kun 'byung las /
gsang sgrub khams gsum dbang sdud kyi sgo nas phywa g.yang 'gugs pa'i tshul la gsum ste /
sbyor ba /
dngos gzhi /
rjes so //
dang po ni /
gnas khang phyags bdar yol ba bla bre sogs bkod pas mdzes par bya /
rtsa gsum dam can spyi sgos kyi rten dgram /
stegs bu phying dkar ram dar ras ser pos g.yogs pa'i khar 'bru bzang sna tshogs brdal ba'i gzhir dkyil 'khor ras bris dgram pa'am med na 'bras dkar dri bzang gis gsher ba'i tshom bu lha grangs bzhugs tshul ltar bkod /
sgrub rten rin po che'am rdza'i bum pa gas chag med pa khal gcig nas bre gang yan chad shong ba'i phyi la mtshal lam li khri sa dkar gang rung gis byugs la bkra shis rtags brgyad dang /
shong na srung bzhi rigs lnga'i phyag mtshan /
'og tu g.yung drung sogs bri /
tsan dan nam rgya shug 'bras bu can sogs rtsa rtse ma log pa'i srog shing gru bzhi ri rab lta bu'i rtse mor rigs lnga'i thugs srog dang /
rtsa bar 'byung lnga'i sa bon /
logs la tshe gzungs nor lha gter bdag gi gzungs ring dang /
gnod sbyin spyi'i sgrub sngags dang rten 'brel snying po sogs dgod /
bsod nams glang po'i 'khor lo gzhung dang dpe'u ris ltar bris pa chos sman dri bzang g.yang rdzas kyi lde gus byugs /
rab gnas spyi ltar byas la /
bum pa'i mthil du srog shing gi 'og tu bkram nas 'ding ba'am ma shong na lte ba ma chag par mas dang yas nas bltebs la lte ba phyi dang dbu yar bstan srog shing la mjug nas dkri /
dar skud ser pos bcings la dar ras ser pos dril /
bum rdzas ni gzhung las /
dar zab 'bru sman rin chen sna tshogs dang :
phyug po 'phan dgu'i sa dang bre srang dreg :
longs spyod thab drag tshong 'dus gnas kyi sa :
gnag phyugs rta lug spu rigs gang 'dzom dang :
srid pa'i 'dod yon gang dang ci 'os gsag :
ces pa ltar /
gzhan yang bkra shis g.yang can gyi rdzas gang rnyed gsag
/bum pa bsang spos kyis bdug pa'i nang 'og tu sa sna gting ba'i khar srog shing dbus su drang por btsugs pa'i bar rnams rdzas kyis gseng med par gtems shing bkang /
rdo shing leb mos kha bcad pa'i steng rdo rje rgya gram rigs lnga'i sa bon gyis mtshan pa bri /
de nyid rgyal mtshan mdun du bstan la dkyil 'khor gyi dbus su dgod /
gter gzhung gi dngos bstan de tsam yin /
chos sde chen po'i bang mdzod lta bur g.yang rten spros bcas su bca' na shing sgrom rtags brgyad dang rgyal srid bdun la sogs pa'i ri mos bkra ba'i nang bkra shis pa'i sa sna brdal ba'i steng dkyil 'khor ras bris 'ding /
de'i dbus an dar gyi khar sa spyin rin po che brdar ba'i ri rab bang rim bzhi pa'i rtse mor gong gi gter bum /
de'i steng phye mar ram sa spyin la rin po che 'bar ba byas la bzhag
/bang rim rnams la lha tshogs gtso bsdus kyi sku   sku gzugs bri ba mi shes na med kyang rung zhing /
yang na lha tshogs kyi bris sku rgyab tu bkram yang rung /
mchan /dang 'dod yon lnga /
rgyal srid bdun /
bkra shis rtags rdzas sogs skong rdzas sna tshogs 'bras bu can gyi shing byang ngam ras la bris pa gzug
/ri rab kyi rmang phyogs mtshams su gter bum /
dpag bsam gyi shing /
khrus rdzing /
'dod 'jo'i ba rnams brgyad dam bzhi sogs spel mar bskor zhing /
dngos sam bcos ma'i rin po che sna tshogs gcal du bkram pa'i mthar lcags ris bskor /
mda' dar me long gis brgyan cing ltong la tshe gzungs kyi shog dril can phyogs mdog lnga so sor 'god pa'am bsdu na dbus su lnga ldan nam dmar po gcig gzug pa bca' gzhi rgyas 'bring gnyis kar dgos /
gzhan yang steng du gdugs dang lda ldi /
zur bzhir 'phan nam rgyal mtshan ba dan sogs bkod legs su bshams la stong cha ma lus par byed /
shin tu bsdus pa gter bum ma 'grub na rten gtor tsam la brten nas kyang bya rung zhing /
de'i tshe glang po'i 'khor lo rten gtor du gzhug pa 'grub na legs par 'gyur /
mdun du mchod gtor dpe'u ris ltar gyi g.yas g.yon du sman raka
/mchod yon sngon 'gro'i nyer spyod lnga sbreng tshar bsgrig gang bde /
ji ltar rigs pa'i sar /
phye mar /
chang phud /
'o zho /
rgya ja /
sgog tsong ma 'dres pa'i kha zas sna tshogs /
tshe ril /
tshe chang /
spu gri mched gsum /
dkar bgegs chad brtan gyi gtor ma /
tshogs mchod /
g.yang nas /
nas 'bras gro gsum bsres pa rin po che'i snod phyur bur gang ba'am /
byang gter g.yang gzhung las /
'bru dkar mo bre gsum gang ba 'di :
g.yang 'gugs pa'i rdzas su 'di ltar lags :
zhes pa ltar so sor bre tshad bkang ba bshams kyang legs /
dkar mo lag g.yas /
gzhan yang gser bre dngul bre dngul ltong /
shel dkar dmar sogs rin po che'i rigs dang /
'o phud /
tshwa nas /
ja sig
/dar zab /
snam ras /
rtsi bcud /
'bru dang 'bru'i ltang sogs spyan gzigs mkho rgu'i yo byad 'byor tshad dang /
chos sde'i rigs la bum pa /
rdor dril /
'bud dung /
gaN+Di /
rol cha /
chos gos rnam gsum sogs kyang bshams pa rten 'brel gyi gnad du che /
slob dpon gyi mdun du mda' dar dmar po'am lnga ldan me long gis brgyan pa /
rdor dril sogs dang thun rdzas /
tshogs pa'i sar spos dang rol mo'i bye brag sogs bkod pas khyad par 'phags pa 'du bya /
sna sel bse rag bkar ba 'grub na legs pas rtsa gsum gling pa'i nor bdag pad+ma rgyal po ltar bya /
de yang nor sgrub la 'jug gong zhag bdun nam gsum sogs chig dril du bsgrub dgos rung /
deng sang phal cher gyis mi lcogs shing sa bcad ma stong tsam du g.yang sgrub rang gi thun dang po'i 'gor tshar gcig gyer ba phyag bzhes su snang /
de ltar na skabs 'dir mas phyogs logs shig tu bse rag bkar yas rgyas bsdus spros 'byor dang bstun pa 'du byas la dngos gzhi'i las gzhung tshar dang po'i bgegs skrod kyi skabs sam /
yang na g.yang 'gugs kyi gong du yas rnams sngags drug phyag drug gis brlab /
bskyed chog tshar gcig
/dgug gzhug bden bdar lan gsum /
'gugs sngags nyer gcig
/kha chings kyi sngags brgya rtsa tsam bzlas mthar thun la bsngags nas 'debs /
de nas yas kha phyir sgyur la /
hU~M:
nga ni che mchog sogs kyis rdzongs su 'debs /
cung zad spags la /
hU~M:
nyon cig dam sri bgegs rnams dang :
sogs kyis lam bstan /
'byung po uts+tsha Ta ya phaT kyi mthar drag sngags thun brab rol mo'i tsham rngam dang bcas pas yas rnams gnas khang mi mthong ba'i chu ngogs sam lam chen po'i mdo sogs su bskyal la las byang ltar srung 'khor bsgom /
'on te ma 'grub kyang rang gzhung gi dngos bstan min phyir chad skyon du mi 'gyur ro //
gnyis pa dngos gzhi ni /
thun bzhir las byang dpag bsam ljon shing gyer zhing bdag mdun gyi ting 'dzin dmigs pa'i 'phro 'du sogs bsnyen yig yid bzhin dbang rgyal dang brgyud ldan bla ma'i zhal lung ltar nyams su bstar /
de yang mchod pa byin rlabs dang /
dngos gzhi lha bskyed nas dzapa? bstod kyi bar /
mda' dar g.yob cing dbyangs dang bcas te g.yang 'gugs /
mdun bskyed la brtan bzhugs /
bdag bskyed bsdu ldang rnams thun thams cad la bya dgos shing /
thun rer bsnyen sngags stong /
sgrub sngags brgya rtsa /
las sbyor nor lha gter bdag gi gzungs dang gnod sbyin spyi'i sgrub sngags gnyis nyer gcig re tsam ci nus su bzla /
gzhan ma tshig bdun gsol 'debs dang brgyud 'debs nas gzung sngon 'gro'i chos rnams nyin re'i thun dang po'i 'gor bya /
srung ma spyi sgos kyi mchod phrin /
tshogs dang skong bshags sogs rjes kyi rim pa rnams dgong thun /
srod thun sogs ji ltar rigs pa'i mthar sbyar te /
mdor na dngos grub blang ba dang rten 'dzug g.yang gta' sdom pa rnams dngos gzhi'i ring mi bya bar 'jog pa ma gtogs de phyin nyin zhag rer las byang gi sbyor dngos rjes gsum tshang bar bya ba'o //
gsum pa rjes ni /
sngar bshad pa'i rim pas zhag grangs bdun sogs gnas dus dang sbyar ba bsgrubs nas /
grol rgyu'i thun gyi mthar tshogs mchod skong bshags g.yang 'gugs sogs nas bro brdung gi bar tshang bar gyer ba'i chad tho'i skabs chos srung gi 'dzin gtor rnams kyang 'bul /
de nas yon bdag rgyan gos bzang po dang bcas bos /
stan bzang po 'bru dkar gyi g.yung drung bris pa la bzhag par spro na dbang chog dngos grub ljon shing rdzogs par bskur na legs te /
de ltar na dbang rdzas bum pa dang thod chang sogs kyang bsham sgrub dang bdag 'jug blang ba sngon du 'gro dgos shing /
bsdu na las byang nang gi gtor dbang bya /
spros pa la dga' na rab gnas kyi skabs ltar rdzas brgyad dang sna bdun gtad /
gtang rag gi mchod bstod nongs bshags rten 'dzug bgyid rjes brtan bzhugs kyi 'dod gsol dang me tog 'thor /
g.yang gta' sdom pa'i mjug g.yang sgrom gyi sgo bcad par mar gyi yar ses   ma them la sgo skyong khro rgyal mtshon byed bzhi dang ru g.yas g.yon rgyal chen bzhi mtshon byed gnyis re 'debs pa yin /brgyad sogs 'debs /
bdag bskyed bsdu rim /
bsngo smon /
las byang gi shis brjod rdzogs mthar /
g.yang nas yon mchod tshang mar bkye la mdo rgyud las byung ba la sogs pa'i bkra shis kyi tshigs bcad rgya cher brjod pa dang lhan cig me tog gi char dbab /
yon mchod thun mong du tshogs dang tshe rdzas g.yang chang phye mar sogs la longs spyod cing dga' ston rgya cher bya /
'di ni dkyil 'khor de nyid ma bsdus par bzhag tu rung ba'i dbang byas kyi de ltar min na rten 'dzug gi gong du g.yang rten g.yang rdzas kyi phud dang bcas bang mdzod kyi phugs la sogs par gdan drangs la bzhugs su gsol /
bgegs bskrad /
spro na las byang bzlas pa yan bsdus tsam gyer la g.yang 'gugs rten 'dzug g.yang gta' sdom pa man sngar bshad pa ltar bya'o //
rtsod dus tha ma'i 'gro rnams snyigs ma lnga'i //
gdung ba bskal me'i dbal gyis 'tshig pa la //
phan bde'i bsil ba rab ster snod bcud kyi //
phun tshogs myu gu skyed byed 'di kho na //
'dod rgu'i dpal 'byor sbyin la yid bzhin gyi //
rin chen phung por spungs las ches lhag pa'i //
zab gter gsang ba'i man ngag gsal byas dges //
'gro kun nam mkha' mdzod la dbang 'byor shog
/bla ma'i nor sgrub khams gsum dbang sdud kyis phywa g.yang 'gugs pa'i phrin las kyi lag len gsal bar byed pa gter dung g.yas 'khyil 'di yang deng dus bstan srid 'dzin pa rnams la phan pa rgya chen po'i sgor mthong nas gter slob gnubs ban bstan 'dzin ye shes lhun grub kyis rgyal ba'i lo mgo zla ba'i tshes brgyad la grub par 'dod rgu'i 'byung gnas bzad sger stod kyi gtsug lag khang du bris pa dge legs 'phel //
sarba mang+ga laM/
dge'o ///
/
!
'di'i brgyud pa /
kun bzang /
rigs lnga /
rdo rje gzhon nu /
phyag na rdo rje /
las kyi dbang mo /
pad+ma saM b+ha ba /
mtsho rgyal /
rgyal ba mchog dbyangs /
shud bu dpal seng /
de gnyis zung du 'jug pa'i rnam 'phrul o rgyan dri med gling pa /
chos bdag bstan 'dzin ye shes lhun grub /
spang ston pad+ma tshe dbang /
bstan 'dzin mkhyen rab mthu stobs /
pad+ma 'od gsal mdo sngags gling pa /
des so //
