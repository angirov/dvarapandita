@#//
zab pa skor bdun las /
yang gsang thugs kyi phur gcig gi smin byed khyer bde rnam gsal du bkod pa rig mchog gsang ba'i bcud 'beb ces bya ba bzhugs so //
na mo gu ru badzra kI la ya yA/
'khor ba'i srog tu ye shes phur bu zhugs //
byang chub sems kyis 'gro kun mi 'dor yang //
rdo rje me dbal gdug can snying sreg pa //
lhag pa'i lha mchog de yis rtag tu skyongs //
srid pa'i ye shes srog sgrub cing //
thar pa'i gegs rnams tshar gcod phyir //
tshul 'di'i smin byed bdud rtsi'i bcud //
thog ma kho nar don gnyer byos //
gu ru'i thugs dam zab pa skor bdun las mngon spyod phrin las kyis zab pa yang gsang thugs kyi phur gcig gi smin byed bsgrub pa la /
spyir 'di'i dbang bskur sogs gzhung gi 'gros dang tshig ris 'ga' zhig bcas mkhon lugs sa phur ji lta ba bzhin yin pas lugs srol der mtshungs stod smad kyi dbang bskur gnyis kyang so sor dbye /
smad las skabs bskul dang gdab kha rgyas par gtang dgos pas mtshon gzhung nyung yang spros pa shin tu rgyas par bya ba yin la /
zab bdun dkyus gcig tu bskur ba sogs sta gon sngon du song na 'dir dmigs bsal mi dgos kyang /
'di kho na sger du bskur ba'i skabs la sgyu 'phrul lcags byang ma nas 'byung ba ltar sa chog rgyas bsdus gang 'os dang /
sta gon yang sngon du 'gro dgos la de'i lag len shin tu rgyas par 'dod na 'di nyid kyi sgrub chen khog dbub las blang /
mdor bsdus spyi'i rigs pas 'phrul dgos shing /
'dir ni rtsa gzhung dngos bstan gyi dgongs pa tshang ba'i phyag len cung zad bsdus pa'i dbang du byas te 'god pa la gsum /
sbyor ba gshom dang dbang sgrub /
dngos gzhi dbang bskur /
rjes kyi bya ba'i rim pa'o //
dang po la gnyis /
yo byad gshom bkod /
dbang don sgrub mchod do //
dang po ni /
sku gsung thugs kyi dam tshig gsang ba'i rten bkram pa'i mdun du stegs bu dri bzang gis byugs pa la stod las kyi dkyil 'khor gzhung mthun bkram pa'i dbus su gtso phur tshad ldan dar nag gi cod pan can e'i gdan la btsugs pa dang /
rnam rgyal bum pa so lnga'i bcud ldan mgul chings mthing nag kha rgyan gzungs rdor dang bcas pa khri'u steng 'og gam mdun rgyab lta bur bzhugs su gsol /
'dzom na khro bcu /
sras mchog nyer gcig
/sgo ma bzhi bcas so so'i lha grangs phur bu rnams tsho gsum du dar gyis bsdams pa'i sbams phur bya dgos kyang /
ma 'dzom na khro bcu la gtso phur las chung ba'i khro zhal can gcig
/sras mchog dang sgo ma la rgya mdud can chung ngu re re ste gsum po cod pan bcas dkyil 'khor dbus mdun e'i gdan la gzugs //
mdun nas brtsam pa'i phyogs bzhir ming dbang /
dbu rgyan /
rdo rje /
dril bu /
rgyab ngos lta bur gsang dbang thod chang dang rig tsaka
/dbang phreng /
rgyab phyogs su sman rag gtor gsum dang /
phyi mchod bskor bsham du bya /
las bum /
mig dar me tog sogs nye bar mkho ba rnams dang /
gtor 'bul tshogs kyi yo byad sogs tshang bar 'du bya'o //
gnyis pa dbang don sgrub mchod ni /
tshig bdun sogs gsol 'debs sngon du 'gro bas /
zab bdun sgrub khog las 'byung ba'i dkar gtor gser skyems gtang /
skyabs sems yan lag bdun pas rgyud sbyang /
mtshams lha'i nga rgyal gyis bgegs gtor byin rlabs sngags bsngo spyi 'gro byas la /
zab bdun phrin las stod kyi spyi chings ltar bka' bsgo mtshams gcod nas /
mchod gtor byin rlabs yan gtang /
de nas 'di nyid kyi las byang gi ting 'dzin rnam gsum bsgom pa la 'jug cing dkyil 'khor gsum po bdag mdun dbyer med du bskyed /
bstod pa yan grub nas mdun dkyil gyi go sar dzapa? khang dbye /
bzlas dmigs 'phro 'du gsal btab la rtsa bsnyen 'bru dgu nyung tsam dang /
spyi dril yig 'bru bcu bzhi pa ci nus bzla /
bum pa rang byung gi gzhal yas khang du lha rnams dwangs pa'i mtsho la gza' skar shar ba ltar skad cig gis gsal bar gyur /
rang srog sngags kyi 'od zer sogs kyis gzungs thag blangs la bum bzlas ci lcogs mthar stong tshigs phul /
bum lha 'od zhu bya /
las bum du bdud rtsi 'khyil pa'i bskyed bzlas kyis byin brlab /
srung ma spyi dang bye brag phur srung dregs pa sde lnga rnams kyi gtor 'bul /
phrin las mjug gi spyi chings ltar tshogs byin rlabs nas bsgral bstab yan gtang /
'grub na bdag 'jug blang /
cis kyang ma 'grub na rig pa'i me tog dor /
slob ma gzhug par gnang ba nod do //
gnyis pa dngos gzhi la gnyis /
stod las mchog sgrub dang /
smad las sgrol dbang ngo //
dang po la'ang gnyis /
'jug pa dang dbang dngos so //
dang po ni /
slob ma rnams khrus nas dbyung /
bgegs gtor btang la bgegs bskrad cing srung 'khor bsgom /
chos bshad la mtshams sbyor khyad par /
de'ang rgyud las /
sangs rgyas kun gyi ye shes sku
/ngang nyid rdo rje chos dbyings las //
'bar ba'i khro bo mi bzad pa //
zhes gsungs pa ltar /
phyogs dus rgyal ba ma lus pa thams cad kyi ye shes kyi sku dang phrin las drag po'i stobs gcig tu bsdus te /
zhi bas mi 'dul ba'i gdug cing gtum pa'i gdul bya rnams kyi ngor 'bar ba chen po mi bzad khrag 'thung khros pa'i skur bzhengs pa dpal chen po rdo rje gzhon nu 'di nyid /
slob dpon chen po pra b+ha hasti /
sangs rgyas gnyis pa pad+mAka ra /
paN chen dri med bshes gnyen gtso bor gyur pa'i 'phags bod kyi mkhas shing dngos grub brnyes pa thams cad kyis mchog gi dngos grub sgrub pa la bar gcod sel ba'i thugs dam gsang ba'i lha gcig mar bsten cing /
byin rlabs nus pa'i gzi byin da lta'i bar du'ang nyams pa med par gnas pas skal pa dang 'tsham pa'i dngos grub brnyes pa bar ma chad du byon pa lags /
'di la rgyud dang gdams ngag bka' babs kyi bka' srol zab cing rgya che bar byung ba las /
'di ni gsang sngags snga 'gyur zab mo gter gyi chos sde yin /
de la'ang spu gri rnam gsum /
byang gter lugs gsum gtso bor gyur pa'i ring srol rgyas bsdus mang du mchis pa las /
skabs su babs pa 'di nyid gu ru rin po che mdo khams ljongs su zhabs bcags te ye rgyal nam mkha' mdzod du lha sras mu rub btsad po gtso bor gyur pa'i las can rje 'bangs dag pa'i 'khor thams cad lo gsum sgrub pa mdzad /
gsang chen nges pa'i chos 'khor bskor /
mdo khams sgrub gnas thams cad byin gyis brlabs pa'i tshe /
thugs dam zab pa skor bdun gyi chos sde rnams lha sras nyid la gnyer du gtad nas ma 'ongs pa'i gdul bya'i don du zab mo'i gter du rgyas btab pa /
deng sang dus kyi rtags rnams mngon du gyur pa na lha sras nyid kyi rnam 'phrul rtsod pa dang bral ba'i sprul pa'i gter chen 7'gro 'dul o rgyan mchog gyur gling pas rtsa ba lcags byang ma'i skor rnams 'og min karma'i gnas dang /
zab pa zangs byang yang zab g.yu byang gnad zab gser byang ma'i skor rnams nam mkha' mdzod kyi gter gnas chen po nas spyan drangs te lung zin chos bdag rnams la rim par spel ba'i chos sde chen po las /
phrin las mngon spyod kyi zab pa yang gsang thugs kyi phur gcig gi smin byed bsgrub pa la stod las byang chub sgrub pa dang /
smad las drag po'i sgrol dbang gnyis su yod pa las /
thog mar stod las kyi dbang yin /
de la'ang 'jug pa dang dbang dngos gnyis su yod pa las thog mar 'jug pa'i chos rnams zhu ba'i yon du dmigs te zhing khams 'bul bar zhu /
zhes maN+Dal 'bul du gzhug
/bla ma dpal chen rdo rje gzhon nu dngos su gsal ba la mi phyed dad pa'i gdung shugs drag pos gsol ba 'debs pa 'di'i rjes zlos mdzod /
dpal chen he ru ka dpal gyi :
bdag nyid chen po dgongs su gsol :
rdo rje gzhon nu'i dkyil 'khor du :
bdag nyid smin par mdzad du gsol :
lan gsum /
thog mar theg pa thun mong gi 'jug sgo so so thar pa'i rtsa ba skyabs su 'gro ba'i sdom pa blang dgos pas 'dun pa 'di bzhin du mdzod /
bla ma dkyil 'khor gyi bdag po dpal chen rdo rje gzhon nu rang snang sprul pa'i 'khor tshogs dang bcas pa la phyogs dus kyi skyabs gnas ma lus pas bskor te bzhugs pa la /
bdag sogs nam mkha' dang mnyam pa'i sems can thams cad snying po byang chub la mchis kyi bar du skyabs su mchi'o snyam pas 'di'i rjes zlos /
na mo :
bdag sogs sems can ma lus pa :
mchog gsum 'dus pa bla ma rje :
dpal chen badzra kI la ya :
mkha' 'gror bcas la skyabs su mchi :
lan gsum /
de nas theg chen thun mong ma yin pa byang chub mchog tu sems bskyed pa la /
pha mar gyur pa'i sems can mtha' dag bcom ldan 'das rdo rje gzhon nu'i go 'phang la 'god par bya snyam du smon pa dang /
de'i ched du smin byed kyi dbang nos la grol byed rim gnyis zab mo'i lam bsgom par bgyi'o snyam du 'jug pa dang /
sems bskyed bya skyed byed kyi chos thams cad gdod ma nyid nas spros bral 'od gsal chen por dag pa'i gnas lugs dran pa don dam byang chub kyi sems rnams gsal thob la 'di'i rjes zlos /
mkha' mnyam 'gro rnams bsgral ba'i phyir :
rdo rje gzhon nu 'thob par bya :
chos kun rang bzhin yongs dag pa :
dmigs su med pa'i rang bzhin bsgom :
gsum /
yul mchog de rnams kyi spyan sngar phyag dang bshags pas sgo gsum gyi sgrib gnyis bag chags sbyong ba dang /
mchod pa la sogs pas tshogs gnyis phung po bla na med pa gsag pa dang /
yongs su bsngo bas dge ba'i rtsa ba rgya cher spel ba rnams kyi dmigs 'dun gsal thob la 'di'i rjes zlos /
bla ma dpal chen phur pa'i lha :
mchog gsum mkha' 'gror bcas pa la :
lus ngag yid gsum gus phyag 'tshal :
phyi nang gsang ba'i mchod pa 'bul :
'gal 'khrul nyams chag mthol zhing bshags :
mchog dman dge la rjes yi rang :
chos kyi 'khor lo bskor bar bskul :
mya ngan mi 'da' bzhugs gsol 'debs :
dge ba mkha' mnyam 'gro la bsngo :
'gro kun sangs rgyas thob par shog :
gsum /
de ltar rgyud rnam par sbyangs nas 'jug tu rung ba'i skal pa can du gyur pa la spro ba bskyed cing dam tshig bsgrag pa yin pas 'di la gsan 'tshal /
ho :
rdo rje gzhon nu'i dkyil 'khor du :
mi phyed 'jug pa'i skal ldan rnams :
bskal pa du ma thams cad du :
dkyil 'khor 'di 'dra mthong mi 'gyur :
de bas spro ba yang dag skyed :
gsang sngags srog ni dam tshig yin :
khyod kyis tshul bzhin bsrung bar gyis :
ji skad bka' bsgos pa'i dam tshig gi rim pa spyi dang khyad par rtsa ba yan lag gis bsdus pa thams cad tshul bzhin bsrung snyam pas 'di'i rjes zlos /
bdag cag bsod nams skal par ldan :
nyi shu lnga dang khyad par du :
sku gsung thugs kyi dam tshig rnams :
bdag gis srog ltar mi spang bsrung :
slob dpon gyis rdo rje spyi bor bzhag
/bdud rtsi'i dam chu sbyin la /
de ltar yin na kI la ya'i :
dkyil 'khor 'di la 'jug par rung :
nga ni rdo rje gzhon nu ste :
nga yi bka' las 'da' mi rung :
'di ni dam tshig rdo rje'i chu :
nyams na sreg par byed pa'i chu :
bsrungs na dngos grub thob pa'i chu :
rdo rje dam tshig chu 'thungs shig :
de ltar rdo rje'i mna' chu de nyid snying la thim nas legs nyes kyi dpang por 'gyur ba yin pas deng phyin chad rdo rje'i dam tshig las skad cig kyang 'dar mi rung bas rdo rje'i bro bor ba 'di'i rjes zlos /
i dan na ra kan :
de ltar dbang srog dam tshig brtan por bsgrubs nas dngos gzhi dbang gi rtsa ba ye shes pa dbab pa yin pas sgo gsum gyi gnad legs par gcun la gzhan du ma yengs par dmigs pa 'di rtse gcig tu sgoms shig
/las sngags kyis bsang /
shUn+ya tAs sbyang /
chos thams cad mi dmigs pa 'od gsal stong pa nyid kyi ngang las /
khyed rang gang du gnas pa'i go sar lha chen phyogs skyong pho mo bsnol ba'i khri dang pad+ma nyi zla brtsegs pa'i gdan gyi steng du rang rig pa'i ngo bo hU~M mthing nag
/snying po brjod /
ces pa'i sgras bskul te khyed rang rnams dpal chen rdo rje gzhon nu mthing nag zhal gsum phyag drug pa /
g.yas zhal dkar zhing g.yon zhal dmar ba /
dbu skra spyi bor bcings pa la rdo rje'i tog gis spras pa /
phyag g.yas gnyis rdo rje rtse dgu dang rtse lnga /
g.yon pa gnyis me phung dang kha T+wAM bsnams shing /
tha ma gnyis kyis ri rab phur bu 'dril ba /
shin tu khros shing gar gyi nyams rnams rdzogs pa /
dpal gyi chas bcu dur khrod kyi chas brgyad kyis brgyan cing zhabs bzhi 'dor stabs su bgrad pa /
yum 'khor lo rgyas 'debs ma mthing nag ut+pal dang dung khrag bsnams pas 'khyud cing ye shes kyi me phung 'bar ba'i klong na bzhugs pa'i thugs kar ye shes sems dpa' rdor sems tshon gang ba /
gnas gsum du oM dkar AHdmar hU~M mthing gas mtshan pa dang /
slob dpon gyi thugs ka nas kyang 'od zer dpag tu med pa 'phros pas rang bzhin gyi gnas dang 'og min dur khrod chen po la sogs pa nas ye shes pa'i lha tshogs thams cad dpal chen rdo rje gzhon nu'i sku phyag rgya /
gsung sngags phreng /
thugs phyag mtshan gyi rnam par char chen drag tu 'bab pa ltar byon nas /
khyed rang gi sgo gsum la thim nas gnyis med du gyur par mos shig
/gu gul sogs 'beb pa'i rdzas bsreg
/rol mo dbyangs dang bcas pas spyan 'dren brjod la /
sngags mthar dz+nyA na badzra A be sha ya a AH
btags pa drag tu brjod /
de ltar phab pa'i byin rlabs kyi rgyun byang chub ma thob kyi bar du nyams med brtan par byas par mos shig
/rgya gram spyi bor bkod la /
tiSh+Tha badzra brjod /
tshom bu'am phyag rgya'i maN+Dal bkod la /
las 'phro ldan pa'i skal ldan rnams :
rang gi sngon nas 'brel pa yi :
yi dam lha de brtag pa'i phyir :
me tog dkyil 'khor lha la phul :
khyed rang la sngar byin pa'i me tog de nyid rang la tshe rabs nas 'brel ba'i rigs kyi lha gang yin pa la phog par shog cig snyam pas 'di'i rjes zlos dang bcas te 'dor 'tshal /
skal par ldan pa bdag cag gi :
sngon nas las 'phro gang yod pa'i :
yi dam lha mchog de nyid la :
bdag gi me tog 'bab par shog :
puSh+pe pra tIts+tsha ho :
zhes ltos med 'dor du gzhug
/dbus su rigs 'dus drag po rtsal :
de bzhin du /
shar rdo rje /
lho rin chen /
nub pad+ma /
byang du las rab sogs rigs pas 'phrul shes par bya /
spyi tsam du /
me tog lhag pa'i lha dkyil 'khor gyi gtso bo la phog pas de nyid dbang rtags cod pan gyi tshul du spyi bor bcings par mos shig
/ho :
bskal pa gong nas 'brel ba'i lha mchog la :
rig pa'i me tog phul pa'i byin rlabs kyis :
rang rig lha dang gnyis su med pa yi :
sku gsung thugs kyi dngos grub thob par shog :
puSh+pe gr-ih+Na i maM satwa ma hA ba la :
zhes me tog slar spyi bor bzhag
/mig dbye bar gsol ba 'debs pa 'di'i rjes zlos /
ma rig bsgribs pa'i ling tog 'di :
thabs mkhas ye shes spyan ldan pa'i :
thugs rjes dbye bar mdzad pa dang :
dkyil 'khor mngon sum bstan du gsol :
slob dpon gyi thugs ka nas ye shes kyi 'od zer gser gyi thur ma lta bu 'phros /
ma rig pa'i sgrib g.yogs sangs kyis bsal bar mos shig
/gser thur gyis gdong g.yogs bsal la /
hU~M:
dpal chen rdo rje gzhon nu yi :
dkyil 'khor mngon sum mthong bya'i phyir :
sngon gyi rgyal ba thams cad kyis :
mig dbye de bzhin dbye bar bya :
tsak+ShuHpra be sha ya phaT:
ces gdong bsal /
slob dpon zhwa phud /
thal mo sbyar bas dkyil 'khor pa rnams la /
hU~M:
rdo rje gzhon nu'i lha tshogs rnams :
snying po'i dkyil 'khor lta 'dod pa'i :
skal par ldan pa 'di rnams ni :
thugs rjes bzung bar mdzad du gsol :
lan gsum /
zhes gsol ba btab pa la gnang ba bstsal bar gyur /
de lta bu yi rnal 'byor la :
myur du thugs rjes bzung lags pas :
dbang bskur cho ga tshul bzhin gyis :
skal ldan rnams ni smin par gyis :
dkyil 'khor gyi sgo dbye ba ni /
b+h+rU~M pra be sha ya phaT:
lan bzhi /
pho brang gi sgo bzhi shag gis phyes par gyur /
khyed rang rnams slob dpon gyi phyag gi rdo rje la 'jus te dkyil 'khor chen po'i shar sgo nas brtsam rim par phyag byas te g.yas skor du phyin par mos la thal mo gnas gsum du sbyor la 'di'i rjes zlos mdzod /
na ma ste hU~M:
na mA mi hU~M:
na mo na ma hU~M:
lan bzhi /
dkyil 'khor gyi lha tshogs rnams kyi thugs ka nas 'od zer 'phros :
slob bu'i lus ngag yid gsum la thim :
lus ngag yid gsum gyi sdig sgrib dag :
sku gsung thugs kyi byin gyis brlabs par mos shig :
phyag shing gis mtshon te dkyil 'khor bstan pa ni /
ltos shig legs 'ongs skal ldan rnams //
da ni dad pa rab tu skyed //
bde gshegs rigs mchog dkyil 'khor 'di //
mthong bas las sgrib kun byang 'gyur //
mdun du dpal chen rdo rje gzhon nu'i ye shes kyi dkyil 'khor dur khrod rol pa'i gzhal med khang chen po dur khrod kyi chas rnams kyis 'jigs par brgyan cing /
nang du rdo rje'i brag chen gyi steng du gru gsum mthing nag rin chen zur brgyad pa'i lte bar lha chen phyogs skyong pad+ma nyi zla'i gdan la bcom ldan 'das dpal chen khrag 'thung rdo rje gzhon nu yum 'khor lo rgyas 'debs kyis 'khyud pa /
zur brgyad dang steng 'og gnyis la ye shes kyi khro bcu yab yum sprul pa za gsod mche gshog dang bcas pa /
zla gam gsum la sku gsung thugs kyi sprul pa sras mchog nyi shu rtsa gcig
/sgo bzhir sgo ma gdong can rnam bzhi /
pho brang phyi ma'i khrag khyams su phur srung dam can bcu drug
/phyi rol khor yug tu dge bsnyen nyer gcig
/dbang phyug nyer brgyad la sogs pa dpal chen rdo rje phur pa'i rten dang brten par bcas pa'i dkyil 'khor mngon sum du mjal bar mos la dad pa dang spro ba rgya chen po skyed cig
/'di ni mtshon byed dpe'i dkyil 'khor te /
mtshon bya don gyi dkyil 'khor rang gi sems nyid gdod nas dpal chen rdo rje gzhon nu'i lha tshogs su lhun gyis grub par shes par gyis shig
/de rnams kyis dkyil 'khor du 'jug pa'i chos rnams grub pa lags /
zhugs nas mngon par dbang bskur zhu ba'i yon du maN+Dal phul /
gsol ba 'debs pa 'di'i rjes zlos /
byang chub rdo rjes sangs rgyas la //
mchod chen ji ltar bstsal pa ltar //
bdag kyang rab tu bsgral slad du //
nam mkha'i rdo rje deng bdag stsol //
gsum /
de nas dbang dngos gzhi la bum gsang sher ye tshig dbang rin po che dang bzhir yod pa las /
thog mar bum pa'i dbang gi slad du dmigs pa 'di ltar du mdzod /
khyed rang rnams dkyil 'khor gyi gtso bo'i mdun du 'khod pa la dpal chen po'i thugs ka nas 'od zer byung lus sems ma dag pa'i rtog sgrib sbyangs nas hU~M yig mthing nag tu byas te ljags steng du blangs /
sku'i dbyibs brgyud mkha' gsang nas dpal chen po'i skur thon nas mdun gyi dbang stegs kyi khrir 'khod par gyur /
slob dpon gyi thugs ka nas 'od zer 'phros /
gdan gsum tshang ba'i dbang gi lha rnams spyan drangs /
khyed rnams kyis slob ma la mngon par dbang bskur ba bstsal du gsol /
ces gsol ba btab pas de bzhin gshegs pa rnams kyis dgongs pa mdzad /
byang chub sems dpa' rnams kyis shis pa brjod /
sems ma rnams kyis me tog 'thor /
mchod pa'i lha mo rnams kyis glu gar dang mchod sprin thogs /
khro bo khro mo rnams kyis bgegs bskrad /
yum lngas mi bskyod pa'i ngo bo bum pa'i chus dbang bskur bar gyur /
rnam bum spyi bor bzhag
/bum chu 'thor 'thung byas la /
hU~M:
bum pa dur khrod gzhal yas khang :
srid pa phur bu'i lha tshogs bzhugs :
gnyis su med par zhu ba'i chus :
skal ldan bu la dbang bskur ro :
oM badzra kI li kI la ya ak+Sho b+h+ya ka la sha a b+hi Shiny+tsa hU~M:
des mi bskyod pa chu'i dbang thob /
zhe sdang dag
/rnam shes kyi phung po me long ye shes su gnas gyur par mos shig
/rin 'byung gi ngo bo dbu rgyan gyi dbang bskur bar gyur /
dbu rgyan dar dpyang bcas bcings la /
hU~M:
rin chen cod pan 'od 'bar ba :
nang du khrag 'thung rigs lnga bzhugs :
mdzes pa'i cod pan pu ru ru :
skal ldan bu la dbang bskur ro :
oM badzra kI li kI la ya rat+na saM b+ha ba mu ku TaM a b+hi Shiny+tsa hU~M:
des rin chen 'byung ldan gyi dbang thob /
nga rgyal dag
/tshor ba'i phung po mnyam nyid ye shes su gnas gyur par mos shig
/snang ba mtha' yas kyi ngo bo rdo rje'i dbang bskur bar gyur /
rdo rje lag g.yas su gtad la /
hU~M:
ye shes chos bdun ldan pa yi :
sangs rgyas kun gyi rdo rje ste :
gsor zhing mdzes pa 'od 'bar ba :
skal ldan bu la dbang bskur ro :
oM badzra kI li kI la ya pad+ma d+ha ra badzra a b+hi Shiny+tsa hU~M:
des snang ba mtha' yas rdo rje'i dbang thob /
'dod chags dag
/'du shes kyi phung po sor rtog ye shes su gnas gyur par mos shig
/don yod grub pa'i ngo bo dril bu'i dbang bskur bar gyur /
dril bu lag g.yon du gtad la /
hU~M:
stong nyid chos kyi sgra sgrog pa'i :
sangs rgyas dbyangs kyi rjes 'gro dril :
ma rig sad mdzad dril bu 'dis :
skal ldan bu la dbang bskur ro :
oM badzra kI li kI la ya a mo g+ha sid+d+hi karma g+hAN+De a b+hi Shiny+tsa hU~M:
des don yod grub pa dril bu'i dbang thob /
phrag dog dag
/'du byed kyi phung po bya grub ye shes su gnas gyur par mos shig
/rnam snang gi ngo bo ming gis dbang bskur bar mos shig
/gsang mtshan shog byang yod na sbyin cing rdor dril spyi bor dkrol la /
hU~M:
dus gsum sangs rgyas thams cad kyis :
rdo rje'i ming ni bla na med :
phyogs bcu rnams su rab bsgrags pas :
skal ldan bu la dbang bskur ro :
oM badzra kI li kI la ya badzra bai ro tsa na ma hA shrI badzra ku mA ra nA ma :
gsang mtshan dmigs bsal btags pa de nyid sbyor /
des rnam par snang mdzad ming gi dbang thob /
gti mug dag
/gzugs kyi phung po chos dbyings ye shes su gnas gyur par mos shig
/nam mkhar bzhugs pa'i dbang gi lha rnams kyang khyed rang la thim par mos shig
/oM su pra tiSh+Tha sogs shis brjod byas la me tog 'thor /
de rnams kyis bum dbang gi dngos gzhi song nas rjes 'brel du sku phyag rgya'i dbang bskur ba la /
gtso phur dpal chen po dngos su gsal bas sku gsung thugs kyi byin rlabs yongs rdzogs stsol bar mos shig
/gtso bo'i phur pas gnas gsum la dbang bskur te /
hU~M:
dam tshig chen po'i tshul ston pa :
bsnyen sgrub srog gi phur pa 'dis :
sku gsung thugs kyi byin gyis brlabs :
skal ldan bu la dbang bskur ro :
oM badzra kI li kI la ya kA ya wA ka tsit+ta a b+hi Shiny+tsa hU~M:
ye shes khro bcu yab yum /
sras mchog nyer gcig
/sgo ma gdong can bzhi po rnams kyis so so'i byin rlabs thob pas las dang dngos grub sgrub pa'i nus mthu thob par mos shig
/khro bcu'i sbom phur gyis dbang bskur la /
hU~M:
las kyi phur bu bsgrub pa'i phyir :
sprul pa chen po'i tshul ston pa :
bsnyen sgrub srog gi phur pa 'dis :
skal ldan bu la dbang bskur ro :
oM badzra kI li kI la ya badzra ma hA kro d+ha sarba kA ya wA ka tsit+ta a b+hi Shiny+tsa hU~M:
sras mchog gi sbom phur rnams gtad la /
hU~M:
las kyi phur bu bsgrub pa'i phyir :
phyag brnyan chen po'i tshul ston pa :
bsnyen sgrub srog gi phur pa 'dis :
skal ldan bu la dbang bskur ro :
oM badzra kI li kI la ya yak+sha kro d+ha sarba kA ya wA ka tsit+ta a b+hi Shiny+tsa hU~M:
mngags phur rnams gtad la /
hU~M:
phrin las rnam bzhi bsgrub pa'i phyir :
pho nya chen po'i tshul ston pa :
las sbyor srog gi phur pa 'dis /
skal ldan bu la dbang bskur ro :
oM badzra kI li kI la ya sarba karma yak+sha b+h+yo :
shAn+tiM puSh+TiM ba shaM mA ra ya phaT:
a b+hi Shiny+tsa hU~M:
bsnyen sgrub kyi bzlas pa'i lung sbyin pa'i slad du /
dkyil 'khor gyi lha tshogs rnams kyi thugs ka nas sngags phreng byung zhal nas thon /
slob ma'i snying khar 'khod par mos la 'di rnams kyi rjes zlos lan gsum gsum mdzod /
bsnyen phreng gtad la /
kI la 'bru dgu
/bcu bzhi pa /
spro na khro bcu bcas kyi sngags rnams rjes zlos byar gzhug
/mthar sngags phreng mgrin par bzhag la /
bcom ldan 'das dpal chen rdo rje gzhon nu'i gsung rig sngags kyi nus mthu thams cad rig pa 'dzin pa 'di la 'jug cing brtan par gyur cig
/ces dang rten snying brjod la me tog 'thor /
de ltar lha sngags kyis mtshon pa'i chos thams cad sgyu ma'am gzugs brnyan ltar snang yang gdod nas rang bzhin gyis spros pa'i mtha' las 'das pa ka dag nam mkha' lta bu'i rang bzhin du shes par gyis shig
/de rnams kyis phyi mtshan ma'i dkyil 'khor du bum pa'i dbang bskur pa thob /
lus rtsa'i sgrib pa dag
/bskyed rim dbyibs kyi rnal 'byor bsgom pa la dbang /
zhi ba'i las dang rnam smin rig 'dzin 'grub /
'bras bu sku rdo rje sprul pa'i sku 'grub pa'i skal pa can du byas pa yin no //
gnyis pa gsang ba'i dbang la 'dun pa 'di bzhin du mdzod /
bla ma he ru ka yab yum mnyam par sbyor ba'i byang chub kyi sems sangs rgyas thams cad 'dus pa'i ngo bo thod pa'i bdud rtsi dang ro gcig tu 'dres /
lce thog tu bzhag pas rtsa khams thams cad gang /
bde drod 'phel zhing lus sems bde bas khyab par gyur /
bdud rtsi khar sbyin la /
hU~M:
thabs shes yab yum mnyam sbyor ba'i :
dga' ba bzhi po skyed mdzad pa :
dus gsum rgyal ba'i byang sems dbang :
'di myong bde chen ye shes rgyas :
oM ma hA su kha ho :
des nang lus kyi dkyil 'khor du gsang ba'i dbang bskur pa thob /
ngag rlung gi sgrib pa dag
/bdag byin gyis brlab pa'i rnal 'byor bsgom pa la dbang /
rgyas pa'i las dang tshe dbang rig 'dzin 'grub /
'bras bu gsung rdo rje longs spyod rdzogs pa'i sku 'grub pa'i skal pa can du byas pa yin no //
gsum pa shes rab ye shes kyi dbang gi slad du /
mtshan nyid dang ldan pa'i rig ma gzugs dang lang tshos brgyan pa khyed rang la byin pa dang 'du shes gsum ldan gyis snyoms par zhugs pas dga' ba bzhi'i ye shes mthar phyin par gyur par mos shig
/rig tsaka gtad la /
hU~M:
'di ni gsang chen rgyal ba'i lam :
bde chen ye shes don rtogs phyir :
dga' chen lha mo 'di longs la :
mnyam sbyor bde chen ye shes rgyas :
ma hA mu dra b+hany+dza mok+Sha :
des gsang ba b+ha ga'i dkyil 'khor du shes rab ye shes kyi dbang bskur pa thob /
yid thig le'i sgrib pa dag
/gzhan lus pho nya'i myur lam bsten pa la dbang /
dbang gi las dang phyag rgya'i rig 'dzin 'grub /
'bras bu thugs rdo rje chos sku 'grub pa'i skal pa can du byas pa yin no //
bzhi pa tshig gi dbang bskur ba ni /
rang gi sems nyid ma bcos pa 'di ka dpal rdo rje gzhon nu ru ngo shes pas gang shar gyi ngo bor bcos bslad med par zhog cig
/hU~M:
phyi dang nang med zang thal gsal :
gzhi ni ngo bo ka nas dag :
rang bzhin gsal ba lhun gyis grub :
thugs rje gsal ba cir yang snang :
lta ba rang lugs ngang du bzhag :
sgom pa byar med ngang du gnas :
spyod pa spang blang bral ba yin :
'bras bu re dogs med par 'grub :
d+harma d+hA tu :
zhes dar gcig 'jog
/des yang gsang rdzogs pa chen po'i dkyil 'khor du bzhi pa tshig gi dbang bskur pa thob /
cha mnyam shes bya'i sgrib pa dag
/'od gsal rdo rje snying po'i don bsgom pa la dbang /
drag po'i las dang lhun grub rig 'dzin 'grub /
'bras bu mi 'gyur rdo rje mngon par byang chub kyi sku 'grub pa'i skal pa can du byas pa yin no //
ye d+har dang shis brjod bya zhing me tog 'thor /
bzhi pa 'di gter gzhung dngos bstan du med pa ni dpe yi ye shes kyis don mtshon par ngo sprod pa de ka la dgongs pa yin kyang da lta ni dpe'ang tshig tsam du zad pas sa bcad tsam zhig gter chen nyid kyis bdag 'jug skabs zab bdun tshe dkar las blangs pa ltar 'dir tshig sna cung zad bstungs pa'o //
de rnams kyis khyab gdal ye shes kyi phur pa chos kyi dbyings su 'debs pa dang /
byang chub sems kyi phur pa yum gyi mkha' la btab nas rim pa gnyis kyi ting nge 'dzin la brten pa'i rtogs pas bdag rgyud grol ba'i smin byed stod las byang chub sgrub pa'i skor legs par grub pa yin pas sogs kyis mtshams sbyar nas dam tshig bsgrag gzung /
gtang rag maN+Dal sogs byas la slob ma rnams gyes /
stod smad gnyis so sor byed na slob dpon gyis tshogs la rol pa phyin phrin las mtha' bsdu /
nyin gcig la sbrel na /
de ma thag par snga ma'i dkyil 'khor gyi steng du smad las e khrom gyi dkyil 'khor bkod /
bum pa sogs dbang chas sngon ma bsdu /
dkyil 'khor steng du spros bcas phyag len rgyas pa'i skabs gtso 'khor rnams kyi phur khrom tshang ba bkod pa yin kyang /
mdor bsdus skabs snga ma'i phur pa rnams rang mal du bkod /
de steng sras mchog gi gdab phur gcig
/zhi rgyas dbang drag gi phur pa bzhi /
pho nya rnams kyi thun phur gcig bcas gter gzhung ltar byugs bdug brab gsum dang byin rlabs byas la sras mchog dbus mdun /
las bzhi phyogs bzhi /
thun phur mdun ngos bkod /
gtso bo yab yum khro bcu za gsod bcas pa'i sku tsaka bcu gcig dbus su bzhag
/rak+sha'i phreng ba /
dpal dang dur khrod chas phyogs bsdus kyi tsakli /
gu gul rak+ta yungs dkar gsum snod gcig tu bsdus pa /
rgyas pa'i phyogs la dbang tshig tu gsal ba'i zor rdzas sogs cha tshang /
me hom dang gzar blug
/mnan chas tshang ba rnams snod re rer phyogs bsdus byas pa dgos kyang phyag len bsdu skabs /
kong zor gtor zor /
me hom /
rgya gram tsam dang gzhan rnams tshang bar phyogs su bris pa'i tsakli gsum /
tshogs rdzas tshe 'brang dang ril chang ci bder bsgrig
/bsgral chas gser skyems /
mtshon cha sgrol gri
/tho ba /
lcags hom /
zan ling sogs kyang 'du bya /
sman rag gtor gsum /
drag mchod rnams kyang sngar ltar bsham mo //
de nas nyin zhag gis bcad na phrin las rdzogs par bskyar nas gtang ba sogs dgos kyang /
mgyogs khyad stod smad sbrel ba'i skabs 'dir mchod kha gsos la sngags tsam gyis byin brlab /
ma traM ka ru dra dzaH
lan bdun /
mdun du ma traM ru dra dngos su gsal bar gyur /
rtsa ba'i dkyil 'khor gyi gtso bo'i thugs ka'i hU~M las 'od zer phyogs bcur 'phros :
gnod byed thams cad bkug :
ma traM la thim :
tri las ma traM sngo skya mgo bo lho nub :
rkang pa byang shar :
gan rkyal du gnas pa :
slar yang thugs ka'i hU~M las 'od zer ma traM gi tri la phog :
de'i 'od zer nag po phyogs bcur 'phros :
khams gsum rigs drug gi sdig sgrib bag chags thams cad bsdus nas ma traM la thim :
hU~M las mtshon cha'i char 'phros nas ma traM bsgral pa'i khog pa e khrom gyi dkyil 'khor du gyur pa ni :
dbus mthing nag gru gsum khyams nag po :
lcags sreg dang me'i khram ris su bcad pa'i dbus e mthing nag :
phyi rol du dur khrod kyi gzhal yas khrag mtsho dang :
dur khrod kyi sa gzhi dang bcas par gyur :
slar yang hU~M gi 'od zer gyis lha chen sogs phyogs bcu'i 'byung po dgra bgegs thams cad bkug nas gdan du byas :
de'i steng du dpal chen po rdo rje gzhon nu yab yum /
sras mchog nyer gcig
/khro bo bcu yab yum phra men phyag brnyan dang bcas pa /
sgo bzhir sgo ma bzhi /
bar khyams su phur srung bcu gnyis /
phyi sgo ru skyes bu ging bzhi /
phyi khyams su dbang phyug nyer brgyad dge bsnyen nyer gcig sogs rdo rje phur pa'i dkyil 'khor gyi lha tshogs rnams /
so so'i sku mdog phyag mtshan rgyan cha lugs thams cad yongs su rdzogs par gsal zhing /
phrin las 'dod rgur sgyur ba'i rang bzhin can /
dkyil 'khor gyi bar mtshams thams cad du mchod pa'i sprin rab 'byams spro ba'i bdag nyid can du gyur /
ces dkyil 'khor zhal bsgyur la /
las byang gi lha bskyed nas bstod pa'i bar gtang /
mdun bskyed 'od zer spro bsdu la dmigs te bsnyen sgrub bzlas pa dang /
las sbyor spu gri'i sngags kyang nyer gcig tsam bzlas la thun sogs byin gyis brlab /
gter gzhung ldeb gcig ltar tshe dzapa? ci 'grub bzla zhing tshe 'gugs gtang la tshe rdzas kyang zhar byung bsgrub bo //
de nas phyag len rgyas pa'i skabs slob dpon sngags pa bdud chas su zhugs /
chog rogs pa rnams kyis dbyangs rol rgyas par gtang /
bsgral 'cham rdzogs par bya dgos pa yin la /
bsdus pa'i skabs 'dir yang slob dpon sngags chas su zhugs /
chog rogs pa'i rnga rol tsam 'dzom na legs /
gong ltar slob ma khrus nas dbyung /
gral du 'khod pa la /
nam mkha' dang mnyam pa'i sems can thams cad kyi don du bcom ldan 'das dpal chen rdo rje gzhon nu'i go 'phang thob par bya /
de'i ched du thar lam byang chub sgrub pa la bar du gcod pa'i bdud bgegs log 'dren thams cad /
mngon spyod rol pa'i phrin las kyis tshar gcod par byed pa drag po'i sgrol dbang zab mo gsan snyam pa'i thugs bskyed gsal thobs la gsan 'tshal /
de'ang yang gsang thugs kyi phur gcig gi stod las kyi dbang bskur ba sngon du song grub nas /
'dir tshad med snying rje'i phur pa rigs drug gi sems can kun la 'debs pa'i snying rje'i dpyang thag dang ldan pas /
mtshan ma rdzas kyi phur pa zhing bcu tshang ba'i dgra dang bgegs la 'debs dgos pa ste /
ji skad du /
phur pa grub nas gdab las bya //
zhes rdzas kyi phur bu bsgrubs pa'i las kyi gzer kha brnag pa'i yul la 'debs pa'i phrin las sgrub pa la dbang bar byed pa smad las drag po sgrol ba'i dbang bskur bgyi ba yin pas /
thog mar zhu ba'i yon du dmigs te maN+Dal phul 'tshal /
ces mtshon cha sogs kyi phyag yon 'bul du gzhug
/gsol ba 'debs pa 'di'i rjes zlos /
thabs kyi spyod pa'i 'gro don du :
byams dang snying rjes gang 'dul ba :
sangs rgyas phrin las rdzogs mdzad phyir :
las sbyor dbang bskur bstsal du gsol :
lan gsum /
slob dpon gyis /
hU~M:
gang gis 'dul bar mi 'gyur ba'i :
gdug pa can rnams bsgral ba'i phyir :
sangs rgyas bstan pa bsrung don du :
mngon spyod dbang 'di sbyin par bya :
zhes gnang ba sbyin /
de la thog mar khyed rang rnams ye shes lha'i bskyed rim 'di ltar du gyis shig
/oM ma hA shUn+ya tA sogs /
stong pa'i ngang las khyed rang rnams gang du gnas pa'i go sar lha chen sogs gong gi byin 'beb skabs ltar la /
gnas gsum 'bru gsum dang bcas pa gsal thobs shig
/dkyil 'khor pa'i gtso bo khro bcu dang bcas pa las ye shes kyi phyag rgya gnyis pa re 'phros pas so so'i sku dang dbyer med du byin gyis brlabs par mos shig
/sku tsaka rnams kyis rim pa bzhin dbang bskur la /
hU~M:
dbus nas rang byung grub pa'i lha :
dpal chen rdo rje gzhon nu ni :
mthing nag g.yas dkar g.yon dmar zhal :
rtse dgu rtse lnga g.yas na bsnams :
me phung kha T+wAM g.yon na bsnams :
mtha' gnyis ri rab phur pa 'dril :
gshog brgyangs dur khrod chas kyis 'jigs :
me phung 'bar ba'i dbus na bzhugs :
bskyed rim bsgom pa'i dbang bskur ro :
oM badzra kI li kI la ya sarba big+h+nAn baM hU~M phaT:
kA ya a b+hi Shiny+tsa hU~M:
hU~M:
steng nas rang byung grub pa'i lha :
khro bo'i rgyal po hU~M kA ra :
g.yas dkar g.yon dmar dbus mthing zhal :
dang po'i rdo rjes b+han dmar dkrugs :
bar pas mda' bkang dgra la 'phen :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen rdo rje sgra 'byin ma :
sngo skya rdo rje b+han dmar stob :
g.yas na phag gdong mda' chen 'dzin :
g.yon na rmigs bu gzhu mchog 'dzin :
steng gi khro bo 'khor bcas kyi :
bskyed rim bsgom pa'i dbang bskur ro :
oM badzra kro d+ha hU~M kA ra hU~M gardza gardza hU~M phaT:
kA ya a b+hi Shiny+tsa hU~M:
hU~M:
shar nas rang byung grub pa'i lha :
khro bo'i rgyal po rnam par rgyal :
g.yas mthing g.yon dmar dbus dkar zhal :
dang pos rdo rjes b+han dmar dkrugs :
bar pas 'khor lo tri shul bsnams :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen rdo rje snyems ma ni :
dkar dmar rdo rje b+han dmar stob :
g.yas su stag gdong 'khor lo 'dzin :
g.yon du bya rgod tri shul bsnams :
shar gyi khro rgyal 'khor bcas kyi :
bskyed rim bsgom pa'i dbang bskur ro :
oM badzra kro d+ha bi dza ya hU~M ha na ha na hU~M phaT:
kA ya a\u0f8e
hU~M:
lho nas rang byung grub pa'i lha :
khro bo'i rgyal po gshin rje'i gshed :
g.yas mthing g.yon dmar dbus ser zhal :
dang pos rdo rjes b+han dmar dkrugs :
bar pas be con gtun shing 'dzin :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen dur khrod bdag mo ni :
dmar ser rdo rje b+han dmar stob :
g.yas su sha ba be con 'dzin :
g.yon du 'ug pa gtun shing 'dzin :
lho yi khro rgyal 'khor bcas kyi :
bskyed rim bsgom pa'i dbang bskur ro :
oM badzra kro d+ha ya mAn+ta ka hU~M pa tsa pa tsa hU~M phaT:
kA ya\u0f8e
hU~M:
nub nas rang byung grub pa'i lha :
khro bo'i rgyal po rta mgrin ni :
g.yas dkar g.yon mthing dbus dmar zhal :
dang pos rdo rjes b+han dmar dkrugs :
bar pas zhags pa spu gri 'dzin :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen rdo rje gtum mo ni :
dmar gsal rdo rje b+han dmar stob :
g.yas su byi la zhags pa 'dzin :
g.yon du pu shud spu gri 'dzin :
nub phyogs khro rgyal 'khor bcas kyi :
bskyed rim bsgom pa'i dbang bskur ro :
oM badzra kro d+ha h+ya grI ba hU~M hu lu hu lu hU~M phaT:
kA ya a\u0f8e
hU~M:
byang nas rang byung grub pa'i lha :
khro bo'i rgyal po bdud rtsi 'khyil :
g.yas dkar g.yon dmar dbus ljang zhal :
dang pos rdo rjes b+han dmar dkrugs :
bar pas rgya gram ba dan 'dzin :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen rdo rje rlung 'byin ma :
ljang nag rdo rje b+han dmar stob :
g.yas su seng+ge rgya gram dang :
g.yon du pha waM ba dan 'dzin :
byang phyogs khro rgyal 'khor bcas kyi :
bskyed rim bsgom pa'i dbang bskur ro :
oM badzra kro d+ha a mr-ita kuN+Da lI hU~M tshin+d+ha tshin+d+ha hU~M phaT:
kA ya\u0f8e
hU~M:
shar lho rang byung grub pa'i lha :
khro bo'i rgyal po dbyug sngon can :
g.yas ljang g.yon ser dbus mthing zhal :
dang pos rdo rjes b+han dmar dkrugs :
bar pas me phung dbyug tho 'dzin :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen rdo rje sder mo ni :
sngo skya rdo rje b+han dmar stob :
g.yas su g.yag mgo me phung 'dzin :
g.yon du bya rog dbyug tho bsnams :
shar lho'i khro rgyal 'khor bcas kyi :
bskyed rim bsgom pa'i dbang ro :
oM badzra kro d+ha ni la daN+Da hU~M da ha da ha hU~M phaT:
kA ya\u0f8e
hU~M:
lho nub rang byung grub pa'i lha :
khro bo'i rgyal po mi g.yo ba :
g.yas ser g.yon nag dbus mthing zhal :
dang pos rdo rjes b+han dmar dkrugs :
bar pas ral gri zhags pa 'dzin :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen rdo rje gtun khung ma :
sngo nag rdo rje b+han dmar stob :
g.yas su gzig mgo ral gri bsnams :
g.yon du khwa ta zhags pa 'dzin :
lho nub khro bo 'khor bcas kyi :
bskyed rim bsgom pa'i dbang bskur ro :
oM badzra kro d+ha Ar+Ya a tsa le hU~M b+han+d+ha b+han+d+ha hU~M phaT:
kA ya\u0f8e
hU~M:
nub byang rang byung grub pa'i lha :
khro rgyal gzhan gyis mi thub pa :
g.yas ser g.yon mthing dbus dmar zhal :
dang pos rdo rjes b+han dmar dkrugs :
bar pas b+han+d+ha rnga yab 'dzin :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen rdo rje mda' snyems ma :
dmar skya rdo rje b+han dmar stob :
g.yas su spyang ki b+han+d+ha 'dzin :
g.yon du khra mgo rnga yab bsnams :
nub byang khro bo 'khor bcas kyi :
bskyed rim bsgom pa'i dbang bskur ro :
oM badzra kro d+ha a pa ra dzi ta hU~M tiSh+Tha tiSh+Tha hU~M phaT:
kA ya\u0f8e
hU~M:
byang shar rang byung grub pa'i lha :
khro rgyal khams gsum rnam rgyal ni :
g.yas nag g.yon ljang dbus dkar zhal :
dang pos rdo rjes b+han dmar dkrugs :
bar pas dril bu lcags sgrog 'dzin :
tha mas phur pa phyogs bcur bsgril :
gshog brgyangs dur khrod chas kyis brgyan :
yum chen rdo rje gsod byed ma :
ljang ser rdo rje b+han dmar stob :
g.yas su dom mgo dril bu bsnams :
g.yon du sre mong lcags sgrog 'dzin :
byang shar khro rgyal 'khor bcas kyi :
bskyed rim bsgom pa'i dbang bskur ro :
oM badzra kro d+ha trai lokya bi dza ya hU~M b+hin+d+ha b+hin+d+ha hU~M phaT:
kA ya\u0f8e
hU~M:
'og nas rang byung grub pa'i lha :
khro bo'i rgyal po stobs po che :
g.yas nag g.yon mthing dbus dud kha :
dang pos rdo rjes b+han dmar dkrugs :
bar bas 'khor lo phur pa 'dzin :
tha mas phur pa phyogs bcur bsgril :
gshog brgyangs dur khrod chas kyis 'jigs :
yum chen rdo rje skul byed ma :
nag mo rdo rje b+han dmar stob :
g.yas su dred gdong 'khor lo 'dzin :
g.yon du byi ba phur pa 'dzin :
'og phyogs khro rgyal 'khor bcas kyi :
bskyed rim bsgom pa'i dbang bskur ro :
oM badzra kro d+ha ma hA ba la hU~M s+pho Ta ya s+pho Ta ya hU~M phaT:
kA ya a b+hi Shiny+tsa hU~M:
deng phyin chad gsal brtan dag gsum dang ldan pa'i bskyed rim gyad du gyur pas bdud bzhis kyang bskyod du med pa'i gding thob par gyis shig
/lha tshogs rnams kyi zhal nas sngags kyi phreng ba byung /
khyod rang gi ngag la thim pas drag sngags nus pa'i mthu dbang thob par mos la rjes zlos /
rak+sha'i phreng ba gtad la rgyas na drag sngags tshang ba dang /
bsdus pa'i skabs spu gri'i rjes zlos lan gsum byar gzhug
/deng nas drag sngags kyi bzlas pa chu bo'i rgyun ltar brtson pas ngag gi nus pa me ltar 'bar te mngon spyod kyi phrin las mtha' dag thogs med du 'grub par gyis shig
/karma yak+Sha kro d+ha'i ngo bo sras mchog dngos su gsal ba'i phur bu dang /
las bzhi so so /
pho nya rnams kyi thun phur byin pas /
gdab pa'i las so so thogs med du 'grub pa'i nus mthu thob par mos shig
/gdab phur gyi dbang bskur zhing lag tu gtad la /
hU~M:
dIp+ta tsakra phur bu'i lha :
mthing nag lcags kyi ral pa can :
thams cad ut+pal mdog can la :
sku smad e yi rang bzhin can :
btab na lha yang brlag byed na :
dgra dang bgegs la smros ci dgos :
bsgril zhing 'debs pa'i dbang bskur ro :
oM badzra kI li kI la ya dIp+ta tsakra hU~M phaT:
a b+hi Shiny+tsa hU~M:
las bzhi so so'i 'debs phur gtad la /
hU~M:
zhi bar byed pa phur bu'i lha :
dngul lam dkar po'i shing rnams la :
mgo bo rgya mdud rtse zlum po :
ngos la zhi ba'i lha bsgoms te :
gang la btab kyang zhi bar 'gyur :
bsgril te 'debs pa'i dbang bskur ro :
oM badzra kI li kI la ya shAn+tiM ku ru ye swA hA:
a b+hi Shiny+tsa hU~M:
hU~M:
rgyas par byed pa phur bu'i lha :
gser ram ser po'i shing dag la :
mgo bo rgya mdud rtse gru bzhi :
ngos la rgyas pa'i lha bsgoms te :
gang la btab kyang rgyas par 'gyur :
bsgril te 'debs pa'i dbang bskur ro :
oM rat+na kI li kI la ya puSh+TiM ku ru ye swA hA:
a b+hi Shiny+tsa hU~M:
hU~M:
thams cad dbang sdud phur bu'i lha :
zangs sam dmar po'i shing dag la :
mgo bo rgya mdud rtse zla gam :
ngos la dbang gi lha bsgoms te :
gang la btab kyang dbang du sdud :
bsgril te 'debs pa'i dbang bskur ro :
oM badzra kI li kI la ya ba shaM ku ru ye swA hA:
a b+hi Shiny+tsa hU~M:
hU~M:
brlag par byed pa phur bu'i lha :
lcags sam drag po'i shing dag la :
mgo bo rgya mdud rtse mo e :
ngos la drag po'i lha bsgoms te :
gang la btab kyang brlag par 'gyur :
bsgril te 'debs pa'i dbang bskur ro :
oM karma kI li kI la ya mA ra ya phaT:
a b+hi Shiny+tsa hU~M:
pho nya rnams kyi thun phur gtad la /
hU~M:
bran dang bka' nyan phur pa'i tshogs :
khyod kyi dam tshig dus la bab :
gdug pa'i dgra bgegs bsgral bar mdzod :
bsgril zhing 'debs pa'i dbang bskur ro :
oM badzra kI li kI la ya mo ha g+hA ta ya ma ma shI g+h+raM karma ka ra ye hU~M phaT:
a b+hi Shiny+tsa hU~M:
dpal gyi chas bcu dur khrod chas brgyad gnas so sor bgos pas che btsan 'gran zla dang bral ba'i gzi byin bskyed par mos shig
/tsakli gnas so sor bgo tshul byas la /
hU~M:
ru dra thams cad bsgral pa'i chas :
dpa' ba'i rtags su bzhes mdzad pa'i :
thod skam dbu rgyan do shal gsum :
glang ko stag lpags zhing chen dang :
rak+ta thal chen zhag gi byugs :
gshog pa rdo rje'i go khrab dang :
rin chen rus rgyan sbrul chun sogs :
dur khrod chas kyis dbang bskur ro :
oM ma hA sh+ma shA naM a b+hi Shiny+tsa hU~M:
sman rag gtor gsum gtad la /
hU~M:
lha dang dam can bskang ba'i phyir :
bdud rtsi sman chen nyon mongs 'joms :
rak+tas 'khor ba'i rgya mtsho stongs :
dam rdzas gtor ma'i dbang bskur ro :
oM sarba pany+tsa rak+ta ma hA ba liM ta a b+hi Shiny+tsa hU~M:
byug bdug brab gsum gyi rdzas gtad la /
byug bdug brab par byed pa'i rdzas rnams byin pas phur bu'i gzi byin skyed cing thugs dam bskul ba'i mthu thob par mos shig
/hU~M:
phur bu'i thugs dam bskul ba'i rdzas :
gzi byin bskyed pa'i gu gul dang :
thugs rjes chags pa'i rak+ta dang :
bskul rdzas yungs dkar dbang bskur ro :
spro na byug bdug brab pa'i sngags rnams kyang brjod pa'i gsham /
a b+hi Shiny+tsa hU~M:
zhes bsgyur /
de nas hom dang ling+ga /
mtshon cha sogs bsgral chas rnams mdun du bkod /
rgyas pa'i skabs gter chen nyid kyis mdzad pa'i gdab kha bdud 'joms mtshon cha'i rig 'dzin bskul nas /
zhal bstab /
bcol bskul yan tshang bar gtang dgos la /
'dir cung zad zor yang du bsdu na /
de nas gdab kha dngos la 'jug pa la /
lta ba'i rdzong dang ldan zhing bskyed pa'i 'phrang las grol te bdag nyid rtsa ba'i dkyil 'khor /
phyogs bcu khro bo'i dkyil 'khor /
phur pa rdzas kyi dkyil 'khor rnams mngon sum bzhin du gsal cing snying rje'i srog dang ldan pas phrin las rab 'byams kyis 'gro ba rnams bla med thar pa'i sar bkod par bya /
gal te zhi bas mi thul ba rnams drag po mngon spyod kyi las brtsams te snying rje'i kun slong dang ldan pa'i sgo nas drag po'i las kyi sbyor ba mthar phyin par brtsam par bgyi'o snyam pas /
dmigs pa rnams rim pa bzhin du gsal thobs shig
/phyi snod kyi 'jig rten thams cad e khrom 'bar ba'i rang bzhin nang bcud rnams rdo rje phur pa rig 'dzin dang bcas pa'i lha tshogs thams cad pa'i skur bzhengs te rngams pa'i hU~M sgra sgrog cing las la chas par gyur /
hU~M:
mthing nag gru gsum 'bar ba'i dkyil 'khor nas :
dpal chen rdo rje gzhon nu khro bo'i rgyal :
khams gsum dbyings phyug 'khor lo rgyas 'debs yum :
gnyis med sprul pa'i sras mchog nyi shu gcig :
phyogs bcu'i gdon 'dul khro bcu yab yum dang :
thabs shes sku las sprul pa'i za gsod tshogs :
sgo skyong phur srung dbang phyug dregs pa'i tshogs :
rdo rje phur pa'i dkyil 'khor lha tshogs rnams :
rnal 'byor bdag gis gdung bas gsol 'debs na :
e khrom 'bar ba'i dbyings nas skur bzhengs la :
dam rdzas sman raka gtor ma'i mchod pa bzhes :
mngon spyod phrin las gnyan po'i dus la bab :
sprul pa'i pho nya thams cad phyogs bcur 'gyed :
zhing bcu tshang ba'i dgra bgegs khug la sgrol :
thugs dam dus la bab bo sa ma ya :
zhes bskul /
gser skyems /
raM yaM khaM gis bsang sbyang /
oM AHhU~M gis byin gyis brlab /
'dod yon zag pa med pa'i ye shes kyi bdud rtsi'i rgya mtsho chen por gyur /
hU~M/
rig 'dzin rtsa brgyud bla ma dam pa dang //
mdo sgyu sems gsum sgrub sde chen po brgyad /
khyad par rdo rje phur pa'i lha tshogs rnams //
gser skyems 'di bzhes rnal 'byor mthu dpung skyed //
ma mgon lcam dral phur pa'i srung ma'i tshogs //
dregs chen sum cu sngags bdag bco brgyad dang //
phyi nang gsang ba gab sbas sde brgyad rnams //
gser skyems 'di bzhes rnal 'byor mthu dpung skyed //
sngags 'chang bdag gi rigs dang rgyud kyi srung //
yul ris gnas kyi lha srung dkor gyi bdag
/lo zla zhag dus tshes la dbang ba rnams //
gser skyems 'di bzhes rnal 'byor mthu dpung skyed //
ces pas gser skyems 'bul /
dpang gzug pa ni /
hU~M:
bdag ni rnal 'byor sgrub pa pos :
rdo rje theg pa'i bstan pa la :
mi phyed dad pas rab zhugs te :
sgrub pa snying por len pa dang :
klog dang spong ba'i sde btsugs shing :
thos bsam bstan pa btsug pa la :
dgra dang gegs kyi bar chad byung :
ma g.yel drag po'i las mdzod cig :
da dus bskal pa'i snyigs ma la :
rnal 'byor mgon skyabs ma mchis pas :
lha dang srung ma grogs la byon :
bden rdzun gnyis kyi dbang po mdzod :
bdag ni ma nyes ma lan no :
ma yo ma bcos gzu dang dpang :
dam nyams dgra bo sdig chen gyis :
lha dang slob dpon brnyas pa dang :
rdo rje mched la 'khu ba dang :
srung ma rnams la mthu med zer :
sangs rgyas bstan pa bshigs pa dang :
sems can yongs la 'tshe ba dang :
chos 'khor srid la rngams pa dang :
dge 'dun sde la 'tshe ba dang :
bstan pa'i gzhi la phrag dog byas :
mi dge bcu ni dang len pa'i :
dam nyams sdig chen dgra bo 'di :
myur du bsgral bar ma byas na :
snying po'i sgrub pa bshol la thug :
sangs rgyas bstan pa 'jig la nye :
da ni lha dang srung ma rnams :
mngon spyod drag po'i las la bskul :
ma g.yel drag po'i las mdzod cig :
lha rnams kyi thugs ka nas 'od zer dzaHhU~M baM hoH'phros pa phur skyong dam can srung mar phog pas thams cad las la rngams par gyur /
hom bskyed ni /
rang gi mdun du brub khung bang rim dgu pa :
kha khyer dog cing gting zab pa :
'og gzhi gser gyi sa gzhi la thug pa :
mtshon cha sna tshogs kyi char 'beb pa'i phyi rol du phur srung dam can las la rngams pa :
de'i nang du nr-i tri las gnod byed gang yin nag la ham pa :
rkang lag lcags sgrog gis bsdams pa :
bu ga thams cad nas khrag 'dzag pa :
kha ngu ba :
mig shi mig :
'o dod lhang lhang 'bod pa zhig tu gyur :
bden stobs spyi ltar brjod la /
bden pa chen po'i mthu la brten nas /
'phral gyi tshe srog la bar du gcod pa /
yun gyi byang chub la bar du gcod pa /
bstan pa dang sems can nyes med la gnod cing 'tshe ba /
mi 'dod pa glo bur du byed pa'i bdud dang dam sri dregs tshogs dgra bgegs thams cad mtshan ma rdzas kyi rten 'di la da lta nyid du khug cig
/dgra bgegs nr-i tri aM ku sha dzaH
lan gsum /
dza :
dam tshig chen po'i dus la bab :
sprul pa chen po'i dus\u0f8e
phyag brnyan chen po'i dus\u0f8e
shwa na mu kha'i dus\u0f8e
bdag nyid chen mo'i dus\u0f8e
sa bdag chen mo'i dus\u0f8e
khyod kyi thugs dam dus\u0f8e
phrin las mdzad pa'i dus la bab :
hU~M:
byang chub mchog tu sems bskyed cing :
dus gsum rgyal ba'i gdung 'tshob pa'i :
rig 'dzin rnal 'byor bdag cag la :
gnod cing gdug pa'i dgra dang bgegs :
bdud dang bar du gcod pa'i tshogs :
khro bo chen po'i byin rlabs kyis :
yud tsam gyis ni 'dir khug la :
mngon tshul bzhin du bsgral ba dang :
lus ngag rdul du brlags nas kyang :
sdug bsngal nyams su myong bar gyis :
dbang du sdus la 'dir khug cig :
mthu dang rdzu 'phrul med par gyis :
mgon skyob grogs dang bral bar gyis :
da lta nyid du gzugs la phob :
phob cig rnam par gzir bar gyis :
rnam par zungs la 'ching bar gyis :
rings par khug la smyor chugs shig :
ces bskul pas pho nya rnams kyis lcags kyus dgra bgegs rnams bzung ste ling+ga la bstims /
zhags pas bcings /
lcags sgrog gis bsdams /
dril bus myos su bcug par gyur /
oM badzra kI li kI la ya dgra bgegs aM ku sha dza :
badzra aM ku sha dzaH
badzra pA sha hU~M/
badzra s+pho Ta baM/
badzra g+haN+De hoH
zhes rgya bzhi dngos sam lag pa'i phyag rgyas 'gugs 'ching sogs bya /
dkyil 'khor gsum gyi thugs ka nas 'od zer 'phros :
dmigs bya la phog :
mthu dang rdzu 'phrul tshe dang bsod nams dbang dang dam tshig thams cad snying gar 'dus te lha'i ngo bor rang gi ye shes sems dpa' la thim par gyur :
dug gis brab cing /
oM badzra kI li kI la ya :
dgra bgegs da ha da ha hU~M phaT:
yang dkyil 'khor gsum gyi thugs ka nas 'od zer dang pho nya 'phros :
rdzas ngan gyi char phab pas lha srung thams cad bros shing srung ba kha sbyor phye bar gyur /
bya rog 'ug pa'i dang ru dbye rdzas kyis brab cing /
oM badzra kI li kI la ya :
dgra bgegs kyi lha srung thams cad pa tsa pa tsa hU~M phaT:
slar yang dkyil 'khor gsum gyi thugs ka nas 'od zer dang pho nya'i tshogs grangs med pa 'phros nas gnod byed thams cad bkug ste rnam shes gzugs la bstim zhing dbyer med du gyur :
yungs dkar gyis brab cing /
oM badzra kI li kI la ya :
dgra bgegs A be sha ya A be sha :
dkyil 'khor gsum gyi thugs ka nas 'od zer dang pho nya'i tshogs kyis dgra bgegs byad du bcug par gyur :
byad thag gis 'ching zhing /
oM badzra kI li kI la ya :
dgra bgegs b+hin+d+ha ya b+hin+d+ha ya hU~M phaT:
yang dkyil 'khor gsum gyi thugs ka nas pho nya spros pa rnams kyis smyo khrag gi char phab pas dgra bgegs thams cad dran med du gyur :
smyo khrag btab cing /
oM badzra kI li kI la ya :
dgra bgegs dz+wa la pa ya dz+wa la pa ya hU~M phaT:
de ltar ngan sngags gab pa'i las rnams kyis bsgral ba'i 'ben bca' ba song nas /
bsgral las dngos la gsal ba gsum dang lung gnyis kyi dgongs pa dang ldan pas 'jug dgos pas dmigs pa 'di ltar mdzod /
rang gi lag g.yas nyi ma dang /
g.yon zla bar gsal ba'i bar du hU~M yig mthing ga 'bar bar gyur /
phur pa 'dzin cing /
rang bzhin chos nyid du dag pa chos sku :
de'i ngang las longs spyod rdzogs sku rdo rje gzhon nur gsal ba :
sprul pa'i sku phur pa yak+sha kro d+ha :
rgya mdud du khro bo bcu yab yum :
'chang bzung du phyogs bcu'i dkyil 'khor :
rgya mdud 'og ma dang dbal rnams la sprul pa'i sras mchog :
phur bu'i rtse mo la dam can sprul pa'i dkyil 'khor te :
de nyid yak+sha kro d+ha'i spyi bor oM:
mgrin par A:
snying khar ye shes sems dpa' yab yum :
lte bar hrI:
de rnams las 'od zer 'phros pas don gnyis byas :
rgyal ba'i sku gsung thugs ye shes rnams de nyid la thim pas mthu nus dang ldan par gyur :
phur pa bsgril zhing /
oM laM hU~M laM satwam+b+ha ya nan :
mo ha g+hA ta ya b+ha ga wAn hri b+h+ri bi kri hU~M kA ra hU~M:
badzra kI li kI la ya dzaHhU~M baM ho :
badzra kI li kI la ya sarba big+h+nAn baM hU~M phaT:
hU~M kA ra hU~M phaT:
hU~M kA ra a phaT:
khrus lung dang tshe lung ni /
bdag gi thugs kar a 
de'i 'od zer gyis rang gi sdig sgrib sbyangs :
rgyal ba mchod :
byin rlabs bsdus :
gnod byed la phog pas bsgral ba'i skal ldan du gyur :
thugs ka nas a zhig 'phros :
phur pa'i spyi bo nas thim :
dbal gyi nang du gnas pa las 'od zer 'phros :
de nyid dgra bgegs kyi snying nang du sha'i dwangs ma bye'u co ga'i mgo tsam :
de'i nang du khrag gi dwangs ma rgya grog tsam :
de'i nang du rtsa'i dwangs ma dkar po sog tshigs tsam :
de'i nang du tshe'i dwangs ma ba thag gzing ba 'dra ba :
de'i nang du rlung gi dwangs ma ljang gu :
'od kyi dwangs ma thig le :
rnam shes kyi ngo bo nr-i :
kun gzhi'i ngo bo a rnams gsal :
de rnams la phur pa btab pas :
sha dang rtsa bsregs :
khrag skam :
tshe srog rbad kyis bcad :
rlung gtor :
thig le a nr-i dang bcas pa phur rtses ye re blang :
tshe bsod nams de la bstim :
phur pa gdab pa phyung la /
thig le a nr-i de rang la bstan pas 'od tse re ba des bdag gi lus gsal :
'od dang thig le tshe srog bsod nams 'dus pa'i ngo bo de rang gi ye shes sems dpa' la bstims pas bkrag mdangs gzi brjid dang ldan par gyur :
oM badzra kI li kI la ya sarba big+h+nAn baM hU~M phaT:
dbal la a yig gsal la phur pa klad la bskor bas stong gsum phur bus gang :
bdag gi thugs ka nas hU~M grangs med pa 'phros :
phur bu rnams la thim :
don gnyis byas :
slar bdag dang phur pa la thim pas mthu nus dang ldan par gyur :
slar yang phur pa bsgril zhing snying gar btab pas :
a las 'od zer 'phros :
nr-i dud kha sbyangs :
'od dkar por gyur pa a la thim :
a phur rtses ye re blangs pas phur pa'i ye shes sems dpa' la thim :
phur pa 'od du zhu ba ye shes sems dpa'i hU~M yig gi bar du bsdus nas a ru gyur :
de nyid bdag gi zhal nas brgyud sbyor mtshams su rdo rje sems dpa'i skur gyur te 'og min du rtsal chen gyis mda' 'phangs pa ltar song bar gyur /
phaT drag po brjod /
oM badzra kI li kI la ya sarba big+h+nAn baM hU~M phaT:
dgra bgegs nr-i tri mA ra ya phaT:
bo d+hi tsit+ta saM ha ra Na hU~M:
s+pha ra Na phaT:
des brten pa dbyings su bsgral nas rten gzhi bag chags sbyong ba ni /
slar lha tshogs rnams kyi thugs ka nas 'od zer 'phros :
gdab phur la thim :
ngo bo gtso bo khro bcu yab yum la :
rnam pa sras mchog gi rang bzhin dgra bo'i phung khams skye mched la btab pas bsgral bya sgrol byed dbyer med par :
phung khams skye mched la khro bo rol pa'i pho brang btab par gyur :
e dza :
e ma nga ni rang byung gi :
dpal chen khro rgyal nyid kyi sku :
dus gsum sangs rgyas kun gyi sku :
khro rgyal kun gyi dbus na 'gyings :
sprul pa phyag brnyan las la 'gyed :
dbu la ye shes lnga yis brgyan :
thugs la 'bar ba'i srog kyang bzhugs :
sras mchog phur pa phyogs bcur bsgril :
khams gsum ru dra e ru btsud :
byang chub mchog tu sems bskyed cing :
dus gsum rgyal ba'i gdung 'tshob pa'i :
rig 'dzin rnal 'byor bdag cag la :
gnod cing gdug pa'i dgra dang bgegs :
bdud dang bar du gcod pa'i tshogs :
khro bo chen po'i byin rlabs kyis :
yud tsam gcig gis 'dir khug la :
mngon tshul bzhin du bsgral ba dang :
lus ngag rdul du brlags nas kyang :
sdug bsngal nyams su myong bar gyis :
dbang du sdus la rdul du rlogs :
oM badzra kI li kI la ya :
ma rag+mo yag+mo kA la rU pa gnod byed dgra bgegs byad ma'i snying rtsa la yaM yaM:
srog rtsa la tung tung :
srog la yaM yaM:
snying la dril dril :
tsit+ta srog la tung tung :
snying khrag shad :
thum ri li li :
snying rtsig rtsig :
'ur 'ur :
shig shig :
'gul 'gul :
myag myag :
sod sod :
DA ki ma ma shI g+h+raM ka ra mA ra se na pra mar d+ha nA ya dgra bgegs mA ra ya hU~M phaT:
ces phur bus btab cing thun brab /
pho nya rnams kyis lus rdul phran du gtubs par gyur /
hU~M:
bran dang bka' nyan pho nya'i tshogs :
khyod kyi thugs dam dus la bab :
mngon spyod tshul bzhin bsgral ba dang :
sdug bsngal nyams su myong bar gyis :
oM badzra kI li kI la ya mo ha g+hA ta ya ma ma shI g+h+raM ka ra ye mA ra se na pra mar d+ha na ya dgra bgegs sha trUn mA ra ya phaT:
ces ral gris gtubs /
gtun khung yum gyi e :
gtun bu rdo rje'i tho ba me 'bar bas brdungs nas rdul tsam yang med par gyur :
tho gtun dang ldan pa'i phyag rgyas bsnun la /
hU~M:
khro mo 'bar ba'i gtun khung du :
rdo rje tho bas brdung byas te :
lha 'am 'on te bdud kyang rung :
nga la bar chad byed pa rnams :
mthu dang rdzu 'phrul med par gyis :
ta thA ya ta thA ya dgra bgegs pad+ma a ko Ta ya kha thaM kha thaM hU~M phaT:
ces brjod la /
ka dag gi ngang du gzhag :
de nas zhal du bstab pa ni /
bsgral ba'i dum bu sman rag gis bran la stob ste /
slar yang rnam pa sha khrag la :
ngo bo bdud rtsi'i rang bzhin khro tshogs srung ma dang bcas pa'i zhal du bstabs pas lhag ma med par bzhes pas dgyes pa'i ha ha bzhad :
hU~M hU~M gis chos kyi dbyings su bsgral cing dngos grub bstsal :
phaT phaT kyis ka dag gi ngang du bzhugs par gyur :
hU~M:
dpal chen phur bu'i lha tshogs rnams :
ri rab tsam gyi skur bzhengs la :
gnam sa tsam gyi zhal phyes shig :
gangs ri tsam gyi mche ba gtsigs :
glog dmar tsam gyi ljags rkyongs la :
dgra bgegs dam nyams bsgral pa yi :
sha khrag phung po nang rol bcas :
dbang po don snying rus pa rnams :
ye shes bdud rtsir byin brlabs nas :
dpal chen 'khor dang bcas pa yi :
zhal du bstab bo kha raM khA hi :
mgul du sgrim mo A ral+li ho :
badzra yak+sha kro d+ha kha kha khA hi khA hi :
mahA mAM sa la khA hi :
ma hA rak+ta\u0f8e
ma hA tsit+ta\u0f8e
ma hA go ro tsa na\u0f8e
ma hA kiM ni ri ti kha raM khA hi :
'di'i phyag len yang sa lugs ltar mdzad pas de ltar na slob mas dmigs pa bzung nas sdod pa las bsgral chas lag tu 'grim pa dang phur gdab sogs mdzad srol med cing de rnams ni slob dpon kho nas bya ba yin la /
yang rnying ma spyi lugs ltar byas kyang 'gal ba ni med do //
de ltar drag po bsgral ba'i dbang bskur yongs rdzogs grub nas las kyi mtha' sdud rnam gsum gyi dbang sbyin pa'i thog mar zlog pa'i mtha' sdud zor rdzas rnams gtad pas dgra bgegs thams cad rtsad nas brlag pa'i mthu dbang thob par mos shig
/zor rnams gtad la /
hU~M:
dgra bgegs gzugs phung bshig pa'i phyir :
ke tshe shang tshe yungs dkar dang :
rdo phye lcags phye khrag gi thun :
kong zor rdo zor thod zor dang :
sreg pa'i phur pa sor lnga pa :
'phang ba'i phur pa sor drug pa :
mda' zor dug gi gtor ma dang :
gtor zor mtshon chas dbang bskur bas :
dgra bgegs thams cad phung bar gyis :
spu gri'i sngags sham du /
dgra bgegs mA ra ya rbad /
ces btags pa brjod /
gnyis pa bsad pa'i mtha' sdud sreg pa'i hom dang gzar bu gtad pas dgra bgegs thams cad rjes med du sreg pa'i mthu dbang thob par mos shig
/hom dang gzar blug gtad la /
hU~M:
dgra bgegs zhal du gsol ba'i phyir :
hom dang dgang gzar blug gzar dang :
sreg pa'i rdzas kyis dbang bskur bas :
gzhig dang spor ba'i nus ldan shog :
spu gri'i sngags sham du /
dgra bgegs mA ra ya dz+wa la raM/
zhes btags pa brjod /
gsum pa srung ba'i mtha' sdud mnan pa'i chas rnams gtad pas dgra bgegs thams cad bskal pa'i mthar yang ldang mi nus par gnon pa'i mthu dbang thob par mos shig
/mnan chas gtad la /
hU~M:
slar yang mi ldang bya ba'i phyir :
lcags kyi khang sgrom 'bar ba dang :
khyi mgo nag po'i dung khang dang :
ro g.yam rdo rje rgya gram dang :
mnan pa'i phur pa sor bzhi pa :
rang 'thag gling bzhi rnams gtad pas :
mi ldog non pa'i mthu thob shog :
spu gri'i sngags sham du /
dgra bgegs dam sri mA ra ya rbad nan :
trig nan satwam+b+ha ya nan :
mo ha ya nan :
satwam+b+ha ya nan nan :
ces sbyar /
spros bcas skabs sngags 'di rnams la so so'i gzhung dang sbyar ba'i dmigs pa bskul tshig brjod /
zor slob ma'i gtso bo zhig gis phyi rol du 'phen pa dang /
hom sbar ba la ling ro sreg blug bya ba sogs spyi ltar sbyar ro //
mthar bcol bskul bya ba ni /
gdab phur 'dril la /
slar yang bka' la mi nyan pa thams cad 'di lta bu'i sbyor bas bsgral bar bya ba gdon mi za'o :
hU~M:
nyon cig bgegs dang log 'dren tshogs :
nga yi bka' las 'da' ma byed :
rdo rje gsang ba'i bka' las ni :
sdig can gang zhig 'da' byed pa :
stobs chen khro bo chen po yis :
klad pa tshal pa brgyar khos la :
nga yi bka' la 'da' ma byed :
oM badzra kI li kI la ya ha ha ha hU~M hU~M hU~M phaT phaT phaT:
de rnams kyis gdab pa'i las rim rgyas par rdzogs nas /
mtha' rten 'chi med tshe'i dbang bskur ba la /
tshe 'brang rdo rje gzhon nu'i dkyil 'khor du gsal bas dbang bskur ba'i tshe sku gsung thugs las 'chi med bdud rtsi 'od zer gyi rgyun byung /
khyed rang rnams kyi gnas gsum du thim pas gsang gsum rdo rje mi shigs pa'i tshe dbang thob par mos shig
/tshe 'brang gnas gsum du bzhag la /
hU~M:
rdo rje phur pa tshe yi lha :
snying po ye shes bcud dang ldan :
bde chen ye shes tshe stsol cig :
rdo rje'i srog dang ldan par mdzod :
oM badzra kI li kI la ya A yur+dz+nyA na tshe b+h+rU~M:
kA ya wA ka tsit+ta dz+nyA na a b+hi Shiny+tsa hU~M:
tshe 'brang cha shas /
tshe ril /
tshe chang rnams sbyin cing kI la tshe sham can brjod /
bkra shis longs spyod zhal zas tshogs kyi rdzas rnams byin pas bde chen ye shes kyi longs spyod nam mkha' mdzod kyi dpal thob par mos shig
/tshogs rdzas gtad la /
hU~M:
gzhong pa rnam dag nyi zla'i snod nang du :
zhal zas sna tshogs bdud rtsi'i rgya mtsho 'khyil :
lus dkyil lha la tshogs kyi 'khor lo 'bul :
bde chen ye shes mchog dang ldan par shog :
ces gtad pa rol du gzhug
/mtshams sbyar spyi 'gro byas la ye d+har dang shis brjod rgyas par bya zhing me tog 'thor /
rol mo'i sgra bsgrag
/rjes dam tshig bsgrag gzung /
gtang rag maN+Dal /
lus longs spyod 'bul ba /
dge bsngo rnams byas la slob ma rang gnas su gtang ngo //
gsum pa rjes kyi bya ba ni /
slob dpon gyis tshogs la rol /
mjug gi spyi chings ltar lhag ma gtang /
bskul chad brtan rta bro /
gtang rag mchod bstod /
nongs bshags yig brgya brjod /
mdun bskyed phur pa dang ras bris sogs la brtan bzhugs /
bdag bskyed bsdu ldang /
bsngo smon /
bkra shis brjod pas mtha' rgyas su bya'o //
rjod byed rnam gsal rdo rje'i tshig
/brjod bya gting zab don rnams 'dus //
ngo mtshar khyad par chos mang ldan //
thugs kyi phur gcig mtshan don mtshungs //
thal 'byin rnam bzhi 'khor 'das srog tu thebs //
srid pa phur bus ye shes khro bo grub //
'khor ba'i chu bzhi btsan thabs rgyun gcod pa'i //
'jigs med stobs bcu'i rtsal shugs mchog thob shog
/tshul 'di'i gsang ba thun mong dang thun mong ma yin pa mtha' dag rdzogs par gter chen nyid kyis ched du bstsal cing yig cha rnams kyang spel bar 'os pa'i bka' lung yang yang gnang rung /
dgos pa gzhan gyis yun ring 'gyangs pas slad nas rin chen gter gyi mdzod du bzhugs su gsol ba'i ched du /
mdor bsdus pa'i phyag len rnam gsal pad+ma gar gyi dbang phyug blo gros mtha' yas pa'i sdes rdzong shod bde gshegs 'dus pa'i pho brang du grub par bgyis pa dge legs 'phel //

//
