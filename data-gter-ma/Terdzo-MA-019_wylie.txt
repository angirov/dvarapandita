@#//
grub thob chen po'i thugs thig las /
khrag 'thung bde gshegs 'dus pa'i sman sgrub lag len 'dus gsal du bkod pa bdud rtsi'i zhun thigs zhes bya ba bzhugs so //
gnyis rtog bdud la thabs shes rtsis //
dag mnyam ye shes 'khor lor sgyur /
khyab bdag dpal ldan he ru ka
/spyi bo'i rgyan bzhugs byin rlabs stsol //
gsang ba sngags kyi thabs mkhas mchog
/grub gnyis bde blag sbyin pa'i phul //
ra sA ya na sgrub tshul gyi //
lag len 'dus gsal dgod par bya //
ngo mtshar rmad du byung ba'i gsang ba chen po grub thob thang stong rgyal po'i nye brgyud sgrub chen bka' brgyad kyi sgo nas bdud rtsi sman gyi sgrub pa ji ltar bya ba'i tshul 'chad pa la /
'di ltar snang zhing srid pa'i chos thams cad ye gdod ma nas sku lnga ye shes lnga'i rang bzhin du rnam par dag pa ni don gyi bdud rtsi ste bsgrub pa'i gzhi /
de'i rang rtsal sbyang bya dug lnga dang phung po lnga la sogs pa sbyong byed rigs lnga'i dbyibs dang kha dog tu snang ba rtags kyi bdud rtsi ste sgrub byed kyi lam /
sha lnga dang bdud rtsi lnga rtsa ba brgyad dang yan lag stong gi rtsi sman ro bcud nus ldan du grub pa rnams ni rdzas kyi bdud rtsi ste sgrub pa'i thabs /
de la brten nas glo bur 'khrul pa'i dri ma dbyings su sangs nas rang gnas kyi sku dang ye shes mngon du gyur pa ni bsgrubs pa'i 'bras bu ste /
de lta bu'i 'brel shes pas dam tshig gi rdzas mchog ji ltar sgrub pa'i lag len 'god pa la don gsum /
sngon 'gro rdzas dang yo byad sta gon du bya ba /
dngos gzhi sgrub pa nyams su len pa'i rim pa /
rjes dngos grub blang ba la sogs pa'o //
dang po ni /
'dir bsgrub par bya ba'i rdzas kyi gtso bo bdud rtsi lnga dang sha lnga sman rtsa ba brgyad la yan lag stong sbyar ba ste /
de dag gter byon dngos kyi rigs dang gong ma rnams kyis bsgrubs pa'i chos sman la tshang ba'i dbang du byas nas phab rgyun nyid gzhir bzhag
/lag tu blang bya deng sang bdun phrag gcig sogs zhag grangs bcad kyi sgrub pa'i skabs sman phye sngon tshag tshud par byed /
khrol sgrub rigs dbye ltar mtshon byed tsam bzhag pa nyid btags btsags kyi sa bcad byed pa ltar na /
sman gyi gzhi a ru ra rus pa bral ba /
de'i phyed tsam ba ru dang skyu ru ra /
tsan+dan dmar po a ga ru nA gI dul ma /
gi wang bzang drug gtsor gyur la sman kha dog dri ro bzang ba rnams mang na legs shing /
gzhan thams cad sne tshang tsam /
li ga dung dang ru rta cung mang na'ang skyon mi skyed cing gzhan sngo sman rigs nyung na legs /
spyir rtsi bcud sman gyi rigs su gtogs tshad sbyar du mi rung ba gcig kyang med mod kha dog dri ro nus pa la gnod pa rnams sman gyi spyang ki zhes grags pas dug rigs dang bshal skyug gi sman rnams ni gtang bar mi mdzad /
shing kun /
sgog pa /
shu dag nag po /
thal tshwa /
bal tshwa /
gzhob kyi rigs /
spang rgyan sngon pos mtshon pa'i rigs rnams kyang 'dres tsam las mi gtang /
rdo sman rnams dang tshwa sna'i rigs kyang nyung dgos /
chos sman kha dog ser po byed na gur gum dang yungs ba /
smug po byed na tsan+dan dmar po sogs dang /
dam rtsi dbang lag ran tsam /
mngar gsum /
nam dus dang bstun pa'i bag rtsi rnams kyang khrol sgrub kyi skabs nas tshogs par dgos /
de lta bu'i sman thams cad zhib mor brdungs nas dar tshags la drang /
ras dkar ser gang rung gi khug mar blugs /
de'i khar khrol sgrub rten skabs 'dir rigs dbye so sor mi dgos pas /
'bras bu gsum /
bzang po drug sogs sman sna tshang ba nyung tsam thum byas la bcug
/de nyid b+han+d+ha kha sbyor gyi nang du 'jog par gsungs pas pho mo'i thod pa mtshan ldan gyi nang du rak+ta dang chos sman sbyar bas 'khor lo rtsibs bzhi mu khyud dang bcas pa bri /
pho thod kyi lte ba dang rtsibs bzhi la oM hU~M trAM hrIHAH
mo thod la mUM lAM mAM pAM tAM bkod /
gnyis ka'i mu khyud la /
oM sarba ta thA ga ta ma hA pany+tsa a mr-ita shrI ma hA su kha hU~M hrIHThA/
zhes pas bskor ba bris la mo thod 'og dang pho thod steng ma byas pa'i bar sman phye bcug la bcing /
dkyil 'khor sgrub rten sogs sgrub chen khog dbug tu 'byung ba ltar la /
steng du tshangs pa'i pho brang du grags pa'i bcas rgyas pa rad gling thugs sgrub yang 'dus sogs nas bshad pa ltar la phal mo ches mdzad mdor bsdus smin lugs phyag bzhes ltar rgya gdug lta bu'i dbus su tshangs pa dang brgya byin gyi sku dang rnga yab dkar po ku sha'i chun po rnams btags /
sham bu'i nang ngos su rgyu skar nyer brgyad kyi tsaka li /
de dag so so'i rgyab tu sngags byang 'dod gsol bris la dar gyi 'phur lce can rnams byang shar bra nye nas brtsam g.yas skor du phyogs ma 'chol bar bkod /
rgyab ngos phyogs mtshams su me long bcu la khro bcu'i sngags bris la btags /
dar dpyang dril g.yer sogs kyis brgyan /
gzhan yang 'og tu dgos pa'i yo byad thams cad tshogs par bya'o //
gnyis pa ni /
gzhung las /
bsnyen sgrub sngon 'gros las la sbyar :
zhes gsungs pa ltar slob dpon gyis las rung gi bsnyen pa sngon du btang nas sgrub chen la 'jug pa'i nyin dang po sa chog
/mtshams gcod /
dkyil 'khor bzhengs pa rnams dang /
nyin gnyis par /
bdag bskyed bzlas pa bsdu ldang gi bar grub par byas la /
las bum du bdud rtsi 'khyil pa bskyed la snying po brgya rtsa bzla /
sman rnams zhi drag phyed ma gsum gyis sbyong ba dang bgegs bskrad la yungs thun dang gu gul bdug
/khrus gsol rgyas par bya /
rgyan bskor ba'i skabs rdo rje rgyal tshab pas sman gyi pho brang thogs /
rten lnga po bkod zin pa'i rjes su /
hU~M:
gdod nas rnam dag mnyam pa'i ye shes dbyings :
rig rtsal 'gag med sman gyi pho brang che :
dkyil 'khor dbus su brtan par bzhugs nas kyang :
rdo rje bdud rtsi'i ye shes grub par mdzod :
ces dang dgu pa'i 'dzab dbyangs byas la dbus kyi thod sku'i mdun ngos su rin po che'i gzhong pa 'brus bkang ba'i nang ru sbal gyi khog par hrIHyig bris pa'i khar bkod la dar snas bkab pa'i steng du snod gtsang mar dam rdzas phabs gta' sel med kyi rigs rnams chu chang dang sbyar ba bzhag
/pho brang dang tshangs pa brgya sbyin gyi sku la rmu thag gis sbrel /
gzungs thag 'then bde ba dang /
dar dkar dmar mthing gsum sogs spyi ltar bya /
shar lhor 'o ma /
lho nub tu rin chen phye ma /
nub byang du chang sna /
byang shar du chu sna rnams snod so sor blugs pa dang /
dam rtsi mdangs sgyur phabs sogs sman nang gtang dgos tshad bar mtshams rnams su bkod /
de nas sgrub khog gi mar me bkod pa nas brtsam byin 'beb kyi bar btang ba'i rjes su sman la byin dbab pa ni /
g.yab dar spos dud dbyangs rol bcas pas /
hU~M:
kun bzang rdor sems dga' rab rje :
shrI sing pad+ma thod phreng sogs :
rig 'dzin rtsal 'chang dbyings nas bzhengs :
sgrub pa'i rdzas la byin chen phob :
che mchog bdud rtsi'i dkyil 'khor lha :
'chi med bI ma mu dra sogs :
yon tan lha tshogs dbyings nas bzhengs :
sgrub pa'i rdzas la byin chen phob :
gnas yul dur khrod dpa' bo dang :
mkha' 'gro sman skyong srung ma sogs :
bka' nyan tshogs rnams dbyings nas bzhengs :
sgrub pa'i rdzas la byin chen phob :
gnas mchog 'di ru byin phob la :
sgrub mchog bdag la byin gyis rlobs :
sgrub rdzas ye shes bdud rtsir sgyur :
grol ba mchog gi dngos grub stsol :
oM AHhU~M badzra ma hA gu ru de ba DA ki nI sarba sa ma ya A be sha ya a A:
e A ral+li hrIM hrIM pheM pheM:
zhes brjod /
mchod pa'i bkod pa gang rgyas su bshams /
khyad par mar me rgyun mi bcad pa sbar bar gsungs so //
de nas rtsa ba'i sgrub chen zhag bdun nam gsum gyis mtha' rten pa grub nas las sbyor sman gyi sgrub pa dngos la gsum /
khrol bu sbyong ba /
btag btsags sbol ba /
phye ma sgrub pa'o //
dang po ni /
phrin las kyi gzhung bsrangs te bdag bskyed bsnyen sgrub las sbyor bzlas pa stong tshigs kyi bar dkyus ltar byas la mdun dkyil gsal gdab pa ni /
hU~M:
bdag nyid rtsa ba'i dkyil 'khor las :
rig rtsal dkyil 'khor mdun du bye :
sgrub pa'i rdzas la dbyer med thim :
de las skad cig dran rdzogs su :
rlung me thod sgyed la gnas pa'i :
rang byung bde chen ka pA la :
yangs shing rgya che'i nang khongs su :
'khor 'das dwangs bcud bdud rtsir 'khyil :
de dbus pad+ma nyi zla'i steng :
gsang chen rigs gcig rdo rje sems :
bde ba chen po zla ba'i mdog :
rdo rje dril 'dzin yum dang 'khril :
dar dang rin chen rus pas brgyan :
thugs kar ye shes sems dpa' ni //
rang 'dra'i thugs kar zla steng hU~M//
gzhan yang phung khams skye mched kun :
zhi khro rab 'byams rgyal ba'i lha :
ma bskyed ye rdzogs chen po'i ngang :
gnas gsum oM AHhU~M yig gis :
rdo rje gsum du byin brlabs shing :
kha sbyor bdud rtsi'i sprin chen pos :
ye shes dbang bskur cod pan rdzogs :
oM AHhU~M:
hU~M oM trAM hrI A:
zhes dam tshig pa bskyed cing rgyas gdab la dbang bskur /
ye shes kyi 'khor lo dgug pa ni /
snyoms zhugs bde ba'i 'od dang sgras :
ye shes 'khor lo spyan drang bsam :
oM:
yod med stong pa 'od gsal dbyings :
phyag rgya chen po'i skur bzhengs nas :
smon lam snying rje'i dam tshig gis :
ye shes sgyu ma'i rol pas gshegs :
oM badzra satwa e h+ye hi :
sa ma ya ho :
sa ma ya satwaM:
dzaHhU~M baM ho :
zhes dbyer med du bstim /
tiSh+Tha lhan :
zhes bzhugs su gsol /
a ti pU ho :sa phyag 'tshal /
pra tits+tsha ho :sa lan bstsal bar mos /
mchod bstod ni /
oM:
mchod pa'i phyag rgya chen po ni :
sems kyi yid bzhin rin chen sprin :
phyi nang gsang ba bla med pa :
bde chen longs spyod mchog tu rol :
oM shrI badzra rA ga puSh+pe+e d+hU pe A lo ke gan+d+he nai bid+ya shab+da pany+tsa kA ma gu Na pra tIts+tsha swA hA:
ma hA a mr-ita rak+ta ba liM ta kha kha khA hi khA hi :
ma hA su kha dz+nyA na d+hA tu ho :
hU~M:
bsam yas sgyu 'phrul drwa ba yi :
dkyil 'khor kun gyi khyab bdag che :
dpal ldan rdo rje sems dpa' la :
gus pas bstod do dngos grub stsol :
de nas sman srung spyan 'dren pa ni /
spos dkar gyi dud pa 'thul /
slob dpon dang las rdor gyis dar sna lnga'i g.yab mo bya zhing /
hU~M:
stong gsum 'jig rten rab 'byams na :
ji snyed 'dus pa'i tshogs chen po :
tshangs dang drang srong rig pa 'dzin :
bram ze dka' thub grub pa dang :
ri dang nags tshal 'byung ba'i lha :
gza' dang rgyu skar rdzu 'phrul bdag :
sman dang bcud kyi gnyer 'dzin pa :
lha dang lha mo srung ma'i tshogs :
khyab bdag dpal ldan rdo rje sems :
bde gshegs zhi khro rab 'byams dang :
rig 'dzin grub pa'i bka' byung bas :
dam tshig gnyan po rjes dgongs la :
thugs dam dbang gis gnas 'dir gshegs :
rang rang rig 'dzin grub pa'i tshe :
ji ltar rtags bstan ma bsnyel bar :
rnal 'byor bdag cag sgrub pa pos :
mtha' yas gdul bya'i don slad du :
rdo rje'i tshe dang lang tsho dang :
nad gdon zhi zhing rig rtsal rgyas :
mthong tshor myong reg grol ba'i phyir :
bdud rtsi sgrub pa'i grogs mdzad nas :
dngos grub dam pa bstsal du gsol :
sarba a mr-ita b+hai Sha dz+ye de ba pA la sa pa ri wA ra e h+ye hi :
sa ma ya ho :
sa ma ya satwaM:
e A ral+li hrIM hrIM pheM pheM:
zhes tha tshig gis gnad nas bskul te spyan drangs pas /
sman gyi lha dang drang srong tshogs :
bdud rtsi'i phrin las sgrub pa'i phyir :
bde chen dgyes pa'i pho brang gi :
mkha' la sprin ltar gtibs par gyur :
zhes bsam /
rtog pa bsal ba ni /
slob dpon gyi g.yon pa'i srin lag gis nang mchod bdud rtsi 'thor la /
hU~M:
lha dang drang srong bram ze klu :
gtsang zhing gtsang ma'i tshul la spyod :
khyi phag la sogs dme ba'i rdzas :
thams cad dogs pa med par bza':
gang yangarnam par rtog pa ste :
rtog par bcas pa grol mi 'gyur :
snod bcud gdod nas bdud rtsi lnga :
ma bcos ma bslad de bzhin gshegs :
ye shes rigs lngar rnam par dag :
thams cad chos kyi dbyings su mnyam :
'khor 'das dbyer med chen por rtogs :
de ltar shes na grol ba'i phyir :
dkar rtsi dmar rtsi dri sha chen :
rdo rje chu rnams dang du blang :
dngos grub rdzas kyi gtsor byas pas :
nad lnga sel zhing gdon lnga zhi :
phung po gnas 'gyur ye shes dang :
rigs lnga'i dngos grub mngon 'gyur phyir :
thams cad gtsang dme'i rtog pa spongs :
bde chen rdo rje'i rigs mchog tu :
dngos grub sgrub pa'i phrin las mdzod :
ces bskul la thams cad bde ba chen por ro gcig pa'i lta dgongs kyi brtul zhugs skyed do //
de nas bzlas pa'i thog mar lha dzapa? kyis thugs rgyud bskul ba ni /
gzungs thag blangs la /
bdag gi thugs kar nyi steng hU~M:
sngags kyi phreng bas bskor ba'i 'od :
gzungs thag rdo rje'i lam las brgyud :
mdun bskyed lha tshogs thugs kar zhugs :
bde chen gzi byin 'bar bar bsam :
oM badzra satwa a mr-ita sarba sid+d+hi hU~M:
zhes bzla
/grangs tshad khri phrag gcig tu gsungs /
de nas sman dzapa? kyis khrol bu sbyong ba ni /
slar yang snyom par zhugs pa yi :
bde stong rol pa'i 'od zer gyis :
rgyal ba mchod cing dngos grub bsdus :
brtan g.yo'i dug gzhil 'byung lnga'i bcud :
dam tshig rdzas dang ro gcig gyur :
sman gyi lha srung drang srong bskul :
de rnams pho nya mkha' khyab kyis :
'khor 'das bdud rtsi char bzhin phab :
sgrub pa'i rdzas la sib sib thim :
dag pa mchog gi bdud rtsi dang :
dbyer med kha dog dri dang ro :
nus bcud phun sum tshogs par bsam :
oM AHhU~M sarba pany+tsa a mr-ita rA sa yA na ta na dza ya gu h+ya sarba sid+d+hi hU~M hrIHThA:
zhes bzlas grangs khri phrag bzhir gsungs /
skabs 'di nas brtsam sngags rgyun pa'i thun dpon gyis gzungs thag blangs la dzapa? rgyun ma chad pa bya /
stong stong gi mtshams sam /
thun 'jog khar stong tshigs 'bul /
de nas sgrub khog ltar nyu le'i ling gar 'gugs bstim phur gdab dang /
drag sngags so lnga pa brjod cing rgyal tshab pas yungs thun 'thor /
las rdor pas gu gul dud pa bcas dkyil 'khor bskor /
byin 'beb las byang gi dbu nas 'byung ba dang babs drug res mos bya /
nyin mtshan thun drug gi nges pa can du bshad cing lag len du'ang byed pas nyin mo slar yang tshar gnyis bskyar dgos pas mchod kha gso /
las byang ltar mchod pa byin brlabs /
hU~M:
bdag nyid rtsa ba'i dkyil 'khor las :
sogs nas bzlas pa stong tshigs kyi bar sngar ltar la drag sngags so lnga brjod pa sogs kyis nyu le bskrad cing byin dbab pas thun gnyis pa grub /
gsum pa'ang de ka ltar mchod brlab nas brtsam bzlas pa stong tshigs bcas bya /
thun thams cad la bzlas pa gong ma'i bzhi 'gyur tsam 'og ma bzla dgos pas /
dper na thun re re la bzlas pa gong ma stong phrag gcig
/'og ma stong phrag bzhi bzlas pas mtshon no //
de nas bka' gter srung ma spyi dang dregs pa'i sde dpon sum bcu'i gtor chog
/skong bshags tshogs mchod /
las byang gi mjug bsdu /
nyu le bskrad pa dang byin 'beb rnams rgyas pa sgrub khog tu bshad pa ltar dang sman gyi dzapa? dbyangs lan gsum byas pas grub bo //
de nas mtshan thun la gsum dgos pa'i thun dang por las byang gi tshogs gsog nas brtsam sngon 'gro'i chos rnams dang /
dngos gzhi lha bskyed nas bstod pa'i bar btang la zhi drag gi bsnyen pa gnyis po khyug tsam bzla /
de nas sman sgrub la 'jug pa sogs dang /
gung thun thor thun bcas nyin thun gsum pa ji lta ba las /
thor thun stong tshigs rjes tshogs mchod 'bul /
bdag bskyed bsdu ldang bsngo smon bkra shis bcas bya /
de lta bu'i tshul gyis khrol sgrub zhag gsum grub pa'i nyin bzhi pa'i snga dro las byang /
sman sgrub bzlas pa stong tshigs kyi bar snga ma rnams ltar grub pa dang /
mdun bskyed bde chen dgyes pa'i sprin :
mi 'gyur 'od kyi thig le'i tshul :
sman gyi rdzas la thim pa yis :
dngos grub 'byung ba'i dbyig tu bsam :
oM badzra dz+nyA na ma hA su kha a mr-ita hU~M hU~M:
zhes mdun bskyed 'od bzhu byas la sngags rgyun pa'i gzungs thag bsdu /
slob dpon gzung ma rgyal thebs rnams kyis dril bcas bdud rtsi'i thod pa thogs nas dkyil 'khor la zhal phyogs par bskor /
'dus pa rnams kyang dril bcas bdud rtsi thogs la /
las byang ltar /
hU~M:
rang byung gdod nas rnam dag pa :
sogs che ba brjod cing brgyud mchod bcas pas bdud rtsi 'bul /
oM AHhU~M badzra ma hA gu ru de ba DA ki nI sarba maN+Dal pany+tsa a mr-ita hU~M hrIHThA:
zhes brjod nas gdan la bzhugs /
thams cad nas thal mo sbyar la dbyangs snyan pos /
e ma ho :
gdod nas rnam par dag :
don gyi bdud rtsi bla na med :
rtags su ye shes rigs lngar shar :
rdo rje'i chos la phyag 'tshal lo :
zhes bstod /
las rgya'am btags nas mnga' gsol ba des sman gyi pho brang dar gyi khyogs la btegs pa thogs slob dpon la phyogs pas dbyangs rta bcas /
e ma chos rnams thams cad kyi :
rang bzhin bde chen byang chub sems :
grub pa mchog gi a mr-i tas :
mi phyed rdo rje'i ye shes thob :
badzra a mr-ita sid+d+hi pha la ho :
zhes slob dpon gyi phyag tu phul /
slob dpon gyis /
e ma ho dam rdzas sman gyi tshogs :
mthong tshor myong reg grol ba thob :
bde ba chen po'i dngos grub mchog :
gnyis med yid kyis blang bar bya :
badzra a mr-ita a la la ho :
zhes pas blangs la /
sman gyi snying po dwangs ma'i bcud :
ye shes 'od kyi gong bur 'dus :
bdag thim dngos grub mchog thob bsam :
zhes pas sman snod dkyil 'khor gyi mdun stegs su 'khor lo nag po rtsibs brgyad pa'i lte bar zla gam dmar po nub bstan gyi dbus su 'god do //
gnyis pa btag btsags sbol sogs bya ba la /
spros bcas rgyas pa'i skabs phyag len gzhan nas 'byung ba ltar dbyangs bor len bcas rtags so sor gdab /
thams cad dbu zhwa bcas bzhengs /
slob dpon gyi hasta dar sna btags pa dang dril bu /
yum gyis phreng ba /
rgyal thebs pa rnams g.yab dril bcas dkyil mdun du 'khod /
las rdor gyis sbyar spos bsregs /
ru lu'i sngags dbyangs lan gsum mthar zhi ro+ol rkang gling bshugs pa sogs btang /
g.yab mo bcas dkyil 'khor la lan gsum bskor zhing mdun du 'khod la las byang ltar bskul ba btang /
gzhan rnams gdan la 'khod /
slob dpon dkyil 'khor la phyogs par bzhugs pa'i mdun du zhing spags la khrag gi thig le hU~M yig gis mtshan pa dgu bkod pa'i steng rdo gzhong bzhag
/yum slob dpon la phyogs pas zhabs gnyis sman gzhong 'gram gnyis su bsnol te brkyang /
slob dpon gyi phyag gnyis sor mo bsnol mdzub mo bsgreng /
mthe bong bkug la byin dbab pa'i rgyas gtun bu bzung /
yum gyis mkha' dbyings kyi rgyas gtun khung g.yas g.yon bzung la /
bde chen mkha' gsang e yi dbyings :
gzung 'dzin rtog tshogs tshar bcad gyur :
ces dmigs la dpon slob kun gyis /
oM AHhU~M badzra ma hA su kha a mr-ita kuN+Da lI ha na ha na hU~M phaT:
ces bzla bzhin du sngar khrol sgrub tu bzhag pa'i sman rnams zhib mor btags /
de nas lhor zhing lpags gting /
rdo rje rgyal po yab yum zhal gong ltar phyogs /
yum gyis dar tshags bzed /
yab kyis sman phye blugs la /
sems dang ye shes bye ba yis :
'khrul pa'i rtog pa zhi bar gyur :
ces dmigs la thams cad kyis /
oM AHhU~M badzra ma hA su kha a mr-ita bi shud+d+he swA hA:
zhes bzla bzhin pas btsags /
de nas nub tu zhing lpags bting ba'i steng lcags g.ya'i dri ma dang skyon med pa'i snod bzhag
/yab yum sngar ltar 'khod la yum gyis snod bzung /
yab kyis chang snod thogs la /
dbyings rig dbyer med thig le cher :
'khor 'das dwangs bcud dbang bsgyur gyur :
ces mos la kun gyis /
oM AHhU~M badzra ma hA su kha a mr-ita saM shwa d+ha na kuN+Da lI hU~M hrIHThA:
zhes bzla zhing sman snod du blugs la sbol /
rim par 'o ma /
rin chen /
chu sna rnams kyang blugs /
sman phye mang po la de dag rnams kyis brlan phab dka' bas byin brlabs byas pa'i chang bzang po gang 'os blugs la bam gtsang ma'i rdo rje'am de'i dbyibs su bcos pas dkrugs te shin tu 'dres par sbol /
mdangs bsgyur byed dbang lag phye ma /
dam rdzas phabs rgyun chang la sbyar ba /
nam dus dang bstun pa'i phabs rtsi rnams kyang rim par bsres la gar sla'i tshad snyim par bcangs nas bskyur bas bam po 'jig cing phye mar mi 'dal ba tsam du bya bar gsungs so //
de nas slob dpon byang du 'khod la sman 'phel rtags nges phyir gzhal ba ni /
chos nyid gcig las tha dad pa'i :
ye shes mkha' khyab rgyas par gyur :
ces dmigs la thams cad kyis /
oM AHhU~M sarba pany+tsa a mr-ita ma hA su kha badzra dz+nyA na s+pha ra Na phaT:
ces bzla bzhin pas dril bu'am thod pa la 'jal bas grangs nges par byas nas dar gos dmar po'i sgye'ur blugs pa mo thod 'og dang pho thod steng du byas pa'i kha sbyor bar du bcug pa dar snas dril tshon skud sna lngas rgya gram du bcing /
steng du dbu rgyan g.yas g.yon du rdor dril bcing /
dkyil 'khor la 'god pa'i skabs su'ang lding khri bar mar many+dzi'i khar bal bu'i phur ma'am 'bru rlan can gyis bkang ba'i rin po che'i gzhong pa'i nang du blugs par gsungs pa ltar sman nyung na de ltar dgos kyang /
sman phye mang po yod skabs phyag len bde bas zangs dkar sogs dri ma dang g.ya' med pa'i snod du bal bu'i phye dang 'bru rlan can gang 'tsham blugs pa'i mthil du ru sbal khog par hrIHyig bris pa dang mo thod kha gyen dang dpral ba mdun bstan du bzhag pa'i steng du sman phye bcug
/de steng pho thod kyis bkab /
kha stegs kheb kyis g.yogs la tshon skud sna lngas rgya gram du bcings pa'i mdud pa steng du btab /
dbu rgyan rigs lnga sgron /
g.yas g.yon du rdor dril bcings shing dar dpyang gis brgyan la /
hU~M:
bdud rtsi gsang ba'i pho brang gi :
dngos grub bar chad srung ba dang :
ye shes rtag tu 'phel ba'i phyir :
mi phyed rdo rje'i rgyas gdab bo :
badzra rak+Sha hU~M hU~M hU~M:
zhes slob dpon gyis rdo rje rgya gram du rgyas gdab /
de nas sman snod dkyil mdun khri'ur bkod /
dzA ti ga pur tsan+dan gla rtsi du ruSh+ka ste+e dri'i rgyal po lnga dang gu gul tshil chen rnams kyi dud pas bdug
/drag sngags yungs thun rol mo dang bcas pas bgegs bskrad /
slob dpon dril spos thogs pas sna drangs /
yum gyis dar lam dang /
rgyal thebs sogs kyis sman thod thogs te dkyil 'khor la bskor zhing che mchog gi dzapa? dbyangs lan gsum mthar /
oM AHhU~M sarba pany+tsa a mr-ita sa ma ya tiSh+Tha lhan :
zhes dang zhi rol 'og dkyil 'khor gyi bar lding khri'ur brtan por bzhugs su gsol ba'i 'og tu drod 'beb zhun chen gyi me sbar /
steng du gzungs thag bzhag pa las skud pa'i sne gcig tshangs pa brgya sbyin dang rmu thag sbrel /
'dus pa mang na slob dpon dang thun dpon la gzungs thag lnga bsgril /
rgyal thebs bzhi la dkar ser dmar ljang phyogs so sor 'then bde bar sbrel /
bsdu na slob dpon dang thun dpon gnyis kyis chog
/de ltar grub pa dang chos srung gtor 'bul /
skong bshags tshogs mchod sogs rjes rim dang nyu le bskrad pa /
byin 'beb dzapa? dbyangs kyi bar snga ma rnams ltar bya /
'di skabs mchod pa rnams gsar du brje ba'am kha gso ba sogs gzab rgyas su bya'o //
gsum pa phye ma bsgrub pa'i dgos pa la lnga /
'ju 'dul /
gnad dbab /
skyil ba /
dbab pa /
dbang du bya ba'o //
dang po ni /
gsol 'debs nas brtsam phrin las kyi gzhung bsrang la bsnyen sgrub las gsum gyi bzlas pa stong tshigs bcas byas la /
dam tshig gi dkyil 'khor bdun po gsal gdab pa ni /
hU~M:
bdag nyid rang bzhin dkyil 'khor che :
yon tan che mchog smug nag brjid :
zhal gsum phyag drug zhabs bzhi bgrad :
g.yas gsum rdo rje g.yon thod pa :
gar dgu'i gzi byin ches cher 'bar :
dpal dang dur khrod chas kyis brgyan :
gnam zhal sngo skya khro chags nyams :
rus pa'i phyag rgya gzig sham 'phyang :
rtse gsum thod khrag bsnams pas 'khril :
spyi bo la sogs gnas rnams su :
tshom bu dgu yi dkyil 'khor rdzogs :
oM badzra kro d+ha ma hA shrI he ru ka hU~M phaT:
yab yum mnyam sbyor mkha' gsang nas :
'od 'phros rdzas kyi dngos 'dzin sbyangs :
stong pa'i ngang las yum lnga'i klong :
rab 'jigs dur khrod bkod pa'i dbus :
yaM las rlung dang raM las me :
kaM las thod pa'i sgyed pu'i steng :
A las ye shes kA pa la :
rgya khyon chos kyi dbyings mnyam par :
bdud rtsi rang bzhin dkyil 'khor ni :
sha lnga'i lhun po rab brjid cing :
bdud rtsi lnga yi mtsho 'khyil dbus :
thabs shes 'bru bcu yongs gyur las :
bde gshegs rigs lnga yab yum gsal :
oM hU~M trAM hrIHA:
mUM lAM mAM pAM tAM:
bdag gi thugs srog 'od zer gyis :
rlung g.yos me sbar thod pa dros :
lha rnams snyoms zhugs sbyor mtshams nas :
'od zer lcags kyus 'khor 'das bcud :
dbang mdzad yum gyi b+ha gar 'khyil :
dngul chu bzhin du 'dar zhing 'phrig :
de las bdud rtsi char ltar babs :
sha lnga bdud rtsi'i bcud dang 'dres :
zhu khol dam rdzas a mr-i ta :
'khor 'das ro mnyam gcig tu 'khyil :
rigs lnga yab yum 'od du zhu :
dam tshig ye shes dbyer med pa'i :
bdud rtsi'i rgya mtsho chen por gyur :
oM AHhU~M badzra a mr-ita kuN+Da lI hU~M hrIHThA:
thugs nas hU~M gi 'phro 'du las :
dpal chen khro rgyal yab yum bcu :
pad nyir phyogs skyong sbyor ba'i steng :
bdud rtsi'i steng 'og phyogs mtshams bzhugs :
dngos grub bar chad bsal ba dang :
ye shes gzi byin bskyed byed pa'i :
'gro 'dul khro bo'i dkyil 'khor rdzogs :
oM badzra kro d+ha hU~M hU~M hU~M hU~M hU~M hU~M hU~M hU~M hU~M hU~M:
slar yang hrIHhU~M yi ge'i sprin :
rang sgra sgrog pa dpag med spros :
mthar byed khro chen brgyad kyi dbus :
bdud rtsi'i steng du rta gdong dpal :
dbang mdog zhal gcig phyag bzhi pa :
g.yas gnyis pad+ma b+hany+dza dang :
g.yon gnyis rgya gram sdigs mdzub bcas :
grwa bzhi'i yum gyis mgul nas 'khyud :
khro bo'i chas rdzogs zhabs bzhi bsgrad :
sna tshogs rdo rje'i gdan la brten :
gsang yum dkar ser dmar ljang bzhi :
gri thod 'dzin pas brla la 'khyud :
sku smad bdud rtsir phyed nub sbyor :
dbang mdzad dkyil 'khor rjes chags 'bar :
hrIHha ya grI wa mAM lAM pAM tAM:
mthar byed brgyad kyi steng gi mkhar :
phyogs bzhir khrag 'thung rigs bzhi ni :
zhal gsum phyag drug zhabs bzhi bgrad :
dkar ser dmar ljang 'od du 'bar :
rang rtags phyag rgyas yum dang sbyoraH
de steng rdo rje khrag 'thung mthing :
zhal gsum phyag drug g.yas gsum na :
rtse dgu rtse lnga zhing dbyug dang :
g.yon pas dril b+han 'jig rten g.yo :
zhabs bzhi khrag 'thung rigs bzhi brdzis :
kun kyang dur khrod dpal chas rdzogs :
gar dgu'i nyams gyur mchog tu rol :
sku gdung 'bar ba'i dkyil 'khor gsal :
oM trAM hrIHAHhU~M he ru ka hU~M:
rdo rje khrag 'thung dbu gtsug tu :
gnam zhal mthing ga rdor dril dang :
gnas yul ma mo phra men bsnams :
mi'u thung gel pa'i zhabs brgyad kyis :
khrag 'thung g.yas g.yon dbu steng brdzis :
rtsa zhal yum mkhar phyed nub tshul :
mkha' mnyam b+ha ga'i klong du 'khyil :
oM badzra kro d+hI shwa rI hU~M:
de steng khrag 'thung che ba'i mchog :
smug nag nyi shu rtsa gcig dbu :
phyag gi dkyil 'khor zhe gnyis na :
rdo rje dbyings kyi lha tshogs rdzogs :
zhabs brgyad yum gyi dbu brgyad brdzis :
rdo rje dbus zhal smin mtshams sbyor :
dur khrod dpal chas gar dgu'i nyams :
ljags steng nyi zla la gnas pa'i :
sa nu khrag 'thung tshon gang ba :
dkar gsal nyi zla'i gwa 'u bsnams :
rang 'od yum sbyor khro chas rdzogs :
de yi ljags steng nyi ma la :
gnas pa'i rdo rje'i lte bar a :
sngags phreng 'od dang sgrar bcas bskor :
'chi med rdo rje'i dkyil 'khor che :
rigs kun khyab bdag chen por bzhengs :
oM badzra kro d+ha ma hA a mr-ita maN+Dal hU~M hrIHThA:
hU~M hU~M:
bdag nyid rang bzhin dkyil 'khor pa :
rigs kyi yum dang lhan skyes sbyor :
'gro 'dul phyogs bcu'i khro bo'i tshogs :
phyogs skyong khyo shug gdan du sbyor :
dam tshig bdud rtsi'i rgya mtsho che :
ye shes rigs lnga'i bcud dang sbyor :
rta mgrin gsang ba'i yum bzhi dang :
thabs shes dbyer med dbang gi sbyor :
yum mkhar rdo rje khrag 'thung gi :
smin mtshams yan tshud dbu yi sbyor :
gtso mchog zhabs brgyad yum gyi dbu :
phyogs mtshams brdzis pa zhabs kyi sbyor :
rdo rje gnam zhal smin mtshams kyi :
bde klong nub pa zhal gyi sbyor :
ljags steng rjes chags he ru ka :
rang 'od yum dang ye shes sbyor :
yan lag brgyad ldan sbyor thabs kyis :
bde chen ye shes lhag par 'bar :
dam tshig bdud rtsir byin brlab phyir :
byang chub sems kyi char 'beb pa'i :
gnas gsum 'bru gsum rgyas btab pas :
rdo rje'i sku gsung thugs su brlabs :
rig lngas dbang bskur ye shes lnga :
dbu rgyan zhi ba'i tshul du rdzogs :
oM sarba ta thA ga ta kA ya wA ka tsit+ta oM AHhU~M:pany+tsa dz+nyA na a b+hi Shiny+tsa hU~M oM trAM hrI A:
ye shes kyi 'khor lo dgug pa ni /
oM:
yod med stong pa 'od gsal chos kyi sku :
nam mkha'i dbyings las 'ja' tshon shar ba ltar :
thugs dam rjes dgongs longs spyod rdzogs skur bzhengs :
bde chen bdud rtsi'i rol pas gnas 'dir gshegs :
shrI he ru ka ma hA su kha badzra a mr-ita maN+Da la e h+ye hi :
sa ma ya ho :
sa ma ya satwaM:
e A ral+li hrIM hrIM pheM pheM:
bzhugs su gsol ba ni /
hU~M:
sems can don phyir nan tan mchog bskyed nas :
bde chen bdud rtsi'i dngos grub stsol ba'i phyir :
dam tshig 'khor lor dgyes pas bzhugs nas kyang :
gnyis med mchog gi byin rlabs bstsal du gsol :
sa ma ya tiSh+Tha lhan :
phyag 'tshal ba ni /
ho :
don gyi bdud rtsi rtags su rigs lngar snang :
bsgrub bya dam rdzas sgrub chos he ru ka :
kha sbyor brgyad ldan dkyil 'khor lha tshogs la :
gnyis med gus pa'i yid kyis phyag 'tshal lo :
a ti pU ho :
pra tits+tsha ho :
phyi nang gsang ba'i mchod pa 'bul ba ni /
oM A hU~M:
sems nyid yid bzhin rin chen sprin phung las :
phyi nang gsang ba'i mchod pa'i char chen 'beb :
rdo rje bdud rtsi chags pa chen po yis :
yul dang dbang po gnyis med dgyes par rol :
oM shrI badzra rA ga lA s+ye mA le gIrti nIrti d+hU pe puSh+pe A lo ke g+han+d+he ma hA su kha pU dza ho :
ma hA pany+tsa a mr-ita khA hi :
ma hA rak+ta dz+wa la khA hi :
ma hA b+ha liM ta dza gad khA hi :
sta na ga Na ma hA su kha d+harma d+hA tu a :
bstod pa ni /
hU~M:
nam mkha'i sku mnga' snod bcud kun la khyab :
gzhom med gsung gis bde chen char pa 'beb :
ye shes thugs kyi dgongs pa gting mtha' bral :
snang srid yon tan bdud rtsi'i rgyan du shar :
'gro 'dul phrin las stsol med lhun gyis grub :
yan lag bdun ldan dkyil 'khor lha tshogs la :
gus pas bstod do mchog thun dngos grub stsol :
kha sbyor brgyad kyis ye shes dbab tu gsol :
na ma stu ti a la la ho :
de nas rgyun bshags ci rigs bya bar gsungs pas rgyas par grub na /
ye shes sku mchog dang bsdu na /
dus gsum bde gshegs sogs byas la /
sman srung spyan 'dren dang rtog bsal sngar khrol sgrub skabs ltar gtang /
gzungs thag blang la /
hU~M:
gtso mchog dpal chen he ru ka'i :
thugs kar pad+ma nyi steng hU~M:
rang gi thugs kar nyi ma'i steng :
rdo rje rtse lnga'i lte bar hU~M:
sngags kyis bskor las gnyis pa byung :
bde chen rdo rje lu gu rgyud :
mtheb srin thabs shes mnyam sbyor las :
gzungs kyi thag pa nas brgyud de :
bdud rtsi rdzas kyi dkyil 'khor la :
phog pas zhu khol rlangs pa yis :
dkyil 'khor pa rnams thugs rgyud bskul :
rjes chags bde stong rol pa yis :
sbyor mtshams kun nas bdud rtsi'i rgyun :
char ltar babs te bcud la thim :
byin rlabs nus stobs mchog tu 'bar :
slar yang dkyil 'khor gtso bo yi /
thugs srog hU~M las 'od zer 'phros :
ljags steng sa nu he ru ka'i :
thugs ka'i sngags kyi phreng bar phog :
de las rjes chags 'od zer sprin :
'khor 'das brtan g.yo kun la khyab :
rtsa gsum rgyal ba mchod pas mnyes :
khams gsum nyon mongs dug chen sbyangs :
snang srid bdud rtsi'i phyag rgyar rdzogs :
tshur 'dus srid zhi'i ye shes dang :
dwangs bcud nus mthu thams cad kun :
rang dbang med par bsdus shing bkug :
thugs ka'i sngags kyi phreng bar thim :
de las bdud rtsi'i char rgyun g.yos :
dkyil 'khor drug gi sbyor mtshams zhugs :
bde chen ye shes lhag par 'bar :
byang chub sems sprin drag tu dbab :
rang bzhin bdud rtsi'i dkyil 'khor dang :
dbyer med thig le gcig tu 'khyil :
sman skyong srung ma'i tshogs rnams kyang :
dam tshig chen pos rab bskul bas :
'od zer pho nya glog ltar 'khyugs :
brtan g.yo'i rtsi bcud dwangs ma kun :
bdud rtsi'i rnam par spyan drangs nas :
sgrub pa'i rdzas la thim pa yis :
dngos grub kun gyi dbyig tu bsam :
zhes pa'i ting nge 'dzin rtse gcig pas dgug pa'i dzapa?/
oM badzra a mr-ita hU~M hrIHThA:
zhes bzla
/stong phrag re'i mtshams su mchod pa 'bul bar gsungs pa ltar sngags mchod tsam dang /
thun mthar mchod bstod mdor bsdus dang yig brgya brjod la nongs pa bshags /
lha tshogs 'od zhu bcud la thim :
'chi med bdud rtsir 'khyil bar gyur :
ces dmigs /
nyul le skrod pa dang /
byin 'beb dzapa? dbyangs bcas khrol sgrub kyis 'gres /
des thun dang po song /
thun rjes ma gnyis la mchod pa gso /
las byang ltar mchod pa byin rlabs /
dam tshig pa'i dkyil 'khor gsal gdab pa nas brtsam dzapa? bzlas mchod bstod 'od zhu'i bar gong ltar la /
thun bar mar drag sngags kyis nyul le bskrad la byin dbab /
rjes ma'i 'od zhu grub pa dang srung ma'i gtor chog
/bshags skong /
tshogs mchod rgyas par bya zhing phrin las kyi mjug bsdu ba dang nyul le bskrod cing byin 'beb dzapa? dbyangs bcas sngar smos pa ltar bya'o //
bzlas pa'i grangs tshad 'bum phrag gcig tu gsungs shing 'di nyid dngos gzhi yin pas bdun sgrub kyi skabs zhag gsum mo //
gnyis pa gnad la dbab pa ni /
gong ltar tshul bzhin bsgrubs pas rtags ma mthong ba'am /
mthong na yang tha tshig bskul ba ste /
bzlas pa grub pa'i rjes su spos rol dbyangs dang bcas pas /
hU~M hU~M:
nga ni khyab bdag he ru ka :
rang bzhin dkyil 'khor chen por rdzogs :
dam tshig gnyan la rab dgongs nas :
ye shes dkyil 'khor dbyings nas bzhengs :
bdud rtsi sprul pa'i dkyil 'khor la :
byin rlabs rtags dang mtshan ma ston :
gal te thugs dam g.yel srid na :
sngon gyi dam bca' gang du gnyan :
de bas thugs rje thabs mkhas bdag :
yal yol dbri bkol ma mdzad par :
mthu rtsal dbyung ba'i dus la bab :
'phrul gyi dngos grub deng 'dir stsol :
oM AHhU~M ma hA su kha badzra a mr-ita hU~M hrIHThA:
e A ral+li hrIM hrIM pheM pheM:
zhes stong phrag bzla
/gsum pa bdud rtsi skyil ba ni /
rtags mtshan legs par mthong nas bya bar gsungs ste /
gzhung gi bzlas pa gnad dbab bcas grub pa dang /
sman srung bskul ba gong smos ltar byas la /
sprul pa'i dkyil 'khor thugs ka nas :
'od 'phros 'khor 'das dwangs bcud bsdus :
sbyor mtshams 'dar zhing 'phrig par bcas :
dngul chu dwangs pa bzhin du 'khyil :
lha dang sman skyong srung ma yi :
las kyi pho nyas bdud rtsi bkug :
dbyer med thim pas gsos btab ste :
'od zer gzi brjid rab 'bar bsam :
oM AHhU~M ma hA su kha badzra a mr-ita kuN+Da lI hU~M hrIHThA:
zhes khri phrag bzlas par gsungs so //
bzhi pa bdud rtsi dbab pa'i thog mar gsang sgo dbye ba ni /
tshil chen dang sbyar ba'i spos bsreg
/dbyangs rol bcas /
hU~M hU~M:
thugs dam chen po'i dus la bab :
sprul pa'i dkyil 'khor dbyings nas bzhengs :
bde chen mchog gi dgyes pa na :
ye shes bdud rtsir rab 'khyil pa :
dam tshig rdzas la dbab pa'i phyir :
sbyor thabs rnam pa thams cad pa'i :
gsang ba mchog gi sgo dbye 'tshal :
byin rlabs dngos grub bstsal du gsol :
oM AHhU~M ma hA su kha badzra a mr-ita pra be sha ya pra be sha ya phaT phaT:
ces bzlas grangs khri phrag tu gsungs pa gang 'grub kyis mtshams sbyar nas bcud la dbab pa ni /
zhing chen gyis g.yab /
tshil spos bsreg
/rkang gling bshugs pa rol mo'i sgra drag tu byas la /
hU~M hU~M:
sngon tshe dpal chen he ru kas :
dregs pa'i sde dpon btul pa'i tshe :
sbyor ba'i thabs la mkhas pa yis :
ma mo brgyad po dbang du mdzad :
bka' bzhin 'tshal bar dam bcas ltar :
bdag ni dpal gyi gdung 'dzin phyir :
thugs dam zhal bzhes rjes dgongs la :
gdod nas grub pa'i dur khrod nas :
'bar dang chags pa'i brtul zhugs kyis :
rnam 'gyur mi bzad byin g.yo bas :
gnas 'dir myur du gshegs nas kyang :
bdud rtsi gsang ba'i thugs dam bskul :
bde chen dgyes par phebs pa dang :
byin rlabs gzi brjid nus stobs skyed :
dngos grub myur du 'grub par mdzod :
ma ma d+hA ki nI e A ral+li hrIM hrIM pheM pheM:
zhes bskul la dmigs bzlas ni /
dur khrod gnas kyi ma mo'i sprin :
'bar dang chags pas dkyil 'khor pa :
dgyes pa skyed pa'i dam tshig gis :
'chi med bdud rtsi'i maN+Dal nas :
bzung ste dkyil 'khor thams cad kyi :
sbyor mtshams ye shes bdud rtsi'i bcud :
char sprin 'khrugs bzhin drag tu babs :
dam tshig sprul pa'i rdzas la thim :
byin rlabs gzi brjid 'bar bar bsam :
oM A hU~M ma hA su kha badzra a mr-ita A be sha ya A be sha ya a A:
zhes khri phrag bzla /
lnga pa bdud rtsi'i dngos grub dbang du bya ba ni /
hU~M hU~M:
nga ni dpal chen he ru ka :
sku gsung thugs yon phrin las la :
bdud rtsi rang bzhin dkyil 'khor rdzogs :
rigs kyi 'khor lo rab bsgyur bas :
bde gshegs rdo rje rin po che :
pad+ma las kyi khrag 'thung tshogs :
sngon tshe zhal bzhes dam bcas ltar :
dbang dang dngos grub stsol ba'i phyir :
las la ma g.yel da tshur byon :
dam tshig tshul bzhin ma gshegs shing :
dngos grub dbang du bsdu ba dang :
skal pa bzhin du ma bstsal na :
rdo rje'i tshig dang 'gal ta re :
de bas dam tshig rjes dgongs la :
las kyi 'bras bu mchis par mdzod :
pany+tsa dz+nyA na shrI he ru ka sarba sa ma ya hU~M hU~M:
slar gzungs thag blangs la /
khrag 'thung rigs lnga'i sprin gtibs pas :
thugs ka'i 'od kyis 'khor 'das bcud :
'od dmar rnam par slar yang bsdus :
rta mchog dpal la thim pa yis :
dbang du gyur cing gzi byin bskyed :
pad+ma dbang chen yab yum rnams :
sbyor ba'i mtshams nas byang chub sems :
srid zhi kun gyi dwangs bcud dbyig :
rang bzhin rdzas kyi dkyil 'khor dang :
dbyer med 'dres pa'i 'od klong nas :
rdo rje gzungs kyi thag par brgyud :
bdag gi snying khar thim pa yis :
dngos grub ye shes dbang bsgyur bsam :
oM AHhU~M sarba pany+tsa a mr-ita ha ya grI ba hu lu hu lu b+han+d+ha b+han+d+ha hU~M hrIHThA:
zhes khri phrag bzlas la bdud rtsi'i bcud bdag nyid kyi dbang du bya'o //
gsum pa rjes kyi las rim la lnga /
bdag don dngos grub len pa /
gzhan don dbang bskur ba /
rgya bkrol cing longs spyod pa /
phrin las kyi mjug bsdu /
las sbyor mtha' rgyas su bya ba'o //
dang po la gsum /
thugs dam bskul ba /
snyan gsan dbab pa /
dngos grub blang ba dngos so //
dang po ni /
sgrub zhag sang nyin thems pa'i de ring phyi dro la dngos grub kyi rten bsham pa ni /
dkyil 'khor mdun du stegs bu khebs dkar pos g.yogs pa'i steng du 'bru dkar pos g.yung drung g.yas 'khyil du bris pa'i dbus su rnam bum /
de steng sman stegs rkang gsum mtho zhing brling ba bkod /
g.yas su las bzhi'i 'brang rgyas /
g.yon du thod chang /
gzhan yang bza' bca' btung ba'i bye brag sna tshogs pas bskor zhing dar gur dbub pa sogs sgrub khog nas bshad pa ltar bshams /
tshogs gtor mchod pa rnams kyang ji ltar 'byor pa rnams bung bskyed /
snga dro'i thun mthar gnad dbab dang bskyil ba /
nyin gung thun mthar de gnyis rjes dbab pa dang dbang du bya ba sbyar /
thun rjes ma la de dag thams cad kyi rjes su mchod bstod byas la /
spos bsreg dbyangs rol g.yab dar bcas pas /
hU~M:
sngon tshe rdo rje khrag 'thung gis :
chos nyid rang sgras bdud rtsi'i rgyud :
mkha' khyab 'dus par gsungs pa'i tshe :
'jam dpal dpa' bo thugs rje'i gter :
sa yi snying po la sogs pa :
sems dpa' nye ba'i sras mchog la :
gnyer du gtad cing mdongs gsol bzhes :
ji ltar dam bcas ma bsnyel bar :
bdag cag rnal 'byor sgrub pa pos :
yun ring bar du bsnyen cing bsgrubs :
re zhing smon pas gsol 'debs na :
mthu rtsal dbyung ba'i dus la babs :
dpal chen bdud rtsi'i dkyil 'khor pa'i :
sku gsung thugs yon phrin las kyi :
mchog thun las kyi dngos grub kun :
sgrub pa'i rdzas la brten nas kyang :
da lta nyid du stsol mdzad gsol :
zhes bskul /
gzungs thag blangs la dmigs pa rtse gcig pas /
bdag nyid rang bzhin dkyil 'khor gyi :
thugs nas bde chen 'od zer 'phros :
mdun bskyed lha tshogs thams cad dang :
khyad par 'jam dpal rnon po sogs :
nye ba'i sras mchog sdud pa po'i :
thugs dam bskul cing gsol btab pas :
de dag rnam 'phrul mtha' yas kyis :
yon tan bdud rtsi rol pa yi :
lha tshogs rnams la mchod cing gsol :
dngos grub bskul ba'i grogs mdzad pas :
mi zad rgyan 'khor phrin las bzhi :
khyad par badzra a mr-ita'i :
ye shes zil dngar char ltar babs :
bdag thim byin rlabs nus stobs 'bar :
he ru ka dang dbyer med cing :
dngos grub rdzas la bstims pa yis :
yid bzhin 'dod 'jo'i phung por bsam :
oM AHhU~M sarba pany+tsa a mr-ita many+dzu shrI bya ba lo ki te hU~M hrIHThA:
shrI he ru ka ma hA su kha badzra a mr-ita kA ya wA ka tsit+ta gu Na karma lo ka dz+nyA na sarba sid+d+hi pha la hU~M:
zhes bzla
/de nas srung ma'i gtor 'bul /
bshags skong /
tshogs mchod phyin chad snga ma rnams ltar bya /
mtshan thun gsum po phyi dro'i thun ltar bya ba dang /
nyul le skrod pa /
byin 'beb /
tshogs mchod rnams kyang snga ma ltar ro //
grol ba'i nangs mo las byang bzlas pa dang bcas pa /
sman sgrub kyi phrin las cha tshang thugs dam bskul ba'i bzlas pa yan grub pa dang /
stong tshigs kyis mchod la gzungs thag bsdu /
bsnyen rgyun snga ma bzhag
/dngos grub spyir gsol ba'i sngags bzlar gzhug go
/gnyis pa ni /
bka' bsgo las byang ltar bgegs bskrad la byin dbab /
brjod med don bshags sngon du 'gro bas sgrub chen dang sbrel skabs sgrub khog ltar dngos grub len chog tshang ba byas la slob dpon rgyal thebs sogs dkyil 'khor mdun du bzhengs la /
hU~M hU~M:
chos sku spros bral dbyings las ma g.yos bzhin :
longs sku'i dkyil 'khor bdun ldan 'khor lor shar :
sprul pa sbyor ba brgyad kyi rol pa yis :
snang srid bdud rtsir dag pa'i lha tshogs rnams :
dang por bsnyen cing bar du rtse gcig bsgrubs :
da lta sgrub pa chen po'i phrin las kyis :
grub pa'i dngos grub gsol ba'i dus lags na :
dgongs pa yal yol btang snyoms ma mdzad par :
thugs rje'i rtsal skyed khyad par rtags mtshan ston :
byin chen byin phob dbang chen dbang mchog skur :
las dang ye shes bdud rtsi'i dngos grub rnams :
da lta nyid du bdag la bstsal du gsol :
shrI he ru ka ma hA su kha badzra a mr-ita sarba sid+d+hi A be sha ya hU~M hU~M:
zhes dang dgu pa'i dzapa? dbyangs lan gsum dang dkyil 'khor la bskor ba byas la gzhan rnams rang gral du bzhugs /
zhi rol 'og sman gyi pho brang gdan drangs la many+dzi'i steng du bzhag go
/gsum pa ni /
slob dpon dkyil 'khor mdun khri'ur 'khod pas /
lag g.yon mtheb srin rtse sprad /
lhag ma brkyang pa rtse gsum phyag rgyas sman gyi pho brang steng du reg la /
shrI he ru ka a ho su kha d+harma kA ya ni a mr-ita sid+d+hi hU~M hrIHThA:
zhes dzapa? dbyangs bcas bdun nam nyer gcig tsam bzlas la lta ba'i gdeng dang gdung ba'i shugs bskyed la /
hU~M:
rang byung bdud rtsi'i pho brang chen po na :
dgyes par bzhugs pa'i dpal chen dkyil 'khor pa :
rtag rgyun rang bzhin ye shes tshad med kyang :
gdul bya'i yul la 'jug phyir slar yang gsol :
bdud rtsi sgrub pa'i zhag grangs da nangs thems :
bdud rtsi sgrub pa'i dam tshig da lta rdzogs :
rdo rje'i nam langs dngos grub nyi zla shar :
thugs dam dus la bab po thugs rje skyed :
rdo rje'i sku mnga' 'gran du med pa yi :
gzi brjid tshe yi dngos grub bstsal du gsol :
rdo rje gsung las sngags kyi char chen 'beb :
byin rlabs lung gi dngos grub bstsal du gsol :
'od gsal thugs kyi dgongs pa mkha' ltar khyab :
mkhyen brtse nus mthu'i dngos grub bstsal du gsol :
'gro 'dul yon tan yid bzhin rin chen sprin :
khams gsum dbugs 'byin dngos grub bstsal du gsol :
mchog thun phrin las stsol med lhun gyis grub :
las dang ye shes dngos grub bstsal du gsol :
snang srid snod bcud bdud rtsi'i rgyan du shar :
grol ba bzhi ldan dngos grub bstsal du gsol :
tshe dang skong dang bgegs zhi dbang bsgyur sogs :
ci 'dod 'grub pa'i dngos grub bstsal du gsol :
he ru ka dang spyod yul dbyer med pa'i :
dngos grub dam pa deng 'dir bdag la stsol :
oM badzra a mr-ita hU~M hrI ThA:
shrI he ru ka ma hA su kha badzra a mr-ita kA ya sid+d+hi oM:
wA ka sid+d+hi A:
tsit+ta sid+d+hi hU~M:
gu Na sid+d+hi swA:
karma sid+d+hi hA:
sarba sid+d+hi pha la hU~M:
zhes dngos grub spyir gsol la dbang blang ba ni /
me tog thogs la /
oM:
ye shes rgyal po sku gsung thugs :
yon tan phrin las rmad po che :
de nyid du ni mnyam sbyor ba'i :
phyag rgya chen por bdag sbyor cig :
oM badzra a mr-ita bo d+hi tsit+ta kA ya wA ka tsit+ta gu Na karma ma hA su kha sa ma ya hU~M ho satwaM:
zhes me tog dor /
de ltar gsol bas dkyil 'khor gyi :
bdag po rab tu dgyes pa yis :
sdud po 'jam dpal rnon por gtad :
de yi rigs kyi gzung mar brgyud :
rang gi spyi bor bstsal bar gyur :
ces mos la rdo rje gzung mas sman gyi pho brang dar gyi khyogs la btegs nas gus pa'i tshul du dbyangs snyan pos slob dpon gyi du 'khod la /
e ma thabs mchog rmad du byung :
bdud rtsi rol pa'i dkyil 'khor dang :
rang bzhin dkyil 'khor dbyer med phyir :
rdo rje'i dam tshig dang du bzhes :
badzra a mr-ita ma hA su kha a la la ho :
zhes pas phul ba slob dpon gyi phyag gis blangs la dbu gtsug tu bkod de /
hU~M:
bdud rtsi'i sku gsung thugs yon 'phrin las dang :
rang bzhin dkyil 'khor mi zad rgyan 'khor lnga :
dbyer med gdod nas mnyam pa chen po'i ngang :
khyab bdag thig le gcig tu dbang bskur rdzogs :
shrI he ru ka ma hA su kha a mr-ita maN+Da la oM AHhU~M swA hA sa ma ya satwaM dzaHhU~M baM ho :
sprul pa bdud rtsi'i dkyil 'khor pa :
bdag nyid rang bzhin dkyil 'khor la :
dbyer med chu la chu bzhag ltar :
thim zhing ye shes lhag par 'bar :
dam tshig 'od zhu bdud rtsir thim :
byin brlabs gzi brjid phung por bsam :
shrI he ru ka ma hA su kha badzra a mr-ita maN+Da la hU~M hU~M hU~M:
zhes dbang blangs la stegs bur bzhugs su gsol /
gnyis pa gzhan la dbang sbyin pa ni /
rgyas par spro na 'chi med 'phags ma'i snying thig gi bla sgrub byin rlabs snying po las byung ba ltar bdud rtsi'i dbang bzhi sbyor dngos rjes tshang du bskur /
bsdu na slob ma rnams kyis maN+Dal 'bul /
oM:
ye shes rgyal po sogs sh+lo kas gsol ba btab /
slob dpon gyis sman gyi pho brang thogs la /
skad cig gis rang byung bdud rtsi'i pho brang chen por dpal chen dkyil 'khor gyi lha tshogs dam ye dbyer med du bzhugs pa khyed rang rnams kyi spyi bor spyan drangs shing byin gyis brlabs pas thun mong dang mchog gi dngos grub ma lus stan thog gcig tu thob par mos shig
/hU~M:
gdod nas ma skyes rnam dag chos kyi dbyings :
dag dang ma dag mi rtog rtog las 'das :
dus gsum gcig tu skur bstan phyi bshol med :
dngos grub sna tshogs rlabs chen 'bar ba can :
su 'dod sbyin gyis da lta nga las longs :
bskal par bsgribs pa'i gti mug mun nag la :
sprin mthong nyi shar khud sa dro ba bzhin :
bdud rtsi rgyal po'i dbang chen 'di byin pas :
rig 'dzin rgyal po gtso bo'i go 'phang thob :
rdo rje'i tshe dang g.yung drung lta bu'i lus :
nyi zla'i gzi brjid dbang bcu'i dpal gyis phyug :
bzhi brgya rtsa bzhi'i nad gdon bar chad zhi :
las dang ye shes mchog gi yon tan rgyas :
khams gsum dbang bsgyur dgra bgegs tshar thag chod :
dpal chen he ru ka dang dbyer med pa'i :
rang bzhin bdud rtsi'i dkyil 'khor mngon gyur shog :
oM AHhU~M shrI he ru ka a mr-ita ma hA su kha dz+nyA na a b+hi Shiny+tsa A be sha ya a A:
dzaHhU~M baM ho :
sprul pa'i ye shes pa khyed rang rnams la thim par mos shig
/ces bskur /
pho brang slar rang mal du bkod do //
gsum pa rgya bkrol ba sogs ni /
mchod pa gsar du bshams pa phul la /
oM AHhU~M:
mchod pa'i phyag rgya chen po ni :
mkha' la sprin ltar gtibs spungs pas :
dkyil 'khor kun tu char bzhin babs :
ye shes gzi byin skyed gyur cig :
oM AHhU~M ma hA pU dza sa ma ya ho :
e ma ho bde gshegs kun tu bzang :
gsang chen thig le gcig tu rdzogs :
ma rig mun sel ye shes sgron :
dpa' bo khyod la phyag 'tshal bstod :
rang byung bdud rtsi bla med che :
sangs rgyas kun gyi gsang chen mchog :
kun kyang grol ba'i dpal la sbyor :
gnyis med khyod la phyag 'tshal bstod :
ces mchod cing bstod /
slar yang las kyi sems dpa'i thugs rgyud bskul ba'i don du /
oM badzra a mr-ita hU~M hrIHThA:
ma hA gu h+ya many+dzu shrI sid+d+hi sa ma ya hU~M hrIHThA:
zhes brgya rtsa brgyad bzlas la /
mkha' khyab bde gshegs zhi khro yis :
sdud po 'jam dpal rnon po la :
gnang ba bstsal te gtad pa nyid :
rang la dngos su bstsal bar gyur :
ces mos la sman gyi pho brang gzung mas btegs nas slob dpon la 'bul /
des kyang phyag tu blangs te /
hU~M:
rang byung pho brang stong nyid yum gyi mkhar :
thams cad rtag bzhugs bde chen bdud rtsi'i bcud :
gnyis med zung 'jug ye shes rol pa'i phyir :
dpal gyi tha ram bdud rtsi'i mdud pa bkrol :
badzra a mr-ita gu h+ya mu dra sa ma ya pra be sha ya phaT:
ces brjod la sman gyi rgya rnams bkrol /
zhal phye ma thag
/ye shes bdud rtsi'i dwangs ma ni :
dkar dmar mthing ba'i mdangs 'od rgyun :
bdag gi gnas gsum thig ler thim :
rdo rje mi phyed gsum 'grub bsam :
e ma ho :
ngo mtshar rmad du byung ba'i chos :
nam mkha' dang ni mnyam pa'i gnas :
rnam par mi rtog rtog las 'das :
kun rdzob tsam du bstan pa mtshar :
bdud rtsi'i snying po rgyud gsum po :
srog gi snying po dag pa'i snod :
rang bzhin rol pa thugs rje yi :
sku gsum sku ste sku la thim :
gsung gsum gsung ste gsung la thim :
thugs gsum thugs te thugs la thim :
rtsa dang rlung dang thig le dang :
byang chub sems la rab tu thim :
oM AHhU~M sarba ta thA ga ta shrI he ru ka ma hA su kha a mr-ita rA sa yA na kA ya wA ka tsit+ta badzra swa b+hA wa At+ma ko\u0f85 haM:
zhes brjod la lha tshogs rnams kyi rdo rje gsum po dang dbyer mi phyed par gyur pa'i nga rgyal brtan por bzung /
de nas sman phud dpon slob thams cad kyi nang mchod thod chang du btab la g.yas pas thogs /
g.yon pa'i mtheb srin gyis 'thor bzhin du /
oM AHhU~M:
snang srid gdod nas bdud rtsi che :
dag mnyam rtogs pa'i longs spyod rgyan :
rmad byung bdud rtsi'i mchod pa yis :
bla ma dkyil 'khor lha tshogs mchod :
oM AHhU~M ma hA pany+tsa a mr-ita khA hi :
dgongs pa'i klong na ye shes 'du 'bral med :
rig rtsal brdas mtshon snyan khungs gtad rgyas gdams :
brgyud pa gsum gyi dpal mgon bla ma la :
sman mchod 'bul lo rnam grol dngos grub stsol :
sarba pany+tsa a mr-ita khA hi :
dkyil 'khor bdun gyis snang srid bdud rtsir shar :
sbyor thabs brgyad kyis bde chen ye shes 'beb :
rab 'byams bde gshegs zhi khro'i lha tshogs la :
sman mchod 'bul lo rnam grol dngos grub stsol :
sarba pany+tsa a mr-ita khA hi :
dpal gyi pho nya bka' bzhin bstan pa skyong :
dpa' bo mkha' 'gro dam can rgya mtsho dang :
srid gsum yon tan bdud rtsi'i maN+Da lar :
sman mchod 'bul lo rnam grol dngos grub stsol :
sarba pany+tsa a mr-ita khA hi :
zhes 'bul /
de nas rang gi lcer nyi ma la gnas pa'i rdo rje'i lte ba hU~M gis mtshan par dmigs la g.yon pa'i mtheb srin nyi zla'i gwa'ur gsal bas bdud rtsi'i thig le gnas gsum du bkod cing lcer myang la /
oM AHhU~M:
lce yi dam tshig rdo rje'i dkyil :
hU~M gi 'od kyis lam las brgyud :
mtheb srin nyi zla'i gwa 'u yis :
mchog tu mi 'gyur ye shes rol :
badzra a mr-ita ma hA su kha sid+d+hi a la la ho :
oM AHhU~M:
phrin las bzhi dang grub pa brgyad :
phyi nang dbang bcu'i dngos grub sogs :
yon tan brgya rtsa brgyad thob cing :
mthong tshor myang reg grol ba yi :
he ru ka dpal thugs rje'i rgyun :
the tshom med par gus blangs te :
zhi ba'i btung ba bzhin bsten na :
'dod pa'i don kun 'grub pa'i phyir :
rdo rje'i dam tshig mchog tu rol :
badzra a mr-ita ma hA su kha sid+d+hi ho :
zhes brjod cing dbang po'i sgo rnams dang yan lag kun la'ang thig le bya /
lus kyi rtsa khams thams cad bdud rtsi byang chub sems kyis yongs su gang ba'i bde stong gi ngang la mnyam par bzhag
/smon lam dang bkra shis ji ltar 'os pa brjod do //
rgyas pa'i sbyin sreg grub na 'og nas 'byung ba ltar skabs 'dir bya ba yin no //
bzhi pa phrin las kyi mjug bsdu ba ni /
bka' srung spyi dang bye brag la gtor ma 'bul /
phyi rol du cha gsum gtang /
phyag bshags skong chen bcas rgyas par sbyar /
tshogs mchod phul ba'i zhal bstab skabs nyul le'i ling+ga mer bsregs pa'i thal ba hom du bzhag
/mchod pa'i ras ma dang sngar btson 'dzin byas pa'i lhag ma sogs lhan cig phyir btang la phyi rol du gom pa bdun cu'i sar bskyal /
chos skyong gtor 'bul zur du byed na btegs /
las byang gi bskul chad brtan grub nas sgo drung du do+ong gru gsum brus par ling+ga bsregs thal blugs pa sas byibs pa'i khar gtor snod kha sbubs par rdo rje rgya gram gyi rgyas btab la bro brdung /
btang rag gi mchod bstod rgyas par 'bul /
bzod gsol dang yig brgya lan gsum brjod /
ye shes pa rten dang ras bris la brtan bzhugs bya /
dam tshig pa bdag la bstim /
bdag bskyed bsdu ldang byas la /
phyi rol du rgyal tho dang sgo byang bkrol /
nang du phur bu dbyung zhing bkru /
dkyil 'khor bsdu zhing mar me'i smon lam bkra shis rgyas par brjod pa rnams sgrub khog nas ji skad bshad pa thams cad byas pas grub bo //
lnga pa mtha' rgyas kyi las rim la gsum /
'byung lnga'i las sbyor /
rgyun du bsten tshul /
de dag gi phan yon brjod pa'o //
dang po la gnyis /
'byung lnga so so dang /
bye brag me'i las so //
de la spyir las sbyor thams cad kyi thog mar gzhan phan byang chub kyi sems snying nas bskyed /
rgyas par spro na phrin las kyi gzhung bsrang /
tshogs mchod 'bul /
phrin las kyi rjes chog dang 'brel bar las sbyor so so bya zhing smon lam dang bkra shis kyi tshigs su bcad pa rgyas par brjod la me tog 'thor /
mi 'grub na sems bskyed sngon du 'gro bas skad cig dran rdzogs su snang srid gzhir bzhengs kyi dkyil 'khor gsal btab la bzlas pa ci rigs byas te so so'i las sbyor la 'jug dgos par shes par byas nas /
dang po sa la sba ba ni /
gter bum rin chen 'bru sman gyis bkang ba'i snying por chos sman dar gyis btums pa bcug la rgyas gdab /
ri bo brjid ldan gyi sa dpal bzang por sbas la /
oM:
sangs rgyas spyan ma'i rang bzhin sa yi dbyings :
rig rtsal bdud rtsi'i bcud mchog bde ba che :
zung 'jug thig le gcig tu rgyas btab pas :
mthong tshad rnam grol phyogs kun dge bar shog :
lAM lo tsa na a mr-ita sid+d+hi ka la sha tiSh+Tha b+h+rU~M:
zhes pa'i smon lam lan gsum brjod cing 'brel chags pa'i smon lam spyi dang bkra shis rgyas par spel ba gzhan rnams la'ang 'gres /
chu'i las ni /
rgyun babs kyi chu klung chen por btab la /
oM:
rin chen mA ki'i rang bzhin chu yi dbyings :
rig rtsal bdud rtsi zung 'jug mnyam sbyor bas :
dkar phyogs lha klu'i tshogs kyis mchod pa dang /
myang tshad rnam grol rtag tu bkra shis shog :
mAM mA ma ki a mr-ita sid+d+hi u da ka s+pha ra Na phaT:
ces so //
me'i las ni /
bud shing gi me sbar ba'i nang du bsreg la /
oM:
pad+ma gos dkar rang bzhin 'bar ba'i dbyings :
rig rtsal bdud rtsi zung 'jug stob cing bsregs :
tshe dang lang tsho gzi brjid nus stobs 'bar :
ye shes snang ba rgyas pa'i bkra shis shog :
pAM rA ga ra tI a mr-ita sid+d+hi dz+wa la raM puSh+Ti+iMM oM:
zhes so //
rlung gi las ni /
bzang shing dud pa dang sbyar te ri rtse la sogs par rlung gis kun tu khyab par byas la /
oM:
phrin las dam tshig sgrol ma rlung gi dbyings :
rig rtsal bdud rtsi zung 'jug mchog gi dris :
snod bcud grib sel nad gdon sdig sgrib zhi :
tshor tshad rnam grol bkra shis bde legs shog :
tAM tA ra a mr-ita sid+d+hi bi shud+d+he oM:
zhes so //
nam mkha'i las sbyor ni /
chos sman rin chen gwa'ur bcug pa spyi bo'i gtsug gam mgul du btags la /
bdag nyid rang bzhin dkyil 'khor dang :
don gyi bdud rtsi nam mkha'i dbyings :
dbyer med ye shes srog 'grub bsam :
oM:
mkha' khyab dbyings phyug yum gyi b+ha ga'i klong :
rig pa bdud rtsi zung 'jug thig ler 'khyil :
chos nyid khyab brdal dgongs pa mngon gyur nas :
phyam gcig rnam par grol ba'i bkra shis shog :
mUM d+ha tI shwa rI a mr-ita sid+d+hi sa ma ya dz+nyA na a a a :
zhes brjod la chos nyid kyi dgongs pa'i gding bskyed do //
gnyis pa khyad par rgyas pa'i sbyin sreg gis lha la sman phud 'bul ba ni /
gang du bya ba'i gnas gzhan yin na lha'i nga rgyal dang ldan pas sa bdag la gtor ma bsngo /
lag pa rdo rje bcas sa la bzhag ste zhi drag gi sngags brjod /
chos thams cad stong nyid du mos la swa b+hA ba brjod pa kun rdzob don dam kyi sbyong ba tsam bya /
dkyil 'khor gyi khang pa de gar yin na mi dgos /
me thab stegs bu dri bzang dang ba byung lnga sbyar bas chag chag btab pa la tshangs zur gyi thig gdab /
lte bar khru gang ba'i gru bzhir bcad /
de rgyab mchu dang kha khyer la sor bzhi re /
thab dbus rin chen 'bar ba /
mu ran la me ri g.yas skor /
kha khyer la rin po che'i phreng bas bskor ba /
thams cad kha dog ser po rkyang pas bri /
me tog ser po bkram /
'bras bu can gyi shing tsher ma med pas khru gang tsam du gru bzhir brtsig
/g.yas g.yon du stegs bu dar ser pos bkab pa'i slob dpon gyi g.yon phyogs su chu gnyis nyer spyod /
'bul gtor gru bzhi ser po /
sman raka
/tshogs phud rnams bkod /
g.yas su mngar gsum sbyar ba'i mar khu /
'bras bu can gyi yam shing khru gang pa mngar gsum dang mar khus byugs pa brgya rtsa brgyad sogs /
rin po che'i snod sogs gru bzhi ser po'i nang zas mchog chos sman dang sbyar ba /
gos zung ser po /
so rtsi rnams bkod /
nyi shar dus su slob dpon chas gos ser po dang ldan pas dga' zhing spro la ngoms pa'i sems kyis kha byang du phyogs par bzang po'i stabs kyis 'khod pa'i mdun dang thab kyi bar du las bum /
rdor dril /
dgang blugs rnams bzhag la /
sbyin sreg khol sgrub kyi skabs bdag bskyed bzlas pa dang bcas pa bya /
sgrub chen skabs sngags mthar phaT dzaHbtags pas rang nyid dkyil 'khor gyi gtso bo las gnyis par phye ste las la 'jug par mos /
las bum du bdud rtsi 'khyil pa bskyed bzlas bya /
oM ma hA badzra hU~M:
zhes rdo rje dang /
oM badzra g+haN+De A:
zhes dril bu bzung /
oM sarba ta thA ga ta ma hA a nu rA ga Na badzra swa b+hA wa At+ma ko\u0f85 haM:
zhes pas 'khyud rgya bya /
bsang chu thams cad la 'thor te /
oM badzra a mr-ita kuN+Da lI ha na ha na hU~M phaT:
oM swa b+hA wa bi shud+d+ho\u0f85 haM:
stong pa'i ngang las mchod sreg rdzas :
rang rang ming yig dang po las :
zag med bde ba'i longs spyod mchog :
lha tshogs rjes skong nus ldan gyur :
oM AHhU~M ha ho hrI:
badzra s+pha ra Na khaM:
a :
snod bcud snang srid chos so cog :
gdod nas rnam dag stong pa che :
rigs kyi yum lnga'i rang bzhin nyid :
'phel 'grib bral bar gnas pa las :
dbyings phyug rdo rje nam mkha'i dkyil :
rdul bral 'od gsal chen po'i ngang :
mi 'gyur sangs rgyas spyan ma'i thab :
mtshan nyid yongs rdzogs bkod pas brjid :
de dbus tsha zhing bsreg pa'i me :
gos dkar yum du snyoms zhugs pa :
dam tshig sgrol ma'i rlung gi shugs :
reg pas 'bar zhing 'khyil pa'i klong :
rin chen gzhal yas mtshan rdzogs dgu'i //
dbus su 'khor lo rtsibs bzhi dang //
pad+ma zla nyi byol song sogs //
so so'i gdan rnams gsal bar gyur //
sreg rkyang skabs lha bskyed dang sbrel /
sgrub chen skabs su 'dir las byang gi spyan 'dren brjod cing tshom bu spyan drangs /
slob dpon gyis me tog thab tu dor la dpal dgu'i sngags brjod /
las byang ltar bzhugs gsol bya /
gsal gdab pa ni /
dbus su che mchog yon tan lha //
shar du yang dag lhor gshin rje //
nub tu rta mgrin byang phur pa //
mtshams bzhir ma mo rig 'dzin dang //
dregs 'dul drag sngags sgrub sde brgyad //
dpal gyi bka' sdod tshogs dang bcas //
sgeg mdzes gser mdangs 'od 'phro bas :
rgyas pa'i las kun mdzad par gsal :
sgrub chen skabs 'di nas mchod bstod la 'jug pas chog
/sreg rkyang la snga ma'i 'phros su /
sku gsung thugs su byin brlabs nas //
dbang bskur rigs lngas dbu brgyan gyur //
ces bsgom la spyan 'dren nas mchod bstod kyi bar gtang /
de nas dgang blugs thogs la /
hU~M:
thabs dang shes rab 'brel ba yi :
rdo rje'i dgang blugs kha sbyor las :
zag med bdud rtsi'i mchod sprin 'phros :
lha tshogs ljags steng 'bar ba'i raM:
de las 'od kyi sbu gus drangs :
dgyes bzhes zag med bde bas tshims :
'bar ba'i snang chen mkha' khyab 'phros :
'dod pa'i las kun lhun grub gyur :
bsnyen sgrub sngags mthar /
oM ag+na ye swA hA:
btags la nyer gcig gis byon skyems mar khu dang /
oM bo d+hi br-ik+ShA ya swA hA:
btags la de mtshungs kyis me srog yam shing phul /
gsham gsal spel tshig brjod /
slar mar khu /
yam shing gong mtshungs brgya rtsa sogs phul la 'dod gsol so sor sbyar /
khyad par gyi bsreg rdzas sman dang sbyar ba'i zas mchog bsreg la /
lha sngags mthar /
oM ma hA su kha badzra a mr-ita sarba saM pa de swA hA:
zhes brgya rtsa nas stong phrag la sogs pa gang mang 'bul mtshams rnams su 'dod gsol ni /
bdag cag 'khor dang bcas pa yi :
tshe bsod dpal 'byor shes rab dang :
rnam grol mchog gi ye shes che :
'phel rgyas puSh+TiM ku ru oM:
zhes dang skabs su gong gi
/oM:
pad+ma gos dkar sogs brjod do //
bsreg rdzas kyi grangs sogs pa dang gong gi byon skyems skabs ltar mar khu dang yam shing sman rnams 'bul /
oM badzra bsatra AHhU~M/
zhes pas gos zung /
oM badzra tam+bu la AHhU~M/
zhes pas so rtsi /
oM ga Na tsakra pU dza me g+ha sa ma ye AHhU~M/
zhes pas tshogs dbul /
las byang ltar dngos grub blang /
ma rnyed yongs su sogs dang yig brgya brjod la nongs pa bshags /
oM/
khyed kyis sems can sogs kyis ye shes pa gshegs la tshom bu yod na dkyil 'khor du spyan drangs te slar bstim /
dam tshig rang la gnyis med thim :
bde chen snang ba rgyas par gyur :
ces mos /
bsngo smon dang shis brjod kyi me tog 'thor /
las gzhan gsum bya bar 'dod na thab yo byad chas gos sogs so so'i lugs gzhir bzhag
/cho ga snga ma kha bsgyur bas 'grub ste /
zhi ba la /
sgeg mdzes sogs kyi mal du /
dgyes 'dzum zla shel 'od zer 'phro :
zhi ba'i las kun mdzad par gyur :
ces bsgyur /
khyad par rdzas til nag dang chos sman sbyar ba phul la /
sngags sham du /
oM ma hA su kha badzra a mr-ita sarba pA paM da ha na badzrA ya swA hA:
zhes dang /
bdag cag 'khor dang bcas pa yi :
nyams chag rtog sgrib bar chad bgegs :
nad gdon phyi nang nyer 'tshe'i tshogs :
sarba shan+tiM ku ru hU~M:
zhes pa'i gsol byang gdags /
dbang la /
rjes chags 'char kha'i dmar 'od 'phro :
dbang gi las kun mdzad par gsal :
ces bsgyur /
khyad par rdzas me tog dmar po chang dang chos sman sbyar ba phul la /
sngags sham du /
oM ma hA su kha badzra a mr-ita rak+ta puSh+pe ma da na swA hA:
bdag cag 'khor dang bcas pa yi :
dbang du 'khor 'das snod bcud kyi :
legs pa'i dpal dang yon tan tshogs :
sarba wa shang ku ru ho :
zhes gdags /
drag po la /
khro gtum mthing mdangs me mtshon gyis :
drag po'i las kun mdzad par gsal :
ces bsgyur /
khyad par rdzas yungs kar dang chos sman sbyar ba phul la /
sngags sham du /
oM ma hA su kha badzra a mr-ita sarba big+h+nAn da ha na swA hA:
rnal 'byor bdag cag 'khor bcas dang :
bstan dang 'gro la 'tshe ba yi :
nad gdon dgra bgegs bdud bzhi'i tshogs :
sder bcas mA ra ya hU~M phaT:
ces gdags so //
gnyis pa bdud rtsi de nyid rgyun du bsten tshul ni /
gzhung nyid las /
khyad par nyams chag bskang ba dang :
rtogs grol ye shes rgyas pa'i phyir :
rab kyis thun rnams thams cad dang :
'bring gis nyin zhag phrugs re ste :
tha mas dus bzang thams cad du :
bdud rtsi dam tshig tshul bzhin bsten :
ces gsungs pa ltar lag len du bya'o //
gsum pa de dag gi dgos pa dang phan yon kyang /
gzhung las /
de ltar sgrub dang las sbyor gyi :
dgos ched phan yon mtha' yas kyang :
mdor bsdus rgyud las gsungs pa ni :
khams gsum nyon mongs dug chen la :
ye shes mchog gi rtsi sbyar bas :
lcags la gser 'gyur thebs pa ltar :
skad cig gis ni rnam par grol :
bdud rtsi spyi bor bcangs pa yis :
dus gsum bde gshegs bsnyen bskur 'gyur :
mgul lam dpung par btags pas kyang :
phyogs bcu'i rgyal bas sras su dgongs :
rig 'dzin mkha' 'gro ngang gis 'du :
rtsa khams rlung la byin chen 'beb :
rdo rje'i srung ba chen por 'gyur :
byad phur rbod gtong gdon dang bgegs :
gang gis mi tshugs thub pa med :
dus dang rgyun du myang ba yis :
tshe dang skong dang yid du 'ong :
bgegs rnams zhi la sogs pa dang :
nad dang bral nas ci 'dod pa'i :
yon tan rtsa brgyad 'di yis thob :
dam tshig sdom pa phun sum tshogs :
rang byung bde chen ye shes brnyes :
rgyud lnga dag cing dug lnga sel :
ye shes lnga ldan sku lnga 'thob :
bde gshegs kun mnyes 'gro don 'grub :
'jig rten spyod pas mi tshugs so :
bdud rtsi'i zegs ma 'thor bas kyang :
bla mar phog na byin rlabs 'beb :
lha la phog na dgyes pa skong :
chos srung la phog las la myur :
dpa' bo mkha' 'gro la phog na :
nye rgyu'i spyod pa'i grogs kyang byed :
mched la phog na dbang du 'du :
gnas dang yo byad rang lus la :
phog pas nyams grib ma dag sbyong :
dag gtsang yid dga' nyams rtogs 'phel :
nad dang gdon dang sdug bsngal sbyong :
bgegs dang bar du gcod pa dang :
drag po gtum po'ang lhan ner 'ching :
cha shas khong du song bas kyang :
dman pa'i dud 'gro
yin kyang rung :
rdo rje'i rigs su byin brlabs pas :
sgrib dag thar pa'i sa bon thebs :
mdor na mthong bas sdig ltung dag :
dri tshor grib sel nyams chag skong :
reg pas bde chen rgyud la 'char :
myong bas mngon sum ye shes skye :
'chang bas srung dang rgyas dbang 'gyur :
'di nyid sgrub pa'i sa phyogs kyang :
rdo rje'i zhing du byin brlabs pas :
dkar phyogs lha klu dbu 'phang mtho :
char chu dus 'beb lo phyugs legs :
nag phyogs 'dre gdon ring du 'byer :
nad mug 'thab rtsod mtshon 'khrugs zhi :
rig 'dzin DA ki'i 'du ba yis :
snod bcud rgud pa gso ba dang :
legs phyogs spel ba'i phul du 'gyur :
e ma ngo mtshar thabs chen po :
yon tan bdud rtsi'i he ru ka'i :
thugs rje'i phrin las shugs phyung ba :
'di nyid kho nar yid rton cig :
ces sogs rgya cher bka' bstsal ltar :
nges shes bskyed cing dad pa dang :
dam tshig dag pas 'dir bsten na :
de ni skal bzang rig pa 'dzin :
he ru ka yi gdung 'tshob bo :
de bas rig 'dzin rnam gsum gyi :
brgyud 'dzin ma 'ongs rnal 'byor rnams :
tshul 'di snying la g.yar dam zungs :
rang gzhan don kun sgrub par gyis :
zhes rgyud kyi lung dang rjes su gdams pa bstsal pa'i don nyid rjes 'jug rnal 'byor sgrub pa po rnams kyis snying gi thig ler bcang bar bya'o //
'phros don rnal 'byor pa gcig pus spros med gcig sgrub byed na /
sa chog nas brtsam sngon 'gro'i rigs rgyas pa mi dgos pas dkar bgegs gtang /
rgyal tho phyogs bsdus 'dzug
/srung 'khor mtshams gcod rgyan bkod byas te bsnyen sgrub dngos la 'jug
/bsnyen rgyun mi 'grub pa tsam las 'don bya lag len gyi gzhung gong smos ltar la thun bzhir bcad /
nyul le skrod pa /
byin 'beb /
rjes dngos grub blang ba sogs las sgrub khog tshang ba sbyor mi dgos pa'ang shes par bya'o //
gsang sngags thabs kyis che ba'i myur lam las //
'brel tshad 'gro kun phyir mi ldog 'gyur ba'i //
ring lugs skyong mdzad rig pa 'dzin dbang gis //
sa chen yongs khyab mchog bstan rgyas byed shog
/ces pa 'di'ang khyab bdag 'khor lo'i mgon po gter chen bla ma rin po che'i bka' lung spyi bor phebs pa ltar rje nyid kyi dgongs gter 'phags ma'i snying thig las 'chi med rig 'dzin rnam gsum gyi bla sgrub byin rlabs snying po las 'byung ba'i gzhung nyid lha sngags kha bsgyur dang lag len rnam par gsal bas brgyan pa bltas chog nyid du /
dus zhabs kyi sgrub pa po'i gzugs brnyan pad+ma gar gyi dbang phyug rtsal gyis rdzong sar bkra shis lha rtse'i chos grwar bsdebs pa dge legs 'phel //
mang+ga laM//

//
