@#//
zab bdun mchog zab yang dag las /
sgrub chen lnga bcu rtsa brgyad dang 'brel ba'i dbang bskur rgyas pa bla ma he ru ka dpal gyi zhal lung bde chen mchog gi myur lam zhes bya ba bzhugs so //
rigs dang dkyil 'khor rgya mtsho yi /
khyab bdag bla ma he ru ka
/dpal chen grub pa gcig pu'i bdag
/gter chen chos kyi rgyal por 'dud //
mchog dngos sgrub pa'i thabs kyi gtso //
mkha' 'gro sgyu ma bde ba'i mchog
/'bras bu myur du thob 'dod pa'i //
skal bzang lam 'dir 'jug par 'tshal //
de yang dus gsum du gshegs shing gshegs par 'gyur ba'i rgyal ba thams cad kyi dgongs bcud /
khyab bdag pad+mAka ra'i rtsa ba'i thugs dam dpal yang dag he ru ka'i tshom bu tshogs sgrub kyi dgongs pa zla gam lnga bcu rtsa brgyad kyi dkyil 'khor du smin byed kyi cho ga bshad pa la gsum /
dang po slob dpon gyis ji ltar bsgrub pa'i tshul /
grub nas slob ma rjes su bzung ba dngos //
mthar rdzogs pa'i mjug gi bya ba'o //
dang po ni /
slob dpon gyis gnas dben par stegs bu la dri dang bdud rtsi lngas chag chag gdab pa'i khar lhag gnas kyi cho ga dang 'brel ba'i rdul tshon gyi dkyil 'khor tshul bzhin du bri ba'am /
ma lcogs na sgyu 'phrul khro bo lta bu'i ras bris kyi dkyil 'khor bkram na'ang rung bas gang rigs kyi steng chang dang byang sems kyis bkang ba'i rdzas dang ldan pa'i bum pa chas kyis brgyan pa dang /
gsang rdzas kyis bltams pa'i thod pa /
tshogs bsgrub man ngag tu gsungs pa /
thod pa zhun chen gyis bkang ste :
rus chen ro ras kyis dril la :
sdong bu btsug pa'i mar me dgu :
zhes par /
thod par zan dang sman sgrub bsres pas bkang ste /
bug pa btod par ro ras kyis dril ba'i sdong bu btsugs /
rab gri tshil rnyed na dang ma 'byor na rkang mar dang bsres pa'i mar khu blugs pa'i lha grangs sam gtso bo lnga'i grangs mnyam gyi mar me /
thod bzang la dpral ba'i phyogs su dbu gtad bris pa'i gtso bo'i thod sku dang /
'khor rnams kyi lha tsaka bcas tho brtsegs su bshams /
gzhan yang dbu rgyan /
rdo rje /
dril bu /
ming dbang dang /
dpal dang dur khrod chas kyi rdzas tsaka
/rig ma'i tsaka li /
las bum /
dpal gyi gtor ma rgyan ldan /
sman raka nyer spyod sogs nye mkho'i yo byad rigs ma tshang ba med par tshogs par byas la /
rgyu dang dus kyi kun slong bzang po dang ldan pas /
brgyud pa'i gsol 'debs /
bsang chu sogs byin rlabs gang rigs pa dang /
gzhi bdag la gtor ma bsngo ba /
skyabs sems tshogs gsag gi rim pa dang /
bgegs gtor spyi ltar bsngos nas /
cho ga gzhung sngon rjes ni sgrub pa man ngag gcig dril dang sbyar na 'brel chags la 'jug pa bde bas /
de'i srung 'khor nas bzung /
mchod pa byin rlabs bar song mtshams /
dngos gzhi sgrub chen lnga bcu rtsa brgyad kyis bdag mdun dbyer med du bskyed de /
bzhengs bskul spyan 'dren nas bzung bzlas dmigs kyi bar byas la bzlas pa gtso 'khor yongs rdzogs so so'am /
spyi dril ru lu'i bsnyen pas rdzas rnams nus ldan du bsgrubs shing /
khyad par rnam bum la lha bskyed bzlas sogs sgos chos sbyar ba ni /
swa b+hA was sbyangs /
stong pa'i ngang las b+h+rU~M zhes pa'i :
gdangs las ye shes rin po che'i :
bum pa mtshan nyid yongs rdzogs pa :
gzhal yas khang gi nang nyid du :
hU~M ha he phaTa?:
bcom ldan dpal chen he ru ka :
khro bo yab yum 'khor dang bcas :
dwangs pa'i rgya mtsho chen po la :
gza' skar shar bzhin gsal bar gyur :
hU~M oM swA AM hA:
oM AHhU~M:
badzra sa ma ya dza :
e h+ya hi :
dzaHhU~M baM ho :
kA ya wA ka tsit+ta badzra :
kun bzang zhabs bsil bzhi bsnol gyis mchod /
hU~M:
rdo rje brag chen sogs kyis bstod /
bdag gi zhal nas sngags kyi phreng :
gzungs thag la 'khril bum par zhugs :
lha tshogs kun bskul snyoms par zhugs :
byang sems ye shes bdud rtsi babs :
bum pa yongs su gang bar gyur :
bum bzlas ci rigs pa bya /
gtso bo'i sngags dbyangs kyis thod chu 'bul /
lha rnams chags pa chen po yis :
ye shes bdud rtsi'i ngo bor zhu :
bum pa'i chu dang ro gcig gyur :
ces sam /
spyir btang tsam du /
bum pa rang byung gi gzhal med khang chen por lha rnams dwangs pa'i mtsho la bza' skar shar ba bzhin lhag par gsal bar bsam /
bdag gi thugs srog sngags phreng las //
'od zer mchod pa'i tshul du 'phros //
snyoms 'jug byang sems bdud rtsi yis //
bum pa yongs su gang bar gyur //
ces gsal btab la /
gzungs thag nas bzung ste /
spyi sngags ru lu'am spro na /
oM badzra shrI he ru ka hU~M sogs gtso 'khor yongs rdzogs kyi sngags ci nus bzlas /
las bum /
oM ma hA shUn+ya tAs sbyangs /
bum pa mi dmigs stong pa'i ngang :
pad+ma zla ba'i gdan steng du :
b+h+rU~M las bum pa gzhal yas khang :
bdud rtsi'i mtsho dbus pad zla'i steng :
rdo rje sems dpa' zla ba'i mdog :
zhal gcig phyag gnyis rdor dril 'dzin :
snyems ma yum dang mnyam par sbyor :
longs spyod rdzogs sku'i cha lugs can :
skyil krung bzhugs shing 'od zer 'bar :
thugs kar zla ba'i gdan steng du :
rdo rje hU~M mthar yig brgyas bskor :
sngags kyi thugs rgyud bskul ba yis :
sku las bdud rtsi'i rgyun babs pas :
bum pa yongs su gang bar gyur :
ces bsam la yig brgya ci rigs bzlas mthar /
dbyangs gsal rten snying lan gsum re dang /
ye shes lha tshogs sogs kyis stong tshigs phul /
yig brgya lan gsum /
oM AHhU~M gis bdud rtsi phul bas lha rnams bde ba chen po'i ngo bor zhu ba bum pa'i rdzas dang dbyer med du gyur par bsam /
spro na slob ma la dbang bskur ba'i skabs bzhin du bdag 'jug rgyas par blang ba'am /
bsdu na snga 'gyur gsang ba spyi'i lugs ltar rig pa'i me tog dor bas bdag nyid 'jug cing nus ldan du bya /
skabs 'dir gsang thig ltar yang dag gi gtor 'bul dang /
rtsa gsum chos srung spyir gtor ma 'bul zhing /
las gzhung gi tshogs kyi drang ba'i bar btang /
gnyis pa dbang la gnyis /
slob ma dkyil 'khor du 'jug pa dang /
zhugs nas dbang bskur ba dngos so //
dang po ni /
ji ltar bltams pa sogs dang yi ge brgya pa bzla bzhin pas slob mar khrus dang /
bgegs gtor bsang sbyang bsngo ba rnams spyi ltar byas nas gu gul bdug
/yungs dkar brab /
hU~M hU~M hU~M bi shwa badzra sogs drag sngags brjod pa dang bcas pas bskrad nas /
hU~M:
yang dag lta ba'i sogs nas /
badzra raM yaM khaM rak+Sha :
zhes las gzhung gi bsrung ba'i 'khor lo dang bcas mtshams bcings /
me tog bkye bsdu grub nas /
nam mkha' dang mnyam pa'i sems can thams cad kyi don du rnam pa thams cad mkhyen pa sangs rgyas dpal rdo rje kun tu 'chang ba chen po'i go 'phang sku tshe 'di nyid la thob par bya /
de'i ched du dpal chen po yang dag he ru ka'i smin byed kyi rim pa gsan la /
tshul bzhin du thugs nyams su bzhes par bgyi'o snyam pa'i thugs bskyed gsal btab ste gsan par zhu /
de la bdag cag gi ston pa sku gsum gyi bdag nyid can de yis gdul bya'i khams dbang bsam pa dang rjes su mthun pa'i dam pa'i chos kyi bdud rtsi bsam gyis mi khyab pa zhig bstan pa de dag kyang /
mdor bsdu na rgyu 'bras kyi theg pa gnyis su 'du ba'i tshul ni /
kun byed rgyal po las /
theg pa rnam pa gnyis yin te //
mtshan nyid rgyu yi theg pa dang //
'bras bu rdo rje'i theg pa 'o //
zhes gsungs pas /
'dir rgyu'i chos las khyad par du ma'i sgo nas 'phags pa 'bras bu gsang sngags rdo rje'i theg pa ste /
legs grub las //
don gcig na yang ma rmongs dang //
thabs mang dka' ba med pa dang //
dbang po rnon po'i dbang byas te //
sngags kyi theg pa khyad par 'phags //
zhes gsungs /
de la'ang bod gangs can gyi ljongs 'dir 'gyur snga phyi'i dbang gis gsar rnying gnyis su grags pa las /
'di ni rnying ma dang snga 'gyur rdo rje'i theg pa /
de la'ang bka' gter gyi babs so gnyis su bzhugs pa las /
'di nyid bka' babs lung bstan /
smon lam dbang bskur /
mkha' 'gro gtad rgya ste khyad par gyi brgyud pa gsum dang ldan pas /
gtso bor brgyud thag nye zhing /
gter yig gi dpe dpang mnga' bas khungs btsun pa dang /
gang la gang 'dul gyi dus dang 'tsham par mngon du snang ba'i phyir zab la nus pa dpag tu med pas khyad par du 'phags pa gter gyi phyogs su gtogs pa yin /
de la yang gter kha gong 'og gi rim pas bka' srol mtha' yas pa zhig bzhugs pa las /
'di ni sa bcu'i dbang phyug lha sras dam 'dzin gyi rnam par 'phrul pa'i gter 'byin rgya mtsho'i 'khor lo'i sgyur ba mchog gyur bde chen gling pas /
sku'i gsung gi gnas mchog 'og min karma'i rgyab ngos dam can brag nas gnam lcags kyi phur sgrom ngo mtshar ba'i ltas dang bcas pa spyan drangs pa'i gu ru'i thugs dam zab pa skor bdun gyi nang tshan /
rgya mdud gong ma'i shar log nas byung ba'i lcags kyi byang bu zla gam dbyibs can las 'beb par mdzad pa'i sgrub sde chen po brgyad kyi ya gyal /
mchog gi dngos grub sgrub pa'i thabs kyi gtso bo /
gu ru pad+ma saM b+ha wa nyid bal yul yang le shod kyi brag phug tu yang dag bde chen snying po'i sgrub pa mdzad pas /
phyag rgya chen po mchog gi dngos grub brnyes pa'i yi dam thams cad kyi rtsa ba'am gtso bor mdzad pa de nyid yin te /
ji skad du /
o rgyan mkhas pa pad+ma bdag :
yang dag bsgrubs pas dngos grub ni :
phyag rgya chen po'i rig 'dzin thob :
gsang sngags slob dpon mang na yang :
rig rtsal dbang thob kho bo tsam :
grub rtags o rgyan za hor yul :
gsang sngags chos kyi 'khor lo bskor :
'gro ba gcig kyang ma lus pa :
bya khyu mkha' la 'phur ba bzhin :
zhag bdun khongs nas chos kyi dbyings :
bde ba chen po'i sa la drangs :
de lta bu yi yon tan yang :
dpal chen yang dag 'di las grub :
'di phan o rgyan pad+ma 'byung :
bdag gi gtsug rgyan nor bur 'chang :
da ni phyi rabs skal ldan don :
zla gam 'dra ba'i brag la sbas :
lha sras chos kyi blo gros kyi :
skyes mtha' zhig gis rnyed par shog :
ces gsungs nas mchog sgrub skor gyi zab chos dang /
'don pa'i skyes bu dang bcas pa sogs rdo rje'i lung gis bsngags par mdzad pa'i sgrub thabs dang 'brel ba'i dbang bskur /
gzhan yang las mtha' rgyas dang bcas pa bzhugs pa ste /
sku gsum nyi zla 'bar ba'i rgyud las /
zhi bar bsnyen nas khro bor nye :
de yang zla gam sgo gcig go :
zhes pas bsnyen pa dang nye bsnyen gyi dgongs pa dang 'brel ba'i zla gam sgo gcig gam /
yang dag me gcig lha gcig gi dgongs pa phyag rgya gcig pa'i dkyil 'khor du dbang bskur ba dang /
gzhan yang ji skad du /
sgrub phyir rang lus zla gam dgu :
zhes dang /
rgyud kyi dgongs 'grel las /
bsgrub pa dam tshig ye shes dbye :
'od zer 'phro 'dus don gnyis byas :
zhes gsungs pa'i sgrub pa'i dgongs pa phyag rgya spros bcas dang 'brel ba'i zla gam dgu pa'i dkyil 'khor la bsten pa'i smin byed skor gyi khyad par yang /
gter gzhung las /
sgrub chen mdun du zla gam bskyed :
snod bcud zla gam chen por blta :
las kyang zla gam chen pos shes :
zla gam thabs dang shes rab yin :
bde chen ye shes zla gam che :
rnal 'byor mchog 'dod zla gam bsgom :
he ru ka dpal nga yis bshad :
ces gsungs pas /
tshom bu tshogs sgrub dang 'brel ba'i zla gam lnga bcu rtsa brgyad kyi dkyil 'khor du dbang bskur ba ste rnam pa gsum las /
da lam 'di ni sgrub pa chen po'i dgongs pa dang rjes su 'brel ba /
yang dag khrag 'thung rtsa ba'i dkyil 'khor rgyas par dbang bskur ba phyi ma'i skabs su babs pa ste /
de la'ang slob dpon gyi bgyi bar 'os pa rnams grub nas /
slob ma khyed rang rnams kyi sku'i ngo skal du gyur pa la'ang /
dkyil 'khor du 'jug pa dang /
zhugs nas dbang bskur ba dngos gnyis las /
thog mar 'jug pa'i chos rnams gsan pa'i don du maN+Dal /
zhes mtshams sbyar te maN+Dal 'bul du gzhug
/bla ma dang dkyil 'khor gyi gtso bo tha mi dad pa'i drung du mi phyed pa'i gdung shugs drag pos gsol ba 'debs pa 'di'i rjes zlos lan gsum mdzod /
he ru ka dang dbyer med pa'i :
rdo rje slob dpon dgongs su gsol :
bying ba skyabs med rnams la skyobs :
yang dag dkyil 'khor bstan du gsol :
zhes gsol ba btab pa la /
slob dpon gyi bka'i gnang ba byin pas spro ba bskyed pa ni 'di la gsan pas khyab par gda'/
yang gsang bla med dkyil 'khor 'dir :
zhugs pa tsam gyis dngos grub thob :
bskal pa du mar rnyed mi 'gyur :
de phyir skal ldan spro ba skyed :
ces pas gnang ba byin nas chas su zhugs pa'i slad du dpal he ru ka'i dkyil 'khor du ma zhugs pa'am /
zhugs kyang bskyar nas 'jug pa'i mtshon byed du ras yug dmar po res gdong g.yogs pa'i mos pa mdzod /
oM tsak+Shu b+han+d+ha wA ra ma Na ya hU~M/
dkyil 'khor lha dang mjal ba'i tshe phyag rten gyi slad du mchog gi me tog kha dog lnga pa re'ang byin pa'i mos pa mdzod /
A khaM bI ra hU~M/
zhes mig dar me tog sbyin /
de nas theg pa chen po'i lam gyi gzhi rten skyabs su 'gro ba dang sems bskyed pa'i slad du /
bla ma dang dkyil 'khor gyi gtso bo gnyis su med pa la mchog gsum rtsa gsum rgya mtshos sprin gtibs pa ltar bskor nas bzhugs pa'i spyan sngar /
bdag gzhan sems can thams cad byang chub ma thob kyi bar du skyabs su mchi'o snyam pa dang /
sems can thams cad sangs rgyas kyi go 'phang la 'god par bya de'i ched du dpal chen yang dag he ru ka'i dkyil 'khor du zhugs nas lam zab mo nyams su blang bar bgyi'o snyam pa smon 'jug gi sems bskyed pa ste /
skyabs sems 'di dag gi rjes zlos mdzod /
na mo :
bdag sogs sems can sdug bsngal grol don du :
byang chub bar du skyabs su gzung ba'i gnas :
bla ma he ru ka dpal dkon mchog gsum :
yi dam mkha' 'gro'i tshogs la skyabs su mchi :
bdag gis sngon gyi rgyal ba'i mdzad pa bzhin :
sems can kun gyi don rab brtson par bya :
sems can ma brgal bsgral dang ma grol sgrol :
sems can dbugs dbyung mya ngan 'das 'god 'jug :
'gro rnams bde ldan sdug bsngal bral ba dang :
'phags pa'i bde thob btang snyoms la gnas shog :
de nas rgyud dag par bya ba'i slad du tshogs zhing nam mkha' gang bar gshegs shing nyi zla pad+ma'i mdzes khrir dgyes bzhin du bzhugs pa'i spyan sngar /
bdag gzhan sems can thams cad lus zhing gi rdul snyed du sprul nas phyag 'tshal ba sogs yan lag bdun rnam dag gi sgo nas tshogs gsag pa 'di'i rjes zlos mdzod /
phyogs bcu'i rgyal ba sras bcas 'dir byon la :
'pho 'gyur 'bral med klong du bzhugs su gsol :
ye nas rnam dag ngang du phyag 'tshal lo :
chos nyid rnam rol mchod sprin rgya mtshos mchod :
ma rig sdig pa'i las bgyis mthol lo bshags :
dbyings rig 'du 'bral med la yi rang ngo :
khyab gdal phyogs lhung bral ba'i chos 'khor bskor :
dus gsum rtag par mya ngan mi 'da' bzhugs :
dmigs med dge tshogs mkha' mnyam 'gro la bsngo :
he ru ka dpal go 'phang thob par shog :
de nas dbang bskur ba dkyil 'khor la bsten nas thob kyang /
'dzin pa dam tshig dang sdom pa la rag las pas /
rtsa ba sku gsung thugs kyi dam tshig dang yan lag gi dam tshig nyi shu rtsa lnga sogs bsrung dgos pas /
thog mar dri ba'i sgo nas dam la bzhag pa ni /
he ru ka yi dkyil 'khor du :
bu khyod 'jug par spro na yang :
gsang sngags 'di ni lam 'phrang dam :
dam tshig tshul bzhin srung nus sam :
zhes dris pa la /
slob bus rdo rje theg pa bla na med pa'i dam tshig dang sdom pa rnams yang dag par blangs shing bsrung bar bgyi'o snyam pas /
rdo rje rtse gcig pa'i phyag rgya snying gar bcings pa dang bcas te 'di'i rjes zlos /
bla med rgyud las gang bshad pa :
srog gi phyir yang bsrung bar bgyi :
khyad par rdo rje slob dpon ni :
he ru ka ru blta bar bya :
zhes zhus par /
slar yang slob dpon gyis dam tshig gi bsgo ba nyan pa'i sgo nas dam la bzhag pa ni /
de ltar yin na he ru ka'i :
dal du gzhug cing smin par bya :
nga la brnyas par ma byed par :
nga yi bsgo ba'i bka' la nyon :
skad cig log par lta mi rung :
khyod kyis snying nas bro bor cig :
ces bsgos pa la nam yang mi 'da' bar bro bor ba 'di'i rjes zlos /
i dan na ra kan :
de nas dam tshig nyams na nyes dmigs dang bsrung na phan yon gnyis ka'i sgo nas dam la bzhag pa dam tshig gi mna' chu sbyin pa ni /
'di ni rdo rje'i dam tshig chu :
nyams na snying sreg dmyal bar ltung :
dam bsrung mchog gi dngos grub thob :
ye shes bskyed pa'i chu yin no :
oM badzra a mr-ita u da ka Tha Tha Tha :
zhes nang mchod dang las bum dung zhal du sbyar ba sbyin /
de nas dbang gi gzhi 'god pa ye shes pa dbab pa'i slad du /
khyed rang rnams lus gnad skyil krung drang por bsrang /
ngag gnad rlung rgyu ba kha sbyor du chings /
sems kyi gnad gzhan du ma yengs par yang dag dpa' bo gcig pa'i sku 'di ltar du gsal thob mdzod /
oM ma hA shUn+ya tA sogs /
stong pa'i ngang las khyed rang rnams gang du gnas pa'i go sar pad+ma dang nyi ma ru dra pho mo bsnol ba'i gdan gyi steng du /
skad cig gis rlung sems tsam las grub pa'i dpal he ru ka sku mdog mthing nag zhal gcig phyag gnyis pa /
thugs kar rdo rje dang dril bu bsnol thabs su 'dzin pa /
gar gyi nyams dgu dang ldan cing nyi ma 'bum gyi gzi 'od can /
khro zhing rjes su chags pa'i rnam 'gyur mchog tu rgyas pa /
dpal dang dur khrod rol pa'i chas kyis brgyan cing /
zhabs zung gyad chen po'i dor stabs kyis ye shes kyi me 'bar ba'i dbus na bzhugs pa'i sku can du lam gyi gsal ba'i thugs kar /
nyi ma'i steng du hU~M yig mthing nag mar me ltar gsal zhing shin tu 'bar ba la sems rtse gcig tu bzung bas /
de las bde ba chen po'i 'od zer phyogs bcur 'bar zhing 'khrugs pas /
phyogs bcu dus bzhi'i rtsa gsum rgyal ba rab 'byams kyi tshogs thams cad dpal chen po'i dkyil 'khor gyi 'khor lo'i sku phyag rgya /
gsung yig 'bru /
thugs phyag mtshan gyi rnam par kha char bu yug 'tshubs pa bzhin du spyan drangs te /
snying ga nas sib sib thim pas rgyud byin gyis brlabs pa'i mos pa mdzod /
ces brda' sbyar la sbyar spos bdug
/rol mo dbyangs dang bcas pas gzhung gi spyan 'dren /
oM:
phyogs dus dkyil 'khor sogs /
oM ru lu ru lu hU~M b+h+yo hU~M:
dz+nyA na A be sha ya a AH
zhes bzlas pas ye shes dbab pa de nyid brtan par bya ba'i slad du slob dpon gyis phyag gi rdo rje spyi bor bzhag te /
tiSh+Tha badzra /
zhes brjod pas brtan par byas pa'i mos pa mdzod /
de nas rigs brtags pa'i slad du me tog 'dor ba ni /
de yang 'di na dpal chen khrag 'thung lnga bcu rtsa brgyad kyi dkyil 'khor rgya mtsho bzhugs pa yin te /
ngo bo sangs rgyas kyi ye shes gcig nyid las gang 'dul sgyu 'phrul drwa ba'i rol par shar bas tha mi dad kyang /
rnam pa gtso 'khor gyi tshul du snang ba la rang rang gi sngon nas las 'brel bzhag pa'i lha la 'bab par shog cig snyam pas /
sngar byin pa'i me tog gi phreng ba de nyid lhag pa gzugs brnyan gyi dkyil 'khor la dor bar byed pa ni /
bskal pa gong nas 'brel pa yi :
brtag pa'i me tog lha la 'bul :
ye shes mchog thob nges byed pas :
ltos pa med par dor bar gyis :
zhes gsungs pa ltar /
sngags 'di'i rjes zlos dang bcas 'dor bar zhu /
puSh+pe sid+d+hi ho :
de ltar dor ba la brten nas rigs gang la phog pa'i gsang mtshan btags te /
dbus su bab na sna tshogs rang grol /
shar du 'od gsal\u0f8e
lho ru snying po\u0f8e
nub tu bde ba\u0f8e
byang du rnam rtog rang grol te gsang ba'i mtshan byin pa yin pas ma brjed par zungs shig
/ces gdams /
de ltar brtan par bya ba'i slad du me tog gi phreng ba slar yang spyi bor bcings te dbang bskur ba'i mos pa mdzod /
hU~M:
ye shes lha yis byin brlabs pa'i :
rig pa'i me tog cod pan 'di :
ye shes lha dang ngo 'phrad pa'i :
rigs kyi rtags su 'chang bar gyis :
puSh+pe gr-ih+na i maM satwa ma hA bA la /
mig dbye ba'i slad du gsol ba btab pa 'di'i rjes zlos /
he ru ka dpal dgongs su gsol :
thabs mkhas rgyal po'i ye shes kyis :
bdag gi ma rig mig phye zhing :
snying po'i dkyil 'khor bstan du gsol //
zhes gsol ba btab pas slob dpon gyi thugs ka nas ye shes kyi 'od zer gser gyi thur ma lta bu byung ste ma rig pa'i ling tog dang mig ras lhan cig tu bsal ba'i mos pa mdzod /
rig pa ye shes he ru kas :
ma rig mig ni dbye bar mdzad :
bde chen ye shes mthong bya'i phyir :
khyod kyi mig ni dbye bar bya :
tsak+ShuHpra be sha ya phaT:
ces de ltar ma rig pa'i sgrib g.yogs bsal cing ye shes kyi spyan gsar du thob pa la mthong ba bstan pa ni /
hU~M:
rigs kyi bu rnams legs par gson :
he ru ka dpal grong khyer 'di :
lan gcig mthong ba tsam gyis kyang :
bskal par bsags pa'i sgrib pa 'dag :
de bas dkyil 'khor bzang por ltos :
mthong na ngo mtshar e ma ho :
hoH
rigs kyi bu rnams legs par nyon la ltos shig
/'di rdul tshon dang bum pa dang ting nge 'dzin gyis sprul pa'i dkyil 'khor dbyer med pa dpal chen po'i grong khyer mngon sum du gsal ba 'di ni mtshon byed kyi dpe tsam las mi 'dug gi
/mtshon bya rang rig lhun gyis grub pa yang dag he ru ka'i dkyil 'khor gsal rdzogs su bzhugs pa mngon sum du mthong ba'i mos pa mdzod /
slar yang thun mong ma yin pa ye shes rigs lnga'i dkyil 'khor du 'jug pa'i thog mar dkyil 'khor pa la gnang ba zhu ba ni slob dpon gyis bgyi bar gda' ste /
zhes mtshams sbyar la /
slob dpon gyis rdo rje dril bu 'dzin pas dkyil 'khor pa la gdong phyogs te 'dud pa'i phyag rgya dang bcas /
he ru ka dpal btsun mor bcas :
yab yum sras su 'dod pa yi :
skal ba can 'di thugs rjes zungs :
zhes gsol ba btab pas gzhal yas khang gi sgo rnams phyes /
gau rI dkar mos khrid de /
dkyil 'khor gyi shar sgo nas brtsam ste g.yas skor du song nas /
sgo so so dang /
gtso bo'i spyan sngar bla ma dang he ru ka dbyer med pa'i ye shes lnga'i rang bzhin dkyil 'khor pa rnams la rang rig lha dang dbyer med du rtogs pa'i phyag 'tshal zhing /
rig mchog lnga'i dngos grub bstsal du gsol ba'i 'dun pa dang bcas te 'di'i rjes zlos /
hU~M:
ye shes lnga yi dkyil 'khor du :
rang rig lha dang dbyer med du :
gus pas phyag 'tshal bdag nyid kyi :
rigs lnga'i dngos grub thob par shog :
a ti pU ho :
zhes phyag 'tshal zhing gsol ba btab pas /
lha rnams 'dzum pa'i mdangs bcas pas :
gnas gsum 'od 'phros dngos grub bstsal :
pra ti pU ho :
a la la ho :
oM AHhU~M:
zhes pas phyag len gnang zhing dgyes pa'i mdangs dang bcas gnas gsum nas 'od zer 'phros te sku gsung thugs kyi byin rlabs dang dngos grub thams cad bstsal ba'i thugs mos mdzod /
de ltar na de rnams kyis 'jug pa'i chos rnams grub nas /
gnyis pa zhugs pa'i dkyil 'khor der mngon par dbang bskur zhu ba'i yon du maN+Dal phul /
de la spyir dbang gi ngo bo ni /
'thob bya'i 'bras bu mngon du bskyed pa'am /
skye nges kyi nus rung du smin par byed pa'i sngags kyi cho ga khyad par can no //
nges tshig ni /
a b+hi Shiny+tsa zhes pa'i sgra las drangs na mngon par gtor ba'am blugs pa ste /
dngos su sgo gsum cha mnyam dang bcas pa'i bag chags ma lus 'khrud pa dang /
rgyud nas rdo rje gsum dang dbyer med mi phyed pa'i sku bzhi'i skal pa 'jog pa'i phyir na dbang ngo //
dbye na rdo rje sems dpa' sgyu 'phrul drwa ba rtsa ba'i rgyud las /
dad brtson brtul zhugs rtogs pa nas //
phan pa'i dbang sbyin nus pa'i dbang //
rim pa bzhin du sbyin par bya //
zhes gsungs pa ltar /
dad pa can rjes su 'dzin pa phyi phan pa'i dbang lnga /
brtson 'grus can rjes su 'dzin pa nang nus pa 'jug pa'i dbang lnga /
spyod rig mnyam pa'i brtul zhugs can rjes su 'dzin pa gsang ba zab mo'i dbang gsum ste bcu gsum du yod pa las de rnams rim par bskur ba'i slad du gsol pa gdab pa 'di'i rjes zlos lan gsum mdzod /
bde chen rgyal po bla ma rje :
he ru ka dpal dgongs su gsol :
khyod kyi go 'phang thob bya'i phyir :
dbang mchog ma lus bstsal du gsol :
zhes gsol ba btab pas slob bu hU~M du gyur pa gtso bo'i zhal du mid /
sku'i dbyibs brgyud yum gyi mkhar babs pas he ru kar gyur pa dkyil 'khor gyi shar sgo'i dbang stegs seng ges btegs pa'i rin po che'i khri sna tshogs pad+ma dang nyi ma'i steng du 'khod pa la /
slob dpon gyi thugs ka nas 'od zer 'phros pas gdan gsum tshang ba'i dbang gi lha nam mkha' gang bar spyan drangs pa la mchod cing gsol ba gdab pa'i mos pa mdzod /
oM sarba ta thA ga ta ar+g+haM nas shab+da AHhU~M/
rdo rje can gyis sangs rgyas la //
'gro ba skyob pa'i ched du dbang //
yon tan 'byung gnas ji ltar bstsal //
de ltar 'di la'ang gnang bar zhu //
zhes gsol ba btab pas /
dang po phyi phan pa'i dbang lnga bskur ba la /
nam mkhar bzhugs pa'i dbang gi lha rnams dang slob dpon lhan cig pas /
dpal chen po zla gam lnga bcu rtsa brgyad kyi ngo bo la rnam pa badzra he ru ka yab yum gyi rang bzhin can gyi bum pa'i chu bkra shis pa'i rnam pa du ma dang ldan pas thogs te /
rdo rje'i gtor blugs kyi cho gas rjes su gzung ba'i mos pa mdzod /
hU~M:
bum pa zla gam pho brang na :
he ru ka dpal lha tshogs bzhugs :
bde chen zhu ba'i byang sems chus :
dbang bskur lus ni lhar rtogs shog :
oM ru lu ru lu hU~M b+h+yo hU~M:
ka la sha kA ya a b+hi Shiny+tsa hU~M:
zhes bskur /
nam mkhar bzhugs pa'i dbang gi lha dang slob dpon lhan cig pas rat+na he ru ka yab yum gyi rang bzhin rin po che'i cod paN spyi bor bcings te dbang bskur ba'i mos pa mdzod /
hU~M:
rgyal ba kun gyi cod pan ni :
ye shes lnga las rnam par grub :
dug lnga rnam par dag pa che :
khro ba'i rgyal por dbang bskur ro :
oM rat+na ma hA kro d+hA shrI he ru ka hU~M phaT:
rat+na kro d+hI shwa rI satwaM:
rat+na mu ku Ta a b+hi Shiny+tsa hU~M:
pad+ma he ru ka yab yum gyi rang bzhin rdo rje phyag g.yas su byin te dbang bskur ba'i mos pa dang bcas rdo rje gsor zhing snying gar gzung mdzod /
hU~M:
rgyal ba kun gyi ye shes che :
gzhom gzhig med cing dug lnga 'joms :
thabs kyi rang bzhin rdo rje che :
kun tu gsor phyir dbang bskur ro :
oM pad+ma ma hA kro d+hA shrI he ru ka hU~M phaT:
pad+ma kro d+hI shwa rI satwaM:
badzra a d+hi pa ti satwaM a b+hi Shiny+tsa hU~M:
karma he ru ka yab yum gyi rang bzhin dril bu phyag g.yon du byin te dbang bskur ba'i mos pas dril bu 'khrol zhing dkur brten mdzod /
hU~M:
sangs rgyas kun gyi gsung dbyangs ni :
rgyun mi 'chad cing rgya che ba :
so sor ma 'dres kun tu rig :
shes rab dril bu'i dbang bskur ro :
oM karma ma hA kro d+hA shrI he ru ka hU~M phaT:
karma kro d+hI shwa rI satwaM:
karma gaN+De a b+hi Shiny+tsa hU~M:
rdo rje dang dril bu lhan gcig tu spyi bor 'khrol zhing bud+d+ha he ru ka yab yum gyi rang bzhin rdo rje'i ming gdags te dbang bskur bar mos mdzod /
hU~M:
rdo rje sems dpa' ming che ba :
sangs rgyas ye shes rnam par ldan :
sa gsum kun tu grags gyur pa'i :
rdo rje ming gi dbang bskur ro :
oM sarba ta thA ga ta bud+d+ha ma hA shrI he ru ka hU~M phaT:
bud+d+ha kro d+hI shwa rI satwaM:
che ge mo d+ha ra a b+hi Shiny+tsa hU~M:
de ltar phyi phan pa rig pa'i dbang lnga bskur pas nyon mongs pa lnga dag
/phung po lnga gnas 'gyur /
ye shes lnga mngon du byas /
rigs lnga'i dngos grub mtha' dag bsgrub pa la dbang bar byas pa yin no //
gnyis pa nang nus pa 'jug pa'i dbang la /
sku gsung thugs yon tan phrin las kyi rjes su gnang ba rnam pa lnga las /
dang po sku'i nus pa 'jug pa'i slad du sku phyag rgya'i rjes su gnang ba ni /
slob dpon dang dbyer med pa'i dpal chen po'i dkyil 'khor pa rnams kyi thugs ka nas rang 'dra ba'i ye shes kyi sku gnyis pa re byung ste /
khyed rang rnams la sib sib thim pas sku mi zad pa rgyan gyi 'khor lo'i dbang dang byin rlabs ma lus pa thob pa'i mos pa mdzod //
thod sku'am gtso bo'i sku dang so so'i phyag rgya'i snang brnyan spyi bor bzhag te /
hU~M:
dbus kyi zla gam pho brang na :
bcom ldan badzra he ru ka :
rang rig byang chub sems las bzhengs :
zhe sdang dag phyir dbang bskur ro :
oM ru lu ru lu hU~M b+h+yo hU~M:
kA ya a b+hi Shiny+tsa hU~M:
hU~M:
chos sku skye ba med pa las :
longs spyod rdzogs pa'i sku mnga' ba :
bcom ldan bud+d+ha he ru ka :
gti mug bsgral phyir dbang bskur ro :
oM bud+d+ha tsaN+Da ma hA kro d+ha shrI he ru ka hU~M phaT:
kA ya a b+hi Shiny+tsa hU~M:
hU~M:
chos sku skye ba med pa las :
longs spyod rdzogs pa'i sku mnga' ba :
bcom ldan rat+na he ru ka :
nga rgyal bsgral phyir dbang bskur ro :
oM rat+na tsaN+Da ma hA kro d+ha shrI he ru ka hU~M phaT:
kA ya a b+hi Shiny+tsa hU~M:
hU~M:
chos sku skye ba med pa las :
longs spyod rdzogs pa'i sku mnga' ba :
bcom ldan pad+ma he ru ka :
'dod chags bsgral phyir dbang bskur ro :
oM pad+ma tsaN+Da ma hA kro d+ha shrI he ru ka hU~M phaT:
kA ya a b+hi Shiny+tsa hU~M:
hU~M:
chos sku skye ba med pa las :
longs spyod rdzogs pa'i sku mnga' ba :
bcom ldan karma he ru ka :
phrag dog bsgral phyir dbang bskur ro :
oM karma tsaN+Da ma hA kro d+ha shrI he ru ka hU~M phaT:
kA ya a b+hi Shiny+tsa hU~M:
hU~M:
gtso bo'i thugs dam bskang mdzad pa'i :
stong nyid dbyings las bzhengs pa mo :
yum chen badzra rnal 'byor ma :
chu khams bsgral phyir dbang bskur ro :
oM badzra kro d+hI shwa rI satwaM:
kA ya a b+hi Shiny+tsa oM:
hU~M:
chos sku skye ba med pa las :
longs spyod rdzogs pa'i sku mnga' ba :
bcom ldan nam mkha'i dbyings phyug ma :
mkha' khams bsgral phyir dbang bskur ro :
oM bud+d+ha kro d+hI shwa rI satwaM:
kA ya a b+hi Shiny+tsa oM:
hU~M:
chos sku skye ba med pa las :
longs spyod rdzogs pa'i sku mnga' ba :
bcom ldan rin chen dbyings phyug ma :
sa khams bsgral phyir dbang bskur ro :
oM rat+na kro d+hI shwa rI satwaM:
kA ya a b+hi Shiny+tsa oM:
hU~M:
chos sku skye ba med pa las :
longs spyod rdzogs pa'i sku mnga' ba :
bcom ldan pad+ma dbyings phyug ma :
me khams bsgral phyir dbang bskur ro :
oM pad+ma kro d+hI shwa rI satwaM:
kA ya a b+hi Shiny+tsa oM:
hU~M:
chos sku skye ba med pa las :
longs spyod rdzogs pa'i sku mnga' ba :
bcom ldan karma dbyings phyug ma :
rlung khams bsgral phyir dbang bskur ro :
oM karma kro d+hI shwa rI satwaM:
kA ya a b+hi Shiny+tsa oM:
hU~M:
bskal pa dus mtha'i me ltar 'bar :
'bar ba'i gar bsgyur gau rI ma :
gzugs kyi rnam shes bsgral ba'i phyir :
gau rI ma yi dbang bskur ro :
oM badzra gau rI ha :
kA ya a b+hi Shiny+tsa oM:
hU~M:
bskal pa dus mtha'i me ltar 'bar :
'bar ba'i gar bsgyur tsau rI ma :
dri yi rnam shes bsgral ba'i phyir :
tsau rI ma yi dbang bskur ro :
oM badzra tsau rI ha :
kA ya a b+hi Shiny+tsa oM:
hU~M:
bskal pa dus mtha'i me ltar 'bar :
'bar ba'i gar bsgyur pra mo ha :
ro yi rnam shes bsgral ba'i phyir :
pra mo ha yi dbang bskur ro :
oM badzra pra mo ha ha :
kA ya a b+hi Shiny+tsa oM:
hU~M:
bskal pa dus mtha'i me ltar 'bar :
'bar ba'i gar bsgyur bai tA li :
sgra yi rnam shes bsgral ba'i phyir :
bai tA li yi dbang bskur ro :
oM badzra bai tA li ha :
kA ya a b+hi Shiny+tsa oM:
hU~M:
bskal pa dus mtha'i me ltar 'bar :
'bar ba'i gar bsgyur tsaN+Da lI:
reg bya'i rnam shes bsgral ba'i phyir :
tsaN+Da lI yi dbang bskur ro :
oM badzra tsaN+Da lI ha :
kA ya a b+hi Shiny+tsa oM:
hU~M:
bskal pa dus mtha'i me ltar 'bar :
'bar ba'i gar bsgyur puk+ka si :
chos kyi rnam shes bsgral ba'i phyir :
puk+ka si yi dbang bskur ro :
oM badzra puk+ka si ha :
kA ya a b+hi Shiny+tsa oM:
hU~M:
bskal pa dus mtha'i me ltar 'bar :
'bar ba'i gar bsgyur sme sha ni :
nyon yid rnam shes bsgral ba'i phyir :
sme sha ni yi dbang bskur ro :
oM badzra sme sha ni ha :
kA ya a b+hi Shiny+tsa oM:
hU~M:
bskal pa dus mtha'i me ltar 'bar :
'bar ba'i gar bsgyur g+hasma rI:
kun gzhi'i rnam shes bsgral ba'i phyir :
g+hasma rI yi dbang bskur ro :
oM badzra g+hasma rI ha :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur sing ha ma :
mig yul rtog pa bsgral ba'i phyir :
sing ha ma yi dbang bskur ro :
oM badzra seng ha mu kha he :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur stag gdong ma :
gzugs yul rtog pa bsgral ba'i phyir :
stag gdong ma yi dbang bskur ro :
oM badzra byA g+h+r-i mu kha he :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur wa gdong ma :
ro yul rtog pa bsgral ba'i phyir :
wa gdong ma yi dbang bskur ro :
oM badzra shr-I ga mu kha he :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur spyang gdong ma :
dri yul rtog pa bsgral ba'i phyir :
spyang gdong ma yi dbang bskur ro :
oM badzra shwa na mu kha he :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur rgod kyi mgo :
reg yul rtog pa bsgral ba'i phyir :
rgod mgo ma yi dbang bskur ro :
oM badzra g+h+r-i D+ha mu kha he :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur kaM ka'i mgo :
chos yul rtog pa bsgral ba'i phyir :
kaM ka'i mgo mas dbang bskur ro :
oM badzra kaM ka mu kha he :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur khwa kha ma :
nyon yul rtog pa bsgral ba'i phyir :
bya rog gdong mas dbang bskur ro :
oM badzra khwa kha mu kha he :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur 'ug gdong ma :
kun gzhi'i rnam shes bsgral ba'i phyir :
'ug gdong ma yi dbang bskur ro :
oM badzra U lu mu kha he :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur rta gdong ma :
rmongs pa bsgral bar bya ba'i phyir :
rta gdong ma yi dbang bskur ro :
oM badzra Ar+Ya te dza te nga dza :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur phag gdong ma :
sdang ba'i rtog pa bsgral ba'i phyir :
phag gdong ma yi dbang bskur ro :
oM badzra a mu khe hU~M:
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur seng gdong ma :
chags pa'i rtog pa bsgral ba'i phyir :
seng gdong ma yi dbang bskur ro :
oM badzra lo ka baM:
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur sbrul gdong ma :
rtag chad rtog pa bsgral ba'i phyir :
sbrul gdong ma yi dbang bskur ro :
oM badzra b+hismi pA la ya ba tu ho :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i klong nas dkar mo drug :
zhi mdzad rnams kyi dbang bskur ro :
b+h+yo b+h+yo b+h+yo b+h+yo b+h+yo b+h+yo :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i klong nas ser mo drug :
rgyas mdzad rnams kyi dbang bskur ro :
b+h+yo b+h+yo b+h+yo b+h+yo b+h+yo b+h+yo :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i klong nas dmar mo drug :
dbang mdzad rnams kyi dbang bskur ro :
b+h+yo b+h+yo b+h+yo b+h+yo b+h+yo b+h+yo :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i klong nas ljang mo drug :
drag mdzad rnams kyi dbang bskur ro :
b+h+yo b+h+yo b+h+yo b+h+yo b+h+yo b+h+yo :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur khu byug mgo :
rdzus skyes rtog pa bsgral ba'i phyir :
khu byug mgo yi dbang bskur ro :
badzra ma hA kA li b+h+yo :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur ra gdong ma :
drod skyes rtog pa bsgral ba'i phyir :
ra gdong ma yi dbang bskur ro :
badzra tsa ka lA b+h+yo :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur seng gdong ma :
mngal skyes rtog pa bsgral ba'i phyir :
seng gdong ma yi dbang bskur ro :
badzra kum+b+ha kar+NA b+h+yo :
kA ya a b+hi Shiny+tsa oM:
hU~M:
gtum chen dus mtha'i me ltar 'bar :
'bar ba'i gar bsgyur sbrul gdong ma :
sgong skyes rtog pa bsgral ba'i phyir :
sbrul gdong ma yi dbang bskur ro :
badzra laM b+ho d+ha ra b+h+yo :
kA ya a b+hi Shiny+tsa oM:
de ltar lha sku phyag rgya'i dbang bskur pas 'khor 'das kyi gzugs brnyan thams cad snang stong sgyu 'phrul drwa ba lha yi 'khor lor dag pa yin no //
gnyis pa gsung gi nus pa 'jug pa'i slad du bzlas pa sngags kyi rjes su gnang ba ni /
slob dpon dang dkyil 'khor gyi lha tshogs dbyer med pa'i thugs ka'i sa bon sngags phreng dang bcas pa las sngags phreng gnyis pa byung /
zhal nas thon /
khyed rang rnams kyi zhal du zhugs /
snying ga'i sa bon gyis mthar 'khod pas gsung mi zad pa rgyan gyi 'khor lo'i dbang dang byin rlabs dngos grub ma lus pa thob pa'i mos pa dang bcas sngags 'di rnams kyi rjes zlos lan gsum re mdzod /
oM ru lu ru lu hU~M b+h+yo hU~M:
zhes spyi sngags dang /
so so'i sgos sngags /
oM badzra shrI he ru ka hU~M:
badzra kro d+hI shwa rI hU~M:
nas /
laM bo d+ha ra b+h+yo :bar sgrub thabs ltar lan gsum re rjes zlos byar gzhug
/de brtan par bya ba'i slad du sngags byang mgrin par bzhag cing phreng ba lag tu gtad de dbang bskur ba'i mos pa mdzod /
hU~M:
rgyal ba kun gyi gsung dbyangs rnams :
gcig tu bsdus pa drag po'i sngags :
gzhom med rdo rje'i sgra dang ldan :
dpal chen gsung gi dbang thob shog :
oM ru lu ru lu hU~M b+h+yo hU~M:
wA ka a b+hi Shiny+tsa A:
zhes dbang bskur pas 'khor 'das kyi sgra skad thams cad grags stong gzhom med gsung rdo rje'i ngo bor dag pa yin no //
gsum pa thugs kyi nus pa 'jug pa'i slad du 'od gsal de kho nyid kyi rjes su gnang ba ni /
lha sngags kyi mtshon pa'i snang grags thams cad rig stong 'dzin med khyab gdal gyi dbyings su sbyangs te mnyam par 'jog pa mtshon pa'i phyir /
rdo rje dril bu lag tu gtad cing dbang bskur bas /
thugs mi zad pa rgyan gyi 'khor lo'i byin rlabs dngos grub ma lus pa thob pa'i mos pa mdzod /
hU~M:
rgyal ba kun gyi ye shes thugs :
rang rig rang gsal rang la gnas :
gnyis su med cing ci yang 'char :
thabs dang shes rab zung du 'jug :
spros bral thugs kyi dbang bskur ro :
oM ru lu ru lu hU~M b+h+yo hU~M:
tsit+ta a b+hi Shiny+tsa hU~M:
zhes dbang bskur pas 'khor 'das kyi rtog tshogs thams cad rig stong 'dzin bral bde ba chen po'i thugs kyi 'khor lor dag pa yin no //
bzhi pa yon tan gyi nus pa 'jug pa'i slad du rgyan chas rtags kyi rjes su gnang ba ni /
dpal chen khrag 'thung rol pa'i lha tshogs kyi bral ba dang smin pa'i ye shes bsam gyis mi khyab pa rgyan cha'i rnam par shar bas /
khyed rang rnams la mnga' gsol bas yon tan mi zad pa rgyan gyi 'khor lo'i dbang dang byin rlabs dngos grub ma lus pa thob pa'i mos pa mdzod /
rgyan so so'i gzugs brnyan slob ma'i gnas rnams su rim par sbyin la /
hU~M:
ye shes bsam gyis mi khyab pa'i :
che btsan 'gran zla med pa'i rgyan :
dug lnga dag pa'i thod skam lnga :
dbu la brgyan pas mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa'i rgyan :
'du byed dag pa'i thod rlon tshogs :
do shal gsum gyis mnga' gsol lo :
shrI he ru ka gu na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa'i rgyan :
nyon mongs klu dang log lta 'joms :
sbrul chun rnams kyis mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa'i rgyan :
pha rol phyin drug rus rgyan drug :
rin chen rgyan gyis mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa'i rgyan :
thabs dang shes rab las byung ba'i :
rdo rje gshog pas mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan bgran zla med pa'i gos :
gti mug rnam dag stod du gsol :
glang chen ko bas mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa'i gos :
'dod chags rnam dag rked du dkris :
zhing chen pags pas mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan bgran zla med pa'i gos :
zhe sdang dag pa smad du dkris :
stag gi pags pas mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa'i rgyan :
nga rgyal dag pa klub par gsol :
mthing dmar dar gyis mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa'i gos :
phrag dog rnam dag mi shigs pa :
rdo rje'i khrab kyis mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa'i rgyan :
mtshan 'dzin kun 'byung dpral bar byug :
thal chen tshom bus mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa yi :
chad lta 'joms phyir mkhur tshos brgyan :
rak+ta'i thig les mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa yi :
rtag lta 'joms phyir thugs kar brgyan :
zhag gi byug pas mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa :
che btsan 'gran zla med pa yi :
rnam rtog 'joms phyir phyogs bcur 'phro :
me yi phung pos mnga' gsol lo :
shrI he ru ka gu Na a b+hi Shiny+tsa hU~M:
hU~M:
ye shes bsam gyis mi khyab pa'i :
che btsan 'gran zla med pa yi :
kun las khyad 'phags rdo rje dang :
rin chen khri yis mnga' gsol lo :
shrI he ru ka gu Na a b+hi Shiny+tsa hU~M:
de ltar rgyan chas kyis dbang bskur pas 'khor 'das kyi bya ba thams cad ye shes dang yon tan bsam gyis mi khyab pa rnam pa thams cad pa'i rang bzhin du dag pa yin no //
lnga pa phrin las kyi nus pa 'jug pa'i slad du las rab 'byams la dbang ba'i phyir /
sman raka gtor gsum mchod pa'i rdzas rnams lag tu gtad de dbang bskur pas dpal chen po'i dkyil 'khor pa rnams bsnyen cing sgrub pa dang /
las la bskul ba'i nus pa dang ldan cing phrin las mi zad pa rgyan gyi 'khor lo'i dbang dang byin rlabs dngos grub ma lus pa thob pa'i mos pa mdzod /
hU~M:
sman raka gtor gsum mchod pa'i rdzas :
dam rdzas rnams kyis dbang bskur bas :
lha rnams sgom sgrub bsnyen pa dang :
las sbyor byed pa'i dbang thob shog :
oM ru lu ru lu hU~M b+h+yo hU~M:
karma a b+hi Shiny+tsa hU~M:
de ltar dbang bskur pas 'khor 'das kyi byed pa thams cad gang la gang 'dul gyi phrin las bsam gyis mi khyab pa rnam pa thams cad pa'i rang bzhin du dag pa yin no //
de rnams kyi sgo nas phan nus kyi dbang bcu legs par grub nas /
nam mkhar bzhugs pa'i dbang gi lha rnams kyang khyed rang rnams la thim pa dang lhan gcig tu /
bla ma dpal chen po'i dkyil 'khor pa dang bcas pa rnams kyis me tog gi char 'bebs shing /
khams gsum chos kyi rgyal por rab tu gnas pas kyang mnga' gsol ba'i mos pa mdzod /
su pra tiSh+Tha dang ye d+harma sogs brjod la me tog gi char 'beb cing rol mo'i sgra sbyar /
de ltar na phyi mtshan ma'i dkyil 'khor du phan pa slob ma'i dbang dang /
nus pa slob dpon gyi dbang gi bsdus pa'i bum pa'i dbang bskur pa thob /
lus dang rtsa yi dri ma bag chags dang bcas pa dag
/lam snang ba la brten nas bskyed pa'i rim pa bsgom pa la dbang /
'bras bu sprul pa'i sku 'grub pa'i skal pa can du byas pa yin no //
gsum pa gsang ba zab mo'i dbang la gsum las /
dang po gsang sngags dam rdzas blang dor med par brten nus pa spyod pa'i brtul zhugs can rjes su 'dzin pa gsang ba'i dbang gi slad du /
bla ma he ru ka yab yum snyoms par zhugs pa'i mkha' gsang nas bde ba'i sgra dang 'od zer gyis phyogs bcu dus bzhi'i de bzhin gshegs pa sras dang bcas pa thams cad spyan drangs /
zhal du zhugs /
thugs kar rjes su chags pa'i mes 'od du zhu /
sku'i dbyibs brgyud /
rdo rje'i lam nas yum gyi pad+mar babs pa thod pa'i bdud rtsi dang lhan cig tu sbyar te lce thog du bzhag pa'i mos pa mdzod /
ces bdud rtsi lce la bzhag
/me long sin+d+hu ra'i sngags byang gis dbang bskur la /
hU~M:
thod pa zla gam gzhal yas khang :
yab yum byang chub sems kyis bkang :
sngags phreng ngo bo khar phyin pas :
rtsa khams thams cad bde bas khyab :
rlung khams sngags su 'gyur bar shog :
oM ru lu ru lu hU~M b+h+yo hU~M:
wA ka a b+hi Shiny+tsa ma hA su kha ho :
zhes pas byin pa'i bdud rtsi de nyid myong ba la brten nas /
rtsa thams cad bdud rtsi'i gang /
dug gsum gyi rnam rtog 'gags /
bde ba'i ye shes rgyud la skyes pa'i mos pa mdzod /
de ltar na nang byang chub sems kyi dkyil 'khor du gsang ba'i dbang thob /
ngag dang rlung gi dri ma bag chags dang bcas pa dag
/lam dbugs la brten nas rlung gi rdzogs rim bsgom pa la dbang /
'bras bu longs spyod rdzogs pa'i sku 'grub pa'i skal pa can du byas pa yin no //
zab mo'i dbang gnyis pa rtsa rlung thig le'i nus pa stobs su gyur pas pho nya'i lam brten nus pa rig pa'i brtul zhugs can rjes su 'dzin pa shes rab ye shes kyi dbang gi slad du /
slob dpon gyi thugs ka nas dga' ba bzhi'i 'byung gnas phyag rgya gzugs dang lang tsho rdzogs pa rdo rje kro d+hI shwa rI ma'i ngo bo can re re spros te /
khyed rang rnams kyi mdun du chags pa'i nyams 'gyur dang bcas 'khod nas thar pa bsten par bskul ba'i mos pa mdzod /
slob dpon gyi lag g.yon gyis rig tsaka gtad la /
'di ni dga' chen lha mo ste :
bzhin bzang 'di spyod bde chen rtogs :
bde la ma zhen 'dzin pa spongs :
dbab bzung bzlog khyab thab mkhas kyis :
goms na spang blang 'dzin pa bral :
bde stong zung 'jug rtogs par shog :
ma hA mu dra b+hany+dza mok+Sha :
de ltar rig pa'i brtul zhugs kyi rjes su gnang ba byin pas /
khyed rang rnams dpal chen po yang dag chags pa'i rdo rje dmar po dang /
gtad pa'i yum rdo rje kro d+hI shwa rI mar gsal ba lha'i 'du shes /
mkha' gsang rdo rje pad+mar byin gyis brlabs pa sngags kyi 'du shes /
thabs 'di la brten nas bde chen lhan cig skyes pa'i ye shes mngon du bya'o snyam pa chos kyi 'du shes ste 'du shes gsum ldan gyi sgo nas snyoms par zhugs pas /
dga' bzhi'i rim pas lhan skyes kyi bde ba rgyud la brtan par gyur pa'i mos pa mdzod /
de ltar gsang ba b+ha ga'i dkyil 'khor du shes rab ye shes kyi dbang thob /
yid dang thig le'i dri ma bag chags dang bcas pa dag
/lam bcud la brten nas thig le'i rdzogs rim sgom pa la dbang /
'bras bu chos kyi sku 'grub pa'i skal pa can du byas pa yin no //
zab mo'i dbang gsum pa chos thams cad mnyam nyid du rtogs pa'i brtul zhugs can rjes su 'dzin pa tshig gis mtshon pa don gyi dbang bskur ba'i slad du /
khyed rang rnams lus bsam gtan gyi spyod lam dang ldan par byas /
ngag rlung gnad rang sar bzhag
/sems dus gsum gyi spros pa thams cad bcad de /
shes rab ye shes kyi dbang gi mthar skyes pa'i bde stong zung 'jug bsam gyis mi khyab pa'i ye shes kyi ngang du mnyam par 'jog mdzod /
de mtshon par bya ba'i slad du snang gsal mar me'i dkyil 'khor la brten nas tshig gi sgo nas ngo sprad par bya ba yin te /
thod pa'i nang gi mar me rnams spar te bstan la /
chos nyid dbyings la zla gam ste :
ye shes lha yi mar me gsal :
ngo bo ka dag blta bya bral :
rang bzhin lhun grub myong zhing gsal :
bya rtsol bral ba'i don rtogs shog :
oM ru lu ru lu hU~M b+h+yo hU~M:
d+harma d+hA tu tsit+ta a b+hi Shiny+tsa hU~M:
zhes brjod cing dpon slob gnyis kas mnyam par gzhag
/de ltar na de kho na nyid ye shes kyi dkyil 'khor du dbang bzhi pa thob /
kun gzhi dang shes bya'i dri ma bag chags dang bcas pa dag
/lam bde stong la brten nas 'od gsal mchog gi rdzogs rim bsgom pa la dbang /
'bras bu ngo bo nyid sku thob pa'i skal pa can du byas pa yin no //
slar yang sku gsung thugs kyi byin gyi rlabs kyis ye shes bskyed pa dang bgegs 'dul ba'i slad du gtor ma'i dbang bskur bar gsol ba gdab pa 'di'i rjes zlos mdzod /
bla ma mgon po he ru ka :
thugs rje'i rtse bas bdag la gzigs :
bdag gi nad gdon bgegs phral zhing :
byin gyis brlab par mdzad du gsol :
zhes gsol ba lan gsum btab /
slob dpon gyis /
spyir gtor ma la bsnyen sgrub kyi dus su dkyil 'khor du shes pa /
mchod pa'i dus su 'dod yon du shes pa /
dbang gi dus su lhar shes pa /
rjes dngos grub tu shes pa rnams su yod pa las /
'dir dbang gi dus su lhar shes par bya ba yin pas dmigs pa 'di bzhin du mdzod /
dpal gyi gtor ma me 'bar ba 'di nyid /
phyi ltar na dur khrod rol pa'i gzhal yas khang yangs shing rgya che ba tshad dang mtshan nyid thams cad yongs su rdzogs pa /
ye shes las rang shar ba'i 'ja' 'od me dpung thig le'i dwangs ma 'khrigs pa'i dbus su /
nang ltar na dpal chen po khrag 'thung lnga bcu rtsa brgyad kyi lha tshogs rtsa gsum chos srung rgya mtsho dang bcas pa sprin ltar gtibs pa /
rten dang brten pa'i dkyil 'khor yongs rdzogs su shar ba khyed rang rnams kyi spyi bor spyan drangs shing byin gyis brlabs pa la brten nas /
lha tshogs rnams kyi sku gsung thugs las 'od zer dkar dmar mthing gsum rim dang gcig char gyi tshul du 'phros /
khyed rang rnams kyi lus ngag yid gsum la thim pas /
sgo gsum cha mnyam gyi sgo nas bsags pa'i 'gal rkyen nad gdon sdig sgrib bar du gcod pa thams cad nye bar zhi zhing /
sku gsung thugs kyi dbang dang byin rlabs dngos grub ma lus pa gcig char du thob pa'i mos pa mdzod /
hU~M:
dpal gyi gtor ma me 'bar zhing :
nang du khrag 'thung lha tshogs bzhugs :
sku gsung thugs las 'od 'phros pas :
skal ldan lus ngag yid la thim :
bdud bgegs thams cad tshar bcad de :
sdig sgrib nad rnams zhi bar mdzod :
sku gsung thugs kyi byin brlabs nas :
chos sku rang ngo 'phrod par shog :
oM ru lu ru lu hU~M b+h+yo hU~M:
oM AHhU~M:
zhes gtor ma gnas gsum du gtug
/rjes dngos grub tu shes pa'i phyir /
gtor ma'i lha 'od du zhu ba'i gtor zan dngos grub kyi rang bzhin bdud rtsi'i dwangs bcud du 'khyil pa myong bas rtsa khams thams cad la khyab /
zag med kyi bde bas rgyud gang /
mchog dang thun mong gi dngos grub ma lus pa thob pa'i mos pa mdzod /
ces brda sprad la gtor zan cha shas bdud rtsi dang sbyar nas sbyin /
skabs 'dir bskang bshags kyi dbang dang /
mtha' rten tshe'i dbang bcas rang rang gi gzhung du gsal ba bzhin bskur na phun sum tshogs pa'i yan lag tu gal che'o //
slar yang shis par bya ba'i slad du mdun gyi nam mkhar bla ma dang dbyer med pa'i dpal chen po'i dkyil 'khor la phyogs bcu'i rgyal ba sras dang bcas pa dang /
lha dang drang srong rig pa 'dzin pa bden tshig grub pa'i tshogs kyis bskor zhing bzhugs pa rnams kyi zhal nas shis pa brjod pa'i glu dbyangs kyi sgra bsgrags shing /
phyag nas me tog sil ma char du bsnyil bas dge legs kyi snang bas sa gsum kun tu khyab par byas pa'i mos pa mdzod /
ces shis brjod kyi tshigs su bcad pa ji ltar rigs pa brjod cing me tog gi char dbab /
rol mo'i sgra snyan cing 'gyur bas dge legs su bya'o //
de ltar na dpal o rgyan chos kyi rgyal po'i thugs bcud /
thugs dam zab pa skor bdun gyi chos sde /
mchog gi zab pa dpal yang dag he ru ka sgrub chen lnga bcu rtsa brgyad kyi dkyil 'khor chen por dbang bzhi yongs su rdzogs par phul zin pa lags pas /
gnas skabs de dag tu thob cing khas blangs pa'i dam tshig dang sdom pa la bsrung sdom gyi 'dun pa drag pos 'di'i rjes zlos lan gsum mdzod /
gtso bos ji ltar sogs /
dbang bskur zab mo legs par thob pa'i bka' drin gtang rag gi yon du maN+Dal phul /
slar yang lus longs spyod dge tshogs rgya mtsho dang bcas pa 'khor los bsgyur pa'i rgyal srid kyi 'byor pa ltar sprul te phul na cha shas nas longs spyad du gsol snyam pas 'di'i rjes zlos lan gsum mdzod /
deng nas brtsam ste sogs /
de ltar dbang thob pa'i dge ba'i rtsa ba rnams byang chub snying por yongs su bsngo ba 'di lhan cig tu gnang bar zhu /
bsod nams 'di yis sogs brjod la slob ma rnams gyes so //
gsum pa mjug gi bya ba ni /
slob dpon gyi tshogs kyi lhag ma nas brtsam ste nongs pa bshags pa'i bar las byang ltar dang /
bar 'dir rdul tshon gyi dkyil 'khor yin na ye shes pa gshegs /
dam tshig pa bdag la bstim /
mtshan ma bsdu na rdo rjes spyi ltar dang /
ras bris yin na brtan bzhugs bya zhing bskyed rim gyi nyer bsdu nas shis brjod kyi bar las gzhung ltar mtha' rgyas su bya'o //
dpal chen khrag 'thung 'bar ba'i dkyil 'khor du //
skal bzang 'jug la rnam par thar pa'i sgo
/bla ma he ru ka dpal zhal lung bzhin //
smin byed rdo rje'i cho ga khrigs su btab //
zab mo'i skor las mchog gi zab pa'i bcud //
phyi dus ltos med tshe 'dir grol ba yi //
bde chen mchog gi myur lam 'dir zhugs na //
sku bzhi'i rgyal sar 'dzeg pa thag mi ring //
'di ltar bgyis la'ang 'gal 'khrul nongs pa'i cha //
gang mchis rtsa gsum chos skyong rgya mtshor bshags //
dge bas mkha' mnyam yid can rgya mtsho kun //
rnam grol he ru ka dpal myur 'grub shog
/ces yang dag zla gam lnga bcu rtsa brgyad dang 'brel ba'i dbang gi cho ga khrigs su bsdebs pa 'di nyid /
rnam 'dren dam pa chos dbang mchog gi sprul pa'i sku rin po che'i zhal snga nas 'di ltar bris shig pa'i bka' bstsal gtsug tu mchod de /
yang dag bka' gter gnyis kyi babs so las byung ba'i smin grol gyi skor rnams rdzogs par thob pas 'di nyid lhag pa'i lhar gyur pa dang /
khyad par gter chen chos kyi rgyal po mchog gyur bde chen gling pas brtse bas rjes su 'dzin pas 'di nyid kyi smin grol dang dbog pa'i lhar bstsal cing zab chos 'di nyid kyi las can du dbugs dbyung thob pa /
'byung rung la smon pa'i btags ming karma rin chen bde ba'i myu gu phyogs las rnam par rgyal ba'i sde   (tsha lo rin chen rnam rgyal)   zhes pas 'og min mtshur gyi gtsug lag khang chen po'i yang thog gzim chung lho nub pad+ma 'od kyi pho brang gnyis pa na bris pa dge legs 'phel //

//
