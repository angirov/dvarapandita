@#//
dpal ldan rang byung rgyal mo'i skor las ma mo srog sgrub kyi gzhung bzhugs so //
dpal lha mo rang byung gi rgyal mo la phyag 'tshal lo //
dpal ldan bdud 'dul nag mo yi //
sgrub thabs man ngag gsang ba 'di //
bstan pa srung ba'i phrin las mchog
/gnam lcags thog dang 'dra ba yi //
gsang sngags 'di ni brtson pas bsgrub //
rin chen lta bu'i gang zag gis //
gser zhun lta bu'i nying khu 'di /
khe dang grags la mi btsong ste //
dper na seng ge'i 'o ma de //
rin chen snod du blug pa las //
gyo mo dri ma can du ni //
blug ces bya ba mi srid do //
snod ngan dam tshig nyams pa la //
byin na dam tshig nyams par 'gyur //
zhes 'byung bas so //
dpal ldan bdud 'dul nag mo phrin las dang man ngag thams cad kyi bdag mo /
thun zor thams cad kyi bdag mo bde 'phen ma /
gnod sbyin mo dang srin mo la sogs te lha ma srin sde brgyad thams cad kyi rje mo /
dpal ldan lha mo re ma ti srog gi sgrub pa /
shin tu gsang bar gnas pa'i lha mo'i thugs kyi srog sgrub 'di /
yang dag rnal 'byor don ldan gyis //
yang dag pa yi bla ma las //
dbang gi rim pa rjes su gnang ba dang bcas pa thob pa /
dam tshig la gnas pa /
shes rab dang snying rje che ba /
tshad med pa bzhis sems can don la gzhol ba /
brtul zhugs kyi spyod pas nyams su len pa'i rnal 'byor pa sgrub pa pos /
dang po gnas btsal ba yang /
dur khrod kyi gnas sam /
brag dmar po zangs 'dra ba'am /
chu gsum 'dus pa'i so'am /
ri gsum 'dus pa'i rtse'am /
brag nag po rgya bor 'dug pa'am /
gnas shin tu dben par song la /
phyi'i bshags pa bya ba dang /
spang skong 'don pa la sogs pa bya /
rgyal tho bzhi phyogs bzhir btsugs te phyi mtshams bcad /
de nas dkyil 'khor bya ba 'byung ste /
dur khrod kyi sa la dkyil 'khor gru bzhi lham pa'i thig gdab /
de'i steng du sor gsum dor la zlum por bskor /
de'i steng gru gsum brtsegs mar bri bar bya /
nang sor bcu gcig gam bcu gnyis bskor la /
khrag dang khrag chen dang /
khyi'i khrag dang ra'i khrag dang /
phag dang rta la sogs pa'i khrag dang /
thal chen bsres la byug
/kun kyang mdog dmar nag tu bya /
tha ma kun me ri dang thod phreng gis bskor /
dbus kyi gru gsum gyi nang du dgra bo'i gzugs brnyan dang ling ga bcug
/ling ga'i rgyu bstan pa ni /
rkang rjes kyi sa dang /
shwa sna'i sa dang /
lung pa grog ral nyams pa phar 'gram tshur 'gram chad la khad kyi sa dang /
dug sna tshogs dang /
mngon spyod kyi rdzas la ling ga byas la /
gro ga'am dur khrod kyi ras la dgra bo'i ming rus dang sngags spel la snying gar bcug nas /
de phug la dur khrod kyi skra'am skud nag drangs la phur bu zhal gsum pa gcig gshin rje gshed du bsgoms la /
de la lho phyogs kyi zur du brtod /
de'i steng du thod pa kha sbyor gyi nang du gi haM dang go ro tsa na dang sman sna tshogs dang /
khrag sna tshogs dang /
ga pur dang /
bdud rtsi dang /
sha chen dang /
tshil chen dang /
snying sna tshogs dang /
khrag dang chang dang dza gad sbyar bas bkang la bzhag go
/yang na b+han+d+ha lcang lo can gcig la mkha' 'gro ma'i snying po bri /
thod pa gcig gi nang du dug sna tshogs dang /
khrag sna tshogs dang /
yungs dkar la sogs pas bkang ste lcags phur bdun gyis bskor la bzhag
/rtags byung ba dang dngos grub blang zhing gsol /
lha mo dang gnyis su med par bsam mo //
gzungs thag drangs la bdag gi lag par blangs la srog gi snying po nas drangs te /
rtags ma byung gi bar du bzlas pa bar ma chad par bya'o //
de'i steng du rin po che'i gzhong pa gcig gi nang du bag zan la byas pa'i gzugs khru gang ba khrag gis byugs pa gcig dang /
snying sna tshogs dang /
sha sna tshogs kyi gtor ma khrag sna tshogs kyis bran pa bzhag
/de'i steng du zhing chen gyi g.yang gzhi dar gyis brgyan pa gcig bre /
zla gam gsum la b+han+d+ha gsum dang /
rdzas sna tshogs kyis bkang ba bzhag go
/zur gsum 'og ma dur khrod kyi gnas su dmigs la /
zhing gi lhu dum dang /
rgal tshigs dang /
glo snying dang /
ba su ta'i zhags pas bskor /
nang rim btsag gis byug
/dkyil 'khor gyi phyi nas rdo sol gyis byug
/shing lo la dgra'i ming gzugs bris la gtor ma gnyis la gzhug
/mi dbang 'bras bu'i sha phyes kun la rgyas gdab bo //
phyi rim gyi gru bzhi pa sgo rgyan dang bcas pa dang /
shing sna tshogs dang /
bya sna tshogs dang /
dur bya mchu ring dang /
bya rog dang 'ug pa la sogs pa dang /
gzhan yang stag dang seng ge dang /
dom dang dred dang /
spyang ki dang /
ce spyang nag po la sogs pas rdo rje'i sa gzhi yongs su gang bar bsam mo //
de nas bdag gi thugs ka nas 'od zer sngon po'i tshogs yungs 'bru tsam 'phros pas mthing shun sngon po'i gur rgya khyon nam mkha'i mtha' dang mnyam par bsam /
de'i nang du rlung nag 'tshub ma 'bum 'khyil ba'i dbus me rlung 'tshub ma dgu klong 'phyo ba'i dbus /
gnam lcags 'bar ba'i gzhal yas khang rgya khyon dpag tu med pa'i nang du thod pa brtsegs pa'i sku mkhar gzhal yas khang gi dbus /
dur khrod chen po keng rus 'bar ba'i steng du /
gshin rje pho mo bsnol ba'i gdan ma he bsnol ba'i khri steng na /
bdag khro bo chen po gshin rje gshed kyi mdun du thugs ka nas 'od zer nag po 'bar ba'i tshogs spros pas /
ti nag po 'bar ba'i tshogs su gyur te /
de rnams gcig tu gyur pa las lcags kyi dre'u rta rkang gsum pa la /
sbrul nag gi gong smed dang glo nan byas pa g.yu mthur sngon po dang /
byi ru dmar po dang /
gser gyi kha srab can /
bse'i sga stan dmar po can /
de'i steng du pad+ma nyi ma'i dkyil 'khor gyi steng du ma sngo skya gcig bsam /
de la sngags kyi sgra dang bcas pa yongs su spros te sangs rgyas kyi thugs dam bskul ba'i byin rlabs slar 'dus pa las /
dur khrod kyi ma mo dang /
srid pa'i ma mo thams cad kyi srog gi snying po nas bsdus te /
ma la thim pas rdo rje kha T+wAM 'bar ba 'od 'phro ba gcig tu gyur /
gsang sngags 'dis mkha' 'gro ma'i sku bskyed do //
oM ma mo nag mo ting lam ma mo nag mo dun ting b+h+yo /
zhes brjod pas /
rdo rje kha T+wAM ga las 'od 'phros shing 'dus pa las /
dpal lha mo re ma ti sku mdog nag mo 'od zer 'tsher ba zhal gcig phyag bzhi pa /
g.yas dang po na kha T+wAM ga 'bar ba bsnams pa /
g.yon gyi dang po na 'phrul gyi me long phyi zhing lta ba /
khams gsum srid gsum sa ler gzigs pa /
phyag g.yas kyi 'og ma na gnam lcags kyi phur pa 'debs pa /
g.yon gyi 'og ma na sbrul gyi zhags pa 'dom dgu brgya dgu bcu 'dren cing 'phen pas dgra bo dam las 'das pa thams cad 'ching zhing sdom 'khyig byed pa /
lcags kyi dre'u nag rkang gsum gyi steng na btsan skyil 'gying thabs su bzhugs pa /
dbu skra ral pa'i thor tshugs gyen du 'bar ba /
dbu gser dang bye ru dang mu tig gi chun 'phyang gis brgyan pa /
'od 'bar ba ral pa'i gseb nas dus bzhi'i lha mo bzhi yang ci ltar bcol ba bzhin du las byed pa /
spyan nyi ma'i dkyil 'khor ltar 'bar zhing /
'od kyi mdog khrag ltar dmar ba /
sku la dar sngon po gyon zhing /
zhing chen gyi g.yang gzhi /
smad stag gi sham thabs btags pa /
dar nag 'bar ba'i go zu la /
mtha' ma 'ja' tshon sna tshogs kyis brgyan pa /
sbrul nag 'bar bas sgrog zung byas pa /
dar nag gi cod pan bar snang la 'phur ba /
gong mtshan g.yu'i rdo rje rgya gram yod pa /
'khor ma mo nag mo'i tshogs dang /
gnod sbyin dang srin mo nag mo 'tshogs pa'i dbus na bzhugs pa /
rnal 'byor dam can gyis gdung zhing bos pa'i tshe /
sgrub pa po'i bsam pa yid bzhin du sgrub pa dang /
las thams cad byed par khas blangs so //
de lta bas na bdag gis ci bcol ba'i las kyang /
ma mo dang /
srin mo dang /
mkha' 'gro ma 'khor dang bcas pa rnams kyis ci ltar bcol ba bzhin du phrin las byed par bsgom /
de nas bdag nyid kyi thugs ka nas 'od zer gyi tshogs 'phros pas /
dpal rdo rje nag mo re ma ti 'khor dang bcas pa'i thugs dam gyi rgyud bskul zhing spyan drang ba'i snying po ni /
ma mo nag mo ting laM ma mo nag mo dun ting b+h+yoH
dzaHhU~M baM hoH
nag mo dun b+h+yoH
zhes brgya rtsa brgyad bgrang ngo //
de nas phyag 'tshal ba'i snying po ni /
rag mo rag mo dun ting ma ma ya ha hi /
nag mo dun ting ma ma ya ha hi /
zhes bgrang ngo //
de nas bzhugs su gsol ba'i snying po ni /
rag mo rag sha ma hi ku la pad+ma sa ma ya tiSh+Tha lhan /
ces bgrangs la bskyed pa'i dam tshig pa de la bstim mo //
de nas dam rdzas kyi mchod pa ni /
ma mo nag mo bai tA lI ku lu ku lu ha ha ha ma hA mAM sa la kha raM khA hi /
ma hA rak+ta la kha raM khA hi /
ma hA tsit+ta la kha raM khA hi /
ma hA ba su ta la kha raM khA hi /
ma hA many+tsa me tsi la kha raM khA hi /
ma hA go ro tsa na la kha raM khA hi /
ma hA pany+tsa a mr-ita la kha raM khA hi /
de nas phrin las bcol zhing las kyi gnyer gtad pa ni /
ma ma snying khrag tshal pa dun ting ma dun b+h+yoH
zhes stong rtsa brgyad bgrang ngo //
de nas bdag nyid khro bo gshin rje gshed kyi ting nge 'dzin dang ldan pas yi ge bcu pa brgya'am stong ngam khri phrag 'bum la bzlas pa'i cho ga rdzogs par bya /
de nas bdag nyid kyi thugs ka'i hU~M gi 'od zer gyis mdun du gnas pa'i dpal rdo rje re ma ti'i thugs ka'i ma la thim zhing yongs su bskul ba las /
ma mo'i srog gi snying po 'di bgrang zhing thugs dam bskul zhing yid la brnag pa'i las byed do //
de ltar zhag nyi shu rtsa gcig gi bar du gzungs thag bar ma chad par bzlas pa bya ste /
nang rtags dang mtshan ma ma byung gi bar du sgrub pa po mi smra ba'i rnal 'byor dang bzlas pa la gnas par bya'o //
de nas rtags dang mtshan ma byung ba dang las la sbyar ro //
gong du bstan pa'i ling ga la /
dgra bo'i kha sbyor dbye ba dang /
nyes pa bsgrag par byas la gzugs la bstim par bya'o //
bdag nyid dpal chen po'i khar sha chen mur zhing snum chen rgyun mi 'chad par btang ngo //
ral gri dang phur pa gdab /
gu gul gyis bdug la yungs dkar gyis brab /
gong gi bzlas pa'i sngags kyi 'od zer las sprul pa'i ma mo dang mkha' 'gro'i tshogs dang /
'khor gyi ma mo dang mkha' 'gro'i tshogs kyis ral gri dang lcags kyu dang /
gri dang mdung rtse gsum dang /
phur pa la sogs mtshon cha thogs nas sha za zhing srog la mnga' mdzad pa'i mkha' 'gro dang mkha' 'gro ma'i tshogs mang por sprul zhing bsam gyis mi khyab pa byung nas bsgrub bya'i mgrin pa gcod /
gzugs phug cing 'dral te /
dbang po dang rtsa rgyus kun drangs /
sha dang rus pa la sogs pa'i rtsa rgyus kun gsol te bsgral bar bsam mo //
de nas rbad pa ni /
rag mo rag mo ma ma ya dun ting b+h+yoH
hed hed ma hed /
ces brjod pas /
bsgrub bya'i snying nas srog gi sbu gur zhugs te gsod par byed do //
lcags phur bdun gyis gzugs kyi mgo mjug tu gdab pa'i sngags dang /
drag sngags dang gzer bdun po 'dis gdab bo //
oM sarba karta ri ni rbad /
snying khrag tshal pa rbad /
gtubs tsit+ta rbad /
myog rbad /
snying khrag tshal pa kha la rbad /
tshal bu se na se du rbad /
hur thuM srog la rbad /
ces lag pa g.yon pas ral gris gzugs mnan /
g.yas pas phur bu'i rtse mo la khrag byugs te /
sngags pas khar sha chen mur zhing gdab bo //
de nas mkha' 'gro mas dgra'i sha dang khrag la rol cing gsol bar bsam mo //
rag mo rag mo snying khrag rtsa la b+h+yoH
khrag la rag mo mu sha la b+h+yoH
rag mo sems byed snying la b+h+yoH
rag mo lta byed mig la b+h+yoH
rag mo nyan byed rna ba la b+h+yoH
rag mo smra byed lce la b+h+yoH
rag mo tshor byed lus la b+h+yoH
rag mo rag mo dgra bo'i srog la rbad /
thuM ri li li /
sha rgyus snying phyungs /
snying rgyus srog chod /
srog rgyus dbugs longs /
sha la zo /
khrag la rngubs /
srog snying khyer /
de nas gzugs dang gtor ma kun bstabs la /
b+h+yo /
rdo rje nag mo re ma ti //
sprul pas stong khams ma lus 'gengs byed ma /
khams gsum srid gsum ma lus sgrol mdzad ma //
ma mo nag mo'i tshogs kyis stong khams gang //
dpal ldan nag mo re ma ti //
nag mo chen mo glog 'gyu ma //
sdang byed dgra bo 'di bzhes shig
/ma hA mAM sa la kha raM khA hi /
ma hA rak+ta la kha raM khA hi /
phung po lnga la kha raM khA hi /
rnam shes brgyad la kha raM khA hi /
'byung ba lnga la kha raM khA hi /
go ro tsa na la kha raM khA hi /
dgra bo'i lhag ma rjes shul la kha raM khA hi /
zhes nus tshad kyis bstab bo //
de ltar rak+ta phyar /
thugs dam bskul /
phrin las bcol /
shin tu gsang zhing sba bar gsungs /
slob dpon pad+ma 'byung gnas kyis mdzad pa'i man ngag las chen /
dpal ldan nag mo re ma ti srog gi yang snying gi sgrub thabs rdzogs so //
!
//dpal lha mo rang byung gi rgyal mo la phyag 'tshal lo //
bdud 'dul lha mo nag mo'i khrag zor 'di la /
dkyil 'khor gyi sgrub pa spyi dang mthun rdzas ni rabs chad kyi thod par dug sna tshogs dang /
snying sna tshogs dang /
khrag sna tshogs dang /
sman sna tshogs dang /
de rnams der btsal la skud pa sngo dmar gyis btags la /
seng sdeng gi phur bu gcig la brtod la bzhag go
/de nas bdag nyid rdo rje gzhon nu'am /
gshin rje gshed por bsgoms la 'dzab la 'jug ste /
oM rag mo thang mu le rbad rbad /
muM sni muM sni nan /
rag mo ni rag mo ni rbad /
kha lo kha lo rbad dug sni dug sni rbad rbad kyi kha lo kyi kha lo rbad rbad /
sti ta sti ta rbad /
nir ti nir ti rbad rbad /
mugs mugs rbad rbad /
thuM thuM rbad rbad /
subs subs ti ta rbad rbad /
se kha lo mu kha lo rbad rbad /
thuM thuM rbad rbad /
myogs myogs rbad rbad /
che ge mo mA ra ya ling rbad /
sa ma ya dza dzaH
zhes yungs dkar yungs nag la bzla zhing b+han+d+ha'i nang du 'phang ngo //
de nas rtags byung ba dang sngags 'dis zor 'phang ngo //
dza dza re ma ti ba sha tsa pa la dza dzaH
nag mo dgra bo'i snying la baM ril rbad /
nag mo dgra bo'i dbugs la baM ril rbad /
ba sha tsa ba ya mA ra ya thuM ril rbad /
b+h+yoHb+h+yoH
khrag zor ro //
de nas mda' zor 'phang ba ni /
mda' 'ug pa ma dang /
pho rog ma gnyis byas la /
lcags bsregs pas mda' zang thal du phug la /
skyer pa mgo mjug ma log pas mde'u byas la /
'ug pa dmar po bya /
pho rog sngon po bya /
tshigs pa lnga la rdo rje gzhon nu'am /
gshin rje gshed kyi sngags bri /
tshigs pa drug pa bdun pa brgyad pa la /
tsa pa la a shug me badzra ra ti phaT badzra dza ti phaT/
ces bri /
dgu pa la ma'i snying po bri'o //
de'i nang du yungs dkar dang yugs sa mo'i mngal khrag la sngags shing blug go
/hab tshal shi khram /
ku ru sha ku ru bram /
tri rgod gtsor ni in yod ma /
da na pa ya tsa na su ra ni /
byi ti ma chu na phaT phaT hU~M hU~M swA hA/
de nas mda' 'phang la 'di skad do //
b+h+yo b+h+yo b+h+yo /
ma ma nag mo dun dun /
hur bu hur bu b+h+yo b+h+yo //
zhes pas mda' yul phyogs su 'phang ngo //
mda' zor ro //
de nas thod zor 'phang ba ni /
rabs chad nag po'i thod pa'i nang du /
khyi rgya mo'i khrag
/byi la'i snying dang thal chen dang ro gos sam zhing ras la gzugs byas la /
ming rus bris la /
yugs sa mo'i mngal khrag dang /
dug sna tshogs dang /
khrag sna tshogs dang /
de rnams blugs la kha bag zan gyis bcad de /
thod pa'i mig na mtshon sna lngas gdag go
/oM sa ma ya thibs thibs /
li shar yaM de sod /
sa ma ya tiSh+Tha ma ma thun ya ma ru lu ru lu b+h+yo /
zhes yungs dkar dang ke tshes brab bo //
de nas rtags byung ba dang sngags 'dis 'phang ba'am mnan pa bya'o //
ma ma ru lu ru lu nan /
rag mo snying rtsa la ya yA/
thun b+h+yo b+h+yo /
zhes nan zor byas na the tshom med do //
thod zor ro //
sgong zor 'phang ba ni /
sgo nga'i nang du mi rta khyi gsum gyi khrag dang /
dgra bo'i ming rus bris la /
de la yungs dkar dang thal chen gyis brab bo //
brab sngags ni /
ma ma ru ru ro ru tsa pa la a shug me b+h+yo /
trig trig ser ser phaT phaT swA hA/
de nas zhing gi skra bshad la sgul mo byas la yul phyogs su 'phang ngo //
'phang ba'i sngags ni /
ma mo nag mo b+h+yo b+h+yo /
thuM thuM raM raM/
sa ma ya sa ma ya daM daM dza hU~M b+h+yo b+h+yo /
zhes grangs mang du bzlas la 'phang ngo //
sgong zor nag po'o //
ma mo'i snying zor ni /
lug nag po'i snying gi nang du /
gro ga'am shing shun nam shog bu la dgra bo'i ming rus bris la /
de la yungs dkar gyis brab bo //
rag sha rag sha ma ma snying tshal pa hur bu hur bu phaT phaT//
de nas lcung kas sgron pa'i mda' la btsugs te /
dgra bo'i yul phyogs su 'phang ngo //
'phang ba'i sngags ni /
b+h+yo b+h+yo ma mo nag mo dun b+h+yo /
nag mo dun ting las la ya /
ma b+h+yo b+h+yo /
zhes mang du bzlas la 'phang ngo //
snying zor ro //
bya nag gi zor ni /
bya mo nag mo'i mgul du snying rtse'am phreng ba bskon la /
dar nag gcig sog rus su gdags /
dor rul du bstums la dur khrod kyi nang du khyi nag po'i khrag dang /
ra rog po'i khrag blug la /
de la yungs dkar gyis brab bo //
trag rag sha dun dun /
ma dun dun /
e dun dun /
tista dun dun sa ma ya phaT swA hA/
de nas byang ri mthon po'i khar song la dgra bo'i yul phyogs su 'phang ngo //
'phang ba'i sngags ni /
b+h+yo b+h+yo b+h+yo /
suM tri suM tri /
gardza gardza /
sa ma ya dam can ma las la b+h+yo b+h+yo /
zhes 'phang ngo //
bya nag mo'i zor ro //
re ma ti'i srog sgrub 'di la drag po'i hom med na las la mjug med bya ba yin te /
drag po hom gyi bya thabs ni /
dang po ma traM gi gzugs bya /
snying gar hom khung gru gsum bru /
ngos re re mtho re yod pa bya la /
de'i kha khyer la 'khor lo ral gri mtshon cha sna tshogs yod pa byas la /
tshon rtsi thal chen gyis bya /
phyogs phur dang rtsang gis bskor /
de'i phyi rol du tshon skud nag pos bskor /
hom khung gi nang du rdo sol dang /
mngal khrag gis byugs la bzhag
/de nas me lha spyan drangs pa'i sngags ni /
sa ba a ba so rta khri na khri na badzra b+ha ga ba ti /
A gad tsha ya shI kraM swA hA/
dzaHhU~M baM hoH
rak+ta dang ar+g+ha'i snod dmar po bya /
mchod pa lnga yang dmar por bsham /
khyi nag po brang dkar gyi khrag gis gang la bya ba'i ming rus bris la sbyin sreg bya'o //
sngags ni /
oM sarba du sta bag sha ni swA hA/
lan mang du bzlas la khung bur bor ro //
de nas brgya rtsa brgyad bzlas la mi rta khyi phag gi khrag 'bul lo //
pho nya bskul lo //
me lha spyan drangs la mchod pa'i sngags ni /
sarba sha truM mA ra ya u tsus ma ma ta la ya b+hi ta baM bag sha ya hU~M phaT swA hA/
gzhung gzhan ma byas kyang mi 'gal lo //
mnan pa'i las ni dur khrod dam lam rgya gram mam /
grog po phug rdugs su mnan no //
mnan thabs ni dong gru gsum ngos re la mtho re yod pa byas la /
de'i nang du rabs chad gsum gyi thod pa ru /
zhing lpags la dgra bo'i ming rus gzugs bris thod par bcug la yugs mo'i skras bcings la de ru mnan /
hristi ka ri ha ka nan /
mA ra ya subs tri nan /
zhes pas mnan /
zor drug hom dang bdun /
sgrub thabs ma dang brgyad /
spu gri gcod dang dgu
/rdzogs par yod kyis thugs la zhog
/gzhung lcags phur bdun ma'am srog sgrub ces bya ba slob dpon pad+mas mdzad cing pu hrang ba zhang btsun dar ma rin chen gyis gter nas bton pa'o ///
/
!
bla ma rin po che la phyag 'tshal lo //
dpal ldan ma'i sgo nas sku gsung thugs yon tan phrin las rnam pa lnga'i lung dang rjes su gnang ba byed par 'dod pas /
gnas yid du 'ong bar ga dar chag chag legs par byas la /
bla ma dkon mchog gi maN+Dal tshom bu bcu dgu pa la sogs pa dkon mchog spyi'i mchod pa legs par bsham /
dpal ldan lha mo'i pho brang bri ba'am tshom bu bkod la sman rag gtor gsum dang /
yi dam chos skyong gi gtor ma dang tshogs kyi yo byad dang mchod pa'i bye brag spyi ltar bsham /
khyad par du rjes gnang sbyin pa'i gtor ma khru gang ba gcig
/zas sna tshogs dang chang phud kyis bran /
rgyan bzang pos brgyan la maN+Dal gyi dbus su bzhag
/de nas sman raka gtor gsum byin gyis brlab pa dang /
tshogs dang gtor ma'i rim pa rnams rnying ma ltar shes par bya'o /   rnying ma ltar mi shes na /
sman raka gnyis kyang gtor ma ltar byin gyis brlab /
chos spyod gzhan rje btsun ma'am /
gzhan gang rung ltar byas pas rung gsungs so //
de nas skabs 'dir rjes gnang don du gnyer ba'i slob ma rnams phyag byed du bcug la 'di skad du /
'o na rang cag dpal ldan ma rang byung gi rgyal mo'i sgo nas gtor ma la brten te sku gsung thugs kyi byin gyis brlab pa dang sngags kyi rjes gnang byed pa yin pas 'di ltar du sems bskyed 'tshal /
spyir sangs rgyas kyi bstan pa rin po che bsrung ba dang mi 'bral bar bya ba'i phyir /
bdag gis dpal rang byung gi rgyal mo'i sku gsung thugs yon tan phrin las lnga'i byin rlabs dang dngos grub thob par bya ang snyam du sems bskyed mdzod /
slob ma las dang po pa yin na skyabs 'gro dang sems bskyed pa'i cho ga rgyas bsdus ci rigs pa bya /
de ltar min na /
sangs rgyas chos dang tshogs kyi mchog rnams la //
zhes bsdus pa bya la /
da khyed rang rnams skad cig gis stong par bsgom /
de'i ngang las bcom ldan 'das 'jam dpal gshin rje gshed sku mdog mthing nag zhal gcig phyag gnyis pa dur khrod kyi chas kyis brgyan pa /
phyag g.yas pa be con bsnams shing /
g.yon pas sdigs mdzub bsgreng ba /
sna tshogs pad+ma dang nyi ma la zhabs 'dor thabs su bzhugs pa gcig tu ma yengs par bsgom mdzod /
de'i spyi bor a las zla ba la oM dkar po /
mgrin par pad+ma la AHdmar po /
snying gar nyi ma la hU~M mthing ga
/de dag gi mtha' mar oM a kro d+he ka ya mAn+ta ka ha na ma tha b+hany+dza hU~M phaT/
ces pa dang /
oM a kro d+he ka ya mAn+ta ka kA la rU pa ni A kar+sha ya hU~M hU~M phaT/
dang /
oM hrIHSh+Ti+i wI kr-i tA na na hU~M phaT/
rnams kyis g.yas skor du bskor bar sgoms shig
/de lta bu yin pa'i spyi bo'i oM las 'od zer byung /
khyed rang gi oM la thim /
lus kyi sgrib pa dag
/de bzhin gshegs pa thams cad kyi sku'i byin rlabs thob par sgoms shig
/yang mgrin pa'i AHlas 'od zer byung /
khyed rang gi AHla thim /
ngag gi sgrib pa dag
/gsung gi dngos grub thob par sgoms shig
/yang thugs ka'i hU~M las 'od zer byung /
khyed rang gi hU~M la thim /
sems kyi sdig sgrib dag
/thugs kyi dngos grub thob par sgoms shig
/ces spod nas yi ge bcu pa'i rjes zlos nyer gcig la sogs pa byed du gzhug
/de'i tshe dpon slob gnyis kas slob ma'i lus kyi nang thams cad yi ge bcu pas khrig gis gang bar bsam /
slob dpon gyis slob ma'i phreng ba nas bzung la bya'o //
'di ni phyi'i rjes gnang yab la brten pa ste /
'di'i gzhung dang man ngag kun las bsngags pa'i lha yi dam gshin rje gshed yin pas so //
de'i phyir na lha mo re ma ti bya ba sbyor yum ro langs bai tA lI dang tha mi dad pa ste /
gshin rje gshed kyi rgyud dang lha mo'i rgyud mtha' dag gis zin nas yod pa'i phyir ro //
'di la dgos pa ci yod na /
bkra shis shing dngos grub myur ba'i dgos pa yod /
de'i phyir na yab kyi rjes gnang 'di gal che'o //
rjes su gnang ba'i rim pa kun thob nas /
dam tshig bsrung zhing gsol ba btab na /
bsnyen pa dang sgrub pa ma byas kyang bar chad sel ba dang mthun rkyen sgrub par 'ong gsungs so //
ma byas kyang mi lto ba rnams la ni gtor ma dang dpe mgo thog tu bzhag nas smon lam btab pas chog gsungs so //
da yum la brten pa nang gi rjes gnang ni /
slob ma rnams la dmigs pa spod de 'di skad do /   slob ma rnams la 'di'i rjes zlos gyis byas la /
shAkya seng ge'i bstan pa la //
byang chub tu ni sems bskyed nas //
sangs rgyas bstan pa bsrung ba'i phyir //
dpal ldan lha mo nag mo yi //
sku gsung thugs kyi dngos grub dang //
dbang dang phrin las bstsal du gsol //
zhes brjod du gzhug go
/da khyed rang rnams /
gtor ma 'di dang tha mi dad par dpal ldan ma'i bskyed rim gzhung ltar sprod cing rang yang de ltar bsgoms la spyan drang ba /
bzhugs su gsol ba /
phyag 'tshal ba /
mchod pa 'bul ba /
thugs dam skong ba rnams dang gtor mar sman raka sbreng ba dang bstod bskul ci rigs pa byas nas srog gi snying po la bzlas pa 'ga' re bya /
de nas gtor ma mgo thog tu bzung la /
gtor ma 'di dang tha dad med par dpal ldan lha mo sku mdog nag mo zhal gcig phyag bzhi ma /
g.yas gnyis na kha T+wAM ga dang phur pa /
g.yon gnyis na me long dang sbrul zhags 'dzin pa gzhung bzhin bsgom du gzhug
/de nas lha mo dpag tu med pa mtsho la kha ba bab pa ltar khyed rang rnams la thim par sgoms byas la /
spyan 'dren gyi tshigs bcad dang /   bskal pa me ltar 'bar ba'i dur khrod nas //
ces sogs /
bzhugs gsol dang /
phyag 'tshal rnams dang /
rtsa sngags brjod cing rol mo dkrol /
gu gul dkar nag dang tshil chen gyi dud pa bdug
/rkang gling 'bud /
yang gtor ma de mgrin par bzung la /
gtor ma 'di dang tha dad med par dpal ldan lha mo dpag tu med pa sngags kyi rang sgra dang bcas nas khyed rang gi mgrin pa'i AHla thim pas ngag sngags kyi nus pa dang ldan par byin gyis brlabs te /
phreng ba lag tu gtad la rtsa sngags lan bdun la sogs pa rjes zlos byed du gzhug
/de nas rol mo dkrol zhing sngags 'ga' yar bzla'o //
yang gtor ma de snying gar bzung nas gtor ma 'di dang tha dad med par dpal ldan lha mo'i thugs kar sna tshogs pad+ma nyi ma'i steng du ma sngo skya gcig bsam /
de las 'od zer sna tshogs 'phros pas khyed rang gi snying ga'i sa bon la thim par bsgom /
ma rang gi thugs ka'i hU~M la bsdu'o //
de nas dpe lung bka' rgya dang bcas pa sbyin no //
de nas gsang ba ngo sprod dang gtor ma la brten nas phrin las bzhi'i rjes su gnang ba bya ba ni /
gong gi gnyis pa'i rjes su sman raka gtor mar sbreng /
lha mo'i thugs dam skong bar bsam zhing phrin las rgyas par bya /
slob ma dam pa yin na lha mo'i ye shes sems dpa' ma sngo skya de slob ma'i thugs kar bstim /
phal pa yin na rang gi snying gar bsdu'o /   de nas sin+d+hu ra'i dkyil 'khor la lha mo'i bskyed bstim byas pa /
mgrin par byugs la /
dus gsum kun tu ma bsgrib ye shes spyan //
zhes dang /
sngags rnams tshang bar bzlas so //
de nas ka pA la bdud rtsi'i rang bzhin du byin gyis brlabs la bzung du gzhug
/oM dur khrod dbyings kyi dkyil 'khor nas //
zhes rol mo bya'o /
khams gsum 'dul ba za byed chen mo ste //
rdo rje drwa ba dang ni glog 'gyu ma //
ru lu ru lu'i sgra skad drag po yis //
rag mo kro d+ha k+Sha yis bos pa'i tshe //
yun gyi dpal dang mgon du khyod bsten na //
dngos grub myur du stsol cig dpal lha mo //
kA ya wA ka tsit+ta sid+d+hi hU~M/
don dam gnyis med byang chub sems nyid yin //
rang sems rnam dag chos dbyings pho brang nas //
sku gsung thugs las sprul pa'i ma mo ni //
ma gcig dpal ldan lha mo re ma ti //
'gro drug sgrol mdzad bstan pa rgyas mdzad ma //
dbang dang dngos grub byin rlabs bstsal nas kyang //
'chi med tshe dang longs spyod rgyas par mdzod //
phrin las rnam bzhi'i dngos grub bdag la stsol //
mchan /
phyag mtshan phur pa byin gyis brlabs nas phrin las kyi rjes gnang ni /
lag tu gtad la /
don dam gnyis med byang chub sems nyid yin //
zhes rol mor bya'o //
oM dur khrod dbyings kyi dkyil 'khor nas sogs /
de nas gtor ma'i stod nas sum cha tsam bcad la snod gtsang ma gcig gi nang du stegs kyi khar bzhag
/smad de slob ma rnams la byin la rol du gzhug pa 'di lha mo'i dngos grub blang ba bya ba yin pas /
dpal ldan lha mo'i sku gsung thugs yon phrin las rnam pa lnga'i dngos grub khyod rang rnams kyis thob par sgoms shig ces brjod do //
de'i rjes su dpal ldan ma'i bsnyen sgrub las gsum gyi dpe thams cad slob ma'i mgo thog tu bzhag la /
da phyin chad chos skyong dpal ldan ma dang mi 'bral bar sgoms shig sgrubs shig
/dngos grub thob par gyis la sangs rgyas kyi bstan pa srungs shig
/gzhan yang dpal ldan ma nag mo 'bum sde dang bcas pas /
dpal chen po'i spyan sngar khas blangs shing dam bcas pa bzhin du sgrub pa po 'di zhes bya ba 'di dag gis ci byin pa'i zas zo /
'di rnams kyis ci bcol ba'i las gyis shig
/dus 'di nas bzung ste byang chub ma thob kyi bar du /
sangs rgyas kyi bstan pa srungs shig
/phrin las sgrubs shig
/ces bsgo'o //
dpe de rnams slob ma'i lag tu gtad la /
khyed rnams kyis kyang snod ldan ma yin pa dam nyams rnams la ma spel cig
/ces bka' rgyas gdab bo //
de nas de dag ngo sprad pa ni /
gong du yab kyi sngags lung la brten nas lha mo lus dang grib ma bzhin du 'grogs pa'i rten 'brel byas pa yin /
'di gang rung rung du mi bya'o //
de nas gtor ma mgo thog tu bzhag nas lha mo spyi bor bstims pa de sku'i dngos grub thob pa yin no //
mgrin par bzhag nas lha yi zhal nas sngags kyi phreng ba rang sgra dang bcas pa ngag la bstims pa de gsung gi dngos grub thob pa yin no //
dpal ldan lha mo nyid kyang thugs ka'i ma la thim nas khyed rang gi thugs kar thim pa de thugs kyi dngos grub thob pa yin no //
gtor ma de dngos grub kyi tshul du rol pas phrin las rnam pa bzhi'i dngos grub thob pa yin zhes ngo sprad do //
de nas bshos bu'i stod kyi cha de chang phud la sogs pas gsos nas /
sman phud dang rak+tas bran la /
dpal ldan ma la gtang rag gi tshul du 'bul zhing bstod pa byas te mnyes par bsam mo //
de nas bshags pa dang bkra shis la sogs pa rjes kyi bya ba thams cad rdzogs par byas la yi ge brgya pa brjod /
slob mas ci ltar 'byor ba'i yon phul la sku drin che zhes brjod cing phyag bya /
dge ba bsngo'o //
dpal ldan ma'i rjes gnang gi cho ga'i rim pa rdzogs so //
sa ma ya /[ \u0f80]atsha /
!
bla ma dam pa rnams la phyag 'tshal lo //
lha mo'i sgrub thabs 'di'i spyi chings la /
zhar bsnyen dang /
spyir bsnyen dang /
sgrub pa'i bsnyen pa dang /
las la sbyar ba'i bsnyen pa dang bzhi las /
zhar bsnyen gyi dus su dam rdzas thams cad ma tshogs kyang bsnyen pa ma chag par ci rigs bskyal /
gtor mchod dpung bskyed /
skabs su phrin las drag tu bcol lo //
spyir bsnyen dus su dkyil 'khor ma bcas kyang nyan /
rten gtor brten pa'i rdzas rnams 'god /
mtshams bcad /
rtags ma byung bar du bsnyen pa bskyal lo //
sgrub pa'i bsnyen pa ni /
gong du smros pa'i maN+Dal bca'/
dngos grub kyi rdzas la sogs gong bzhin bkram la rtags ma byung gi bar du srog gi snying po nas drang /
khyad par du bdag gi thugs ka na yang yang bstim /
rtags byung ba dang dngos grub blangs te sgrub pa pos longs spyod /
lha mo dang gnyis su med pa'i ting nge 'dzin bya'o //
las sbyor gyi bsnyen pa ni /
spyir bsnyen dang sgrub pa'i bsnyen pa sngon du song nas phrin las la sbyor bar 'dod na /
dngos grub kyi rdzas ma gtogs pa'i mchod pa dang thugs dam skong ba'i rdzas rnams dang /
dgra bo'i ming rus la sogs pa las sbyor gyi rdzas thams cad tshang bar bsags la sgrub pa'i bsnyen pa ltar zhag nyi shu rtsa gcig bya'o //
de nas las sbyor la 'jug par bya'o //
bsnyen sgrub las gsum gcig char du sgrub na rdzas dang bcas thams cad gcig tu rdzogs par bya'o //
las kyi rim pa rnams kyang go rim bzhin du bya'o //
de la spyir re ma ti thams cad kyi thun mong du bstan thabs rnam pa bzhi /
med du mi rung ba'i rdzas drug
/khyad par du bsrung ba'i dam tshig bcu'o //
de la dang po bzhi ni /
ma ltar brten na khyad par du byin rlabs che la dngos grub myur zhing yid la brnag pa'i las 'grub bo //
sring mo ltar brten na snying nye zhing khrel 'dzem che ba dang phrin las 'grub par bshad do //
mdza' mo ltar brten na gsang ba la dga' ba dang yid la brnag pa'i las byed do //
bran mo ltar brten na bcol ba'i las byed pa ste dbang chung ngo //
de la bsnyen pa'i dus su sring ltar brten /
sgrub pa'i dus su ma ltar rbad ces bya ste /
'di'i lugs kyi ma ltar brten pa dang /
sring mo ltar brten pa gtso bor byed do //
spyir ma mo spyi yi rgyud las /
rje mo ltar brten na dbang du mi 'du ba'i nyen yod /
chung ma ltar brten na chos skyong mo rgyud gzhan brten pa la phrag dog byed pa'i nyen yod /
bran mo ltar brten na zhang bsnyen skabs su bshad de yun du bsrung sdom dka'o //
grogs mo ltar brten na gsar 'grogs che zhing las mi byed pa'i nyen yod /
gnyis pa med du mi rung ba'i rdzas drug ni /
pU dza dang thugs dam skong ba'i rdzas ni /
mi dbang gi 'bras bu dang /
'chi ka'i mtshal tig dang /
byang sems dkar dmar dang /
brten pa'i rdzas skyes pa dar ma grir shi ba'i tsit+ta dang /
rdo sol dang drug go
/las la sbyar ba'i rdzas shing lo rlung khyer sa la ma phog pa'o /
khyad par bsrung ba'i dam tshig bcu ni /
rma bya ring du mi btang zhing //
bram ze mchog sred spang mi bya //
pha med bu la byams pa dang //
de yi ma la smad mi bya //
bong bu btsog brdung mi bya zhing //
de bzhin yugs sa bsten mi bya //
ne'u le'i rkyal pa mi 'bral te //
de bzhin ral gri bcag mi bya //
'tshub ma dag la gus pa dang //
rdo sol chu la mi dor ro //
dpal ldan lha mo sgrub pa'i thabs kyi spyi chings don mdor bstan pa \u0f80atsha /
gu h+ya /
!
srung 'khor zhal gdams /
na mo gu ru /
dar nag po la pad+ma rak+ta dang /
mtshal dang /
nal bu'i khrag dang /
dri bzang gis lha mo'i sku gcig bris la /
lte ba la pad+ma 'dab brgyad bri /
de'i steng du ma la bsnyen pas g.yas su bskor /
rtsibs la A li bcu drug gi zung re bri /
mu khyud la rten 'brel bri /
de nas bsnyen pa'i dus su rten gtor la btags la lhar bskyed la ye shes pa rgyun mi chad par bstim /
bsnyen pa thon nas rang gi lus la thogs /
nal bu'i rtsa sbubs dbus ma ru /
ma mo'i snying po gser gyis bris la gzhug go
/bsnyen pa'i dus su gzungs thag 'dogs pa zhal las shes so //
\u0f80atsha /
dpal ldan lha mo rang byung gi rgyal mo la phyag 'tshal lo //
dpal ldan lha mo'i rten gtor bca' thabs ni /
rten gtor gyi snod de dpal lha mo'i sgrub pa'i dus kyi dkyil 'khor gzhal yas khang bskyed pa ci lta ba bzhin du bskyed /
de'i nang du gtor ma bshos bu la sogs pa rgya che bar bshams pa'i nang du /
yi ge ti las drel bskyed /
drel gyi sga gong du ma sngo skya la dpal lha mo sgrub thabs nas 'byung ba bzhin bskyed la /
spyan 'dren pa'i sngags dang tshigs bcad rim pa gzhung nas 'byung ba ltar byas la /
rang yi dam gshin rje'i gshed dam /
rdo rje gzhon nu'am /
yi dam gang yin du bskyed pa'i thugs ka'i sa bon las 'od 'phros pas /
rang bzhin gyi gnas byang shar mtshams nas lha mo ye shes pa spyan drangs la bstim /
de nas rang nyid yi dam gang yin gyi thugs ka'i sa bon las 'od 'phros pa las gtor ma'i mtha' mar rdo rje'i rwa bas bskor nas /
gdon bgegs gang gis kyang mi thar bar bsam mo //
dpal lha mo'i rten gtor gyi bca' thabs man ngag go
/\u0f80atsha /
bla ma rin po che'i bzhed pas bsnyen pa sgrub pa las sbyor gsum du gsungs /
bsnyen pa'i dus 'dir rang gi chung ma ltar bya ste /
de'i go ba ni /
rang gi zhal nas lha mo'i zhal /
lha mo'i gsang gnas nas rang gi rdo rje'i sbu gu nas 'od zer dngos grub kyi tshul du 'khor ba la dmigs pa'o //
rang gi ma ltar du sgrub pa ni /
snying ga nas 'khor ba la dmigs pa'o //
de dag ni sgrub pa'i dus su yin no //
de ltar zhag nyi shu rtsa gnyis kyis bsnyen pa byas pas phur pa la me 'bar ba la sogs pa'i mtshan ma thon nas gzungs thag de thod pa kha sbyor dang rten gtor la btags la yang bsnyen pa khri'am /
yang na mtshan ma'i bsnyen pa ni /
tho phyi thams cad sman dris khyab pa dang /
mun pa 'thibs pa dang /
khrag gi na bun 'thibs pa la sogs pa byung na dngos grub blang gsung /
de ni sgrub pa'o //
las sbyor dus gzungs thag de ling ga la btags par bya'o //
gzhan gzhung na gsal lo //
lha mo spyan 'dren dus su rang gshin rje'i gshed dam he ru ka gang rung gi thugs ka nas las kyi gshin rje gshed zhal gcig phyag gnyis pa sku mdog dmar po g.yas lcags kyu g.yon na thod dbyug thogs pa gcig spros pas /
nyi ma byang shar gyi gnas nas las kyi gshin rje des lcags kyus drel sna nas bzung nas rang dbang med par bkug nas bdag nyid gshin rje gshed kyi mdun du phyin pa dang /
lha mo ngo dmar zhol gyis song bar bsam /
tshur la bdag nyid la dbu gug gug byed par mos te /
de yang sgrub pa po khyed kyi zhi ba dang rgyas pa dang dbang dang drag po la sogs pa'i las gang 'dod bdag gis bsgrub bo zhes zer ba gcig tu mos /
snying gar dam tshig pa'i lha mo'i sku bskyed /
de'i dus su drel mi bsgom gsung /
las sbyor rje btsun ma'i tshogs kyi mchod pa rgya chen po bshams nas /
sin+d+hu ra bcas la bsnyen pa bskyal /
de'i gral du dpal lha mo la gtor ma rgya chen po phul la bstod bskul rnams byas te /
g.yab rdeb rnams byas la bka' bsgo byas na mthu ni tshegs med par 'ong gsungs /[ \u0f80]atsha /
rtags 'gor 'khu ldog tshur rgol byung na /
shi sa bstan cing gcun pa ni /
rang yi dam gyi mdun du ma mo bskyed pa'i snying gi dbus su b+h+yoH
de'i mig tu phaT dmar nag bsam la /
phyi'i sngags phreng gong ltar bsgoms la /
bdag gi thugs ka'i sa bon las 'od 'phros nas sngags phreng rnams phyir brgyud nas ma mo'i thugs kar thim pas /
bcu drug pa'i sngags phreng rnams phar brgyud pas b+h+yo mig gi phaT la phog pas /
phaT las me rlung dwangs ma'i 'tshubs mas ma mo'i rnam shes b+h+yo de bcad cing gtor nas ma mo'i lus 'dar phri li li byed cing /
ci bgyi bka' stsol ces zhu ba phul bar bsam la /
sngags 'di bzla'o //
b+h+yo ma re ma ra ya ti dzaHhU~M b+h+yo phaT/
bud med dam /
tshogs rnams kyis zhu 'bul chun rtags so //
de nas bskang bshags bzod par gsol lo //
\u0f80atsha /
bsnyen pa'i dus su rtags dang /
dwangs ma DA ki'i srog lus la tshud pas /
rang gi gsang bar tsha lam pa dang /
zug gzer dang /
khrag 'byung ba'i dus su dngos grub blang ba dang /
ma mo khrag gcod kyi gdams ngag ni /
rang nyid kyi gsang lam nas byung ba'i khrag de dang /
sih+la /
sin+d+hu ra /
a mr-ita /
mtshal dkar /
bu tsha bu mo gtsang ma'i byang sems dkar dmar rnams sbyar la /
thod pa mtshan bzang nang du ma b+h+yo la sngags kyi snying po dpe chung ltar bkod pa'i nang du rdzas chang sbyar bas bkang ba mdun du stegs khar bzhag pa'i nang du lha mo bskyed /
ye shes pa bstim /
'bod pa'i ting nge 'dzin ma yengs pas sngags brgya'am stong bzla /
mchod tshogs gtor ma byin rlabs byas la 'bul /
lha mo bdud rtsir ltems kyi zhu ba srin lag g.yon pas yi ge dang bcas pa dkrug cing bdud rtsir 'khyil ba btung zhing dngos grub blangs pas /
lha mo dang rang nyid dbyer med du 'dres pas dngos grub gang 'dod thob par bsam /
des rang dang dam tshig gcig tu gyur nas mi 'bral bar grogs byed cing mthu stobs dang ldan par 'gyur ro //
ma mo khrag gcod dngos grub blang thabs so //
'di la thun mong ma yin pa'i khrag gcod man ngag ni /
mtshal dkar nal bu'i me tog gi zhun gnyis bu ram gyi ril bu lug ril tsam byas pa mar khu btsag chad kyis phul la gcig gnyis shig btang bas the tshom med do //
de dag ni dpal ldan dus gsum mkhyen pa'i gsung rab las nyer mkhor btus pa'o //
shu b+haM/
grub chen rin po che'i zhal snga nas /
rang cag gi lha mo 'di'i dbang du byas na thugs kyi lha mo re ma ti bya ba yin /
de la yang sgrub lugs bsam gyis mi khyab pa yod pa las 'di gsang ba srog gi ti ka bya ba yin /
rgyud kyi nang nas /
lha mo klu mo gnod sbyin mo //
grul bum dri za 'byung po dang //
cir yang sprul pa'i rdzu 'phrul can //
ming brgya ma la mtshan stong ma //
zhes gsungs pas /
lha mo 'di 'grub na ye shes kyi lha mo kun 'grub cing zhes gsungs pa ni 'di'o //
rdo rje 'chang gi dam tshig gis //
dus gsum sangs rgyas bstan pa srung //
dpal ldan lha mo'i gsang mdzod mchog
/rgyud dang man ngag sgrub thabs la //
brten nas rab tu bri bar bya //
srung ma dpal ldan ma bsgom par 'dod pa'i gang zag gis 'di ltar nyams su blang bar bya'o //
snang zhing srid pa'i chos thams cad rang bzhin gyis rnam par dag cing chos sku yin pa la yin par ngo ma shes shing 'khor bar 'khyams pa'i sems can thams cad rdzogs pa'i sangs rgyas rin po che thob par bya /
de'i ched du tshogs rnam pa gnyis gsag
/sgrib pa gnyis sbyang /
lus ngag yid gsum gyi sgo nas dge ba chu bo'i klung bzhin du rgyun chad med par bsgrub par bya ang snyam du bsam zhing dpal ldan ma sgom pa ni /
bca' gzhi la sogs pa kun gzhung bzhin du rdzogs par byas nas da ni ting nge 'dzin bsgom pa'i rim pa ni /
bdag nyid yi dam lha gang rung rdzogs par bsgom zhing /
rang gi thugs ka'i sa bon las 'od zer sngon po'i tshogs phyogs bcur 'phros pas mthing shun sngon po'i gur /
sprin med pa'i nam mkha' lta bu stong gsum dang mnyam pa /
de'i nang du rlung nag 'tshubs ma rab tu 'khyil ba /
de dang dbyer med pa'i me rlung 'tshubs ma dgu klong 'khyil ba'i dbus /
de'i nang du gnam lcags 'bar ba'i gzhal yas kyi khang pa phyi gru bzhir 'dug pa nang gru gsum /
de'i nang du thod pa sna tshogs brtsegs pa'i sku mkhar /
rmang rdo rje pha lam las grub pa /
zur thams cad rin po che sna tshogs las grub pa /
gzhal yas khang bsgom pa'i rim pa'o //
da ni dpal ldan lha mo bsgom pa'i rim pa la /
rang gi thugs ka nas 'od nag po'i tshogs spros pa las /
ti nag po'i tshogs su gyur /
de rnams 'od du zhu ba las lcags kyi drel rta rkang gsum pa rdzu 'phrul gyi rkang pa dang ldan pa /
rlung gi gshog pa /
myur mgyogs kyi rtsal dang ldan pa /
bse sga dmar po gtad pa la sbrul nag gi gong smed byas pa /
g.yu mthur sngon po la byi ru dang rin po che'i rgyan sna tshogs kyis phog gu dang kha srab byas pa /
mi mgo'i dom dom la dril bu g.yer kha'i drwa bas brgyan pa /
de'i sga gong du pad+ma mthing nag 'bar ba'i gdan /
de'i steng du nyi ma'i dkyil 'khor /
rang gi thugs ka nas ma sngo skya gcig 'phros nas /
de las sngags kyi sgra dang 'od zer phyogs bcur 'phros nas /
sangs rgyas thams cad kyi thugs dam gyi rgyud bskul /
sangs rgyas kyi byin rlabs dang /
ma mo mkha' 'gro thams cad kyi srog gi snying po bsdus nas ma la thim pa tsam gyis kha T+wAM ga 'od 'bar ba gcig tu gyur par bsgom zhing /
sngags 'dis sku bskyed par bya'o //
oM nag mo ting lam ma ma dun ting ma b+h+yo /
zhes brjod pas kha T+wAM ga 'od du zhu ba las /
dpal lha mo sku mdog mthing nag tu 'dug pa /
me dpung rab tu 'bar ba /
zhal gcig rab tu khros pa la spyan gsum yod pa /
ral pa kham nag gyen du brdzes shing thur du bshal ba thod pa skam po lngas dbu brgyan cing dpral bar zla ba tshes shing dus bzhi'i lha mos dbu la brgyan pa /
rma bya'i mdongs spyi gtsug tu btsugs shing snyan cha g.yas na seng ge 'gying ba /
g.yon na sbrul nag 'phur ba /
phyag bzhi g.yas kyi dang po na kha T+wAM ga bsnams pa /
g.yon gyi dang po na 'phrul gyi me long phyi zhing blta ba /
g.yas kyi 'og ma na lcags kyi phur pa 'dril ba /
g.yon 'og ma sbrul nag gi zhags pa sdog cing 'phen pa /
sku yan lag rags shing lto ba che ba /
lto ba nas nyi ma shar ba /
pad+ma nyi ma dre'u'i gdan la bzhugs pa /
sku la dar sngon po mnabs shing zhing chen gyi g.yang gzhi dang /
smad stag gi sham thabs la dar nag 'bar ba'i go zu lding zhing gyon pa la tha ma 'ja' tshon sna tshogs kyis brgyan pa /
sbrul nag 'bar ba'i sgrog zung byas pa /
gong mtshan g.yu'i rdo rje rgya gram yod pa /
na bza' sum rim du gyon zhing gtso mo bskyed pa'i rim pa'o //
da ni 'khor bskyed pa'i rim pa ni /
ye shes ma mo'i tshogs sprin ltar du 'du ba dang las kyi ma mo'i tshogs rlung ltar du 'tshubs pa dang /
'jig rten ma mo'i tshogs /
lha mo dang klu mo gnod sbyin mo /
grul bum dri za srin mo'i tshogs bsam gyis mi khyab pa phyogs dang phyogs mtshams thams cad du khro zhing gtum pa dang /
bka' nyan gyi tshul du bsgom pa ni ma mo 'khor dang bcas pa'i dam tshig sems dpa' 'o //
ting nge 'dzin sems dpa' bsgom pa ni /
ma mo'i thugs kar pad+ma nyi ma'i gdan steng na ma 'od zer 'bar ba las 'od zer gyen du 'phros shing /
ma'i sna bug g.yon nas tshur byung zhing ye shes sems dpa' spyan drang ba ni /
sngags 'di brgya rtsa brgyad la sogs pa bgrang bar bya'o //
ma mo nag mo ting lam ma mo nag mo dun ting b+h+yo /
dzaHhU~M baM hoH
nag mo dun b+h+yo /
zhes brjod pas lha mo 'khor dang bcas pa mdun du byon par bsgoms la /
phyag 'tshal ba dang mchod pa sna tshogs rgyas par 'bul ba'i sngags ni /
rag mo dun ting ma ma ya ha hi /
nag mo dun ting ma ma ya ha hi /
zhes brjod cing sems dpa' gsum dbyer med par bsgom par bya'o //
da ni bzlas pa bya ba'i rim pa ni /
rang nyid yi dam du bsgoms pa'i thugs ka nas 'od zer 'phros nas /
ma mo'i thugs kar phog
/ma la sngags 'dis g.yon skor du 'khor bar bsgom zhing /
bka' bsgo ba'i tshul du 'don par bya'o //
oM trag rag sha ma ma hi dun b+h+yo //
ma hA yag sha
/ma hA tig sna nag mo dun ting thun b+h+yo /
zhes bsnyen pa rdzogs par bya'o //
rab zhal mthong ba dang /
'bring rmi lam du zhal mthong ba dang /
tha ma grub rtags sna tshogs 'byung zhing phrin las rnam bzhi 'grub pa'i rtags ni /
bud med kyi tshogs mang pos phyag 'tshal zhing chang dang bsnyen bkur sna tshogs drangs pa dang /
nyams dga' ba'i nor dang /
lha mo'i dpe dang /
mi sha dang /
mi ro dang /
dur khrod kyi tshogs 'bul ba rmi ba dang /
dre'u dang rlung nag 'tshubs ma dang /
dar nag phyar ba dang ma ral gyon pa la sogs pa rtags dpag tu med pa 'byung ba ni bsnyen pa'i mtshan ma'o //
phrin las sgrub pa'i rtags ni /
dmag 'dren pa dang /
bshas byed pa dang /
mkhar bshig cing bsad pa dang /
mgo snying gi tshogs kyis dben gnas gang ba rmis na las grub pa'i rtags yin /
de las gzhan yang nyams dga' zhing shes pa gsal ba dang /
lha mo dang dbyer med snyam pa'i rtags dpag tu med pa 'byung bar 'gyur ro //
'di ni bka' sdod kyi tshul du bsgom pa'i rim pa'o //
bdag bsgom du byed na gong du ji ltar bskyed pa bzhin du bsgom par bya'o //
bshad tshod du mdun bskyed zer yang /
lag len du bdag bsgom mdun bskyed gnyis ka bya'o //
goms par gyur nas skad cig dran rdzogs kyis bsgom par bya'o //
da ni gtor ma'i rim pa la /
bdag yi dam gang rung du bsgom zhing gtor ma'i rgyu sha lnga bdud rtsi lnga la sogs pa che chung gang yang rung ba /
snod ka pA la la sogs pa gang rung gi nang du blug cing stegs kyi steng du bzhag par bya'o //
gtor ma byin gyis brlab pa'i rim pa ni /
stong pa nyid kyi ngang las rlung gi dkyil 'khor zlum po ngos gcig nas bltas na gzhu lta bu ba dan bzhis mtshan pa /
de'i steng du raM las me'i dkyil 'khor dbyibs zur gsum du 'dug pa /
de'i ngos gsum du kaM gsum las thod pa'i sgyed bu gsum /
de'i steng du gtor ma'i snod 'od du zhu ba las ka pA la phyi dkar la nang dmar ba /
stong gsum dang mnyam pa /
bcud lha dang mi'i longs spyod kyis gang bar bsgom zhing ting nge 'dzin gyi byin gyis brlab pa ni /
rang gi thugs ka nas 'od zer thur du spros pas /
rlung gis me sbar /
mes thod pa dros nas gtor ma 'od du zhu nas dam tshig gi bdud rtsir zhu bar bsgom pa'o //
oM AHhU~M lan bdun brjod pas /
sangs rgyas thams cad kyi sku gsung thugs kyi bdud rtsi char bzhin du babs pas dam tshig gi bdud rtsi dang dbyer med par bsgom pa ni rdzas bsgrub pa'i rim pa'o //
'bul ba'i rim pa ni /
gong du ji ltar bskyed pa'i lha tshogs rnams kyi ljags 'od zer gyi tshul du gtor ma la zug nas gtor ma gsol bar bsgom zhing bsnyen pa'i sngags la sngags 'di btags la dbul bar bya'o //
ma mo nag mo bai tA lI ku lu ku lu /
ha ha ma hA mAM sa la kha raM khA hi /
ma hA rak+ta la kha raM khA hi /
ma hA tsit+ta la kha raM khA hi /
ma hA ba su ta la kha raM kha hi /
ma hA go ro tsa na la kha raM khA hi /
ma hA pany+tsa a mr-ita la kha raM khA hi /
gsum mam bdun la sogs pa brjod par bya zhing /
bstod pa dang phrin las rgyas bsdus la sogs pa bya'o //
bsnyen pa'i dus su gtor ma bdud rtsir bsgom pa dang /
phrin las kyi dus su dgra bgegs kyi sha khrag tu bsgom par bya zhing /
las bcol ba'i sngags ni /
ma ma snying khrag tshal pa dun ting ma dun b+h+yo /
zhes mang du brjod cing gtor ma gtsang sar bskyal lo //
dge ba'i rtsa ba bla na med pa'i byang chub tu bsngo zhing /
phrin las smon lam gdab par bya'o //
srung ma dpal ldan ma'i gsal byed 'phrul gyi me long zhes bgyi ba'i gdams ngag rdzogs so //
zhes pa ni rin po che karma pa'i gsung rab rgya mtsho'i zegs ma'i cha shas so //
'dir thams cad mkhyen pa rang byung zhabs kyi gsung rab las sgrub thabs gsal byed 'phrul gyi me long bzhugs dgos kyang mang dogs pas ma bris pa zur du btsal lo ///
/na maHshrI he ru ka ya /
dpal ldan ye shes rang byung mchog stsol zhing //
don rnams stsol mdzad rdo rje 'chang chen dngos //
rin chen rje yi zhabs rdul phyag byas nas //
de nyid kyis gsung zhal gdams bdud rtsi bri //
'dir bsnyen sgrub las sbyor gsum las /
'bar ba gdong   gru gsum /gi dkyil 'khor la brten nas bsnyen pa bya ba /
thod pa'i mkhar   thod pa kha sbyor /la brten nas sgrub pa bya ba /
lcags phur bdun la brten nas las la sbyar ba'o //
dang po la /
rdo rje can gyi lha mo ni //
ting 'dzin rdzas sngags sbyor bas 'grub //
mi mo'i pags pa sor bzhi la //
mtshal dang zla mtshan nal bu'i khrag
/'chi kha'i mtshal tig dri bzang gis //
lha mo yid 'ong gzugs can bri //
lte bar pad+ma 'dab brgyad la //
dbus su ma la bsnyen pa'i sngags //
'dab mar dbyangs yig bcu drug bkod //
mu khyud rten 'brel snying pos bskor //
dam tshig par bskyed ye shes bstim //
mi dbang yid kyi rten bcas la //
snying po gser gyis bris pa dang //
rin chen sna bdun 'bru sna tshogs //
gos dang stag gzig 'dzum dag dang //
dngos grub rdzas kyis nye bar mdzes //
de nyid lus kyi gnas su sba //
gsang ba srog sgrub rten yin no //
de ltar rdzogs pa'i rnal 'byor pas //
mtshams bcad spyi bshags mchod gtor bsham //
'bar ba gdong gi dkyil 'khor bri //
zhing rgyus gzungs thag ma la gdags //
de la bsnyen pa rnam bzhi ste //
ma sring mdza' mo bran mo bzhi //
dang por rang nyid yi dam bskyed //
mdun du lha mo gsal byas nas //
ye shes bzhugs gsol mchod bstod bya //
de nas ma yi thugs ka nas //
tsit+ta rin chen gzhal yas khang //
nyi steng ma sngo 'od 'bar la //
bsnyen pa'i sngags kyis bskor bar bsam //
rang gi thugs ka'i sa bon las //
'od 'phros ma mo'i thugs kar phog
/bde ldan mnyes nas nu 'bur nas //
tshur la gnang bar bsgoms nas ni //
'od zer 'khor bar dmigs la bzla'o //
gnyis pa rang gi thugs ka nas //
lha mo'i thugs kar 'od zer 'phros //
sku gsung thugs mnyes dngos grub rnams //
lte ba nas byung snying gar ni //
'od zer 'khor bar dmigs la bzla //
gsum pa rang gi thugs ka nas //
lha mo'i thugs kar 'od zer 'phros //
mnyes nas nus mthu gsang ba nas //
bsdu zhing 'khor bar dmigs te bzla'o //
bzhi pa thugs ka nas thugs kar //
zhal nas dngos grub rang gi zhal //
de ltar 'od zer spro bsdu dang //
gsang sngags bzlas pa drag tu bya //
ma ltar bsten na snying nye zhing //
sring ltar brten na dngos grub myur //
grogs ltar brten na dpal che la //
bran mo mthu che chun par dka'//
de ltar bsnyen pa'i man ngag ni //
shin tu zab pas gsang bar bya'o //
sa ma ya /
de nas gnyis pa sgrub pa bya ba ni /
gnas yid dang mthun par mtshams bcad cing rgyal tho gzug pa la sogs byas te /
bca' gzhi'i rim pa 'di lta ste //
stegs bu gru bzhi legs par bya //
de steng zlum po dkar po bya //
de yi dbus su gru gsum nag
/zla gam gsum po dmar por bya //
de steng zlum po dkar po bya //
phyi rim sgo dang dur khrod rgyan //
bri'am brtsigs par byas nas ni //
b+han+d+ha lcang lo mtshan ldan du //
ma la snying pos g.yon du bskor //
de nang sman dang rak+ta chang //
gi waM ga pur cong zhi ser //
sha chen tshil chen rkang dang zhag
/mi dbang 'bras bu tsit+tar bcas //
pad+ma rak+ta byang chub sems //
'bru rnams sbyar ba'i gtor ma bsham //
de steng rje'u rigs b+han+d+ha la //
yi dam snying pos g.yas su bskor /
kha sbyor ga 'u rgyu mas bcing //
gru gsum steng du bzhag par bya //
gru gsum nang du gzas po gzhug
/zla gam gsum la thod ngan gsum //
rak+ta dug dang lcags phur bzhag
/dar dang zhing gi rgyan rnams bkram //
rten gtor rgyun gtor spos chen sogs //
thams cad legs par bsham par gces //
de nas las khung gru gsum du //
nyams pa'i ling ga dri mar bcas //
lha dbye dgug gzhug byas la bzhag
/shing lo'i ling ga rten gtor gzug
/de rnams bca' gzhi'i rim pa 'o //
de nas rang nyid yi dam bsgom //
mdun du dpal ldan chen mo yang //
snying po sngags la bskyed nas ni //
ye shes gzhug cing mchod bstod bya //
'dod don zhu zhing gsol ba gdab //
bzlas pa bya ba gong bzhin du //
ri gzar rbab ltar bgrang ba gces //
oM nag mo ting lam dun ting ma b+h+yoH
sku bskyed pa'o //
oM nag mo ting lam ma ma dun b+h+yoH
dzaHhU~M baM hoH
nag mo dun b+h+yoH
dun b+h+yoH
oM AHhU~M/
e h+ye hi dzaH
e A ral+li hring hring /
spyan drangs pa'o //
trag rak+sha ma hi ku la pad+ma sa ma ya tiSh+Tha lhan /
bzhugs su gsol ba'o //
nag mo rag mo dun ting na ma ya ha hi /
phyag 'tshal ba'o //
ma mo nag mo bai tA lI ku lu ku lu /
ha ha /
ma hA mAM sa la khA hi /
rak+ta la khA hi /
tsit+ta la khA hi /
go ro tsa na la khA hi /
ma hA ba su ta la khA hi /
ma hA pany+tsa a mr-ita la khA hi /
mchod pa'o //
nag mo kha la dza ya du /
dza ya du /
nag mo kha la dza ya du /
sa ma ya hoH
ru lu ru lu b+h+yoH
snying kha la ma hi dun b+h+yoH
thugs dam bskang ba'o //
ma ma trag rak+sha mu la tra ru lu ru lu b+h+yoH
dzaHhU~M/
ma ma snying khrag tshal ba dun ting ha la dun b+h+yoH
las kyi gnyer gtad pa'o //
trag rak+sha ma hi dun b+h+yoH
ma hA yak+Sha tIk+Sha nag mo dun b+h+yoH
bcu bdun ma'o //
oM trag rak+sha ma ma ma hi dun b+h+yoH
ma hA yak+Sha ma hA tIk+na nag mo dun ting ma b+h+yoH
nyer bzhi ma ste bsnyen pa'o //
de ltar gtso mo'i sgrub pa bya //
de nas lcags phur bdun pa ni //
skad cig khrag gi rgya mtsho'i nang //
ma bdun khrag gi bud med ni //
'jigs rung ral pa rked par 'khyil //
g.yas pa gri gug g.yon thod khrag
/lcags spyang zhon par byin gyis brlab //
thun mtshams mchod bstod gtor ma phul //
de ltar brtson pa'i sgrub pa pos //
rtags rnams rdzogs pa'i bar du bsgrub //
sgrub lugs rnam pa bzhi yin te //
lha mo ma mo gnod sbyin mo //
bdud mo bzhi ni gnubs kyi lugs //
b+h+yoHnas drangs na lha mo yin //
ma nas drangs na ma mo yin //
k+Sha nas drangs na gnod sbyin mo //
trag nas drangs na bdud mo yin //
'di ni sgrub po'i ming khams dang //
sngags kyi 'byung ba bstun pa gces //
des ni dpal ldan ma 'grub cing //
gang 'dod dngos grub myur du 'byung //
sgrub thabs zab mo spel mi bya //
sa ma ya /[ \u0f80]atsha /
gsum pa las la sbyor ba ni /
las khung dug khrag ro sol gyis byugs pa'i nang du /
sngar gyi ling ga de la dgugs gzhug lha dbye drag tu byas la /
bdag nyid khrag 'thung nga rgyal bya //
de yi sngags kyi 'od zer gyis //
lha mo'i thugs dam bskul ba yis //
ma mo chen mo khros nas ni //
sku las sprul pa sna tshogs 'gyed //
zhal nas khrag nad dgra la 'beb //
las la rngams par bsgom par bya //
de yi 'od kyis ma bdun rnams //
shin tu khros nas lcags kyu yis //
nyams pa'i snying la bzung nas ni //
gzugs la yang yang bstim par bya //
de nas nyams pa de la ni /
khrag thun sngags 'dis khros tshul brdeb //
tsa thun mA ra ya thun sod /
shag thun mA ra ya thun sod /
ru ru nag mo mA ra ya thun sod /
ma ma mug ti g+h+ri na mA ra ya thun sod /
ma ma shag thun ti mA ra ya thun sod /
ma ma rbad thun mA ra ya thun sod /
ma ma shag shag tshal pa rag mo thun sod /
ces gdab bo //
dug khrag nad kyi char pa phab pas dgra bo bsad par bsam mo //
de nas dug dang yungs dkar yungs nag la sogs pa'i thun gyis nyams pa'i dgra la brdeg go
/rag mo thang mu le thang mu le rbad /
rtsa thang rtsa thang rbad rbad /
muM sni muM sni nan /
rag mo ni rag mo ni /
kha lo rbad rbad /
dug sni dug sni rbad rbad /
kyi kha lo kyi kha lo rbad rbad /
rtsa ti rtsa ti rbad rbad /
nir ti nir ti mugs mugs /
thuM thuM subs sti sta rbad rbad /
myogs myogs rbad rbad /
che ge mo mA ra ya ling rbad /
sa ma yA dzaHdzaH
zhes btab pas dam nyams pa'i dgra bo de la dug dang nad dang mtshon cha dpag tu med pas mya la la btang bar bsam mo //
de nas phur bu de rnams sku stod mkha' 'gro ma 'jigs su rung ba la /
smad gnam lcags kyi phur pa dmar zang nge ba des dam nyams pa'i gnas bdun du btab pas dbang chen gser gyi sa gzhi la gzer bar bsam la /
bsnyen pa dang /
las kyi gnyer gtad pa dang /
rag mo rag mo snying khrag rtsa la b+h+yo b+h+yoH
khrag la rag mo mu sha la b+h+yo b+h+yoH
rag mo sems byed snying la b+h+yoH
rag mo lta byed mig la b+h+yoH
rag mo nyan byed rna ba la b+h+yoH
rag mo smra byed lce la b+h+yoH
rag mo tshor byed yid la b+h+yoH
rag mo rag mo dgra bo'i srog la rbad /
thuM ri li li /
sha rgyus snying phyungs /
snying rgyus srog chod /
srog rgyus dbugs longs /
sha la zo khrag la rngubs /
srog snying khyer ya /
rag mo rag mo ma ma dun ting he da ya he da che ge mo'i badzra ka ru na rbad /
snying gar gdab bo //
snying khrag tshal pa rbad /
snying gar gdab bo //
gtubs tsit+ta rbad /
snying la gdab bo //
myogs myogs rbad /
lte ba la /
snying khrag kha la rbad /
mgrin pa'o //
tshal bu se na se du rbad /
spyi bo /
hur thuM srog la yA/
rtsa la gdab bo //
de rnams la spu gri gcod byed 'di gdags so //
tri ni ra tsit+ta ku ru hur thuM/
tsu gar tri rbad /
shin te ka la ta dza /
trag rag shi
/kha mu tra /
snying kha la /
rag mo badzra dun b+h+yo b+h+yoH
rag mo kha la rak+sha
/sa du na mA ra ya /
khong snying tshal pa kha la rak+sha
/mA ra ya dun dun se na b+h+yoH
tri nan /
'dir shig
/sen sen /
mA ra ya phaT phaT/
ces gdab bo //
de ni bdun dril bdun bzlas bdun gyis bdun du gdab pa'o //
de nas brub khung dang las khung gi ling ga gnyis la dgug gzhug lha dbye gdab las rbad pa rnams dus drug gam bzhi gang rung du rtags ma byung gi bar du byas te /
ling ga mtshon rnon pos dum bur gtubs la /
sbyin sreg bya ba ni /
dpal ldan ma 'khor dang bcas pas dam nyams pa de'i snying bton /
sha zos /
khrag 'thung /
lhag ma rjes shul dang bcas pa gsol bar bsam la /
ma ma sarba sha truM mA ra ya a mu kaM
/da ha da ha /
pa tsa pa tsa /
b+hasmi ku ru ku ru hU~M hU~M phaT phaT/
dam nyams dgra bo'i mAM sa la khA hi /
rak+ta la khA hi /
tsit+ta la khA hi /
phung po lnga la khA hi /
rnam shes brgyad la khA hi /
'byung ba lnga la khA hi /
go ro tsa na la khA hi /
dam nyams pa'i dgra bo mtshams med lnga dang mi dge ba lhag par spyod pa /
sangs rgyas kyi bstan pa 'jig pa /
bla ma'i sku la bsdo ba /
don phyir dam tshig 'dral ba rnams kyi lhag ma rjes shul dang bcas pa ma mo 'khor dang bcas pa'i zhal du bstab bo /
kha raM khA hi /
zhes brjod cing dbul te phrin las dang dmod bcol bya'o //
de nas thal ba cha gcig mnan pa bya //
cha gcig gtor ma dang /
cha gcig zor du 'phang ngo //
des ni nyams pa myur du sgrol te spu gri lta bu'o //
sa ma ya kha tham /
gsang ngo //
rje'i zhal gdams bdud rtsi'i bcud 'dra 'di //
yi ger 'bri bar 'os pa ma yin kyang //
bdag nyid blo zhan brjed pas 'jigs phyir bris //
nyes pa bshags shing dge ba ci yod des //
rgyal ba'i bstan pa yun du srung ba dang //
thun mong mchog gi dngos grub myur thob shog
/dpal ldan lha mo'i bsnyen sgrub rnam pa brgyad las sbyor dang bcas pa'i gdams ngag thun mong ma yin pa rje rin po che rang byung rdo rje'i zhal gdams 'di /
bdag paN+Di ta kIrtI shwa ra kha rag pa la thugs rjes gzigs nas gnang ste /
yi ger bkod pa'o //
rten gtor gyi gces pa dang /
me lce 'bar ma'i rgyud las byung ba'i dam tshig dang phyag rgya la sogs pa'ang gzhan du shes par bya'o //
!
//dpal lha mo la phyag 'tshal lo //
spyir lha mo mtha' dag gi 'khor na dam sri ma lte phur nag mo zhes bya ba gnas pas /
de mnan pa'i cho ga ma shes na sgrub pa po'i tshe dang /
'khor dang /
rta phyugs dang /
longs spyod la bar du gcod cing /
dngos grub thob tu mi ster bas /
dam sri mo mnan pa'i thabs 'di gnad che bas /
'di la brtson 'grus byed do //
yang dpal lha mo sum cu rtsa gsum du lha'i bu mo dkar mo dung skyong ma bya bar sku 'khrungs /
de'i dus su re ma ti srin mo me 'dab phur pa'i lha zhes bya ba ste /
lha mo nyid kyi nu mo yin skad /
dus nam zhig na lha thams cad ltad mo la 'tshogs skad /
lha mo'i spun ya der phyin skad /
de'i dus su srin po'i rgyal po da sha grI wa bya ba de phyin nas kho khyad par du lha mo la chags sems skyes nas /
kho rang yang lha'i bu mtshan nyid dang ldan pa gcig tu sprul te /
lha mo la lcags kyi rkang gdub gsum phul nas /
glu gar dang rol mo sna tshogs kyis lha mo la bstod pa dang /
chags sems yang skyes skad /
de'i nub mo nas lha mo'i lte ba'i khung du shin tu bzod glags med pa'i zug byung skad /
de'i dus su bltas pa la lha mo'i lte ba'i khung du /
steng bu mo'i gzugs su 'dug pa /
smad phur bur 'dug pa /
lha mo'i lte bar 'dzug pa /
kha dog nag po skem pa dang mi sdug pa'i mtshan ma sna tshogs kyis spras pa zhig 'dug skad /
de bas na da lta yang lha mo'i 'khor na lte phur ma dang bya mchu ma la sogs pa dam sri mo gnas pas sgrub pa pos dngos grub thob tu mi ster cing bar chad sna tshogs byed pas /
de'i rtags ni /
rmi lam du bud med nag mos bdag la chags pa spyod 'dod zer ba dang /
yang nag mo chen mo'i gzhung las /
rkub dang mo mtshan ston pa byung zhing rmis na lte phur nag mo yin /
ces pa dang /
gzhan yang bar chad byed pa'i rtags mang du 'ong skad /
de bas na mo'i 'khor na bya mchu can gnas pas de gnyis gang gnod kyang mnan pa'i thabs bstan pa ni /
tshig phye dang ram pa dang kham sa la bong bu'i chus sbrus la /
ma mo'i dam sri rmis ltas ci ltar byung ba'i gzugs brnyan byas la /
de'i snying gar gro ga la tsakra rtsibs bzhi pa'am /
yang na bong bu'i rna ba g.yas pa la bris la /
tiSh+Tha ba to si yaM hU~M b+h+yo dzaHdza 'dar yeng yeng thuM thuM nag mo te keM ma dun dun  shad shad snying la shad /
lte phur nag mo'i srog la shad /
lte phur nag mo'i snying dum shig
/lte phur nag mo'i phung po shig
/lte phur nag mo'i snying la yaM yaM/
snying shig snying la yaM yaM/
oM ru lu ru lu hU~M b+h+yo hU~M/
zhes g.yon du bskor /
de dril la rU pa'i snying gar bcug
/bud med kyi dor rtas btums la /
gru gsum mtho gang ba'i nang du mgo thur du bstan la gzhug
/rdo rje rgya gram gyis kha bcad /
skabs su thun bya /
brub khung mi dmigs pa las lcags kyi btson khang 'bar bar bsam /
de'i nang du rU pa de rmis ltas su ci ltar byung ba ltar bskyed la /
dgug gzhug drag tu byas la yang yang bstim /
de nas rang gi yi dam gyi snying po la chos skyong gi 'bod rbad gsad gsum btags te /
dril la thun bya /
de'i dus su chos skyong rnams kyis kho'i steng du mtshon cha sna tshogs kyi char phab pas kho rdul du btang bar bsam /
rtags byung ba dang mnan pa ni /
lha khang rnying pa'i sgo them zhabs su dong gru gsum brus la /
de'i nang du dur khrod sol bas byugs rU pa de tshon skud sna lngas dam du bcings la mgo thur du bstan la gzhug go
/de'i thog tu sa rim pa lngas byab /
dur khrod kyi g.yam pa la rdo rje rgya gram bris la kha bcad /
de'i steng du rang yi dam lha'i nga rgyal gyis bro brdung /
byams pa'i bstan pa ma byung gi bar du ma ldang zhig ces dmod gzug
/bong bu'am drel gang rnyed kyi sug pas thog tu brdung ngo //
dang po sa nag po /
de nas dkar po /
de nas sngon po /
de nas ser po /
steng du dmar po'o //
mi lpags kyi g.yang gzhis grangs mang du brdeb /
tshur 'gyu ba'i dus su phyi mig mi blta'o //
yang sbyin sreg bya bar 'dod na /
tshig ma dang bag phye bong bu'i chus sbrus la /
rmi lam du ji ltar byung ba'i rU pa mang du byas la /
bong bu'i rna ba g.yas pa la tsakra bris la snying gar gzhug
/khugs pa'i rtags ma byung gi bar du dgug gzhug drag tu bya'o //
rtags byung ba dang gdug pa'i shing gru gsum du brtsigs la /
yugs sa mos me sbar /
de'i nang du gshin rje'i gshed bskyed pa'i zhal du me 'u ru ru 'bar ba'i nang du rU pa mtshon gyis gtubs la sbyin sreg bya'o //
sngags ni /
ya ma rA tsa sa do me ya gnod byed mA ra ya hU~M phaT/
ya me do ru Na yo da ya /
ya da yo ni ra ya k+She ya /
ya k+She ya tsa ni ra ma ya /
zhes sbyin sreg tu 'bul lo //
an chen po 'bar bzang gi lugs so //
de la rang gi mdun du lte phur ma bskyed /
ma mo'i lto bar lte phur ma bsam /
ma mo'i lto ba na gnas pa de dgug gzhug drag tu byas la bstim /
bya mchu ma'i sa bon ma las shes par bya'o //
rgab 'dre bkar ba'i thabs rdzogs so //
sgrub brgyud rin po che karma kaM tshang gi zab chos be bum gser rgya can las nyer mkho logs su bkol ba dge legs 'phel ///
/
