@#//
bka' brgyad bde gshegs 'dus pa las /
zhi ba rdo rje dbyings kyi dbang bskur ba'i las rim gsal bar bkod pa kun phan bdud rtsi'i bsil zer zhes bya ba bzhugs so //
na mo gu ru shAn+ta badzra d+hA ta be /
gdod nas rab zhi mi 'gyur rdo rje'i dbyings //
'od gsal ye shes thig le rigs brgyar shar //
'khor 'das kun khyab bde chen rol rtsed kyis //
srid pa'i 'khrul 'khor gzhi thog gcod par mdzod //
rim pa dbang gi las rtsa ba //
rdo rje'i gsung 'byed gzhung gi don //
rnam gsal rig 'dzin gzhon nu yi //
mgrin pa mdzes pa'i rgyan du bstar //
bka' brgyad bder 'dus zhi ba'i chos skor rim pa dbang gi las rtsa ba las dngos su bstan pa ni sgrub chen rdul tshon dang 'brel ba'i phyogs yin pa'i phyir lag len dka' bas /
'dir ras bris kyi dkyil 'khor la brten pa'i dbang bskur dkyus 'gre tsam bkod pa la /
sgrub gnas rnying par sa chog mi dgos pa'i dbang du byas nas lag len dngos bstan pa la lnga /
bdag gi rnal 'byor /
sta gon /
sgrub mchod /
dbang bskur rjes kyi las rim mo //
dang po ni /
yar ngo'i tshes sogs dus tshod gza' skar bzang po la dben zhing bkra shis pa'i gnas khang gtsang ma rgyan gyis spras /
bde gshegs rigs brgya'am rigs lnga la sogs pa'i rten bkram /
stegs bu khebs ldan gyi steng du bdag bskyed mchod pa chu gnyis nyer spyod phreng tshar du bsham /
sngon 'gro dkar gtor /
bsang chu /
bsang rdzas /
spos chab rnams dang /
sta gon chas maN+Dal che legs /
tsan+dan gur gum ga pur sbyar ba'i chu /
rnam bum dang las bum /
ku sha
/so shing /
dpung skud sogs nye bar bsdog
/thog mar zhi ba rigs brgya'i phrin las ltar sngon 'gro gtor ma gtang ba nas srung 'khor bar tshang ba dang /
bdag bskyed bzlas pa dang bcas pa bya'o //
gnyis pa la gsum /
lha /
bum pa /
slob ma sta gon no //
dang po ni /
maN+Dal legs par phyis la rigs brgya so so'i snying po bzla bzhin du dri'i thig le dbus su gtso 'khor lnga /
phyogs mtshams brgyad du gtso 'khor dgu re /
de rgyab shar nub gnyis la gnyis re /
lho byang la re re /
de rgyab phyogs bzhir re re bkod pa stegs bu'i dbus su many+dzi la bkod /
rtsa ba las /
yan lag bdun bya lha rnams bsgom :
zhes dang /
'grel pa las /
bde bar gshegs pa rnams spyan drangs /
zhes sogs gsungs pas sgom rim mdor bsdus pa ni /
maN+Dal 'og min rdo rje bkod pa'i gzhal med khang chen po'i dbus su bde gshegs rnam par snang mdzad dang rigs bzhi'i rgyal ba yab yum /
phyogs mtshams rnams su sems dpa' yab yum brgyad la rigs kyi sems dpa' brgyad res bskor ba /
de rgyab sprul sku thub pa drug
/sgo bzhir sgo skyong lha mo bzhi ste zhi ba rdo rje dbyings kyi dkyil 'khor pa'i lha rnams ma 'dres yongs rdzogs su gsal bar gyur /
phrin las mdun bskyed skabs ltar /
ma lus sems can sogs sngags bcas brjod pas spyan drangs /
hU~M:
tshur gshegs tshur gshegs sogs kyis bzhugs su gsol /
skyob pa bla med sogs /
ka ro da yA mi :'i bar gyis phyag bya /
rjes chog skabs su 'byung ba'i /
hU~M:
gzugs mdzes dbyibs legs sogs dang /
dung mdog dkar mo sogs kyis mchod /
hU~M:
chos dbyings ye shes sogs kyis bstod /
phyogs bcu'i sangs rgyas sras dang bcas :
sogs kyi yan lag lhag ma rnams bya /
snyan gsan dbab cing mkhyen par gsol ba ni rdor dril dang spos thogs la /
rnam par snang mdzad bcom ldan 'das :
rigs lnga rgyal la phyag 'tshal lo :
bdag la brtse bas dgongs nas kyang :
slob ma rnams la brtse ba dang :
khyed rnams la ni mchod pa'i phyir :
sang ni dkyil 'khor bri bar 'tshal :
bcom ldan bdag ni gus pas lags :
de bas bdag la gnang mdzad rigs :
sangs rgyas mgon po brtse ldan dang :
byang chub sems dpa' dgra bcom dang :
gang yang gsang ba'i sngags rnams dang :
gang yang lha yi spyan mnga' ba :
'byung po mthu chen ji snyed pa :
sems can bstan la dga' ba rnams :
bdag la dgongs par mdzad du gsol :
sngags 'chang rnal 'byor bdag nyid kyis :
sang nyin dkyil 'khor bzang po ni :
bder gshegs 'dus pa zhes bya ba :
yo byad ci 'byor pas 'bri na :
tshogs pa thams cad dkyil 'khor du :
byin gyis brlab par mdzad du gsol :
lan gsum gyis gsol ba btab /
slar yang lha dang slob ma rnams sta gon la gnas par bskul ba ni /
rdo dril thogs la /
'bras bu rdzogs pa'i sangs rgyas rnams :
dam tshig rdzogs par mdzad 'tshal gyis :
sang gi dkyil 'khor bzang po 'dir :
tshul bzhin du ni spyan 'dren gyis :
sta gon la ni bzhugs su gsol :
sems dpa' chen po 'phags rnams kyang :
gtso bo dam tshig cher dgongs te :
sang gi dkyil 'khor bzang po 'dir :
tshul bzhin du ni spyan 'dren gyis :
sta gon la ni bzhugs su gsol :
sngags mkhan dam tshig rdzogs pa dang :
rdzas dang cho ga ma nyams par :
tshul bzhin du ni bsags lags kyis :
sta gon la ni gnas par mdzod :
sder bcas lha klu mthu chen rnams :
sngon gyi rgyal ba'i bka' bzhin du :
phyogs mtshams su ni spyan 'dren gyis :
sta gon la ni gnas par mdzod :
rgyud drug 'khor ba'i sems can rnams :
sang gi dkyil 'khor bzang po 'dir :
sbyin pa rgya chen gtong lags kyis :
sta gon la ni gnas par mdzod :
yon bdag byang chub sems bskyed de :
bsod nams rgya chen 'dod pa'i phyir :
sta gon la ni gnas par mdzod :
ces bskul pas lha rnams dgyes bzhin du gnang ba bstsal nas rang gnas su gshegs par gyur :
ces mos /
gnyis pa ni /
rtsa ba las bum pa la sta gon ma bshad kyang de'i las rim yod pas spyi'i 'gros ltar skabs 'dir 'jug pa bde ba'i phyir /
bum pa gnyis dang nang rdzas sogs chas rnams mdun du bkod /
rang nyid skad cig gis las kyi lha phyag na rdo rje'i skur gyur :
oM badzra pA Ni hU~M/
zhes brgya rtsa bzla /
sngags de brjod cing rdo rje'i rgya gnas lngar gtugs /
oM badzra rak+ShA haM/
go cha'i rgyas bsrung /
bum pa la gu gul bdug
/yungs dkar 'thor /
sum+b+ha ni'i sngags brjod pas bgegs bskrad /
dri chab 'thor la /
swa b+hA ba'i sngags kyis sbyang /
oM shu pa ka ra sid+d+hi hU~M:
zhes pas bum pa mthu byin bskyed /
stong pa'i ngang las b+h+rU~M las bum pa lha'i gzhal yas khang du gsal bar gyur /
rigs brgya'i snying po rnams lan gsum mi lcogs na snying po bsdus pa lan gsum bzla /
oM tsa tur ma hA mu tra ka lak+Sha si ta na su me sid+d+hi hU~M:
zhes pas bum pa byin brlabs /
rigs lngas kha brgyan /
oM ka lak+Sha sarba gu Na sid+d+hi hU~M:
zhes pas bum pa dngos grub kyi 'byung gnas yon tan kun dang ldan par bsam /
de nas chu gtsang blugs la /
khaM dz+nyA na rasmi ma hA kA ru Ni ka sa ra sha sid+d+hi hU~M:
rin po che lnga la /
oM pany+tsa rat+na sid+d+hi hU~M:
snying po lnga la /
oM pany+tsa gar+b+ha sid+d+hi hU~M:
sman lnga la /
oM pany+tsa tri bi sha da ra sa hU~M:
'bru lnga la /
oM pany+tsa bya tsa la so ma la sid+d+hi hU~M:
spos lnga la /
oM pany+tsa d+hUpa sid+d+hi hU~M:
shes rab pha rol phyin mas kyang byin gyis brlab bo //
oM pra dz+nyA pa ra mi tA haM:
srung ba'i yungs kar la /
oM shrI bai ro tsa na A yu she hU~M:
oM badzra ak+Sho b+h+yaHtwe sha ra ti A yu She hU~M:
rat+na saM b+ha wa rat+na mA ma kI A yu she trAM:
a mi de wa pa Na Da ra bA si ni A yu she hrI:
sa ma ya d+hA ra a mo g+ha sid+d+hi lo ke shwa ra rA tsa hU~M:
zhes bzlas pa'i thum po mgrin par gdags /
oM bo d+hi tsit+ta hU~M:
'o ma blugs /
oM AHhU~M swA hA:
oM kalpa br-ig sha hU~M:
kha rgyan gzug
/oM pany+tsa li ka hU~M:
mgul chings bcings /
oM u pa ri pU ra ka pa ra mi ta ku ru hU~M:
gzungs thag gdags /
sngags de rnams lan bdun re bzla bar gsungs /
de nas stegs bur pad gdan la bkod de /
tiSh+Tha badzra sid+d+hi pad+ma badzra satwaM:
zhes brjod /
phrin las ltar bum bskyed mchod bstod bzlas pa 'od zhu'i bar tshang bar bya'o //
gsum pa slob ma sta gon ni /
slob ma rnams sgo drung du 'dus la /
ji ltar bltams pa sogs brjod cing khrus bya /
gral du 'khod /
'grel pa las phyi nang gi khrus bya ba dang sdig pa sbyong bar gsungs pas /
khyed rang rnams kyi spyi bor pad zla'i gdan la bla ma dang gnyis su med pa'i dpal rdo rje sems dpa' dkar po rdo rje dang dril bu 'dzin cing dar dang rin po ches brgyan pa /
zhabs sems skyil gyis bzhugs pa la yig brgya gsol 'debs kyi tshul du bzlas shing /
mos gus drag tu byas pas sku las bdud rtsi'i rgyun babs /
spyi bo nas zhugs /
lus phyi nang thams cad bkrus nas thog med nas bsags pa'i sdig sgrib nyes ltung nad gdon dri ma'i tshogs thams cad byang zhing dag par mos la yi ge brgya pa gsung bar zhu /
zhes pas yig brgya nyer gcig gam bdun tsam brjod mthar /
mgon po bdag ni mi shes rmongs pa ste //
sogs bshags tshig brjod du gzhug
/rdo rje sems dpa' 'od du zhu nas rang la thim par mos shig
/sems bskyed gsal gdab /
chos bshad dang lo rgyus ci rigs pa brjod /
khyad par /
de'ang snga 'gyur gsang sngags rnying ma la rgyud sde dang sgrub sde'i bka' srol chen po gnyis su grags pa'i phyi ma la'ang sgrub sde chen po sde brgyad dkyil 'khor gcig tu sgrub pa'i spyi bka' dang /
so sor sgrub pa'i sgos bka' rgyud lung man ngag mtha' yas par bzhugs pa las /
'dir dkyil 'khor gyi gtso bo dpal he ru ka dang rnam dbyer med pa'i o rgyan gyi slob dpon bde ba chen po pad+ma thod phreng rtsal la bka' babs pa'i sgrub chen gcig dril du sgrub pa'i skor rnams bod yul gyi mnga' bdag khri srong lde'u btsan sogs bka' babs snying gi bu dgu gtso bor gyur pa'i las can rje 'bangs so so'i dbang skal du bstsal pa rnams rgyas bsdus kyi rim pa du mar phyes te /
ma 'ongs gdul bya'i don du mtha' dbus kyi gter gnas mang por rgyas btab pa las rtsa bar gyur pa /
dpal gyi bsam yas mchims phur mnga' bdag chos rgyal chen po sogs la thog mar gnang ba bka' brgyad bde gshegs 'dus pa'i chos skor rnams lho brag mkho mthing lha khang gi rten gtso rnam snang gi sku rgyab nas gter ston rgyal po lnga'i thog ma mnga' bdag sku sprul nyang ral nyi ma 'od zer gyis spyan drangs te sras slob kyi brgyud pa khyad par can rnams las rim par byon te /
da lta'i bar du smin grol dang phrin las phyag len dar rgyas su bzhugs pa'i chos skor 'di nyid la sgrub thabs kyi gtso bo zhi ba dang khro bo'i chos sde gnyis su yod pa las /
'dir zhi ba rdo rje dbyings rigs brgya'i dkyil 'khor cho ga'i chings rnal 'byor rgyud dang mthun pa la sgom tshul 'ga' zhig bla med dang mthun par bkral ba'i dkyil 'khor du dbang bskur ba bsgrub par bgyi ba la sngon 'gro dang dngos gzhi gnyis su yod pa las /
sngon du 'gro ba slob ma sta gon gyi chos rnams zhu ba'i yon du maN+Dal 'bul bar zhu /
zhes mtshams sbyar la maN+Dal 'bul du gzhug
/slob dpon dang dkyil 'khor gtso bo tha mi dad pa la mos gus drag pos me tog dang bcas pa'i thal mo sbyor la gsol ba 'debs pa 'di'i rjes zlos mdzod /
dga' chen khyod bdag ston pa ste :
slob dpon khyod ni dgongs su gsol :
thub pa chen po'i tshul bstan pa :
mgon po chen po bdag 'tshal lo :
byang chub sems kyang bdag la stsol :
thar pa chen po'i grong mchog tu :
mgon pos bdag ni 'jug par mdzod :
lan gsum /
slar yang dkyil 'khor du gzhug pa'i phyir khyad par gyi gsol ba 'debs pa 'di'i rjes zlos /
gtso bo bdag la sdom pa stsol :
thub pa nyi ma las byung ba'i :
sangs rgyas bdag la dgongs su gsol :
bdag ming 'di zhes bgyi ba yi :
slob dpon dpang du gnas pa la :
sangs rgyas rol mo las byung ba'i :
mi ldog 'khor lo'i 'byor pa ldan :
thar pa chen po'i grong khyer mchog :
gsang ba chen por zhugs par bgyid :
gsang ba'i yul mchog thams cad du :
mgon pos bdag ni gzhug par mdzod :
ces gsol ba btab pas slob dpon gyis dkyil 'khor pa la gnang ba zhu ba ni /
spos thogs thal mo sbyar la /
rig pa 'dzin pa 'di nyid ni :
byang chub sems kyang yongs 'dzin cing :
dam tshig sdom pa gsang ba yi :
'khor lo 'di la 'jug par 'tshal :
zhes gsol bas yi dam lhas gnang ba thob nas khyed rang rnams la gnang ba sbyin pa lags pas 'di la snyan gtod par zhu /
tshur shog theg pa chen po pa :
khyod ni tshul chen snod yin gyis :
gsang spyod tshul can chos bka' dbang :
khyod la yang dag bstan par bya :
rdzogs pa'i sangs rgyas gang 'das dang :
de bzhin gang dag ma 'byon dang :
da ltar byon pa'i rdzogs sangs rgyas :
'gro la phan phyir bzhugs pa dag :
de dag kun kyang gsang sngags kyi :
chos bka' bzang po 'di mkhyen pas :
dpa' bo byang chub shing drung du :
thams cad mtshon pa'i mtshan ma brnyes :
gsang sngags sbyor ba mnyam med pas :
skyob pa shAkya seng ge yis :
bdud sde shin tu mi bzad pa'i :
dpung chen dag kyang de yis bcom :
de bas kun mkhyen thob bya'i phyir :
bu yi blo gros 'di gyis shig :
thog mar rgyud rnam par dag par bya ba'i slad du /
dkyil 'khor gyi lha rgyal ba sras dang bcas pa'i spyan sngar thog med nas bsags pa'i sdig sgrib bshags shing 'khor 'das kyi dge ba'i rtsa ba ci mchis pa la rjes su yi rang ba dang /
dkon mchog gsum la skyabs su 'gro zhing smon pa dang 'jug pa'i bdag nyid can gyi byang chub mchog tu sems bskyed nas spyod pa'i yul la slob par bgyi'o snyam pas 'di'i rjes zlos /
dbang med bdag gis mi dge bgyis pa dang /
rjes su yi rang yang na bgyid bstsal gang //
de dag thams cad byang chub mchog gi ni //
spyan sngar da lta ma lus so sor bshags //
bde gshegs sras kyi tshogs gnyis zab pa dang //
rgya chen 'gro ba ma lus pa yi don //
sgrub par byed dang de las gzhan la yang //
rtag tu bdag ni rjes su yi rang ngo //
thugs rjes khyab pa'i thugs dang ldan gyur cing //
blo gros sdig bral gti mug tshogs kun bcom //
ma lus rigs kyi pad+ma'i nang bzhugs pa'i //
bde bar gshegs pa rnams la skyabs su mchi //
blo mchog rnams kyi kun dga' ra ba ste //
dman pas 'jigs pa rnams kyi rgyal byed tshal //
srid pa'i 'byor pa zil gyis gnon pa'i mchog
/gsung mchog chos la bdag ni skyabs su mchi //
'dod chags la sogs sbrul gyi dug bcom zhing //
blo gros rnam dag thugs rje ldan pa yi //
brtul zhugs dbang po'i tshogs la skyabs mchi zhing //
srid dang bral ba rnams la'ang bdag phyag 'tshal //
rgyu yi rjes la bdag po'i yul bdag nyid //
'bras bu'i rtags kyis dgra las rgyal gyur pa'i //
snying rje'i rtsa ba zug cing yang dag rtogs //
mnyam med byang chub sems ni bskyed par bgyi //
sems can rnams ni yongs su smin pa 'am //
yang na yongs su bskyab par bya phyir ram //
rang gi sems ni dag par bya ba'i phyir //
'di dag thams cad rtswa sogs bzhin du btang //
de bzhin tshul khrims bzod pa brtson 'grus dang //
bsam gtan shes rab bla na med pa ni //
bdag dang gzhan rnams dag par bya ba'i phyir //
skad cig re re zhing yang bsgom par bgyi //
bde bar gshegs pa sngags la mkhas pa yi //
chos rgyal rtag tu lhun gyis grub pa ni //
'gro ba 'di yis thob par bya ba'i phyir /
khyad 'phags gnas la bdag ni gnas par bgyi //
lan gsum /
khyed rang rnams kyi snying gar zla ba'i dkyil 'khor gyi steng du rdo rje dkar po rtse lnga pas mtshan pa gsal thob la bden gnyis dbyer med du sems bskyed pa'i mos pas 'di'i rjes zlos /
oM bo d+hi tsit+ta ut+pA da yA mi /
lan gsum /
rdo rje snying gar reg la /
sems bskyed pa de brtan par byas par mos shig
/su ra te sa ma ya satwam hoHsid+d+hi badzra ya thA su khaM/
de nas gnas byin gyis brlab pa ni /
snying ga mgrin pa dpral ba dang //
smin mtshams mdzod spu phrag pa gnyis //
mgo bo gtsug phud dpung pa gnyis //
sna dang sked pa pus mo bol //
long bu gnyis dang mig gnyis dang //
gsang ba'i gnas rtse nyer gnyis so //
zhes pa rnams su rdo rje rtse lnga pa'i phyag rgyas reg la /
oM badzra a d+hiSh+Tha na dz+nyA na sa ma ye hU~M/
zhes lan nyer gnyis brjod /
khyed rang rnams yi dam gyi lha rdo rje sems dpa'i skur gsal ba'i spyi bor 'khor lo dkar po oM gyis mtshan pa /
mgrin par pad+ma dmar po AHsa mtshan pa /
snying gar rdo rje sngon po hU~M gis mtshan par gsal thob /
dri'i thig le byas la /
oM AHhU~M/
zhes brjod /
me tog la sogs pas gnas so sor mchod cing mnga' dbul bar mos shig
/oM badzra puSh+pe AHhU~M/
nas 
shab+da'i bar nyer spyod rol mor bcas pas mchod /
ku sha sbyin la /
dbang gi las rim bsgrub pa la dge dang mi dge'i mtshan ma rmi lam brtags pa'i slad du /
gtsang zhing dge ba'i rtsa mchog ku sha'i chun po sems dpa' rdo rje rnon pos byin gyis brlabs pa rkang pa g.yas g.yon du gdags par mos shig
/rdo rje rnon po thogs med kyis :
ku sha dam tshig bzhes nas kyang :
legs nyes pra ltas lta ba'i phyir :
sta gon la ni bzhugs su gsol :
oM badzra tIk+Sh+Na hri :
so shing gtad la /
mtshan nyid dang ldan pa'i so shing sems dpa' rdo rje bzhad pas byin gyis brlabs pa 'di nyid thal mo'i bar du bzung nas so bru ba'i tshul byas pas sdig sgrib thams cad lhag med du skyugs /
dngos grub gang thob kyi ltas bstan du gsol snyam pas so shing gi rwa bar ltos med du dor cig
/bzhad pa rdo rje thogs med kyis :
tshems shing dam tshig bzhes nas kyang :
nyes pa thams cad bsal ba'i phyir :
sta gon la ni bzhugs su gsol :
oM badzra ha sa tra :
lha'i brtag pa gzhung du ma gsungs kyang spro na spyi 'gro ltar brda sprad /
srung skud sbyin la /
srung skud rdo rje'i mdud pa gsum dang ldan pa rdo rje srung bas byin gyis brlabs pa 'di nyid skyes pa'i dpung pa g.yon dang bud med kyi g.yas su btags pas sgo gsum la bar du gcod pa'i nyes pa thams cad las srung ba'i go cha chen por gyur par mos shig
/srung ba rdo rje chen po yis :
nyes pa kun las bsrung ba'i phyir :
srung skud dam tshig bzhes nas kyang :
sta gon la ni bzhugs su gsol :
oM badzra rak+ShA haM:
phyir mi ldog pa'i slad du zab pa dang rgya che ba'i chos bshad pa ni 'di la gsan pas khyab par gda'/
'jig rten du ni kun mkhyen dag
/u dum+bA ra'i me tog bzhin //
brgya lam na ni res 'ga' zhig
/'byung 'gyur yang ni mi 'byung ngo //
gsang sngags spyod pa'i tshul 'byung ba //
de bas kyang ni dkon pa ste //
gang gis sems can mnyam med don //
bla med byed par nus pa yin //
bskal ba bye ba du ma ru //
sngon du sdig pa byas pa gang //
dkyil 'khor 'di 'dra mthong ma thag
/de dag zad par 'gyur yin na //
grags pa mtha' yas sngags spyod pa'i //
tshul la gnas na smos ci dgos //
skyobs pa'i gsang sngags bzlas na ni //
go 'phang bla na med par 'gyur //
gang dag spyod pa mchog 'di la //
blo gros shin tu mi g.yo na //
sdug bsngal thams cad 'byung ba yi //
ngan 'gro de yis gcod par 'gyur //
bdag nyid chen po khyed rnams kyis //
rnyed pa mnyam med de ring rnyed //
gang phyir rgyal ba sras bcas pa'i //
bdag nyid chen po kun gyi ni //
bstan pa 'di la khyed rnams kun //
yongs su bzung ste skye bzhin par //
de phyir khyed rnams theg chen du //
da ltar rab tu skye bar 'gyur //
theg pa chen po cher 'byung ba'i //
lam mchog 'di ni dpal dang ldan /
khyed rnams der ni dong bas na //
rang byung skal pa chen po pa //
'jig rten thams cad mkhyen pa yi //
de bzhin gshegs pa nyid du 'gyur //
zhes brjod /
de dag gis sngon 'gro sta gon gyi rim pa grub pa lags pas dge ba byang chub tu bsngo bar zhu /
ces dge bsngo byas la slob ma grol /
gsum pa dkyil 'khor sgrub mchod ni /
stegs bu'i steng du ras bris kyi dkyil 'khor tshad ldan bkram pa'i dbus su many+dza'i steng sngar sta gon byas pa'i rnam rgyal bum pa bkod /
de'i tshigs bcad ni /
rin chen bum pas dbang bskur bas :
dbang chen rdo rje'i skur bsgoms te :
ye shes lnga yi rang bzhin 'dis :
skyabs gsol bdag la dbang bskur cig :
oM na ma b+hi b+hi tra a mo ka pA sha hU~M:
puSh+pa man+t+ra hU~M:
zhes pas bkod /
gzungs thag gdags la /
thugs rje'i gzungs thag ye shes lnga :
bde gshegs thugs kyi dkyil 'khor du :
sangs rgyas thugs kyi phrin las kyis :
de ring 'di ru 'brel bar bya :
oM badzra A lo ka pA sha pra ki sa na badzra dun+ta pa tsi na swA hA:
zhes brjod /
dbang rdzas rgyal srid sna bdun dang bkra shis rdzas brgyad so so ba /
me long /
rkang 'og 'khor lo /
dung /
rdo rje rgya gram /
dbu rgyan /
me tog phreng ba /
dar gyi cod pan /
rigs lnga'i phyag rgya /
sna tshogs rdo rje /
gser 'khor /
rdo rje dril bu rnams ci bder bkod /
las bum dang dung zhal byang shar du bzhag
/chu gnyis nyer spyod dkyil 'khor gyi mthar g.yas skor du bsham /
'dzom na phyogs bzhi dang mdun bcas cha lnga tsam byung na legs /
phyogs bzhir ral gri dang phur pa /
mtshams bzhir mda' dar me long ldan pa bzhi gzugs la tshon skud kyi drwa ba bre /
gzhan yang khrus chas me long /
sku phyi /
na bza' /
mchod pa'i maN+Dal /
mig dar /
me tog
/cha gsum gtor mas mtshon nye bar mkho ba'i yo byad thams cad tshogs par bya'o //
de nas sta gon dang zhag gis bar bcad na thog mar bdag bskyed bzlas pa dang bcas pa bya /
bum pa bskyed bzlas kyang grub na nges par dgos /
de nas mdun bskyed tshang ba dang cha gsum gtor ma gtang /
bzlas pa ci 'grub bya /
mthar dbyangs gsal yig brgyas lhag chad bskangs shing ye d+har gyis brtan par byas nas rig pa'i me tog dor la slob ma gzhug par gnang ba nod do //
bzhi pa dbang bskur ba ni /
sngar sta gon byas pa'i slob ma rnams khrus nas dbyung /
gral du 'khod pa la sems bskyed /
gsan par bya ba'i chos yi dam rgyal ba zhi khro yongs rdzogs kyi bka' rnams 'dus pa sgrub pa chen po bka' brgyad kyi lugs srol bka' gter gnyis las byon pa 'dra min mang du yod pa rnams kyi nang nas gtso bor gyur pa /
mchog gi sprul sku rnam pa gsum gyi zab gter snying dang snying khrag dwangs ma'i tshul du byon pa bka' brgyad rnam pa gsum zhes nyi zla ltar grags pa las /
thog ma'i shing rta dang rgyud lung man ngag thams cad kyi rtsa bar gyur pa bka' brgyad bde gshegs 'dus pa'i chos sde zhi ba'i chos skor las rim pa dbang gi las dang rjes su 'brel ba'i smin byed sgrub pa la sta gon gyi bya ba sngon du grub /
dbang bskur ba la'ang dkyil 'khor du 'jug pa'i chos dang dngos gzhi'i dbang bskur ba gnyis su yod pa las /
thog mar dkyil 'khor du 'jug pa'i chos rnams zhu ba'i yon du dmigs te maN+Dal 'bul 'tshal /
ces maN+Dal 'bul gzhug
/mtshams sbyor spyi mthun byas la gdong g.yogs shing me tog sbyin /
thal mo me tog dang bcas te gsol ba 'debs pa 'di'i rjes zlos /
rdo rje slob dpon dgongs su gsol :
dus gsum bde gshegs thams cad kyi :
yi dam gsal ba'i lam ston pa :
grub pa bdag la bstsal du gsol :
mthong ba dang ni reg pa dang :
dran pas sdig pa 'jig byed cing :
dngos grub kun gyi gzhir gyur pa'i :
dkyil 'khor bdag la bstan du gsol :
lan gsum /
slob dpon gyis /
tshur shog theg pa chen po pa :
khyod ni tshul chen snod yin gyis :
gsang sngags zab mo'i cho ga dag :
khyod la yi dam bstan par bya :
de la dang po rnam snang rdo rje dbyings kyi dkyil 'khor chen por sgo gsum gus pa chen pos phyag 'tshal ba'i mos pas thal mo sbyor la 'di'i rjes zlos mdzod /
bla med go 'phang mchog snyems pa'i :
bcom ldan rnam par snang mdzad dang :
rigs lnga'i sangs rgyas la sogs pa :
ye shes sgrib pa mi mnga' bas :
rnam pa thams cad mkhyen gzigs pa :
phyogs bcu'i sangs rgyas thams cad la :
yon bdag gus par phyag 'tshal lo :
oM bo d+hi tsit+ta ud pa ta yA mi :
zhes brjod /
de nas sems bskyed pa'i thog mar rgyal ba sras dang bcas pa la rang rang gi lus 'bul cing kun rdzob dang don dam pa'i byang chub kyi sems rin po che rnam pa gnyis bskyed pa'i 'dun pas 'di'i rjes zlos /
rnam par snang mdzad la sogs te :
dus gsum sangs rgyas bzhugs so 'tshal :
skyes bu mgon po dpal zhing rnams :
bdag cag rnams la dgongs su gsol :
bdag nyid rnam pa thams cad du :
rgyal ba sras dang bcas la 'bul :
mgon po rnams kyis bzhes su gsol :
ji ltar dus gsum mgon po rnams :
byang chub tu ni nges byas te :
byang chub sems ni bla na med :
dam pa bdag gis bskyed par bya'o :
phung po khams dang skye mched rnams :
gzung dang 'dzin pa rnam par spangs :
chos rnams bdag med mnyam pa nyid :
rang sems gdod nas ma skyes pa'i :
stong pa nyid kyi ngo bo nyid :
ma skyed pa ni bdag gis bskyed :
ma bsgral ba ni bdag gis bsgral :
ma grol ba ni bdag gis dgrol :
dbugs ma phyung ba dbugs dbyung ste :
mya ngan 'das la sems can dgod :
lan gsum /
slar yang mkhyen par gsol zhing smon lam gdab pa 'di'i rjes zlos /
sangs rgyas sras dang bcas rnams dgongs su gsol :
deng slan chad bdag ming 'di zhes bgyi ba byang chub mchog tu sems bskyed pa lags so :
mkhyen par mdzad du gsol :
byang chub mchog gi sems ni bdag gis bskyed par bgyi :
sems can ma lus bdag gis mgron du gnyer :
byang chub spyod mchog yid 'ong spyad par bgyi :
'gro la phan phyir sangs rgyas 'grub par shog :
bdag ming 'di zhes bya ba byang chub tu sems bskyed pa lags kyis :
byang chub sems dpar bzung du gsol :
sa dang chu dang me dang rlung :
dgon pa shing drung lta bur ni :
bdag gis sems can thams cad kyi :
nad do cog gi gsos su gyur :
mthong ba dang ni thos pa dang :
dran pa dang ni reg pas kyang :
sems can rnams ni bde gyur cig :
ngan song rnams ni stongs par shog :
byang chub sems dpa' gang bzhugs pa :
kun gyi smon lam 'grub par shog :
lan gcig
/thun mong dang khyad par gyis bsdus pa'i dam tshig rnams tshul bzhin bzung ba'i 'dun pa brtan pos rdo rje 'dzin pa'i rgya snying gar bcings la sngags dang tshig bcad 'di'i rjes zlos /
oM badzra a d+hi ti pa ta dz+nyA na sa ma ya hU~M:
sngar byin pa'i me tog de nyid tshe rabs nas 'brel ba'i rigs kyi lha la 'bul ba'i mos pas 'di'i rjes zlos dang bcas te 'dor ba zhu /
sangs rgyas dngos grub thob bya'i phyir :
bdag la thugs brtser dgongs nas kyang :
'gro la sman pa'i gtso chen gyis :
sman par dgongs te bzhes su gsol :
oM a sa me tri sa me ma hA sa ma ye hU~M:
bde gshegs rgyal ba'i dkyil 'khor du :
rig pa'i me tog 'di bor bas :
sngon tshe ye shes bsnyen pa'i lha :
bdag gi skal pa gang lags pa :
de ring bdag la dbab tu gsol :
oM pra tI tsa hoHsa ma ya satwam :
zhes brjod la me tog tshom bu'i dkyil 'khor du 'dor gzhug
/dkyil 'khor gyi gtso bo'i dbu la phog pa de nyid slar yang khyed rang rnams kyi spyi bor bcings par mos shig
/rin chen me tog la sogs pa :
gang la bab pa rigs kyi lha :
gtso ba'i rigs de sgrub na ni :
dngos grub thob ste the tshom med :
oM pra ti gr-ih+Na ho :
zhes me tog slar mgor bzhag
/mig dbye bar gsol ba 'debs pa 'di'i rjes zlos /
shin tu ma rig mun pa yis :
bdag ni ldongs par gyur lags na :
bde bar gshegs pa'i thugs rje yis :
bdag gi mig ni dbye bar mdzod :
ma rig pa'i sgrib g.yogs dang mig dar lhan cig bsal bar mos shig
/thur mas gdong g.yogs bsal la /
sngon gyi mig mkhan rgyal po yis :
gser gyi thur ma thogs nas ni :
mig gi ling thog bsal ba bzhin :
de ring phan chad bu khyod kyi :
ma rig pa yi mun pa rnams :
rgyal ba nga yis bsal bar bya'o :
tsak+ShuHpra we sha phaT:
thur ma'am rdo rjes mtshon la /
sgrib bral dag pa ye shes kyi spyan thob pas bde gshegs zhi ba rdo rje dbyings rigs brgya'i dkyil 'khor rten dang brten par bcas pa mngon sum du mjal bar mos shig
/dkyil 'khor chen po 'di la ltos :
da ni dad pa rab tu skyed :
khyod ni sangs rgyas sras su skye :
byang chub gdung gi rigs su 'khrungs :
oM hU~M sa da ka ra ya :
dam chu sbyin la /
deng khyod de bzhin gshegs pa yi :
rigs mchog tu ni gzhug par bgyi :
dkyil 'khor chen po mthong ba ni :
kun la smra bar ma byed cig :
dam tshig nyams par 'gyur ta re :
'di ni khyod kyi dmyal ba'i chu :
dam tshig nyams na bsreg par byed :
dam tshig bsrung na dngos grub ni :
rdo rje bdud rtsis chu 'dis 'grub :
oM badzra sa ma ya i dan te na ra kan :
de nas dkyil 'khor du rim par 'jug pa'i dang po shar gyi sgo drung du 'khod par mos la sgo dbye ba'i phyag rgya bcas 'di'i rjes zlos /
shar phyogs mngon par dga' ba'i 'jig rten du :
rdo rje mchog tu sems bskyed de :
thugs kyi dngos grub bsgrub bya'i phyir :
bdag gis dad pas 'jug par bgyi'o :
oM badzra b+ha bod g+hA Ta ya :
sa ma ya pra we sha :
shi kraM sma ra sa ma ya hU~M phaT:
phyag rgya bkrol ba sogs phyi ma rnams la'ang 'gre
/bde gshegs rdo rje rigs mngon sum du mjal ba'i zhabs la phyag 'tshal ba'i mos pas thal mo sbyor la 'di'i rjes zlos /
rdo rje sems dpa' sems dpa' che :
rdo rje de bzhin gshegs pa kun :
rdo rje dang po kun tu bzang :
phyag 'tshal phyag na rdo rje la'o :
oM sarba ta thA ga ta pU tsa satwa na maHAd ma naM nir yA ta yA mi :
sarba ta thA ga ta badzra satwa ti ta swa mAM:
ye shes 'beb par gsol ba gdab pa 'di'i rjes zlos /
khyod ni dam tshig chen po ste :
rdo rje sems dpa' yin par grags :
rdo rje ye shes bla med de :
de ring bdag la dbab tu gsol :
zhes gsol ba btab pas bcom ldan 'das dpal rdo rje sems dpas zhal gyis gzigs thugs kyis dgongs te :
slar lan bstsal bar mos shig
/nga ni dam tshig rdo rje sems :
rdo rje sems dpa' yin par grags :
ye shes rdo rje bla med 'di :
de ring khyod la sbyin par bya :
oM badzra A be shA ya a A:
rdo rje gsor zhing dril bu bsil la /
rdo rje rigs kyi byin rlabs thams cad phyag mtshan dang 'od zer gyi rnam pas snying gar thim par mos shig
/oM badzra satwa sa ma ya :
ma nu pA la ya :
badzra satwa twe no pa tiSh+Tha :
dr-i D+ho me b+ha wa :
su to Sh+yo me b+ha wa :
a nu rak+to me b+ha wa :
su po Sh+yo me b+ha wa :
sarba sid+d+hi m+me pra yats+tsha :
sarba karma su tsa me :
tsit+taM shre yaM:
ku ru hU~M:
ha ha ha ha ho :
b+ha ga wAn :
sarba ta thA ga ta :
badzra mA me muny+tsa :
badzrI b+ha wa ma hA sa ma ya satwa A:
las bum gyis khrus byed la /
oM badzra ka la sha a b+hi Shiny+tsa hU~M:
mi 'khrugs rgyal po srid dang gti mug rnam sbyangs pa'i :
mgon po yon tan ma lus rdzogs pa'i bkra shis pa :
dge mnyam bsam sems ldan pa'i bkra shis gang lags pa :
bkra shis des kyang legs gyur sdug bsngal zhi bar shog :
dam tshig bsgrag pa ni /
rdo rje rigs mchog dam pa 'dir :
rdo rje dril bu'i phyag rgya yang :
rab tu bzung ngo rtag tu bzla :
slob dpon yang ni gzung bar bgyi'o :
de ltar phogs pa'i dam tshig tshul bzhin bzung bar bgyi'o snyam pas rjes zlos /
mgon po rdzogs sangs rgyas kun gyi :
gsang 'dzin ci nas bdag gyur pas :
nges par 'byung gi bar du ni :
bdag gis bsam pa brtan por bzung :
nyon mongs ma lus bsal ba dang :
mi shes ma lus spang ba'i phyir :
bsam pa'i khyad par ji bzhin du :
sems can rnams la bshad par 'tshal :
smon lam 'debs su gzhug pa ni /
'di ni shar phyogs byams pa chen po'i sgo lags te :
rgya gar gyi sgra las drangs na :
shar phyogs la yang pUr+b+bA zhes bgyi :
byams pa la yang pUr+b+bA zhes bgyi :
de bas na shar phyogs byams pa chen po'i sgor phyin pa'i tshe :
sngon gyi de bzhin gshegs pa dgra bcom pa yang dag par rdzogs pa'i sangs rgyas kyang :
shar phyogs byams pa chen po'i sgor zhugs nas :
mngon par rdzogs par sangs rgyas pa de bzhin du :
de dang rjes su mthun par smon lam 'debs par mos pas 'di'i rjes zlos :
shar phyogs bcom ldan 'das mi 'khrugs pa rgyal ba'i dkyil 'khor du :
bcom ldan 'das dpal rnam par snang mdzad la sogs pa bde bar gshegs pa dkyil 'khor 'dir dam tshig dbang gis gshegs pa rnams la :
ming 'di zhes bya ba gus pas phyag 'tshal lo :
mchod pa bla na mchis pa dang :
mchod pa bla na ma mchis pas mchod par bgyi'o :
bde gshegs 'dus pa'i dkyil 'khor gzhung bzhin bgyis nas :
ming 'di zhes bya ba byang chub tu sems bskyed nas zhugs pa'i bsod nams kyis :
ming 'di zhes bya ba sgrib pa rnam gnyis byang :
tshogs rnam pa gnyis rdzogs te :
me long lta bu'i ye shes dang :
sangs rgyas mi 'khrugs pa'i go 'phang thob par gyur cig :
de nas lho phyogs kyi sgo drung du 'khod par mos la sgo dbye ba'i phyag rgya bcas 'di'i rjes zlos /
lho phyogs dpal dang ldan pa'i 'jig rten 'dir :
rin chen mchog tu sems bskyed de :
yon tan dngos grub thob bya'i phyir :
bdag gis dad pas 'jug par bgyi :
oM rat+na b+ha bod g+hA Ta ya sa ma ya :
pra be sha shI kraM sma ra sa ma ya hU~M phaT:
bde gshegs rin chen rigs mngon sum du mjal ba'i zhabs la phyag 'tshal ba'i mos pas thal mo snying gar bkan te dpral bar sbyor la 'di'i rjes zlos /
rdo rje rin chen rdo rje don :
rdo rje nam mkha' nor bu che :
nam mkha' snying po rdo rje'i mchog :
phyag 'tshal rdo rje snying po la :
oM sarba ta thA ga ta pU tsa a b+ho sha kA ya At+ma naM ni ra yA ta ya mi :
sarba ta thA ga ta rad na satwa ti ta swa mAM:
ye shes 'beb par gsol ba gdab pa 'di'i rjes zlos /
khyed ni dam tshig rin chen te :
rin chen sems dpa' yin par grags :
rin chen ye shes bla med de :
de ring bdag la dbab tu gsol :
zhes gsol ba btab pas bcom ldan 'das rin chen 'byung ldan gyis zhal gyis gzigs /
thugs kyis dgongs te slar lan bstsal bar mos shig
/nga ni dam tshig rin chen te :
rin chen sems dpa' yin par grags :
rin chen ye shes bla med de :
de ring khyod la sbyin par bya :
oM rat+na A be sha ya a A:
rin chen rigs kyi byin rlabs thams cad phyag mtshan dang 'od zer gyi rnam pas snying gar thim par mos shig
/oM rad na satwa sa ma ya :
sogs tshang ba brjod /
khrus byas la /
oM rat+na ka la sha a b+hi Shiny+tsa trAM:
sangs rgyas yon tan kun gyi rgyan gyis brgyan byas shing :
yang dag 'byor pa'i bden pa sbyin mdzad mi bslu ba :
rin chen 'byung zhes bya ba'i bkra shis gang lags pa :
bkra shis des ni deng 'dir bde legs 'byung gyur shog :
dam tshig bsgrag pa ni /
rin chen rigs mchog chen po yi :
sbyin pa rnam bzhi rtag tu sbyin :
nyin re bzhin ni lan drug tu :
dam tshig gi ni 'bras bur 'gyur :
de ltar phogs pa'i dam tshig tshul bzhin bzung bar bgyi'o snyam pas rjes zlos /
mgon po rdzogs sangs rgyas kun gyi :
gsang 'dzin ci nas bdag 'gyur phyir :
nges par 'byung gi bar du ni :
bdag gis bsam pa brtan por bzung :
nyon mongs ma lus bsal ba dang :
mi shes ma lus spang ba'i phyir :
bsam pa'i khyad par ji bzhin du :
sems can rnams la bshad par 'tshal :
smon lam 'debs gzhug pa ni /
'di ni lho phyogs snying rje'i sgo lags te :
rgya gar gyi sgra las drangs na dak+ShiNA zhes bya :
sbyin pa'i gnas la yang dak+ShiNA zhes bya ste :
de nas lho phyogs snying rje chen po'i sgor phyin pa'i tshe :
sngon gyi de bzhin gshegs pa dgra bcom pa yang dag par rdzogs pa'i sangs rgyas kyang :
lho phyogs snying rje chen po'i sgor zhugs nas mngon par rdzogs par sangs rgyas pa de bzhin du :
de dang rjes su mthun par smon lam 'debs par mos pas 'di'i rjes zlos /
lho phyogs bcom ldan 'das rin chen 'byung gnas kyi dkyil 'khor du :
bcom ldan 'das rin chen 'byung ldan la sogs pa :
dkyil 'khor 'dir dam tshig dbang gis gshegs pa'i bde bar gshegs pa rnams la :
ming 'di zhes bya ba gus pas phyag 'tshal lo :
mchod pa bla na mchis pa dang :
mchod pa bla na ma mchis pas mchod par bgyi'o :
bde gshegs 'dus pa'i dkyil 'khor gzhung bzhin bgyis nas :
ming 'di zhes bya ba byang chub tu sems bskyed nas zhugs pa'i bsod nams kyis :
ming 'di zhes bya ba'i sgrib pa rnam pa gnyis byang :
tshogs rnam pa gnyis rdzogs te :
mnyam pa nyid kyi ye shes dang :
sangs rgyas rin chen 'byung ldan gyi go 'phang thob par gyur cig :
dus gsum gyi sbyin gnas chen por gyur cig :
de nas nub phyogs kyi sgo drung du 'khod par mos la sgo dbye ba'i phyag rgya bcas 'di'i rjes zlos /
nub phyogs bde ldan 'jig rten 'dir :
chos kyi mchog tu sems bskyed de :
gsung gi dngos grub bsgrub pa'i phyir :
bdag gis dad pas 'jug par bgyi :
oM pad+ma b+ha bod g+hA Ta ya sa ma ya pra be sha
/shI kri sma ra sa ma ya hU~M phaT:
bde gshegs pad+ma'i rigs mngon sum du mjal ba'i zhabs la phyag 'tshal ba'i mos pas thal mo mtshog mar sbyor la 'di'i rjes zlos /
rdo rje'i chos rab de nyid don :
rdo rje pad+ma rab dga' byed :
gzi dbang rdo rje spyan rab ste :
phyag 'tshal rdo rje can khyod la'o :
oM sarba ta thA ga ta pU tsa pra brta na ya At+ma naM nir yA ta yA mi :
oM sarba ta thA ga ta badzra pra warta na ya swa mAM:
ye shes 'beb par gsol ba gdab pa 'di'i rjes zlos /
khyod ni dam tshig pad+ma ste :
pad+ma'i sems dpa' yin par grags :
pad+ma'i ye shes bla med de :
de ring bdag la dbab tu gsol :
zhes gsol ba btab pas bcom ldan 'das snang ba mtha' yas kyis zhal gyis gzigs /
thugs kyis dgongs te slar lan bstsal bar mos shig
/nga ni dam tshig pad+ma ste :
pad+ma'i sems dpa' yin par grags :
pad+ma'i ye shes bla med 'di :
de ring khyod la sbyin par bya :
oM pad+ma d+harma A be sha ya a A:
pad+ma'i rigs kyi byin rlabs thams cad phyag mtshan dang 'od zer gyi rnam pas snying gar thim par mos shig
/oM pad+ma satwa sa ma ya :
sogs tshang ba brjod /
khrus byas la /
oM pad+ma ka la sha a b+hi Shiny+tsa hrI:
bsam gtan ting nge 'dzin gyi pha rol phyin pa'i gnas :
ye shes pad+ma'i steng bzhugs dpag med tshe ldan cing :
tshe grangs med par byin gyis brlabs pa'i bkra shis gang yin pa :
bkra shis des kyang deng 'dir zhi byed bde bar gyur par shog :
dam tshig bsgrag pa ni /
chos rnams rab tu bzung ba ni :
phyi nang gsang ba nyid kyi rgyu :
pad+ma chen po'i rigs gtsang las :
byang chub chen por thob par 'gyur :
de ltar phogs pa'i dam tshig tshul bzhin bzung bar bgyi'o snyam pas 'di'i rjes zlos /
mgon po rdzogs sangs rgyas kun gyi :
gsang 'dzin ci nas bdag 'gyur phyir :
nges par 'byung gi bar du 'di :
bdag gis bsam pa brtan por bzung :
nyon mongs ma lus bsal ba dang :
mi shes ma lus spang ba'i phyir :
bsam pa'i khyad par ji bzhin du :
sems can rnams la bshad par 'tshal :
smon lam 'debs su gzhug pa ni /
'di ni nub phyogs dga' ba chen po'i sgo lags te :
rgya gar gyi sgra las drangs na pash+tsi mA pas tsi ma zhes bgyi :
dga' ba la yang pash+tsi mA zhes bya :
de bas na nub phyogs dga' ba chen po'i sgor phyin pa'i tshe :
sngon gyi de bzhin gshegs pa dgra bcom pa yang dag par rdzogs pa'i sangs rgyas kyang :
nub phyogs dga' ba chen po'i sgor zhugs nas :
mngon par rdzogs par sangs rgyas pa de bzhin du :
de dang rjes su mthun par smon lam 'debs par mos pas 'di'i rjes zlos :
nub phyogs bcom ldan 'das snang ba mtha' yas kyi dkyil 'khor du :
bcom ldan 'das dpal snang ba mtha' yas la sogs pa dkyil 'khor 'dir dam tshig dbang gis gshegs pa'i bde bar gshegs pa thams cad la :
ming 'di zhes bya ba gus pas phyag 'tshal lo :
mchod pa bla na mchis pa dang :
mchod pa bla na ma mchis pas mchod par bgyi'o :
bde gshegs 'dus pa'i dkyil 'khor gzhung bzhin bgyis nas :
ming 'di zhes bya ba byang chub tu sems bskyed nas zhugs pa'i bsod nams kyis :
ming 'di zhes bya ba'i sgrib pa rnam pa gnyis byang :
tshogs chen po gnyis rdzogs nas :
so sor kun tu rtog pa'i ye shes thob nas :
sangs rgyas snang ba mtha' yas kyi go 'phang thob par gyur cig :
de nas byang phyogs kyi sgo drung du 'khod par mos la sgo dbye ba'i phyag rgya bcas 'di'i rjes zlos /
byang phyogs rnam dag 'jig rten 'dir :
las kyi mchog tu sems bskyed cing :
phrin las dngos grub bsgrub pa'i phyir :
bdag gis dad pas 'jug par bgyi :
oM karma b+ha bota g+hA Ta ya sa ma ya pra be sha :
shI kraM sma ra sa ma ya hU~M phaT:
bde gshegs las kyi rigs mngon sum du mjal ba'i zhabs la phyag 'tshal ba'i mos pas thal mo mtshog mar sbyor la 'di'i rjes zlos /
rdo rje las rab kun gyi bka':
las kyi rdo rje kun las grol :
rdo rje nges par rgya che ba :
phyag 'tshal rdo rje thams cad la'o :
oM sarba ta thA ga ta pU tsa karma ni Ad ma naM nir yA ta yA mI:
sarba ta thA ga ta karma ku ru swa mAM:
ye shes 'beb par gsol ba gdab pa 'di'i rjes zlos /
khyed ni las kyi dam tshig ste :
las kyi sems dpa' yin par grags :
las kyi ye shes bla med de :
de ring bdag la dbab tu gsol :
zhes gsol ba btab pas bcom ldan 'das don yod grub pas zhal gyis gzigs /
thugs kyis dgongs te slar lan bstsal bar mos shig
/nga ni las kyi dam tshig ste :
las kyi sems dpa' yin par grags :
las kyi ye shes bla med 'di :
de ring khyod la sbyin par bya :
oM karma A be sha ya a A:
las kyi rigs kyi byin rlabs thams cad phyag mtshan dang 'od zer gyi rnam pas snying gar thim par mos shig
/oM karma satwa sa ma ya :
sogs tshang ba brjod /
khrus byas la /
oM karma ka la sha a b+hi Shiny+tsa A:
sems can kun gyi don la thugs ni rab tu sbyangs mdzad cing :
'gro ba mtha' dag 'ching bas bcings las dgrol gyur pa :
thub mchog don yod grub pa'i bkra shis gang yin pa :
bkra shis des kyang deng 'dir zhi byed legs gyur shog :
dam tshig bsgrag pa ni /
las kyi rigs chen btsun pa yi :
sdom pa thams cad yang dag bzung :
bsnyen bkur mchod pa'i las rnams kyis :
dam pa bgyid cing rab tu mchod :
de ltar phogs pa'i dam tshig tshul bzhin bzung bar bgyi'o snyam pas 'di'i rjes zlos /
mgon po rdzogs sangs rgyas kun gyi :
gsang 'dzin ci nas bdag 'gyur phyir :
nges par 'byung gi bar du 'di :
bdag gis bsam pa brtan por bzung :
nyon mongs ma lus bsal ba dang :
mi shes ma lus spang ba'i phyir :
bsam pa'i khyad par ji bzhin du :
sems can rnams la bshad par 'tshal :
smon lam 'debs su gzhug pa ni /
'di ni byang phyogs btang snyoms chen po'i sgo lags te :
rgya gar gyi sgra las drangs na ut+tarA zhes bya :
btang snyoms chen po la yang ut+tarA zhes bya ste :
de bas na byang phyogs btang snyoms chen po'i sgor phyin pa'i tshe :
sngon gyi de bzhin gshegs pa dgra bcom pa yang dag par rdzogs pa'i sangs rgyas kyang :
byang phyogs btang snyoms chen po'i sgor zhugs nas :
mngon par rdzogs par sangs rgyas pa de bzhin du :
de dang rjes su mthun par smon lam 'debs par mos pas 'di'i rjes zlos /
byang phyogs bcom ldan 'das don yod grub pa'i dkyil 'khor du :
bcom ldan 'das don yod grub pa la sogs te :
dkyil 'khor chen po 'dir dam tshig dbang gis gshegs pa'i bde bar gshegs pa thams cad la :
ming 'di zhes bya ba gus pas phyag 'tshal lo :
mchod pa bla na mchis pa dang :
mchod pa bla na ma mchis pas mchod par bgyi'o :
bde gshegs 'dus pa'i dkyil 'khor gzhung bzhin du bzhengs su gsol nas :
ming 'di zhes bya ba byang chub tu sems bskyed nas zhugs pa'i bsod nams kyis :
ming 'di zhes bya ba sgrib pa rnam pa gnyis byang :
tshogs rnam pa gnyis rdzogs te :
bya ba nan tan gyi ye shes thob nas :
sangs rgyas don yod grub pa'i go 'phang thob par gyur cig :
de nas slar yang dkyil 'khor shar gyi sgo drung du 'khod par mos la dbus su 'jug pa'i slad du sgo dbye ba'i phyag rgya bcas 'di'i rjes zlos /
bcom ldan rnam par snang mdzad dkyil 'khor 'dir :
bdag gis dad pas 'jug par bgyi :
phyogs su bltas nas grol ba'i phyir :
mtha' las 'das pa gnas par bgyi'o :
oM bud d+ha b+ha bod g+hA Ta ya sa ma ya pra be sha :
shI kraM sma ra sa ma ya hU~M phaT:
bde gshegs 'khor lo'i rigs mngon sum du mjal ba'i zhabs la phyag 'tshal ba'i mos pas thal mo sbyor la 'di'i rjes zlos /
e ma ho :
byang chub sems dpa' thams cad ni :
kun tu bzang po spyod pa'i mchog :
de bzhin gshegs pa'i 'khor lo ni :
dkyil na de bzhin gshegs pas mdzes :
oM sarba ta thA ga ta pU tsa satwa na ma :
At+ma naM nir yA ta yA mi :
ye shes 'beb par gsol ba gdab pa 'di'i rjes zlos /
khyod ni 'khor lo'i dam tshig ste :
'khor lo'i sems dpa' yin par grags :
'khor lo ye shes bla med de :
de ring bdag la dbab tu gsol :
zhes gsol ba btab pas bcom ldan 'das rnam par snang mdzad kyis zhal gyis gzigs /
thugs kyis dgongs te slar lan bstsal bar mos shig
/nga ni 'khor lo'i dam tshig ste :
'khor lo'i sems dpa' yin par grags :
'khor lo ye shes bla med 'di :
de ring khyod la sbyin par bya :
oM bud+d+ha A be sha ya a A:
'khor lo'i rigs kyi byin rlabs thams cad phyag mtshan dang 'od zer gyi rnam pas snying gar thim par mos shig
/oM bud+d+ha satwa sa ma ya :
sogs tshang ba brjod /
khrus byas la /
oM bud+d+ha ka la sha a b+hi Shiny+tsa oM:
rnam par snang mdzad ye shes dam pa'i mtsho chen ldan :
zla ba nya 'dra'i sku mnga' srid pa'i mtha' 'byin pa'i :
dgongs pa mtha' dag rdzogs pa'i bkra shis gang lags pa :
bkra shis des kyang deng 'dir zhi byed legs gyur shog :
dam tshig bsgrag pa ni /
sangs rgyas chos dang dge 'dun te :
bla na med pa'i dkon mchog gsum :
rab tu bzung ngo byang chub sems :
'gro ba'i don phyir rab tu skyed :
de ltar phogs pa'i dam tshig tshul bzhin bzung bar bgyi'o snyam pas 'di'i rjes zlos /
mgon po rdzogs sangs rgyas kun gyi :
gsang 'dzin ci nas bdag 'gyur phyir :
nges par 'byung gi bar du ni :
bdag gi bsam pa brtan por bzung :
nyon mongs ma lus bsal ba dang :
mi shes ma lus spang ba'i phyir :
bsam pa'i khyad par ji bzhin du :
sems can rnams la bshad par 'tshal :
slob dpon gyis rdo rje'i phyag rgyas 'degs pa'i tshul byas la /
oM badzra be ga kra ma hU~M:
dkyil 'khor nam mkha'i dbyings su btegs pa la slob dpon nyid 'jug par gyur /
dkyil 'khor la ni dkyil 'khor bshad :
'di ni dam tshig yin par bshad :
sangs rgyas bka' yi dkyil 'khor du :
bdag ni 'jug par 'tshal lags na :
dkyil 'khor bzhugs pa'i lha rnams kyis :
bzung zhing byin gyis brlab tu gsol :
de nas khyed rang rnams dkyil 'khor chen por bcug par gyur pa'i mos pa mdzod /
bcom ldan snying po'i dkyil 'khor du :
bdag gis yon bdag 'jug par bgyi :
phyogs la bltas la sgrim pa'i phyir :
mtha' las 'das pa 'degs par bya :
kye ma bcom ldan snang mdzad che :
sangs rgyas mdzad pa ya mtshan che :
sems can ngan 'gror lhung ba rnams :
sangs rgyas yul du glog bzhin myur :
oM badzra aM gu sha dza :
khyed rang rnams dkyil 'khor gyi gtso bo dpal rnam par snang mdzad chen po'i mdun drung du 'khod par mos shig
/de dag gis 'jug pa'i cho ga rgyas par grub pa lags /
zhugs nas mngon par dbang bskur ba zhu ba'i yon du dmigs te maN+Dal phul /
de nas dbang bskur ba dngos la phyi bum pa'i dbang /
nang rdzas kyi dbang /
gsang ba thabs shes kyi dbang rnams rim par 'byung ba'i dang po bum pa'i dbang gi gzhi bsgrub pa la dmigs pa 'di ltar mdzod /
khyed rang rnams kyi spyi bor zla ba'i dkyil 'khor lnga'i steng du yi ge :
oM hU~M trAM hrIHAHrnams gsal bar bkod la :
badzra san tra tha phaT:
zhes brjod pas :
yig 'bru lcags kyi tshwa tshwa ltar ram :
skar mda' ltar rno zhing myur ba mang po 'phros pas :
slob ma'i lus la phog pas :
rgyu pha ma'i khu khrag mi gtsang ba las byung ba :
lus dang sems kyi rnam par rtog pa dang :
sgrib pa la sogs pa bya sgro mes bsregs pa bzhin bsam :
badzra A be sha zhes brjod pas :
lus ngag yid gsum gyi sgrib pa sbyangs par gyur :
de bzhin gshegs pa'i dkyil 'khor mdun gyi nam mkha' la ye nas bzhugs pa'i gnas gsum dang sku gsung thugs kyi dbyings nas yig 'bru nyungs 'bru tsam pa mang po byung nas khyed rang rnams la thim par mos shig :
oM badzra A be sha a A:
zhes drag tu brjod la spos dang rol mo bya /
de nas phyag rgya'i dbang ni /
hU~M:
'da' dka' de bzhin mi shigs pa :
rgyal po phyag rgya mchog gi rtags :
bdag nyid chen po mtshan ma'i sku :
de bas phyag rgya zhes bya'o :
nam mkha' 'dra zhing rdul bral gzugs bzang 'chang :
shes rab sras po sku dang mtshan mi mnga':
ye shes rgya mtsho rab zab thugs rje can :
mtshungs med phyag ni slob ma rnams kyi spyi bor zhog :
ces brjod pas /
yig 'bru lnga las slob ma'i spyi bor rigs lnga so so'i phyag mtshan du gyur par bsam /
rigs lnga'i phyag rgya mgo bo'i gnas lngar bzhag la /
oM bud+d+ha mu dra a b+hi Shiny+tsa oM:
badzra mu dra a b+hi Shiny+tsa hU~M:
rat+na mu dra a b+hi Shiny+tsa trAM:
pad+ma mu dra a b+hi Shiny+tsa hrI:
karma mu dra a b+hi Shiny+tsa hA:
de ltar phyag rgyas dbang bskur bas :
bka' 'dul bar snang ste :
dam tshig gsum pa la sogs pa :
nyams pa rdul tsam yang med pa'i dbang thob par gyur cig :
rnam rgyal bum pa gzungs thag dang bcas pa mgo bo'i gnas lngar bzhag la /
bud+d+ha ka la sha a b+hi Shiny+tsa oM:
badzra ka la sha a b+hi Shiny+tsa hU~M:
rat+na ka la sha a b+hi Shiny+tsa trAM:
pad+ma ka la sha a b+hi Shiny+tsa hrI:
karma ka la sha a b+hi Shiny+tsa A:
bum pas dbang bskur bas byang chub sems kyi bdud rtsis :
dam pa chos kyi sgrib pa byang ste :
chos bdud rtsi chen po la dus gsum du mnga' brnyes pa'i dbang dang ldan par gyur cig :
slar yang bum pa spyi bor bzhag la /
hU~M:
bum pas dbang bskur rtag tu dpal gnas shing :
mdzes pas dbang byed rdzogs pas ka la sha :
spyi bor bzhag pas pad+ma rA ga'i mdog :
dag cing dri med ras kyis mgul dkris shing :
'bras bu chags pa'i shing gis kha brgyan te :
gzungs thag rnam pa lnga dang ldan pa yi :
kha dog legs gyur me tog sna tshogs ldan :
'bru lnga spos lnga rin chen snying po lnga :
sman lngar ldan pa'i bum pas dbang bskur bas :
rtag tu dpal gnas nyin mtshan bkra shis shog :
oM shu pa ka ri sid+d+hi hU~M:
bum pa kha rgyan mgul rgyan la sogs te :
mdzes pa'i dar gyis brgyan pa :
'bru rnam pa lnga dang :
spos rnam pa lnga dang :
snying po rnam pa lnga dang :
sman rnam pa lnga dang :
rin po che rnam pa lnga la sogs te :
yid kyi dkyil 'khor la brten nas dbang bskur bas :
de bzhin gshegs pa'i rang bzhin gyi yon tan thob par gyur cig :
hU~M:
bkra shis rgyal byed bum pas dbang bskur bas :
ye shes dbang bcu dag la dbang byed te :
log 'dren bdud bzhi'i dgra las rnam rgyal te :
rnam pa kun mkhyen go 'phang thob par shog :
oM ka la sha ma hA mu dra sarba gu Na sid+d+hi hU~M:
bum pa b+h+rU~M las lha'i gzhal yas khang du bsgoms pa'i nang du :
lha'i dkyil 'khor gzhung bzhin du bsgoms :
tshul bzhin spyan drangs mchod pa phul :
bzlas brjod dag par byas te dbang bskur bas :
rigs lnga ye shes lnga'i dbang thob par gyur cig :
bum chu spyi bor blugs shing khar blud la /
hU~M:
bdud rtsi chu rgyun dag pas dbang bskur bas :
skye 'gro kun gso thams cad bdud 'joms pas :
rigs gsum mgon po yon tan ldan pa ltar :
las dang nyon mongs sgrib pa dag gyur cig :
oM ma hA pa ne ka ru bi shud+d+he hU~M:
bum pa'i nang gi chu yi dbang bskur bas :
de bzhin gshegs pa'i thugs rje chen po'i chus spyi bo nas yan lag thams cad khyab par byas te :
lus sems kyi rgyud la yod pa'i sgrib pa thams cad byang zhing dag par gyur cig :
hU~M:
'bru mchog rnam pa lnga yis dbang bskur bas :
dge ba'i rtsa ba rgyu ni chung ngu las :
dge ba'i me tog 'bras bu smin pa dang :
ma 'dres sangs rgyas chos dang ldan par shog :
oM pany+tsa satwaM pa si ti hU~M:
bum pa'i nang na 'bru rnam pa lnga gnas pa'i dbang bskur bas :
mu ge'i bskal pa las thar nas :
'jig rten dang 'jig rten las 'das pa'i longs spyod tshad med gter la spyod par gyur cig :
hU~M:
sman mchog rnam pa lnga yis dbang bskur bas :
'jig rten nad sel sman gyi rgyal po ltar :
bzhi brgya rtsa bzhi'i nad rnams phyir bsal te :
stong phrag brgyad cu'i bgegs las rgyal bar shog :
oM a mr-ita pany+tsa da rasmi ma hA ku ru hU~M:
bum pa'i nang na sman rnam pa lnga gnas pa'i dbang bskur bas :
deng gi slob ma rnams kyi lus la 'du ba rnam pa bzhi las gyur pa'i :
phyi nang gi nad thams cad byang zhing dag nas :
'gro ba gzhan la nad sel ba'i thabs ston par gyur cig :
hU~M:
spos mchog rnam pa lnga yis dbang bskur bas :
dri zhim spos kyis tshad pa'i gdung sel ltar :
tshul khrims la sogs zag med phung po lngas :
nyon mongs dug lnga'i gdung ba sel bar shog :
hU~M rU pa pany+tsa a wa de sha ma hA sa ti pa ti te hU~M:
bum pa'i nang na spos rnam pa lnga gnas pa'i dbang bskur bas :
deng gi slob ma rnams kyi nyon mongs pa'i dri ma thams cad dang bral nas :
sems can gyi nyon mongs pa'i gdung ba sel ba'i gdugs lta bur gyur cig :
hU~M:
rin chen rnam pa lnga pos dbang bskur bas :
yid bzhin nor bu re ba kun skong ltar :
'gro ba'i bsam pa yid bzhin 'grub pa dang :
ye shes rnam pa lnga yi don rtogs nas :
yon tan yid bzhin mchog dang ldan gyur te :
stobs dang mi 'jigs dbang dang ldan par shog :
oM pany+tsa rat+na sid+d+hi sa ra hU~M:
bum pa'i nang na rin po che rnam pa lnga gnas pa'i dbang bskur bas :
deng gi slob ma yis sems can gyi dgos 'dod re ba yid bzhin du skong bar gyur cig :
hU~M:
bde gshegs rigs lnga ye shes lnga yi mchog :
snying po rnam pa lnga yis dbang bskur bas :
rgyu yi snying po 'bras bu kun bskyed ltar :
dge ba'i rtsa ba rgyu yi snying po ltar :
bla med byang chub snying po thob par shog :
oM pany+tsa gar+b+ha sid+d+hi hU~M:
snying po rnam pa lngas dbang bskur bas :
slob ma rnams la mtshan bzang po sum cu rtsa gnyis dang :
dpe byad bzang po brgyad cu dang ldan te :
bla na med pa byang chub kyi snying po dang ldan par gyur cig :
hU~M:
kha rgyan 'bras bu chags pas dbang bskur bas :
dpag bsam shing gis re ba kun skong ltar :
dran pa nyer bzhag rnams kyi byang chub phyogs :
sum cu rtsa bdun dbang dang ldan par shog :
oM kalpa br-ik+Sha su mi pa ta gu Na hU~M:
bum pa'i kha rgyan gyis dbang bskur bas :
rten 'brel bcu gnyis dang :
byang chub kyi phyogs chos sum cu rtsa bdun la sogs pa'i rgyu dang 'bras bu'i chos kyi don rtogs nas :
mtshan gyi me tog la dpe byad kyi 'bras bu chags par gyur cig :
hU~M:
mgul chings cod pan lnga yis dbang bskur bas :
rdo rje rgyal thebs gtso bor dbang bskur ltar :
ye shes lnga yi dbang rnams rdzogs gyur te :
bde gshegs rigs lnga'i dbang dang ldan par shog :
oM da na smi da sa ka shi ka sid+d+hi hU~M:
mgul chings kyis dbang bskur bas shir sha lha'i na bza' pany+tsa li ka la longs spyod cing :
thugs rje gdugs dang 'dra bas sems can gyi gdung ba tshad pa dang 'dra ba las skyob cing :
bla na med pa'i byang chub kyi tshogs rdzogs par gyur cig :
hU~M:
gzungs thag rnam pa lnga yis dbang bskur bas :
don gyi gzungs dang tshig gi gzungs la sogs :
de bzhin gshegs pa'i sku lnga ye shes lnga :
mngon du mi 'bral gzungs dang ldan par shog :
oM u pA yA pA ri pU ra ka pa ra mi ta ku ru hU~M:
gzungs thag gis dbang bskur bas :
deng gi slob ma la gzungs dang ting nge 'dzin dang :
sku dang ye shes yongs su mi btang zhing :
yongs su 'brel bar gyur cig :
ces bum pa spyi bor bzhag la dbang bskur ro //
de rnams kyis bum pa'i dbang yongs su rdzogs par grub nas /
mtha' rten du rgyal srid rin po che rnam pa bdun dang /
bkra shis pa'i rdzas mchog brgyad po rnams mdun du bdar nas mnga' gsol bar mos shig
/'khor lo sogs rim par lag tu gtad la /
'khor lo rin chen rin po che :
'khor ba'i 'khor lo rgyun bcad pas :
chos kyi 'khor lo bskor bar 'gyur :
dus gsum rgyal bas bskor ba yi :
mi khom rgyun bcad rgyu dang 'bras bur ston :
rdo rje dkyil 'khor sgrub par bya ba'i phyir :
theg chen chos dang mthun par bskor bar shog :
'khor lo rin po ches dbang bskur bas :
sa bcu'i dbang thob ste theg pa mtha' dag ston cing :
chos kyi rgyal chen gyi dbang thob par gyur cig :
rat+na tsakra a b+hi Shiny+tsa A:
hU~M:
pha rol phyin bcus sems can skyob pa'i phyir :
shes rab gzugs 'dzin btsun mo rin po che /
bsdu ba rnam bzhi tshad med bzhi po yis :
'gro ba mtha' yas ma lus don byed cing :
tshe dang longs spyod gter rnams spyod par shog :
btsun mo rin po che yis dbang bskur bas :
bdag dang gzhan gyi don bden pa las grub pa la :
yid bzhin 'byor pa'i dpal dang ldan gyur cig :
hU~M:
dkon mchog gsum gyi yon tan yid bzhin gter :
'khor ba'i mun sel bde ba'i snying po 'byung :
dgos pa'i mchog sbyin nor bdun phun sum tshogs :
yid bzhin nor bu rin chen spyod par shog :
nor bu rin po ches dbang bskur bas :
shes rab rnam par dag pa dang ldan te :
gang kun nas nyon mongs pa'i mun pa thams cad rab tu sel ba'i sgron me dang ldan nas :
lhag mthong gi shes rab dang ldan par gyur cig :
hU~M:
gang la cis 'dul dpag bsam shing lta bus :
'gro la snying brtser tshogs gnyis rdzogs par ston :
dbang phyug btsun pa'i khyim bdag rin po che :
'khor los sgyur ba'i rgyal thabs thob par shog :
khyim bdag rin po ches dbang bskur bas :
sha'i mig rnam par dag pa dang ldan par gyur te :
'phags pa'i nor bdun dang ldan par gyur cig :
bdag gzhan gyi don phun sum tshogs pa dang :
dgongs pa thams cad mthar phyin nas :
shes bya thams cad la thogs pa med pa'i spyan dang ldan par gyur cig :
hU~M:
brtson 'grus go bgos gnod pa'i dpung 'joms shing :
'jigs pa'i skyabs byed 'gro la mi 'jigs sbyin :
thabs dang shes rab ldan pa'i tshogs 'di yi :
mthu stobs rdzu 'phrul dpung gis bsrung bar shog :
dmag dpon rin po ches dbang bskur bas :
thabs dang shes rab gnyis su med pa'i dgongs pa mthar phyin nas :
'jigs tshogs kyi lta ba'i ri bo thams cad legs par 'joms pa'i spyod pas ye shes phun sum tshogs pa dang ldan par gyur cig :
hU~M:
'khor ba'i chu bo 'jigs pa bzhi las sgrol :
brtson 'grus myur ba rdzu 'phrul shugs kyis spyod :
cang shes sprin gyi shugs 'chang rin po che :
mi gnas ye shes yid bzhin spyod par shog :
rta mchog rin po ches dbang bskur bas :
rdzu 'phrul gyi rkang pa bzhi dang ldan te :
zhon pa dang ldan nas thams cad dga' mgu yi rangs te :
'gro ba la thogs pa med par gyur cig :
hU~M:
theg pa don dam bla med ston pa'i mchog :
yan lag bdun mdzes u dum ba ra'i mdog :
'dul ba'i stobs chen glang po rin po che :
khyu mchog rlabs chen stobs lnga rdzogs par shog :
glang po rin po ches dbang bskur bas :
stobs bcu dang ldan te bdud bzhi'i dpung tshar bcad nas :
rdo rje ra ba'i phyogs thams cad zil gyis gnon pa'i mthu dang ldan par gyur cig :
bkra shis rdzas brgyad rim par gtad la /
hU~M:
de bzhin gshegs pas byin gyis brlabs pa yi :
bgegs rnams 'jom pa'i sgrub rdzas dang po 'dis :
bar du gcod pa'i bgegs kyi tshogs 'jigs shing :
dngos grub mchog nyid deng 'dir thob gyur cig :
yungs dkar gyis dbang bskur bas :
lus sems kyi rgyud la bgegs rigs stong phrag brgyad cur gtogs pa'i bsam sbyor ngan pa rgyun chad pa'i don gyi bkra shis par gyur cig :
hU~M:
lha dbang brgya byin bdag nyid chen po yi :
byin gyis brlabs pa'i rtswa mchog dUr ba dang :
gang gis mthong ba sdug bsngal zhi ba ltar :
nad dang gnod pa kun las rgyal bar shog :
rtsa dUr bas dbang bskur bas :
bsod nams 'phel ba dang :
nyon mongs pa las grol ba'i rdzas 'dis :
rgyu dang 'bras bu la ma rmongs pa'i don gyi bkra shis par gyur cig :
hU~M:
ji ltar rgyu dang sa bon chung ngu las :
'bras bu che smin shing tog bil ba ltar :
dge ba'i rtsa ba rgyu mchog chung ngu las :
'bras bu rgya chen dam pa thob par shog :
bil bas dbang bskur bas :
stobs bcu dang mi 'jigs la sogs pa :
sku lnga ye shes kyi 'bras bu rdzogs shing :
rgyal ba'i don gyi bkra shis par gyur cig :
hU~M:
rdo rje dang ni rin chen chu skyes dang :
de bzhin las kyi sems dpas byin brlabs pa'i :
rin chen gzugs ldan rdzas mchog li khri 'dis :
lha mi'i yon tan dbang du sdud par shog :
li khris dbang bskur bas :
thugs rje chen pos khams gsum sems can thams cad mi gtong ba'i rdzas 'di :
snying rje'i sgo nas ma chags par mdzad pa'i thabs kyis :
gzhan la phan 'dogs pa'i don gyi bkra shis par gyur cig :
hU~M:
ji ltar g+hi waM khyu mchog dam pa yi :
srog gi dbang po nyid du gyur pa ltar :
dkar po'i chos rnams ma lus 'dzin pa yi :
shes bcu srog gi snying po thob par shog :
sman g+hi waM gi dbang bskur bas :
bai DUr+Ya'i 'od dang ldan pas :
bdud bzhi las grol ba'i rdzas 'dis :
nad bzhi brgya rtsa bzhi las grol cing :
thar pa'i don gyi bkra shis par gyur cig :
hU~M:
zho ni kun gyi snying por gyur pa ste :
snying po rnam dag byang chub sems rtogs nas :
yon tan kun gyi dbyings su gyur pa ste :
bsam gtan ting 'dzin bcud kyis 'tsho bar shog :
zhos dbang bskur bas :
dbang po'i bcud dang :
gzi mdangs su gyur pa'i don gyi bkra shis par gyur cig :
hU~M:
chos rnams sna tshogs gzugs brnyan 'dra ba la :
chu zla lta bur yang dag rtogs gyur nas :
ma rig bag chags ma lus kun byang ste :
me long lta bu'i ye shes thob gyur cig :
me long gis dbang bskur bas :
bag chags bag la nyal ba yang skad cig la rdo rje lta bu'i ting nge 'dzin gyis bcom nas :
kun gzhi gnas gyur nas me long lta bu'i ye shes thob ste :
mngon par rdzogs par sangs rgyas pa'i don gyi bkra shis par gyur cig :
hU~M:
dung ni chos kyi sgra rnams sgrog pa'i phyir :
yon tan rgya mtsho bdag nyid mchog gyur te :
tshig kun ma nor yongs la ston pa'i phyir :
chos sgra chen po sgrog pa'i mthu ldan shog :
'bud dung g.yas su 'khyil pas dbang bskur bas :
gsung dbyangs yan lag drug cu dang ldan pa'i rdzas 'dis :
tshangs pa'i sgra dbyangs phun sum tshogs pa dang ldan pa'i don gyis bkra shis par gyur cig :
de nas bum bskor bya zhing /
na mo :
bum pa'i smon lam du gsol ba ni :
bum pa nem ta ka la sha zhes bya ste :
bum pa zlum por 'dug pa ni :
spros pa dang mtshan ma dang bral ba chos kyi sku'i rang bzhin no :
kha khyer nyis brtsegs su byung ba ni :
chos kyi sku las longs spyod rdzogs pa'i sku byung :
longs spyod rdzogs pa'i sku las sprul pa'i sku byung ste :
sku gsum dang ldan pa'i bum pa 'dis :
deng gi slob ma 'khor dang bcas pa la :
dbang bskur cing khrus chab gsol bas :
sku gsum gyi don rtogs shing thob pa'i dbang dang ldan par gyur cig :
bum pa'i nang na chu gnas pa ni :
ma hA gurba ka bi sha zhes bya ste :
byang chub sems kyi chu rgyun lags :
deng gi slob ma rnams kyis smon lam ci btab pa rnams :
chu bo'i rgyun dang 'dra bar tshe dang dbang thang rgyun mi chad par gyur cig :
bum pa'i nang na rin po che lnga gnas pa ni :
rat+na sid+d+hi hU~M zhes bya ste :
yid bzhin nor bu rin po ches 'gro ba ma lus pa mtha' dag gi re 'dod thams cad yid bzhin du 'grub pa dang 'dra bar :
deng gi slob ma rnams kyi re ba yid bzhin du 'grub par gyur cig :
bum pa'i nang na 'bru rnam pa lnga gnas pa ni :
pan tsa stam pa la zhes bya ste :
bcom ldan 'das kyis 'gro ba sems can ma lus pa :
zas kyis phongs shing nyam thag pa rnams la :
zas dang 'bru'i bcud phyung ste :
zas nor gyi mdzod mi zad pa'i gter du gyur cig :
bum pa'i nang na snying po lnga gnas pa ni :
tsit+ta u pa ta yA mi zhes bya ste :
don dang nor thams cad kyi snying po ni :
gser la sogs pa lags pas zas nor thams cad kyi snying po dngos grub thams cad kyi mchog che ba'i yon tan thams cad bsdus nas :
deng gi slob ma rnams la bcom ldan 'das kyi dkyil 'khor dang mnyam par gyur cig :
bum pa'i nang na sman lnga gnas pa ni :
pan tsa tri bI ba zhes bya ste :
sman gyi bla bai DUr+Ya 'od kyi rgyal po lta bu'i dbang thob par gyur te :
deng gi slob ma'i nad bzhi brgya rtsa bzhi dang :
bgegs rigs stong phrag brgyad bcu'i gnyen por byin gyis brlabs pas :
nyon mongs pa'i nad rnams dang rtog pa'i bgegs thams cad las thar bar gyur cig :
bum pa'i na bza' mgul rgyan ni :
pan tsa li ka zhes bya ste :
slob ma'i lus la reg pa tsam gyis ngo tsha dang khrel 'dzem dang chog shes pa'i gos dang ldan par gyur cig :
gzungs thag ni :
u pA ya pa ra mi ta zhes bya ste :
thugs rje'i gzungs kyi thag pa lags pas :
deng gi slob ma dang 'gro ba ma lus pa mtha' dag :
'khor ba'i rgya mtsho dang khams gsum gyi btson ra nas bton te :
thugs rje'i gzungs kyis zin par gyur cig :
bum pa'i kha rgyan ni :
tsa tur ma hA me tri zhes bya ste :
dpag bsam gyi shing ljon pa lta bur byin gyis brlabs te :
sum cu rtsa gsum gyi longs spyod kyi rgyan :
'bras bu yid bzhin gyi zas :
nang blangs na nang skye :
nub blangs na nub skye ba dang 'dra bar :
slob ma dang yon bdag 'khor bcas kyang :
tshe dang dbang thang dpal dang gzi byin skye bar gyur cig :
dar sna bzhi ni :
rA dza hA zhes bgyi ste :
deng gi slob ma dang :
yon bdag la rgyal po chen po bzhis dbang bskur bas :
'jig rten dang 'jig rten las 'das pa gnyis kar dbang che bar gyur cig :
ral gri bzhi ni :
ma hA kro ta zhes bgyi ste :
khro bo chen po bzhis gzung 'dzin log rtog gi bgegs rnams 'joms par gyur cig :
phur pa bzhi ni :
badzra kI li ya zhes bya ste :
khro bo mthar byed chen po bzhis :
deng gi slob ma dang yon bdag gi bdud dang bgegs rnams dang log 'dren tshar gcod par gyur cig :
tshon skud rnam pa lnga ni :
dz+nyA na pan tsa sid+d+hi zhes bgyi ste :
rigs lnga'i rang bzhin lags te :
deng gi slob ma dang yon bdag la ye shes lnga'i byin rlabs kyis :
nyon mongs pa rnams las grol zhing thar bar gyur cig :
mda' bzhi ni sems dpa' bzhi :
me long bzhi ni sems ma bzhi lags te :
rnam par thar pa brgyad dam tshad med pa bzhis 'gro ba'i don byed cing :
mtha' yas pa'i sems can rnams thugs rjes zin par gyur cig :
de ltar gyur pa'i dge ba'i rtsa bas :
yul khams thams cad du yang mi nad dang phyugs nad rgyun chad nas :
char chu dus su babs lo phyugs rtag tu legs :
dus kyi 'khrugs pa zhi :
mtshon gyi bskal pa nyams nas :
sems can thams cad bde skyid phun sum tshogs pa'i skal pa dang ldan par gyur cig :
ces brjod /
'di skabs slob dpon gyis smon lam brjod /
las kyi rdo rje gnyis kyis bum pa re re thogs nas mched lcam rnams kyi gral la gcig gis g.yas skor dang gcig gis g.yon skor byas pas gnyis gnyis gar 'dzoms sar bzang bar bshad do //
de rnams kyis bum pa'i dbang bskur pas rdo rje slob ma'i dbang yongs su rdzogs pa thob pa yin no //
gnyis pa nang rdzas kyi dbang rnams rim pa bzhin du bskur ba lags pas so so'i tshig ris dang mthun pa'i dbang don gyi mngon rtogs rgyud la skyes par mos shig
/dang po me long phyis la bstan te :
chos kun gzugs brnyan lta bu ste :
rten 'brel mthu las snang ba'i phyir :
brjod med rang bzhin dag pa yi :
don dam gnyis med rtogs par 'gyur :
oM ma hA A dar sha dz+nyA na badzra hU~M phaT:
me long gi dbang bskur bas :
kun gzhi'i rnam par shes pa gnas gyur te :
chos thams cad gsal la rtog pa med pa :
me long lta bu'i ye shes thob par gyur cig :
de nas rkang pa'i 'og tu 'khor lo rtsibs brgyad pa bzhag la 'di skad do :
'og tu gser gyi 'khor lo dag :
brjod pa'i don du b+h+rU~M bkod pas :
gzhan don 'di la phan pa'i phyir :
rgyal ba'i 'khor lo bskor bar mdzod :
oM dz+nyA na tsakra b+h+rU~M:
chos kyi 'khor lo'i dbang bskur bas :
'khor ba'i 'khor lo rgyun bcad de :
log rtog gi nyon mongs rgyun bcad nas :
chos kyi 'khor lo bskor ba'i dbang thob par gyur cig :
de nas dung lan gsum 'bud du bcug la 'di skad do :
chos dung rgyas par bus pa ni :
'jig rten sems can skal ldan la :
rnam gsal chos sdig sbyang ba'i phyir :
skyob pa'i mgon pos tshangs skad sgrog :
oM pu ra ma ku ta a wa tsa saM:
dung gi dbang bskur bas :
gsung dbyangs yan lag drug cu dang ldan pa :
tshangs pa'i sgra dbyangs phun sum tshogs pa dang ldan nas :
chos kyi sgra sgrog par gyur cig :
de nas rdo rje rgya gram spyi bor bzhag la :
dgongs pa som nyi med pa la :
rgya gram gtsug tu dbang bskur bas :
rdo rje 'dzin pa rnams kyis kyang :
de la bsrung ba nyid du gyur :
oM badzra rak+Sha tiSh+Tha muM truM baM truM:
zhes brjod /
rdo rje rgya gram gyi dbang bskur bas :
las kyi rgya gram lhun gyis grub nas ci nas kyang mi 'gyur mi shigs pa'i skur gyur cig :
de nas dbu rgyan gyi dbang bskur ba :
de ring phan chod bu khyod la :
dbu rgyan dag gi dbang bskur bas :
dbu rgyan 'ching ba'i rgyan bcings pas :
de yis lus kun rab brgyan te :
des na dbu rgyan dbang bskur ro :
oM bud+d+ha a b+hi Shiny+tsa oM:
badzra a b+hi Shiny+tsa hU~M:
rat+na a b+hi Shiny+tsa trAM:
pad+ma a b+hi Shiny+tsa hrI:
karma a b+hi Shiny+tsa A:
dbu rgyan gyi dbang bskur bas :
'jig rten dang 'jig rten las 'das pa'i dge ba'i rtsa ba rgyud la 'byung ste :
khams gsum thams cad las yang dag par 'das pa'i spyod yul :
ye shes sgyu ma rnam par sprul pa'i byin rlabs can :
chos kyi sku gnyis su med pa la brten nas :
shes bya thams cad la dbang sgyur ba'i ye shes kyi sku dang ldan par gyur cig :
de nas bum pa'i dbang bskur ba :
de ring phan chod bu khyod la :
bum pa dag gis dbang bskur bas :
nyon mongs pa dang shes bya'i sgrib :
byang gyur dag cing ming yang med :
de yi bsod nams dbang gi 'bras bu yis :
bsod nams ye shes tshogs kun rdzogs gyur cig :
oM bud+d+ha ka la sha a b+hi Shiny+tsa oM:
badzra ka la sha a b+hi Shiny+tsa hU~M:
rat+na ka la sha a b+hi Shiny+tsa trAM:
pad+ma ka la sha a b+hi Shiny+tsa hrI:
karma ka la sha a b+hi Shiny+tsa A:
bum pa'i dbang bskur bas chos kyi snying po la nges par 'byung ba'i shes bya bdud rtsi'i rgyun gyis dbang po'i rgyud la khyab ste :
skye shi las rgyal ba'i dbang thob nas :
'gro ba ma lus pa rnams yongs su smin par bya ba'i don du :
bskal par brjod du med pa'i g.yung drung du gnas shing :
dus gsum gyi sangs rgyas bcom ldan 'das kyi :
sku tshe'i tshad yongs su rdzogs pa dang mnyam par 'gyur ro :
phreng ba'i dbang bskur ba :
de ring phan chod bu khyod la :
me tog phreng bas dbang bskur bas :
gzungs dang ting 'dzin rin chen phreng :
ye shes lhun po tshogs chen rdzogs par shog :
lha mir bcas pa'i mchod bstod dam pa ste :
bsod nams ye shes zhing rab 'bras bu thob par shog :
oM rat+na mA le a b+hi Shiny+tsa trAM trAM:
phreng ba'i dbang bskur bas :
sku rdo rje rin po che dang :
gsung rdo rje rin po che dang :
thugs rdo rje rin po che dang :
rin po che'i rang bzhin mnyam pa nyid :
rdo rje bkod pa mi 'dzad pa'i mdzod :
rnam par 'gying ba'i ting nge 'dzin la sogs pa :
gzungs dang ting nge 'dzin kyi sgo dpag tu med pa dang ldan par gyur cig :
dar gyi cod pan gyi dbang bskur ba :
de ring phan chod bu khyod la :
dar gyi cod pan dbang bskur bas :
shes bya kun la ma thogs pa'i :
ye shes rlung gis rab bskyod de :
ci la'ang thogs pa med par shog :
oM badzra pa taM ga a ba laM ba ni a b+hi Shiny+tsa trAM:
dar gyi cod pan gyi dbang bskur bas :
chos kyi cod pan chags pa med cing :
mchog dam pa dri ma med pas bcings pa so so yang dag pa rin po che rjes su sgrog pa'i rgyan dpag tu med pa dang ldan par gyur cig :
rigs lnga'i phyag rgya'i dbang bskur ba :
de ring phan chod bu khyod la :
phyag rgya chen po'i dbang bskur bas :
'da' dka' de bzhin mi shigs pa :
rgyal po'i phyag rgya mchog gi rtags :
bdag nyid chen po mtshan ma'i gzugs :
des na phyag rgya'i dbang bskur ro :
bud+d+ha mu dra a b+hi Shiny+tsa oM:
badzra mu dra a b+hi Shiny+tsa hU~M:
rat+na mu dra a b+hi Shiny+tsa trAM:
pad+ma mu dra a b+hi Shiny+tsa hrI:
karma mu dra a b+hi Shiny+tsa A:
rigs lnga'i phyag rgya'i dbang bskur bas :
'khor lo dang :
rdo rje dang :
rin po che dang :
pad+ma dang :
las kyi rigs kyi yon tan gyi khyad par gyi :
sku gsung thugs kyi yon tan dang :
mngon par 'du byed pa'i phrin las kyis :
sems can yongs su smin par mdzad pa'i thabs mkhas pa'i spyod yul dang ldan par gyur cig :
ming gi dbang bskur ba :
de ring phan chod bu khyod la :
rdo rje ming gi dbang bskur bas :
khams gsum srid pa dus gsum dang :
mchog gsum sangs rgyas zhing khams su :
rdo rje grags pa'i dbang thob shog :
oM bud+d+ha nAm a b+hi Shiny+tsa oM:
badzra nam a b+hi Shiny+tsa hU~M:
rat+na nAm a b+hi Shiny+tsa trAM:
pad+ma nAm a b+hi Shiny+tsa hrI:
karma nAm a b+hi Shiny+tsa A:
rdo rje ming gi dbang bskur bas :
rig 'dzin thams cad kyi gnas su :
rdo rje ming gi grags pa chen po'i dbang dang ldan par gyur cig :
las kyi dbang bskur ba sna tshogs rdo rje lag tu gtad la /
de ring phan chod bu khyod la :
rdo rje las kyi dbang bskur bas :
zhi dang rgyas pa dbang dang ni :
mngon spyod las la sogs pa yi :
rdo rje las kyi dbang thob shog :
oM karma nAm a b+hi Shiny+tsa A:
las kyi dbang bskur bas :
yid bzhin gyi nor bu rin po che ltar sna tshogs su snang bas :
sems can rnams kyi bsam pa tha dad pa yongs su smin par mdzad pa'i don du :
ris tha dad pa ji ltar mos pa ltar 'dul ba'i phrin las mdzad pa'i dbang dang ldan par gyur cig :
'khor lo'i dbang bskur ba :
de ring phan chod bu khyod la :
'khor lo dag gis dbang bskur bas :
srid pa gsum las 'don pa dang :
gdan khri chos kyi 'khor lo yi :
'khor lo chen po'i dbang bskur ro :
oM bud+d+ha tsakra a b+hi Shiny+tsa b+h+rU~M:
'khor lo'i dbang bskur bas :
chos kyi 'khor lo bskor nas :
sems can mang po la skal pa ji ltar smin par mdzad nas :
lung nges par ston pa'i dbang dang ldan par gyur cig :
gsang sngags kyi dbang bskur ba rdo rje spyi bor bzhag la /
de ring phan chod bu khyod la :
gsang ba'i sngags kyi dbang bskur bas :
ma rig pa ni bshig pa dang :
ngag gi tshogs mchog yod pa dang /
dngos grub thams cad thob pa'i phyir :
gsang sngags ngag gis dbang bskur ro :
oM bud+d+ha d+hA ra na a b+hi Shiny+tsa A+oM:
oM badzra d+hA ra na a b+hi Shiny+tsa hU~M:
oM rat+na d+hA ra na a b+hi Shiny+tsa trAM:
oM pad+ma d+hA ra na a b+hi Shiny+tsa hrI:
oM karma d+hA ra na a b+hi Shiny+tsa A:
gsang sngags kyi dbang bskur bas :
chos thams cad kyi snying por gyur nas :
gsang sngags kyi don ma nor bar ston pa :
gnyis su med pa'i dbang dang ldan par gyur cig :
de rnams kyis nang gi dbang bskur pas rdo rje slob dpon gyi phrin las rab 'byams la mnga' dbang brnyes par byas pa yin no /
gsum pa gsang ba'i tha tshig las mi 'da' bar dbang bskur ba ni /
rdo rje mgor bzhag la /
de ring phan chod bu khyod la :
gsang ba ngag gi dbang bskur bas :
'da' bar bya ba ma yin la :
shes par bya ba gsang ba nyid :
gsang bas grub phyir bsngags pas na :
des na gsang ba'i dbang bskur ro :
oM sarba ta thA ga ta bud+d+ha gu h+ya a b+hi Shiny+tsa oM:
badzra gu h+ya a b+hi Shiny+tsa hU~M:
rat+na gu h+ya a b+hi Shiny+tsa trAM:
pad+ma gu h+ya a b+hi Shiny+tsa hrI:
karma gu h+ya a b+hi Shiny+tsa A:
gsang ba'i dbang bskur bas :
dbyings dang ye shes gnyis su med pas :
chos nyid 'byed pa med pa'i ye shes kyi dbang thob par gyur cig :
thabs shes kyi dbang bskur ba dril bu gtad la /
de ring phan chod bu khyod la :
dril bu 'di yis dbang bskur bas :
shes rab pha rol phyin pa yi :
gsung rab rgya mtsho bsgrag pa yi :
shes rab rgya mtshor dbang bskur ro :
oM pra dz+nyA u pA ya sarba yo ga a b+hi Shiny+tsa A:
thabs dang shes rab kyi dbang bskur bas :
'gro rnams ye shes chen po'i ngang du :
gnyis su med pa'i dbang thob par gyur cig :
de dag gis gsang ba'i dbang bskur pas dbyings dang ye shes gnyis su med pa'i ngang du thabs dang shes rab zung du 'jug pas lam dang 'bras bu'i chos rnams mthar phyin pa'i dbang thob pa yin no //
de nas mtshams sbyor spyi ltar byas la bkra shis rgyas par brjod /
de dag gis bde gshegs 'dus pa zhi ba rigs brgya'i dkyil 'khor du mngon par dbang bskur ba rdzogs par grub pa lags pas dbang gi srog rtsa dam tshig spyi dang khyad par ba rnams legs par bsrung snyam pas 'di'i rjes zlos /
gtso bos ji ltar sogs gsum /
gtang rag maN+Dal /
lus longs spyod 'bul ba /
dge bsngo rnams spyi ltar byas la slob ma rnams rang gnas su gtang ngo //
lnga pa rjes kyi rim pa ni /
rigs brgya'i phrin las ltar /
mchod bstod /
yan lag bdun pa /
smon lam /
bzod gsol /
shis brjod /
dkyil 'khor bsdu ldang /
bsngo ba bcas tshang bar bya'o //
sgo gsum dri bral ye shes rnam gsum shar /
khams gsum las 'das rnam snang chos sku'i zhal //
'bad med mthong nas lhun grub phrin las kyis //
don dam dbang chen kun la sbyin nus shog
/ces pa'ang rigs dkyil khyab bdag thams cad mkhyen pa 7rdo rje gzi brjid kyi zhal snga nas dang /
dza ka dang dge mang mchog sprul rin po che rnam pa gnyis bcas lhan rgyas pa'i gsung gis bskul ma ched du gnang ba ltar /
gter gzhung sor bzhag la gzhung pod gshin chog las 'byung ba ltar gsang ba spyi dang mthun pa'i lag len rnam gsal dang mtshams sbyor phran bus brgyan te /
rig pa 'dzin pa'i gzugs brnyan pad+ma gar dbang phrin las 'gro 'dul rtsal gyis zab lung gnyis pa rdzong shod bde gshegs 'dus pa'i pho brang chen por bkod pa dge legs 'phel //

//
