@#//
'jam dpal gshin rje'i gshed khro chu dug sdong nag po'i las byang gdug pa kun sgrol zhes bya ba bzhugs so //
bla ma dang lhag pa'i lha dpal ya mAn+ta ka la phyag 'tshal lo //
bcom ldan 'das rigs gsum 'dus pa'i ngo bo /
'jam dpal gshin rje'i gshed khro chu dug sdong nag po'i phrin las kyi rim pa ni /
lha mchog 'di nyid kyi dkyil 'khor du dbang bskur ba legs par nos shing /
lung dang lag len gdams pa'i gnad ma lus pa dpal ldan bla ma dam pa dgyes pa'i ngang nas bstsal ba /
de dag kyang yin rlom du ma lus par bslab sbyangs kyis byan tshud par byas pa'i sgrub pa pos /
gnas dus yo byad sogs bca' gzhi lag len gyi shog dril du bshad pa ltar bsnyen sgrub las sbyor skabs su gang babs kyi yo byad ma tshang ba med par nye bar 'du byas la /
sgrub pa po kha lhor phyogs pas bde ba'i stan la byang chub kyi sems gnyis sngon du btang la /
de yang tho rangs kyi cha'am snga thun la bdag nyid gshin rje tshe bdag gi rnal 'byor sngon du btang na shin tu legs shing /
de'i ngang nas slar yang 'jam dpal khro chu'i bdag gi rnal 'byor sgom pa'i sngon du 'gro ba'i slad du /
dang po skyabs su 'gro ba ni /
skyabs yul rtsa ba gsum dang /
'jam dpal gshin rje'i gshed po tha mi dad pa mdun gyi nam mkhar gsal btab la /
hU~M/
dus 'di nas bzung byang chub snying po'i bar //
bla ma lha dang dkon mchog rin chen gsum //
gshin rje gshed po'i lha tshogs 'khor bcas la //
lus ngag yid gsum gus pas skyabs su mchi //
zhes lan gsum dang /
slar sems bskyed pa ni /
hU~M/
snang grags chos rnams rang bzhin med pa la //
de ltar ma rtogs sems can snying re rje //
de phyir bdag nyid gshin rje'i gshed gyur nas //
de dag sangs rgyas sa la 'god par bya //
zhes gsum brjod /
gzhi bgegs la gtor ma spyi 'gro ltar byin gyis brlabs shing byin la /
bka' bsgo ba ni /
bdag ni 'jam dpal khros pa'i nga rgyal dang ldan pas /
e ya /
yang gsang rigs gsum 'dus pa'i dkyil 'khor du //
'du ba'i mched lcam dam ldan ma gtogs pa //
dam med bdud bgegs log 'dren 'byung po'i tshogs //
lan chags gtor ma 'di khyer rang gnas dengs //
gal te mi 'gro gnas 'dir 'dug gyur na //
dpal chen 'jam dpal gshin rje'i gshed po yi //
sku gsung thugs las sprul pa'i khro chen tshogs //
nam mkha' sa gzhi bar snang kun bkang nas //
bgegs tshogs 'dul zhing brlag par gdon mi za //
du tri ya ma rA dza /
ya ma rak+sha /
kro ta pa tsa la /
kA la rU pa /
a kro rA tsa /
ya ma rA tsa /
sa ma ya /
dzaHdzaH
zhes rtsa sngags kyi mjug tu /
oM sum+b+ha sogs kyi sngags btags pas bgegs bskrad /
mtshams gcod pa ni /
e ya /
khro rgyal 'bar ba'i thugs kyi 'od zer las /
khro bo khro mo 'khor lo ral gri dang //
rdo rje phur bu dgra satwa tho ba mdung //
rtse gsum gri gug me dang mda' la sogs //
'bar ba'i mtshon thogs pho nya'i tshogs rnams kyis //
dgra bgegs gnod byed gdon tshogs mtshams chod cig
/srung ba'i rwa gur mi shigs rdo rje'i mkhar //
rlung yang rgyu ba'i go skabs ma mchis na //
bgegs dang log 'dren bar chad ming yang med //
gnyis 'dzin bgegs tshogs rang rig rang shar te //
de ltar rtogs na bgegs rnams rang sar grol //
'khor 'das mnyam nyid chos skur ngang gis grub //
ces dang /
rtsa sngags kyi mjug tu /
ya ma rA dza nirmA ma hA kro d+ha dz+wa la tsakra khaD+ga ya ki lA ya par+shu mung+ga ra shu la tri shU la a karta ri ag+ni rA dz+wa la pra kA ra rak+Sha ku ru hU~M phaT/
ces mtshams gcad /
de nas mchod pa byin brlab pa ni /
oM sum b+ha ni sum b+ha sogs kyi sngags kyis bsang /
oM swa b+hA bas sbyang /
stong pa'i ngang las a las b+han+d+ha'i snod lcang lor bcas pa yangs shing rgya che ba'i nang du dgra bgegs gnod byed gdug pa can bsgral ba'i phung po las byung ba'i /
khrag chen gyi yon chab /
dbang po'i me tog
/sha chen gyi bdug spos /
tshil chen gyi mar me /
mkhris pa'i dri chab /
tsit+ta'i zhal zas /
rkang gling dang thod rnga'i rol mo la sogs pa /
drag po'i mchod rdzas nam mkha'i mtha' klas par gyur /
oM badzra ar+g+haM AHhU~M/
de bzhin du /
puSh+paM/
d+hU paM/
A lo kaM
/g+han+d+haM/
nai bid+yaM/
shab+da /
zhes so sor sbyar bas byin gyis brlab /
bdud rtsi bsang sbyang /
stong pa'i ngang las rlung me thod pa'i sgyed pu gsum la gnas pa'i A las ka pA la phyi dkar la nang dmar ba yangs shing rgya che ba'i nang du /
bcud sha lnga dang bdud rtsi lnga'i rang bzhin kha dog dri ro reg bya nus pa phun sum tshogs pa'i rgya mtsho chen por gyur /
ces dang /
oM AHhU~M sarba pany+tsa a mr-ita hU~M hrIHThAH
ces sngags gsum gyis byin brlab /
rak+ta bsang sbyang /
stong pa'i ngang las AHlas dgra bgegs gnod byed byad ma'i thod pa rlon pa khrag 'dzag pa skra dang bcas pa yangs shing rgya che ba gan rkyal du phyogs pa'i nang du srid gsum dgra bgegs gdug pa can rnams dang lha srin sde brgyad 'byung po bsgral ba'i snying khrag rnams dug chen gyis sbags pa /
rak+ta'i rgya mtsho lbu phreng rba rlabs phyogs bcur 'phyo zhing yongs su gang bas las kyi gshin rje'i gshed po'i lha tshogs dgyes pa skyed nus par gyur /
ces dmigs la /
oM AHhU~M ma hA rak+ta dz+wa la maN+Da la hU~M hrIHThAH
zhes gsum gyis byin brlab /
gtor ma bsang sbyang /
stong pa'i ngang las rlung me thod pa'i sgyed pu gsum gyi steng du AHlas b+han+d+ha'i snod lcang lor bcas pa gru gsum 'bar ba'i nang du nr-i dang tri las dgra bgegs gnod byed spyi dang /
khyad par dmigs pa'i dgra bo byad ma lha srung dang bcas pa'i gzugs phung sha khrag gi rang bzhin bdud rtsi'i rgya mtsho chen por gyur /
ces dmigs la /
oM AHhU~M ma hA ba liM ta te dzo ba l+yi hU~M hrIHThAH
zhes gsum gyis byin brlab /
de rnams ni sngon du 'gro ba'i las rim mo //
dngos gzhi sa mA ti dgu skor gyis bdag gi rnal 'byor rdzogs par bsgom pa ni /
hU~M/
chos rnams dmigs med spros bral kun khyab bdal //
snying rje'i rtsal du rang byung khro tshogs gsal //
e las rab 'jigs nam mkha' mtha' dbus med //
'khor ba'i 'dam skem ye shes bskal me dang //
'gro ba'i nyer 'tsho snying rje'i chu rgyun gyi //
tsha grang dbyer med rab tu 'jigs par 'khrug
/steng gi phyogs ni ral gri'i lding khang la //
'og kyang spu gri chen po'i sa gzhir gdal //
bar du mtshon cha sna tshogs bu yug 'tshub //
de yi dbus su nang ni lcags bsregs la //
phyi ru mtshon cha bsnol ba'i gzhal yas khang //
de'i phyi thod pa'i gur khang zlum po la //
dur khrod chen po brgyad kyis yongs su bskor //
ha la'i gur khang gru bzhi dug rlangs 'phyo //
rlung gi spu gri g.yon 'khor gru gsum 'bar //
phyi ni khro chu'i gur khang sra mkhregs brtan //
de las bskal pa'i me chen rab tu 'bar //
zhes pa gur khang brgyad kyis srung ba ste /
gzugs kyi shog dril gyi don no //
de nang zlog byed khro bo nag cing 'tsher //
zhal gcig phyag gnyis mtshon cha sna tshogs gdengs //
grangs med sprul pas dgra bgegs byad ma rnams //
zlog cing bsregs pas thal ba rdul du rlog
/de'i nang khro bo dkar po zhal gsum pa //
phyag drug dang po tshe bum bdud rtsis bkang //
bar pa gnam lcags 'khor los tshe bdud zlog
/tha ma byang sems rgyun 'bab thod pa bsnams //
rang 'dra'i khro bo du mas sngags sgra sgrog
/bsrung zhing skyong ba'i las ni phun tshogs mdzod //
dus 'di nas bzung byang chub snying po'i bar //
bar gcod dgra bgegs bdud dpung mtshams chod cig
/ces pa ni khro bo dkar nag gi srung ba ste /
ming gi shog dril gyi don no //
gur khang gzhal yas chen po'i nang nyid du //
ma TaM bsgral ba'i chos dbyings drag po'i zhing //
gshin rje'i grong khyer e mthing bsnol ba'i dbus //
mtshon cha sna tshogs dug phur khri stengs su //
pad+ma nyi zla ma he gshin rje dang //
sde brgyad bdud dang mu stegs ban sngags bon //
phyi nang yi dam chos skyong dregs byed gtso //
dgra bgegs pho mo gan rkyal kha sbubs steng //
bdag nyid skad cig rdzus skyes rdo rje'i sku
/bde gshegs rgyal ba'i sku gsung thugs sprul pa //
snang srid kun gyi bcud 'dus khro bo'i rgyal //
'jam dpal las kyi gshin rje dmar nag   khrag rul lta bu   'tsher //
ljang   g.yas   dmar   g.yon   nag   dbus zhal   pa'i zhal gsum phyag drug pa //
spyan dgu sdang mig phyogs bcu'i bgegs la gzir //
bstan pa'i dgra la khros 'khrugs rngams pa'i zhal //
mche ba bcu gnyis dug phur 'bar bas gtams //
ljags 'dril drag po'i rkan rdeb dgra bgegs bsal //
rdzi smin sma ra ag tshom dbu skra rnams //
dmar ser gyen brdzes bskal pa'i me ltar 'bar //
dbu steng   g.yas   dug   g.yon   lcags   dbus   khro chu'i mchod rten nang //
g.yas phyag rdor g.yon rta mgrin dbus 'jam dbyangs /   rigs gsum mgon dang   g.yas su mar me mdzad g.yon du byams pa dbus shAka thub   dus gsum sangs rgyas bzhugs /   zlog pa'i dus tshig 'di'i tshab tu /
gshin rje rta mgrin bya khyung rnam gsum la //
dus gsum rgyal ba
yi dam zhi khros bskor //
zhes pa'i tshig 'di gnyis bcug go
/'di ni dbu rgyan rgyur zlog pa'i shog dril zla ba'i don no //
dbu gsum thod skam lnga lnga rin po che'i //
rtse bran dang bcas dar gyi cod pan 'phur //
g.yas gsum dgra satwas nyams pa'i mgo lus 'phral //
g.yon gsum tsit+ta srog rtsar bcas pa 'grad //
spu gri ral gri'i gshog pa g.yas g.yon gyis //
byad ma dgra bgegs bdun rgyud rtsad nas gcod //
sde brgyad dregs pa'i mgo bcad do shal byas //
dug sbrul 'bar ba dur khrod chas kyis brgyan //
srid rtse mnar med khyab pa sku yi khyon //
lte ba'i thad nas nyi ma zla ba 'char //
ba spu'i bu ga rang 'dra'i khro bos gtams //
lte bar srid pa sum cu rtsa gcig gi
/grong khyer bcas shing skye 'gro khram la 'debs //
sku sked chu srin rngams zhal 'bar ba yis //
stong gsum gsol zhing phur bu sbrul chun 'chang //
dgra bgegs srog gzir dwangs ma 'dren par byed //
sku skyes dug mes gdug pa'i tshogs rnams sreg
/khro chung tshogs spro dgra bgegs rdul du rlog
/gsang yum gsang ba dun tig nag mo ni //
zhal gcig phyag bzhi 'jigs pa'i cha byad can //
mche ba bzhi brtsegs spyan gsum sdang mig bgrad //
ral pa kham nag srid pa'i rtse mor snyeg
/phyag g.yas dang po ral gris dgra srog gcod //
'og ma lcags kyus dgra bgegs bla srog 'gug
/g.yon gyi dang po thod khrag yab la stob //
'og ma lcags sgrog gnod byed bla sems 'ching //
zhabs gnyis yab kyi lte bar 'khril sbyor tshul //
rang 'od las byung sbas pa'i tshul du gsal //
mdun du sku sprul 'chi bdag nag po dang //
g.yas zur gsung sprul tshe bdag sku mdog dmar //
g.yon zur thugs sprul srog bdag mthing nag 'bar //
g.yas su yon tan bai ba sa ta dud //
rgyab tu phrin las za ba ljang dmar rnams //
g.yas pa dgra satwas nyams pa'i srog rtsa gcod //
g.yon pa dgra snying dmar po zas su rol //
g.yon du gnyis med sprul pa gshin rje'i gshed //
ya ma rA dza dud mdog chu srin gdong //
g.yas pa ral gris nyams pa'i mgo lus 'phral //
g.yon pa sbrul zhags dgra bgegs bla sems 'ching //
de ltar 'khor gyi gshin rje sde drug po //
kun kyang zhal gcig phyag gnyis khro gtum rngam //
glang chen ko rlon zhing chen sbrul gyis brgyan //
sku smad phur bus nyams pa'i snying la gzir //
rdzu 'phrul gshog pas bar snang khams su rgyug
/za byed zhal gdangs ljags 'dril mche ba gtsigs //
sma ra ag tshoms khro gnyer dpral bar bsdus /
khros pa'i sdang mig dmar zlum gyen du bgrad //
ral pa kham nag srid pa'i rtse mor 'bar //
thod pa skam rlon rin chen rus pas brgyan //
de phyi'i mdun du las kyi bshan pa ni //
spyi gshed dug sdong dug gsum khros pa'i gzugs //
g.yas pa zhe sdang seng zhal mkha' la 'phyo //
g.yon pa gti mug phag zhal thur du bgrad //
dbus zhal 'dod chags chu srin rngams pa'i tshul //
ya mgal gnam la ma mgal sa gzhir bgrad //
lce ni bar snang glog ltar phyogs brgyar g.yo //
mche ba bcu gnyis gangs ri lta bur gtsigs //
sku mdog nag po srid pa'i rtse dang mnyam /
khro rngam 'bar ba dur khrod chas kyis brgyan //
sku smad phur bu nyams pa'i snying la gzir //
rdzu 'phrul gshog pas stong gsum yud kyis bskor //
za byed zhal gdangs ljags 'dril mche ba gtsigs //
sma ra ag tshom khro gnyer dpral bar bsdus /
khros pa'i sdang mig dmar zlum phyogs bcur gzigs //
ral pa se yan srid rtser me ltar 'phyo //
phyag drug g.yas gsum ral gris dgra srog gcod //
g.yon gsum sbrul nag zhags pas dgra bgegs 'ching //
phyi 'khor las kyi gshin rje'i dmag gi tshogs //
gshed chen sde bzhi bdud po sde bzhi dang //
'chi bdag bcu gnyis dregs pa sgo ba bzhi //
srog gcod ru tra sde bzhir bcas pa dang //
pho gshed mo gshed bdun brgya nyi shu'i 'khor //
bye ba 'bum gyi tshogs bcas phyogs bcur rgyug
/kun kyang zhal gcig phyag gnyis 'phyong stabs rngams /
khro gtum sha la sred cing khrag la rol //
ma bskul bar yang gang la bya shes nas //
spyi sgos bstan pa'i ru dra zhe la gnon //
mtshon cha sna tshogs thogs nas sgrub pa po'i //
re ba skong zhing bar chad dgra bgegs 'joms //
kun gyi gnas gsum yi ges mtshan pa las //
'od 'phros ye shes lha tshogs spyan drangs gyur //
zhes pa ni lha bskyed pa ste /
srung ba me'i shog dril gyi don no //
de nas spyan 'dren pa ni /
sbyar ba'i spos dang gu gul sha chen la sogs pa bsreg
/rnga dung cha lang sogs rol mo'i sgra du ma dang bcas /
dbyangs snyan pos 'di skad do //
e ya /
phyogs phyogs dag kyang pha ki na //
nyi ma lho phyogs pha ki na //
las kyi gshin rje'i zhing khams na //
tsha grang 'khrug pa'i dkyil 'khor nas //
mtshon cha bsnol ba'i gur khang dbus //
dregs byed 'bum gyi khri stengs su //
pad+ma nyi zla dgra bgegs gdan //
sangs rgyas kun gyi sku gsung thugs //
bde gshegs kun gyi sprul pa ste //
ya mAn+ta ka'i sku yi sras //
las kyi gshin rje ma rungs pa //
rigs gsum 'dus pa'i ngo bo nyid //
sangs rgyas bstan pa bsrung slad du //
drag po'i pho brang dam pa 'dir //
spyan 'dren mchod phyir gshegs su gsol /
khro chu dug sdong gshegs su gsol //
gsang yum dun tig gshegs su gsol //
'chi bdag nag po gshegs su gsol //
tshe bdag dmar po gshegs su gsol //
srog bdag nag po gshegs su gsol //
be wa sa ta gshegs su gsol //
za ba ljang dmar gshegs su gsol //
ya ma rA dza gshegs su gsol //
spyi gshed dug sdong gshegs su gsol //
gshed chen bdud po 'chi bdag dang //
ru dra sgo ba la sogs pa //
bye ba 'bum dang bcas pa'i 'khor //
bstan pa gnyan po bsrung phyir gshegs su gsol //
phyi nang chos skyong 'dul phyir gshegs\u0f8e
lha srin sde brgyad 'dul phyir gshegs\u0f8e
byad ma rbod gtong zlog phyir gshegs\u0f8e
rgyal 'gong dam sri 'dul phyir gshegs\u0f8e
pe the'u bsen mo 'dul phyir gshegs\u0f8e
gza' klu the'u brang 'dul phyir gshegs\u0f8e
sa bdag klu gnyan 'dul phyir gshegs\u0f8e
byad kha phur kha zlog phyir gshegs\u0f8e
dgra bgegs gdug pa sgrol phyir gshegs\u0f8e
nad gdon sdig sgrib sbyong phyir gshegs\u0f8e
rkyen ngan bar chad sel phyir gshegs\u0f8e
mchog thun dngos grub stsol phyir gshegs\u0f8e
bcol ba'i phrin las bsgrub phyir gshegs su gsol //
ya ma rA dza sa pa ri bA ra badzra sa ma ya dza dza dzaH
zhes spyan 'dren la ye shes pa rnams skad cig gis byon te dam tshig pa la chu la chu bzhag pa ltar dbyer med du 'dres par bsam la /
bzhugs su gsol ba ni /
hU~M/
ma traM ru dra bsgral ba'i gzhal yas khang //
byad ma dgra bgegs nyi zla'i gdan steng du //
rab 'jigs khro rgyal yab yum 'khor dang bcas //
mi g.yo dgyes shing brtan par bzhugs su gsol //
du tri ya ma sogs rtsa sngags mjug tu /
dzaHhU~M baM hoH
sa ma ya tiSh+Tha lhan /
zhes bzhugs su gsol /
phyag 'tshal ba ni /
e /
bcom ldan dpal chen rdo rje 'jigs byed che //
sprul pa yang sprul 'khor dang bcas rnams la //
bdag cag rig 'dzin rnal 'byor sgrub pa pos //
lus ngag yid gsum gus pas phyag bgyid do //
ya ma rA dza sa pa ri bA re pA da b+han+d+ha NaM ka ro mi /
zhes phyag btsal la /
mchod pa 'bul ba ni /
hU~M/
lha mchog ya mAn+ta ka 'khor bcas la /
khrag gi ar+g+haM dbang po'i me tog dang //
sha chen spos dang zhun chen snang gsal dang //
mkhris pa'i dri chab tsit+ta'i zhal zas dang //
thod rnga rkang gling rol mor bcas pa 'di //
'jam dpal gshin rje 'khor dang bcas la 'bul //
bcol ba'i phrin las sgrub phyir bzhes su gsol //
ces dang rtsa ba'i sngags mjug tu /
ar+g+haM nas /
shab+da'i bar btags pas 'bul /
de nas bdud rtsi sman gyi mchod pa ni /
bdud rtsi gtor mar sgron la /
hU~M/
rtsa brgyad yan lag stong du sbyar ba'i sman //
'chi ba med pa'i bdud rtsir byin brlabs pas //
nyon mongs dug lnga 'joms shing rigs lnga'i dngos //
ye shes lnga rdzogs bdud rtsi'i bcud 'di ni //
'jam dpal gshin rje shAkya seng ge dang //
nyan thos sde dang rig 'dzin pad+ma 'byung //
ba su d+ha ra sangs rgyas ye shes zhabs //
gter ston zhang khrom zhal du oM AHhU~M//
don yod rdo rje rol pa'i rdo rje dang //
karma si tu ka bzhi pa chen po //
nyi ma bcu drug pa dang kun dga'i zhabs //
byang chub dpal mo'i zhal du oM AHhU~M//
gung rad tshul khrims rgya mtsho 'di rje btsun rat+na'i gshin rje khro chu gsan pa gnang yul yin no /    tshul khrims rgya mtsho gnam lcags me 'bar dang //
bkra shis mtshan dang du ma rang grol zhabs //
mi bskyod rdo rje rtsal   'di'i drung du bdag gis dbang lung ma lus pa nos /   sogs khro chu yi //
dbang lung brgyud pa'i zhal du oM AHhU~M//
gzhan yang ya ba shAka rdor sras a wang //
rig 'dzin gsang ba'i   'di la yang rje rat+nas gsan pas rje gong ma man chad gong dang 'dra /bar du brgyud pa yis //
rtsa brgyud bla ma'i zhal du oM AHhU~M//
gzhan yang brtson 'grus mtshan dang gser ba   'di gnyis ka gung rad kyi dngos slob yin  dang //
rig sngags 'chang ba pad+ma'i mtshan  'di'i drung du lung dang lag len tshang ma zhus   la sogs //
'jam dpal sman sdong dug sdong rtsa rgyud kyi //
bla ma slob dpon zhal du oM AHhU~M//
zhes gshin rje 'di nyid kyi brgyud tshul mi 'dra ba gsum la bdud rtsi 'bul zhing slar yang /
hU~M/
yab cig dpal chen khro chu dug sdong dang //
gsang ba'i yum chen gsang ba dun tig ma //
sku sprul 'chi bdag gsung sprul tshe yi bdag
/thugs sprul srog bdag zhal du oM AHhU~M//
yon tan sprul pa be ba sa ta dang //
phrin las sprul pa za ba ljang dmar dang //
gnyis med sprul pa ya ma rA dza dang //
spyi gshed bshan pa'i zhal du oM AHhU~M//
gshed chen sde bzhi bdud pho sde bzhi dang //
'chi bdag bcu gnyis dregs pa sgo ba bzhi //
pho gshed mo gshed sha za khrag 'thung tshogs //
sde brgyad dmag tshogs zhal du oM AHhU~M//
zhes dang /
yab yum gyi rtsa sngags mjug tu /
oM AHhU~M/
btags la bdud rtsi thigs gtor gyis 'bul zhing /
slar yang /
oM ma hA kA la kA la bi kA la ra tri tA Dom+b+hi nI tsaN+Da lI rak+sha sI de bI oM AHhU~M/
oM ma hA kA la kA li ye oM AHhU~M/
zhes sogs rang gang byed kyi chos skyong srung ma'i tshogs kyi rtsa sngags gsham du yi ge gsum btags la bdud rtsi thigs gtor gyis phul la /
oM ya ma rA dza sa pa ri wA re b+h+ya kA ya bAk+tsit+ta sarba sid+d+hi pha la hU~M/
zhes bdud rtsi rang gi khar myong zhing dngos grub blang ngo //
de nas dug khrag gi mchod pa ni /
b+han+d+ha'i snod kyi dug khrag sbreng zhing gtor mar sgron la /
hU~M/
las kyi gshin rje yab yum 'khor bcas la //
dug khrag bdud rtsi'i mchod pa 'bul ba ni //
steng phyogs lha rnams bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
'og phyogs klu rnams bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
bar snang gza' rnams bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
nag po bdud rnams bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
dmar po btsan rnams bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
pho rgyud tshogs rnams bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
mo rgyud tshogs rnams bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
sde brgyad 'byung po bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
gnod byed dgra bgegs bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
dgra bgegs log lta bsgral ba'i rak+ta dang //
b+han+d+ha snod kyi dug khrag rgya mtsho 'di //
'chi med sman dang bdud rtsir byin gyis brlabs //
rak+ta'i mchod pa 'bul lo bzhes su gsol //
ces dang /
yab yum gyi rtsa sngags mjug tu /
ma hA rak+ta pU dza khA hi /
zhes dbul /
de nas gtor ma 'bul ba ni /
rdo rje'i thal mo kha phye ba'i phyag rgya dang bcas pas /
lha tshogs thams cad kyi ljags 'od kyi sbu gus gtor ma gsol bas mnyes shing tshim par gyur /
ces mos la /
oM AHhU~M ha ho hrIH
ces gsum brjod la /
yab yum gyi rtsa sngags mjug tu /
i daM ba liM ta kha kha khA hi khA hi /
dgra bgegs byad ma dmigs pa'i yul du gyur pa rnams kyi don snying lnga la kha raM khA hi /
srog rtsa khrag rtsa snying rtsa la kha raM khA hi /
skye mched gzugs phung rnams la kha raM khA hi /
dbugs bla srog tshe bkrag mdangs rnams la kha raM khA hi /
sha khrag rkang klad khu ba zhag dang chu ser pags rus rnams la kha\u0f8e
byad ma dgra bgegs kyi mi nor 'khor dang bcas pa la kha\u0f8e
dgra bgegs kyi lha srung ban sngags bon skyong srung byed rim gro mkhan rnams la kha\u0f8e
byad ma dgra bgegs kyi skye ba bdun rgyud dang bcas pa la kha\u0f8e
dgra bgegs kyi rjes shul bu tsha rigs rgyud pho mo dgu rgyud rtsa ba dang bcas pa la kha raM khA hi /
zhes lan nyer gcig gam bdun gyis phul la /
dgra bgegs dmigs bya'i sha khrag gzugs phung bla srog thams cad gshin rje 'khor bcas kyis hab di ri ri dgyes shing tshims pa'i rkan sgra dang bcas bzhes te mnyes shing tshims nas phrin las gang bcol ba thams cad myur du mdzad par bsam la /
skabs 'dir snyen sgrub las sbyor srung zlog bsad mnan gang yin gyi 'dod gsol dang dmod bcol sogs rgyas par bya'o //
de nas lha tshogs rnams la bstod pa ni /
e ya /
phyogs bcu   bstod pa 'di la phyogs bcu nam mkha' ma chung bar grags so /nam mkha' yangs pa'i dkyil 'khor nas //
pad+ma nyi zla dregs byed gdan stengs su //
dus gsum sangs rgyas kun gyi sku gsung thugs //
rnam sprul sku gsum 'dus pa'i ngo bo nyid //
'chi bdag las kyi gshin rje mthu bo che //
sku mdog dmar nag bskal pa'i me ltar 'bar //
zhal gsum g.yas ljang phyag rdor dregs pa 'dul //
g.yon dmar rta mgrin dbang chen khros pa'i zhal //
dbus mthing 'jam dbyangs drag pos dgra bgegs sgrol //
rigs lnga'i sangs rgyas dbu yi rgyan du byas //
spyan dgu dmar zlum sdang mig gyen thur gzigs //
mche ba bcu gnyis dug phur 'bar bas gtams //
phyag drug g.yas gsum dgra satwas ru dra sgrol //
g.yon gsum nyams pa'i tsit+ta zhal du gsol //
spu gri ral gri 'bar ba'i gshog pa gdengs //
rkang pa chu srin rngams zhal stong gsum rngub //
sku smad gnam lcags phur bus dgra bgegs gzir //
ba spu'i gseb nas rang 'dra'i khro bo 'gyed //
sku las ye shes me dpung rab tu 'phro //
dur khrod rus pa'i chas kyis sku la brgyan //
gsang yum sbas pa'i tshul gyis yab la 'khril //
sku gsung thugs dang yon tan phrin las dang //
gnyis med sprul pa 'chi bdag tshe bdag dang //
srog bdag be wa sa ta za ba ljang //
ya ma rA dza spyi gshed bshan pa sogs //
sprul pa yang sprul 'khor dang bcas la bstod //
dam rdzas sha khrag bdud rtsi gtor ma 'bul //
bdag cag dpon slob 'khor dang bcas pa la //
mchog dang thun mong dngos grub stsol ba dang //
dgra bgegs gnod byed sgrol ba'i phrin las mdzod //
ces pa'i sham bur srung zlog bsad mnan gyi sham bu 'dod gsol yang zlog me'i spu gri ltar btags la bstod do //
bzlas pa bya ba ni /
snying gar rdo rje dkar po'i lte ba ru //
'od dkar gur nang bskal bzang sangs rgyas stong //
zhal nang gzigs te thugs brtses bsrung bar gyur /   pa de'i //
ces pa ni ting nge 'dzin gyis bsrung ba chu bo'i shog dril gyi don no //
nang du tsit+ta zur gsum dug rlangs 'phyur /   tsit+ta'i zur gsum du /
tsit+ta'i zur gcig mdun du bstan par /   'jam dpal gser mdog ral gri po ti 'dzin   zlog pa'i skabs tshig 'di'i tshab tu /
gshin rje dmar nag ral gri zhags pa 'dzin //
zhes sgyur ba ni sgo srung sgyur ba zlog pa'i shog dril zung gi don no //
g.yon zur du   rta mgrin dmar po thod dbyug sdigs mdzub can //
g.yas zur du /   dregs pa mthing nag rdo rje zhags pa bsnams //
g.yas bskum g.yon brkyang pad nyi'i gdan la bzhugs //
dur khrod chas brgyad   tsit+ta'i zur gsum du zhal nang du gyu nas bzhugs pas   sgo gsum bsrung bar gyur //
zhes pa ting nge 'dzin gyis bsrung ba 'byung ba'i shog dril gyi don no //
de nang gnam lcags rdo rje rtse dgu pa //
gyen sgreng lte bar ye shes lnga yi gur //
de dbus nyi zla ga'u   kha sbyor lta bu   rten 'brel   snying po   dang //
dbyangs gsal   dang oM AHhU~M   'bru gsum sngags kyi   phreng ba   srad bus   lta bu   bsdams /   pa de'i /
zhes pa ting nge 'dzin gyis bsrung ba dus kyi shog dril gyi don no //
nyi zla'i gwa 'u'i /   dbus su rgyal ba'i thugs srog hU~M mthing nag    'di'i ya nr-i hU~M gsum gar lany+tsa khong seng mar bsgom dgos pa'i don no //
hU~M gi   khog par 'jam dpal  gyi  thugs srog ya dmar nag
/ya de la /   lte bar bsrung bya'i bla srog nr-i dmar po //
de mthar srung sngags kyis bskor 'od zer 'phros //
dus gsum rgyal mchod gshin rje'i lha tshogs bsdus //
bsrung bya'i sgrib sbyangs yi ge gsum   ya nr-i hU~M   la thim //
zhes pa ni ting nge 'dzin gyis srung ba ri bo'i shog dril gyi don no //
hU~M gi klad kor dbus su bla ma dang //
dbyer med bcom ldan mgon po tshe dpag med //
sku mdog phyag mtshan rgyan rdzogs thugs ka yi //
'od kyis 'chi med bdud rtsi bkug byas te //
thugs srog gsum   ya nri hU~M   la thim pas tshe dbang thob //
ces pa ni ting nge 'dzin gyis srung ba gdengs can gyi shog dril gyi don no //
skad cig rdzus skyes ye shes khro bo'i sku
/'od lnga las grub   gong du bskyed zin pa de snang stong 'od kyi sku lta bu 'dzin med dgos pa'i don   keng rus bde ba'i nyams /   dang ldan pa'i khro chu dug sdong nag po //
zhal phyag yongs rdzogs   sogs sngar bsgoms zin pa lta bu'o //
gnas gsum yi ges   oM dkar AHdmar hU~M mthing gi   mtshan //
de las 'od 'phros ye shes spyan drangs bstim //
phyogs bcu'i rgyal ba thams cad dbang lha'i rnam par byon nas /   'chi med bdud rtsi'i 'phro 'dus dbang bskur zhing //
ye shes kyi bdud rtsi'i rgyun /   dwangs ma drangs pa'i bcud kyis phyi nang khyab //
spyi bo'i rigs gsum mgon pos dbang bskur ba'i /   srung byed khro bo'i bdud rtsi nang du 'khyil //
srid gsum sgrib sbyangs bde stong ro la spyod //
tshe dpal yon tan thams cad rgyas par gyur //
'og tu tshe bdud pho mo byi bcing dang /
kha sbub gan rkyal bsgyel ba'i snying gar ni //
sku smad gnam lcags phur bus gzir byas shing //
bsrung bya'i sngon las 'phral rkyen mi mthun phyogs //
tshe srog bar gcod sdig sgrib gnod byed bgegs //
thams cad 'od zer nag pos de la bstims //
slar yang gnas gsum   a nr-i hU~M   phreng ba'i   sngags kyi   'phro 'du yis //
'jig rten dregs pa rigs drug tshe bdud kyi //
sgrib sbyangs ye shes lha yi go 'phang bkod //
mthu stobs nus pa   bla ma yi dam mkha' 'gro chos skyong sangs rgyas byang sems la sogs pa thams cad kyi byin rlabs mthu stobs rnams  dpa' bo 'bru  oM hU~M trAM hrIHAH  lnga  pa'i rnam pa  dang //
a su nr-i tri pre du trir bcas   rigs drug tshe bsod dpal 'byor thams cad so so'i sa bon gyi rnam par   bsdus //
sngags phreng sa bon   ya nr-i hU~M gsum   bcas par thim pa yis //
'khor 'das kun gyi sku gsung thugs yon tan //
phrin las mkhyen brtse bkrag dang gzi mdangs rgyas //
skye 'chi med pa rdo rje'i lus su gyur //
ces pa ting nge 'dzin gyi srung ba bu ga'i shog dril gyi don no //
de ltar sa mA d+hi dgu skor gyi man ngag gi gnad dang bcas pa'i ngang nas bzla bya'i sngags la /
dang po rtsa ba'i bsnyen sngags ni /[ \u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88 \u0f88\u0f88         ]ces pa rtsa ba'i bsnyen sngags yin pas 'di la ci 'grub bzla'o //
rtsa sngags 'di la grangs kyi bsnyen pa ni sa ya lnga bzla dgos shing rtags dang sbyar la ma 'grub bar du 'bad dgos so //
yum gyi bsnyen sngags ni /[ \u0f88\u0f88\u0f88\u0f88\u0f88\u0f88\u0f88\u0f88\u0f88] \u0f88\u0f88\u0f88\u0f88
yum gyi rtsa sngags 'di gong gi sngags sham du btags la stong tsho tsam re bsgrang /
de las mang mi nyan no //
srung zlog gi las shin tu gal che na /
rtsa sngags mjug tu yum sngags btags pa'i mthar srung zlog gang byed kyi sham bu btags la bzla'o //
'di shin tu rtsub cing bka' gnyan pas stabs gzab pa gal che'o //
dus rtag tu yum sngags 'dogs mi dgos so /
!/srung ba'i dus gong gi sa mA d+hi dgu'i ting nge 'dzin gsal ba'i ngang nas rtsa sngags kyi mjug tu /
bdag cag dpon slob mi nor 'khor dang bcas pa'i lus ngag yid gsum la srungs shig nr-i b+h+rU~M badzra rak+Sha rak+Sha swA hA/
zhes pa ni srung ba'i sngags te srung rtags ma byung bar du 'bad dgos so //
srung ba'i lag len rnams ni bca' gzhi lag len gyi shog dril du blta bar bya'o //
gnyis pa zlog pa ni /
rang nyid rgyun khyer byed pa'am rtsa ba'i bsnyen sgrub kyi dgong mo tsam la zhar byung du zlog pa byed na dmigs pa kho nar brten pas kyang don 'grub cing /
gtor zlog sgrub pa sogs byed na de dag gi bca' gzhi lag len rnams ni lag len gyi shog dril du bshad pa ltar bya dgos so //
zlog pa'i dmigs pa ni /
rang nyid gshin rje khro chur gsal ba yi //
spyi bor gshin rje 'char ka nag po ni //
zhal gcig phyag gnyis mchod rten bsnams pa yis //
steng phyogs lha yi gdug pa zlog par byed //
mgrin par gshin rje 'joms byed 'bar ba nag
/g.yas pa mchod rten g.yon pa dgra satwa bsnams //
bar snang gnyan gyi gdug pa zlog par byed //
snying gar gshin rje tshe bdag nag po ni //
zhal gsum g.yas dkar g.yon dmar dbus mthing rngam //
g.yas gsum 'khor lo ral gri rdo rje dang //
g.yon gsum lcags kyu gtun shing sdigs mdzub rdeg
/'og phyogs klu yi gdug pa zlog par byed //
gsang bar gshin rje kha thun nag po ni //
phyag gnyis lcags par bsnams nas dgra sha za //
sde brgyad dregs pa'i gdug pa zlog par byed //
dpung g.yas gshin rje khrag mtsho khol ma ni //
phyag gnyis nyi zla cha lang ltar rdeb pas //
byad ma'i sha khrag myal myal rab gtor zhing //
dgra gdon pho rgyud tshogs rnams zlog par byed //
dpung g.yon gshin rje ral pa tshar dgu ni //
mdog nag phyag g.yas khram shing g.yon nad rkyal //
thogs nas byad ma lhar bcas khram la 'debs //
dgra bgegs mo rgyud tshogs rnams zlog par byed //
rang gi ba spu'i gseb nas khro chung tshogs //
mtshon thogs grangs med skar ltar 'phros pa yis //
byad ma lhar bcas zlog cing gsod par byed //
gshin rje sde drug dug gsum khros ma dang //
sprul pa yang sprul 'khor tshogs bcas rnams kyang //
zhal phyir gzigs nas zlog pa'i las mdzad cing //
ba spu'i gseb nas mtshon cha sna tshogs pa //
'phros pas dgra gdon zlog cing gsod par byed //
gur khang phyi rol gnam lcags las grub pa'i //
'khor lo rtsibs brgyad steng 'og gnyis dang bcu //
g.yas su 'khor bas byad ma lha srung bcas //
bla srog gcod cing sha khrag 'thor bar byed //
rtsibs la ma reg tsam du khro chen bcu //
shar du gshin rje mthar byed nam mkha'i mdog
/g.yas pa rdo rje g.yon pa tho ba bsnams //
lho ru shes rab mthar byed dung gi mdog
/g.yas pa thod dbyug g.yon pa sdigs mdzub gzir //
nub tu pad+ma mthar byed bye ru'i mdog
/g.yas pa pad+ma g.yon pa sdigs mdzub gzir //
byang du bgegs tshogs mthar byed mu men mdog
/g.yas pa rdo rje g.yon pa sdigs mdzub gzir //
shar lhor 'dod rgyal sngo nag g.yas lcags kyu //
lho nub dbyug pa sngon po g.yas dbyug tho //
nub byang stobs chen mthing nag g.yas rdo rje //
byang shar mi g.yo ba mthing g.yas ral gri
/steng du hU~M mdzad sngon po g.yas rdo rje //
'og tu gnod mdzes mthing nag g.yas gtun shing //
g.yas rnams sdigs mdzub dgra gdon bgegs tshogs gzir //
kun kyang stag sham dur khrod chas kyis brgyan //
zhal phyir gzigs nas zlog pa'i las mdzad cing //
byad ma lhar bcas rbod gtong byol zor sogs //
gzhan gyi sbyor ngan bgegs dang gnod byed tshogs //
phar la zlog cing me lcer sbrang ma ltar //
thal bar brlag cing phyi yi rgya mtsho che'i //
pha mthar skrad cing gsad bcad gtub gtor nas //
ming yang med par skad cig brlag par gyur //
bdag dang lha rnams sku las rang 'dra ba'i /
khro tshogs grangs med nad mtshon thogs spros pas //
byad ma lhar bcas phar zlog bsad cing bsgral //
'byung bzhis tshar bcad lhag rnams rgya mtsho'i mthar //
bskrad cing mtshams bcad tshur mi ldog par gyur //
ces pa'i dmigs pa gsal ba'i ngang nas /
du tri ya ma rA dzaH
ya ma rak+sha
/kro d+ha pa tsa la /
a ya ma du ru tsa sha na dgra bo byad ma lha srung dang bcas pa mA ra ya b+h+yo b+h+yo zlog zlog
/ya ma sa ma ya ti dgra bo byad ma lha srung dang bcas pa'i srog snying la b+h+yo b+h+yo /
zhes pa rnams ni zlog pa'i shog dril bcu gcig gi don bsdus pa'o //
zhes bzla'o //
rtsa sngags la zlog bsad mnan pa'i sham bu 'dogs pa'i tshe pa tsa la yan chad ma gtogs pa kA la rU pa man chad mi dgos pa ni /
rgyud las /
sngags gsum dag gi sham bu ru //
zhes gsungs pa'i don yin no //
de ltar dmigs pa sngags dang bcas pas zlog pa'i rtags ma byung gi bar du 'bad pa bskyed cing zlog pa'i dus kyi lag len rnams ni bca' gzhi lag len gyi shog dril du blta bar bya'o //
srung zlog bsad mnan gyi rtags rnams ni gshin rje'i bya lam srung thabs su bshad pa der blta'o //
de ltar lus dkyil lha rnams bkod pa'i dgos pa ni /
lha de rnams kyis byad du bdag nyid btab pa sogs yod na /
lha de rnams btson du bzung ba'i dgos pa yod cing /
lha de rnams byad ma kho rang gi rang gshed du 'beb pa yin no //
lus dkyil bkod pa dang khro bo bcu bskyed pa 'di zlog pa'i dus ma gtogs gzhan nam du yang mi dgos so //
de ltar zlog pa'i dmigs pa sngags dang bcas pa 'di ni khro chu'i zlog pa ri rab khong nyul gyi don yin pas /
khro chu gzhan pa kha shas la gnad 'di mi 'dug cing 'di shin tu zab cing 'tshubs pas gzhan snod ldan ma gtogs pa la gsang ngo sba'o //
rgya rgya rgya /
rgya rgya rgya /
gsum pa bsad pa ni /
bsad pa'i bca' gzhi dang lag len la sogs pa ni bca' gzhi lag len gyi shog dril du blta'o //
dmigs pa ni /
mdun du dmigs pa'i dgra bo gsal ba la //
rang nyid gshin rjer gsal ba'i thugs srog las //
'od zer 'phros dang bdag gi sngags bzlas pa'i //
sgra dang drag po'i thun rnams lhan cig tu //
byad ma'i spyi bor lha yi bu yi bdud //
sa yi dwangs ma bung ba me tog la //
'jib 'dra de la phog pas de dngangs nas //
tshangs pa'i gtsug thag bcad cing lus 'byung 'khrugs //
slar yang 'od 'phros sngags bcas mgrin pa ru //
chu yi dwangs ma nyon mongs bdud po ni //
sdig pa dmar po brag la 'dzeg 'dra ba //
de la phog pas de dngangs rtse chung gnyis //
bcad pas byad ma khrag tu skyug par byas //
slar yang 'od sngags thun bcas lte ba ru //
me yi dwangs ma phung po'i bdud po ni //
sdom gzugs dud kha 'dom bgrad 'dra der phog
/de dngangs lte ba'i rtsa bcad lus sems phral //
slar yang 'od sngags thun bcas snying ga ru //
rlung gi dwangs ma 'chi bdag bdud po ni //
mthing nag gyad mi stobs chen 'dra de la //
phog pas de dngangs srog gi rtsa bcad nas //
lus sems bral zhing 'tsho srog 'gag par byas //
slar yang 'od sngags thun bcas spyi bo ru //
phog pas sa dwangs mgrin pa'i chu la bsdus //
mgrin par phog pas chu dwangs   lte ba'i   me la bsdus //
lte bar phog pas me dwangs   snying ga'i   rlung la bsdus //
snying gar phog pas rlung dwangs srog rtsar 'dus /   rlung rnam par shes pa la thim pa'i don /
de tshe snying gar khrag gi sbal pa ni //
byi'u len pa'i mgo tsam de yi nang /
rnam shes r+n+ri yig ljang gur gnas pa las //
sbal pa zhu nas rnam shes r+n+ri la thim //
r+n+ri ljang 'od bcas mar me bsad pa ltar //
nag thum song nas bem rig bral   zhes pa 'di ni bsad pa'i yig chung khyad par can gyi shog dril nag po'i don no //
bar bsam /   dmigs pa 'di rgyun khyer yin gzhan skabs su dmigs pa so so ba rnams kyang bca' gzhi lag len gyi shog dril du yod pa ltar ro //
de ltar dmigs pa gsal ba'i ngang nas bsad pa'i sngags bzla bya ni /
du tri ya ma rA dzaH
ya ma rak+sha /
kro d+ha pa tsa la /
dgra bo byad ma lha srung dang bcas pa'i srog rtsa la myog myog yaM yaM rbad rbad la li tha ba ni /
rA dza \u0fa3\u0fa5 ba ni /
dgra bo byad ma lha srung dang bcas pa'i snying la myog myog yaM yaM rbad rbad dza dza ya ya dgra bo'i srog rtsa la rbad rbad /
nag po tsit+ta srog la breng breng /
rtsa tig srog tig rbad /
snying tig khaM khaM raM raM yaM yaM byad ma'i snying du sod sod /
ces pa'i gsang sngags dmigs pa gsal ba'i ngang nas sgra ma chad par bzla'o //
'di ni srung zlog bsad pa'i ngag 'don du dgos pa rnams bkod pa yin gyi bsnyen sgrub las sbyor srung zlog bsad pa'i bca' gzhi dang de dag gi lag len la sogs pa rnams ni /
'jam dpal khro chu'i sman sdong dang /
dug sdong gnyis ka nas nyer mkho lag len du mkho ba rnams bsdus shing /
de dag la zhal shes kyis brgyan te kho bos bca' gzhi lag len gyi shog dril du gsal bar bkod yod pa der rtogs par byos shig
/gnyis pa mdun bskyed sgrub pa ni /
bsnyen pa'i dus rang gi mdun du bskyed cing srung zlog bsad pa'i dus gtor chen la dmigs so //
de yang 'di lta ste /
mdun gyi rten nam gtor chen bsang sbyang byas la /
hU~M/
chos rnams dmigs med spros bral kun khyab bdal //
zhes pa nas /
spyan drangs gyur /
gyi bar bdag bskyed kyi skabs ji lta ba las bdag nyid ces pa'i mal du mdun du zhes 'don pa bsgyur bas lha tshogs rnams gsal bar bskyed la /
spyan 'dren pa /
bzhugs su gsol ba /
phyag 'tshal ba /
phyi'i mchod pa /
bdud rtsi sman mchod /
dug khrag gi mchod pa /
gtor ma'i mchod pa rnams bdag bskyed kyi skabs ltar byas la /
bstod pa bya ba ni /
hU~M/
bcom ldan dpal chen 'jam dpal gshin rje'i gshed //
dgra bgegs bam dang sde brgyad bsnol ba'i steng /
khro rgyal gshin rje sku mdog dmar nag 'tsher //
zhal gsum phyag drug g.yas gsum dgra satwa bsnams //
g.yon gsum dgra bo'i snying dang nang rol gsol //
g.yas ljang g.yon dmar dbus mthing mi ro 'cha'//
dbu skra kham ser mchod rten gsum gyi nang //
rigs gsum mgon dang dus gsum sangs rgyas rnams //
'dzum pa'i zhal dang srung ba'i las mdzad bzhugs //
sku smad khro chu'i phur pa dbal dang ldan //
sku sked chu srin rngams zhal sbrul nag 'chang //
spu gri chu gri'i gshog pas bar snang gang //
sku la dug gi me dpung rab tu 'bar //
gsang yum dun tig sbas pa'i tshul du 'khril //
'khor du 'chi bdag tshe bdag srog bdag dang //
be wa sa ta za ba ljang dmar dang //
ya ma rA dza spyi gshed dug sdong dang //
'chi bdag bcu gnyis dregs pa sgo ba bzhi //
yang 'khor gshin rje dgu khri dgu 'bum sogs //
srung dang zlog cing bsad pa'i las mdzad rnams //
'jam dpal gshin rje'i bka' las ma 'da' bar //
sha khrag brgyan pa'i gtor ma 'di bzhes la //
byin rlabs dngos grub char ltar 'beb pa yis //
yid la 'dod pa'i dngos grub bstsal du gsol //
rnal 'byor gus pa'i sgo nas phyag 'tshal bstod //
ces pa'i mjug tu srung zlog bsad pa'i sham bu gshin rje yang zlog gi skabs ltar gdags so //
slar yang gtso bo la bstod pa rgyas par bya ba ni /
hU~M/
phyogs   bstod pa 'di la phyogs bcu nam mkha' ma che bar grags so   bcu nam mkha' yangs pa'i dkyil 'khor nas //
nyi zla pad+ma dgra bgegs bsnol ba'i steng //
dus gsum sangs rgyas kun gyi sku gsung thugs //
sku gsum gcig tu 'dus pa'i ngo bo nyid //
'chi bdag las kyi gshin rje mthu bo che //
sku mdog dmar nag bskal pa'i me ltar 'bar //
zhal gsum phyag drug 'jigs pa'i cha byad can //
g.yas ljang phyag rdor khro chen gtum pa'i zhal //
g.yon dmar rta mgrin dbang chen khros pa'i zhal //
dbus mthing 'jam dpal drag po khro bo'i zhal //
rigs gsum mgon po'i sku la phyag 'tshal bstod //
rigs lnga'i sangs rgyas dbu yi rgyan du bzhugs //
nyon mongs dug lnga ye shes lnga ru sbyor //
yon tan kun rdzogs khyod la phyag 'tshal bstod //
spyan dgu sdang mig phyogs bcur gzigs pa yis //
sems dpa' bcu yi thugs dam skul bar byed //
gzi brjid mtha' yas khyod la phyag 'tshal bstod //
mche ba bcu gnyis rab tu gtsigs pa yis //
'chi bdag bcu gnyis srog rtsa gcod par byed //
tshe rgyal rig 'dzin khyod la phyag 'tshal bstod /
g.yas gsum phyag na dgra satwa bsnams pa yis //
bstan pa'i ru tra dam nyams sgrol bar byed //
bstan srung chen po khyed la phyag 'tshal bstod //
g.yon gsum phyag na tsit+ta bsnams pa yis //
byang chub lam gyi bar chad sel bar byed //
sa lam rab bgrod khyod la phyag 'tshal bstod //
spu gri'i gshog pa g.yas su lding ba yis //
steng phyogs lha yi tshogs rnams dbang du sdud //
dbang sdud mgon po khyod la phyag 'tshal bstod //
chu gri'i gshog pa g.yon pa brkyang ba yis //
'og phyogs klu yi tshogs rnams dbang du sdud //
klu rgyal dbang po khyod la phyag 'tshal bstod //
sku sked chu srin rngams zhal gdangs pa yis //
bar snang gnyan gyi tshogs rnams dbang du sdud //
dmag dpon bdud 'dul khyod la phyag 'tshal bstod /
ba spu'i gseb nas rang 'dra'i sprul pa 'gyed //
drag po'i phrin las thogs med sgrub pa'i phyir //
rdzu 'phrul mthu mnga' khyod la phyag 'tshal bstod /
sku la ye shes me dpung 'bar ba ni //
snyigs ma'i sems can nyon mongs sreg par byed //
sems dpa' chen po khyod la phyag 'tshal bstod //
ces pa'i mthar srung zlog bsad pa skabs su gang bab kyi sham bu 'dod gsol sbyar ba dang /
yang gtso 'khor thams cad la bstod pa ni /
hU~M ya /
phyogs phyogs dag kyang pha ki na //
nyi ma lho phyogs pha ki na //
las kyi gshin rje'i zhing khams na //
tsha grang 'khrug pa'i klong dkyil du //
shin tu 'jigs pa'i pho brang na //
steng ni ral gri'i lding khang la //
'og kyang spu gri'i sa gzhi gdal //
spu gri chu gri'i gzhal yas su //
gru gsum mthing nag bsnol ba'i dbus //
dregs chen bco brgyad gnod byed bgegs //
dam nyams dgra bo'i gdan stengs su //
ya las skyes pa'i gshin rje ni //
sku mdog dmar nag me ltar 'bar //
zhal gsum phyag drug 'jigs pa'i gzugs //
g.yas zhal ljang la g.yon zhal dmar //
dbus zhal mthing nag rab tu rngams //
nyams pa'i ru dra zhal du gsol //
bdud 'dul khyod la phyag 'tshal bstod //
dbu gsum steng na mchod rten gsum //
rigs gsum dus gsum sangs rgyas bzhugs //
srung skyob tshe dbang chos kyi sku
/byin rlabs gter gyur khyod la bstod //
phyag drug g.yas gsum dgra satwa bsnams //
dam nyams dgra bo'i mgo lus 'phral //
g.yon gsum snying dang srog rtsa gcod //
zhal du gsol mdzad khyod la bstod //
sku la dug sbrul chun pos brgyan //
gdug pa'i tshogs rnams rdul du rlog
/mche ba bcu gnyis dug phur gtams //
dregs pa kun sgrol khyod la bstod //
ljags gsum 'dril zhing rkan sgra rdeb //
stong gsum lha 'dre zhal du gsol //
zhi bas ma thul ma rungs pa //
drag pos sgrol mdzad khyod la bstod //
spu gri'i gshog pa g.yas g.yon gyis //
gang la dmigs pa rdul du rlog
/sku sked chu srin rngams zhal can //
stong gsum 'jig rten zhal du gsol //
sku smad khro chu'i phur bu yis //
dgra bgegs byad ma'i glo snying gzer //
sku la bskal pa'i me dpung 'bar //
dgra bgegs byad ma gzhob tu bsreg
/ba spu'i gseb nas sprul pa 'gyed //
dgra bgegs byad ma rdul du rlog
/las kyi gshin rje mthu rtsal can //
'khor ni gshin rje 'bum gyis bskor //
stong gsum 'jig rten khyab par rgyug
/khyod kyi thugs dam dus la bab //
sbas pa'i yum du dun tig dang //
'chi bdag tshe bdag srog gi bdag
/be wa sa ta za ba ljang //
ya ma rA dza spyi gshed dang //
'khor tshogs dam can rgya mtsho'i tshogs //
las la myur zhing bstan pa srung //
bka' nyan tshogs la phyag 'tshal bstod //
dmar gyi gtor ma 'di bzhes la //
byad ma lha srung bcas pa rnams //
dbang du sdus la rdul du rlogs //
bcol pa'i phrin las grub par mdzod //
ma g.yel dam can srung ma'i tshogs //
sangs rgyas bstan pa bshig pa dang //
dkon mchog gsum la 'tshe ba dang //
rnal 'byor bdag la sdang ba yi //
sdig can dgra bo myur du sgrol //
dus la bab po sa ma ya //
bcol pa'i 'phrin las 'grub par mdzod //
ces bstod pa rgyas par byas la /
srung zlog bsad pa skabs thob gang yin gyi dmigs pa sogs gnad shin tu che bar yod pa ni zhal la dris /   bdag bskyed kyi dmigs pa srung zlog bsad pa so sor sngar bshad zin la mdun bskyed kyi skabs su bdag lhar gsal ba'i thugs srog las 'od 'phros pas mdun skyed gtso 'khor rnams kyi thugs kar rang rang gi sa bon gnas pa la phog pas thugs dam gyi rgyud bskul nas srung zlog bsad pa gang yin gyi phrin las thogs med du sgrub par bsam pa ni zhal shes yin cing zhib cha tsho ni zhal la dris shig
/bdag mdun gyi bskyed rim gsal zhing snang grags gsal gsum stong gzugs phyag rgya chen po'i rol pa las mi g.yo bzhin pa'i ngang nas khyer so gsum dang ldan pas yid ma yengs par rtse gcig tu srung bzlog bsad pa gang yin gyi dmigs pa gsal ba'i ngang nas bzlas brjod ngag 'khyal gyis bar ma chod par byas la bzlas so //
zhib cha mtha' dag bca' gzhi lag len gyi shog dril du gsal bar yod do //
skabs su tshogs kyi mchod pa bya ba ni /
tshogs rdzas rnams shin tu tshogs par bsags la de rnams la chu bran la /
oM sum+b+ha'i sngags kyis bsang /
swa b+hA bas sbyang /
stong pa'i ngang las rang nyid lhar gsal thugs ka'i 'od zer las //
raM yaM khaM gi 'phro 'du las byung bas //
tshogs kyi nyes skyon ma dag dri ma'i tshogs //
bsregs gtor sbyangs shing rnam par dag byas nas //
'dod yon lnga ldan mchod pa'i rdzas su gyur //
ces dmigs /
raM yaM khaM s+pha ra Na tsakra bi shud+d+ha hU~M swA hA/
slar yang sman rag bran la /
rang nyid lha yi thugs srog las 'phros pa'i //
oM dkar AHdmar hU~M mthing 'od 'bar gyis //
zhe sdang 'dod chags gti mug las gyur pa'i //
tshogs kyi skyon sbyangs sku gsum ngo bor byas //
slar yang ha dkar hoHdmar hrIHljang spros //
sbyangs spel sbar bas 'dod yon bdud rtsi'i mchog
/gsang sngags dam rdzas rmad byung ye shes tshogs //
bla ma yi dam 'jam dpal gshin rje'i gshed //
'khor bcas dgyes pa skyed pa'i rdzas su gyur //
oM AHhU~M ha ho hrIH
zhes brjod /
tshogs la spyan drang ba ni /
hU~M/
rtsa brgyud bla ma yi dam rgya mtsho dang //
'jam dpal khro chu dug sdong yab dang yum //
sde drug gshin rje las kyi bshan pa dang //
bka' 'khor sprul pa yang sprul bcas pa rnams //
zhal zas tshogs la spyan 'dren gshegs su gsol //
'dir gshegs dam rdzas tshogs kyi mchod pa bzhes //
tshe dang dbang gi dngos grub bstsal du gsol //
zhes spyan 'dren la /
tshogs phud dang po gtor ma rnams la 'bul zhing sman raka sgron la /
hU~M/
'jam dpal thugs rje che ldan khros pa'i sku /
khro bo'i rgyal po khro chu dug sdong dang //
sbas pa'i yum chen gsang ba dun tig ma //
gshin rje sde drug dug gsum khros pa dang //
'khor tshogs dam can rgya mtsho'i dmag tshogs la //
'dod yon lnga ldan tshogs kyi mchod pa 'bul //
tshogs kyi mchod pa bzhes la rnal 'byor la //
mchog dang thun mong mthu rtsal dngos grub stsol //
ya ma rA dza sa pa ri bA ra ga Na tsakra pU dza hoH
zhes dbul /
tshogs bar pas thugs dam bskang zhing nyams chag bshags pa ni /
hU~M/
'dod yon lnga ldan tshogs kyi mchod pa 'dis //
rigs gsum kun 'dus 'khor bcas thugs dam bskang //
rtsa brgyad stong sbyar sman gyi rgya mtsho yis /
khro rgyal yab yum 'khor bcas thugs dam bskang //
dgra bgegs bsgral ba'i dug khrag rgya mtsho yis /
khro chu dug sdong 'khor bcas thugs dam bskang //
ba liM gtor ma brjid ldan 'bar ba yis //
las kyi gshin rje 'khor bcas thugs dam bskang //
phyi nang mchod tshogs nam mkha'i mtha' klas pas //
'jam dpal yab yum 'khor bcas thugs dam bskang /
khyod kyi thugs dam gnyan po des skongs la //
bskangs gyur dbang dang dngos grub bstsal du gsol //
zhes bskang zhing /
nongs gyur bshags pa ni /
hU~M/
khro rgyal 'khor bcas bdag la dgongs su gsol /
khyod ni rnam dag ye shes spyan dang ldan //
bdag ni nyon mongs dbang gyur 'khrul pa'i yid //
nongs gyur chag nyams gang mchis bzod par gsol //
rgyu chung phud nyams lhag ma 'dres pa dang //
dam rdzas ma tshang bsnyen sgrub g.yel la sogs /
khro rgyal 'khor bcas thugs dang ci 'gal ba //
mthol lo bshags so tshangs pa'i dngos grub stsol //
ces dang /
oM ya ma rA dza sa ma ya ma nu pA la ya sogs yi ge brgya pas bshags so //
tshogs mtha' ma bsgral bstab bya ba ni gtor zlog gdab las sogs dang 'brel na tshogs mtha' ma 'di ma byas kyang rung la /
skabs gzhan du na /
zan gyi ling ga mkhyid gang ba dgra'i dri ma dang rak+tas sbags pa sha dum mtheb skyu chang phud gtor chung rnams tshogs kyi sha zan dum gcig dang mnyam du thod pa'am lcags snod du bshams pa la byin gyis ma brlabs pa'i khrag rgod bran la /
dgug gzhug gsum sogs kyi mjug tu phur bu dang thun mtshon thogs la bskul ba ni /
hU~M/
nga ni dpal chen sgrol ging chen po ste //
thugs las sprul pa'i gshin rje'i bshan pa'i tshogs //
sa steng sa 'og sa bla'i tshogs gang bas //
rdo rje phur bu thun mtshon rab 'bar ba //
thogs nas dgra bgegs bla dbugs sems khug la //
lha dang phyes la bdud dang gshed du sprod //
srog chod dbug longs mgo lus so sor phrol //
sha rus gtubs la sgrol ba'i las mdzod cig
/mngon spyod drag po'i phrin las dus la bab //
thugs dam dus la ma g.yel sa ma ya //
zhes dang /
sngar bshad pa'i gsad sngags bzla zhing thun brab phur bu snying gar gdab cing mtshon gyis gtubs la /
ling ro rak+ta bran nas lag tu thogs la bstab pa'i tshul bya zhing /
e ya /
dam nyams dgra bgegs bsgral pa'i gzugs phung tshogs //
bla ma yi dam mkha' 'gro chos skyong bcas //
rigs gsum kun 'dus dug sdong yab dang yum //
'khor tshogs dmag dpung rgya mtsho'i zhal du bstab //
bzhes shig rol cig bstab bo kha raM khA hi //
sha ni dbus mthing rngam pa'i zhal du 'bul //
dgra bgegs gti mug chos sku'i ngang du sgrol //
rus pa g.yas ljang bzhad pa'i zhal du 'bul //
dgra bgegs zhe sdang sprul sku'i ngang du sgrol /
khrag rnams g.yon dmar gsher ba'i zhal du 'bul //
dgra bgegs 'dod chags longs sku'i ngang du sgrol /
khams dang klad pa gsang yum zhal du 'bul //
dgra bgegs phrag dog ngo bo nyid skur sgrol //
zhag dang chu ser nang khrol rus pa dang //
lha ba la sogs lhag ma ma lus pa //
gshin rje sde drug las kyi bshan pa dang //
'khor tshogs gshin rje'i dmag dpung yongs la 'bul //
dgra bgegs nyon mongs brgyad khri bzhi stong rnams //
mnyam yangs ye shes ngang du sgrol bar mdzod //
sha khrag tshogs kyi 'khor lo gsol nas kyang //
rnam shes rigs gsum dus gsum rgyal ba yi //
zhing du spor la byang chub thob par mdzod //
ces 'bul zhing sman rag sbreng la yab yum gyi rtsa sngags mjug tu gtor bsngos kyi skabs ltar sham bu rnams btags la 'bul /
skabs 'dir gsang ba gsol gdab dang mnga' gsol skong ba bya dgos pa ni logs su yod pa ltar skabs 'dir bya /
de nas tshogs la longs spyad /
lhag ma bsdus la sman rag bran dpal 'bar btsugs la /
hU~M b+h+yo /
dang po phud bdag bla ma gshin rje'i gshed //
bar du tshogs bdag dam can rgya mtsho'i tshogs //
mtha' mar lhag sdud dmag dpung 'khor dang bcas //
skad cig nyid la 'dir gshegs pha 'bab longs //
dang po phud la dbang ba phud la rol //
bar du tshogs la dbang ba tshogs la rol //
mtha' mar lhag la dbang ba lhag la rol //
sman rag gtor ma dpal gyi pha 'bab dang //
dgra bo'i sha khrag rus par bcas pa rnams //
bzhes shig rol cig tshim zhing dgyes par mdzod /
khyod rnams tshims nas rnal 'byor bdag cag gi
/mi mthun bar chad nad gdon zhi ba dang //
tshe dpal longs spyod snyan grags rgyas par mdzod //
mos bzhis khams gsum srid gsum dbang du sdus //
bstan la gnod byed dmigs pa'i byad ma rnams //
srog chod dbugs longs myur du sgrol bar mdzod //
dam rdzas sman rag lhag gtor 'di bzhes la //
thugs dam rgyud bskul bcol ba'i 'phrin las sgrubs //
oM ya ma ra dza sa pa ri bA ra u ts+tshiSh+Ta pA ti b+hak+Sha khA hi khA hi /
zhes gtsang sar 'bul zhing /
srung zlog bsad pa'i sgrub pa yun ring byed na lhag ma rnams dkyil 'khor gyi 'gram du 'bul lo //
bsnyen sgrub kyi dus tshogs mchod 'di nyi ma'i gung thun nam dgong thun la bya dgos so //
las kyi mtha' rgyas bstan pa'i rim pa gang byed kyang skabs 'dir bya dgos pas de'i tshul rnams ni bca' gzhi lag len gyi shog dril du yod pas der blta'o //
de nas gtor chen yod na sman raka bran zhing dgra bo'i sha khrag tu dmigs la dgug gzhug sngags dang bcas pas dbul la thugs dam bskul ba ni /
e ya /
phyogs phyogs dag kyang pha ki na /   bskul 'di yang sman sdong gi rgyud kyi le'u sum cu pa nas byung ba yin kyang 'dra min zhig yong gi 'dug go
/nyi ma lho phyogs pha ki na //
las kyi gshin rje'i zhing khams na //
tsha grang 'khrug pa'i dkyil 'khor na //
shin tu 'jigs pa'i pho brang ni //
steng ni ral gri'i lding khang la //
'og ni spu gri'i sa gzhi ste //
bar snang spu gri chu gri dang //
mtshon cha bsnol ba'i gur khang dbus //
dmigs pa'i dgra bgegs bam gyi steng //
las kyi gshin rje mthu bo che //
sku mdog dmar nag me ltar 'bar //
zhal gsum phyag drug 'jigs pa'i gzugs //
g.yas ljang pho rgyud tshogs rnams gsol //
g.yon dmar mo rgyud tshogs rnams gsol //
dbus mthing byad ma dgra bgegs gsol //
dbu gsum steng na mchod rten gsum //
rigs gsum dus gsum sangs rgyas bzhugs //
srung skyob tshe dbang chos kyi sku
/g.yas gsum dgra satwa bsnams pa yis //
nyams pa can gyi mgo lus 'phral //
g.yon gsum snying dang srog rtsa bsnams //
dregs byed bco brgyad zhal du gsol //
sku la gdug pa sbrul gyis brgyan //
gdug pa'i tshogs rnams rdul du rlog
/mche ba bcu gnyis dug phur gtams //
byad ma lha srung don snying gsol //
ljags gsum 'khyug cing rkan sgra rdeb //
stong gsum lha 'dre zhal du gsol //
spu gri'i gshog pa g.yas pa yis //
pho rgyud thams cad rtsad nas gcod //
ral gri'i gshog pa g.yon pa yis //
mo rgyud tshogs rnams dmyal thag gcod //
sku sked chu srin rngams zhal can //
stong gsum mi mjed zhal du gsol //
sku smad khro chu'i phur pa yis //
byad ma 'bum gyi srog snying gzir //
sku la bskal pa'i me 'bar bas //
dmigs pa'i dgra bgegs gzhob tu bsreg
/las kyi gshin rje mthu rtsal can //
'khor du gshin rje bye bas bskor /
khyod kyi thugs dam dus la bab //
gang la dmigs pa rdul du rlogs //
dun tig nag mo'i dus la bab //
gnod byed dgra bgegs rdul du rlogs //
'chi bdag nag po'i dus la bab //
pho rgyud tshogs rnams rdul du rlogs //
tshe bdag dmar po'i dus la bab //
mo rgyud tshogs rnams rdul du rlogs //
srog bdag nag po'i dus la bab //
snang srid lha 'dre rdul du rlogs //
be ba sa ta'i dus la bab //
lha srin sde brgyad rdul du rlogs //
za ba ljang dmar dus la bab //
mu stegs tshogs rnams rdul du rlogs //
ya ma rA dza'i dus la bab //
phyi nang chos skyong rdul du rlogs //
spyi gshed dug sdong dus la bab //
dmigs pa'i dgra bo rdul du rlogs /
khro chu dug sdong dus la bab //
thams cad ma lus rdul du rlogs //
dgra bo'i sha khrag 'di bzhes la //
byad ma lha srung sde brgyad dang //
ban bon mu stegs bshan pa'i tshogs //
dregs chen bco brgyad lha 'dre stong //
byad ma 'bum dang sde brgyad rnams //
skad cig nyid la rdul du rlogs //
dam rdzas sman rag gtor ma dang //
dgra bo'i sha khrag 'di bzhes la /
khyod kyi thugs dam dus la bab //
dus la bab bo sa ma ya //
ma g.yel las kyi gshin rje'i tshogs //
rnal 'byor bdag gis bcol pa yi //
drag po'i phrin las grub par mdzod //
ces bskul ring bas bskul cing /
slar bskul thung gis drag tu bskul ba ni /
e dzaH
las kyi gshin rje'i dus la bab /
khro chu dug sdong dus la\u0f8e
dun tig nag mo'i dus la\u0f8e
'chi bdag nag po'i\u0f8e
tshe bdag dmar po'i\u0f8e
srog bdag nag po'i\u0f8e
be ba sa ta'i\u0f8e
za ba ljang dmar\u0f8e
ya ma rA dza'i\u0f8e
dug gsum khros pa'i\u0f8e
dam tshig chen po'i\u0f8e
sprul pa 'gyed pa'i\u0f8e
mthu rtsal 'don pa'i dus\u0f8e
dus la bab po sa ma ya //
dam la ma 'da' dam tshig can //
dam rdzas gtor ma 'di bzhes la //
gshin rje'i dmag tshogs las la khye //
bla rkun jag pa las la khye //
ling ga 'di ru bkod pa dang //
byang bu 'di la btab pa yi //
sdang ba'i dgra dang gnod pa'i bgegs //
gang la bya ba khyod kyis shes //
gang la dmigs pa khyod kyis shes /
yid la dmigs pa'i dgra bo 'di //
do nub nam gyi gung thun la //
dam nyams dgra bo gnyid log gi
/bla 'khyams ma shor khug la shog
/srog rtsa dmar po chod la shog
/snying khrag hub kyis 'thung la shog
/don snying sbar gyis chus la shog
/sod rtags don snying khyer la shog
/dgra bgegs 'khor bcas khug la shog
/lha dang phrol la bdud dang sprod //
bcol pa'i phrin las 'grub par mdzod //
ces gtso 'khor rnams drag tu bskul zhing /
slar yang phyi 'khor ba rnams bskul ba ni /
b+h+yo ya /
gshed chen sde bzhi'i dus la bab //
mon pa sde bzhi'i dus\u0f8e
bdud po sde bzhi'i dus\u0f8e
'chi bdag bcu gnyis dus\u0f8e
pho gshed sum brgya drug cu'i dus\u0f8e
mo gshed sum brgya drug cu'i dus\u0f8e
sha za khri dang drug stong\u0f8e
khrag 'thung bye ba sa ya'i\u0f8e
sgo ba sde bzhi'i\u0f8e
ru dra sde bzhi'i\u0f8e
gshin rje'i dmag tshogs\u0f8e
dus la bab po sa ma ya //
dam la ma 'da' dam tshig can //
dam rdzas gtor ma 'di bzhes la //
gshin rje'i dmag tshogs las la khye //
bla rkun jag pa las la khye //
ling ga 'di ru bkod pa dang //
byang bu 'di la btab pa yi //
sdang ba'i dgra dang gnod pa'i bgegs //
gang la bya ba khyod kyis shes //
gang la dmigs pa khyod kyis shes /
yid la dmigs pa'i dgra bo 'di //
do nub nam gyi gung thun la //
dam nyams dgra bo gnyid log gi
/bla 'khyams ma shor khug la shog
/srog rtsa dmar po chod la shog
/snying khrag hub kyis 'thung la shog
/don snying sbar gyis chus la shog
/sod rtags don snying khyer la shog
/dgra bgegs 'khor bcas khug la shog
/lha dang phrol la bdud dang sprod //
bcol pa'i phrin las 'grub par mdzod //
ces thugs dam gnad nas bskul bar bya'o //
de nas gtor chen nam thun gtor phyir spags /
mdun bskyed kyi lha tshogs rnams gshin rje'i dmag dpung du gyur nas mdun gyi nam mkha' gang bar bzhugs par bsam /
gtor ma la dpal 'bar btsugs dgug gzhug gsum sogs byas /
sman raka bran la dgra bo'i sha khrag tu dmigs la dmag lto'i tshul du dbul /
slar yang gtor ma de gshin rje'i dmag tshogs bsam /
gtor ma rgyag pa'i phyogs de dug gi rgya mtsho chen po'i dbus su rim pa dgu'i 'og mtha' med rgya mtsho'i nang nas las kyi bshan pa dug gsum khros pa g.yas seng ge g.yon phag zhal can dbus chu srin gyi zhal gdangs pa ya mgal gnam la byas pa lta bu ma mgal sa la byas pa lta bu /
mche ba gangs ri ltar gtsig pa lce glog ltar 'khyug pa de lta bu kha yar gdangs 'dzed pa'i tshul du yod pa gtor ma gshin rje'i dmag dpung du gsal ba'i mdun du dgra bgegs byad ma dmigs bya de dngos su 'dar phril phril yod par bsams la /
spyi gshed las kyi bshan pa dug gsum khros pa bskul ba ni /
zhe sdang drag po'i nga rgyal dang ldan pas 'di skad do /
e ya /
phyogs phyogs dag kyang pha ki na /   gtor chen 'phang ba'i dus sam srung zlog bsad pa'i las gal che na skabs 'dir rbad sod thun bskul bya'o //
nyi ma lho phyogs pha ki na //
sa rim pa dgu yi mar zhabs na //
mtha' med rgya mtsho'i gting zhig na //
spyi gshed dug sdong mthu bo che //
dug gsum khros pa dgra bgegs gshed //
las kyi bshan pa mthu bo che //
mthing nag rab 'jigs khro gtum can //
zhal gsum phyag drug 'jigs pa'i sku
/g.yas pa seng zhal rngams shing gdangs //
g.yon pa phag zhal thur du bgrad //
dbus zhal chu srin ka la sha
/ya mgal gnam la ma mgal sa //
lce ni bar snang glog ltar 'khyug
/mche ba zla tshes 'bar bas gtams //
spyan mig khrag mtsho kyi li li //
g.yas gsum gnam lcags ral gri 'phyar //
dam nyams dgra bo'i mgo lus 'phral //
g.yon gsum sbrul nag zhags pa bsnams //
dam nyams bla srog yan lag 'ching //
dam nyams dgra bo las ngan 'di //
zhal du bstab bo kha raM khA hi //
mgur du sgrim mo A ral+li //
dam nyams dgra bo brlag tu chugs //
spyi gshed dug sdong dus la bab //
las kyi bshan pa'i dus la bab //
ya ma rA dza'i dus\u0f8e
dug gsum khros pa'i\u0f8e
dam tshig chen po'i dus la\u0f8e
sprul pa 'gyed pa'i\u0f8e
mthu rtsal 'don pa'i\u0f8e
dus la bab bo sa ma ya //
dam la ma 'da' dam tshig can //
dam rdzas gtor ma 'di bzhes la //
gshin rje'i dmag tshogs las la khye //
bla rkun jag pa las la khye //
ling ga 'di ru bkod pa dang //
byang bu 'di la btab pa yi //
sdang ba'i dgra dang gnod pa'i bgegs //
gang la bya ba khyod kyis shes //
gang la dmigs pa khyod kyis shes /
yid la dmigs pa'i dgra bo 'di //
do nub nam gyi gung thun la //
dam nyams dgra bo gnyid log gi
/bla 'khyams ma shor khug la shog
/srog rtsa dmar po chod la shog
/snying khrag hub kyis 'thung la shog
/don snying sbar gyis chus la shog
/sod rtags don snying khyer la shog
/dgra bgegs 'khor bcas khug la shog
/lha dang phrol la bdud dang sprod //
las kyi bshan pa mthu bo che //
spyi gshed dug sdong mthu bo che //
dug gsum khros pa mthu bo che /
khyod kyi thugs dam dus la bab //
ming dang mtshan mar sbyar ba yi //
dam nyams dgra bo sdig can 'di //
skad cig nyid la khyur mid thongs //
sa rim pa dgu yi 'og tu khyer //
mtha' med rgya mtsho'i gting du khyer //
gshin yul rme nag nyid du khyer //
bcol pa'i phrin las 'grub par mdzod //
ces bskul zhing gtor ma'i mdun gyi dgra gdon rnams gtor ma dang mnyam du kho'i khar bstab pas kho'i khar tshud ma thag tu kha btsums te chu srin gyis khyur mid byas nas kho yang sa rim dgu'i 'og mtha' med rgya mtsho'i gting gshin yul dme nag tu song nas dgra bo thar ba'i dus med par bsam /
mdun gyi gshin rje'i dmag tshogs rnams kyang ku sgra bso sgra dang bcas dgra'i yul du song nas dgra'i rus dang snying ga'i nang du pho brang btab nas dgra bo dgu rgyud dang bcas pa ming med du brlag gi bar du sdod par bsam zhing rbad par bya'o //
de nas gtor gzhong kha sbubs pa'i 'og tu dgra bgegs 'khor bcas yod par bsam la /
dgug gzhug byas la /
gtor mnan gyi rta bro bya ba ni /
e ya /
dgra bgegs bsgral pa'i phung po'i lhag rol la //
las kyi gshin rje'i tshogs kyis bro brdungs pas //
mthing nag rngam zhing khros pa'i stangs stabs kyis //
dgra bgegs gnod byed tshogs rnams ma lus gnon //
zhal gsum khro gtum srid pa gsum po gnon //
mchod rten gsum gyis khams gsum dgra bgegs gnon /
spyan dgu bgrad pas lha srin sde brgyad gnon /
spu gri'i gshog pas byad ma dgra bgegs gnon /
chu gri'i gshog pas dregs pa ma lus gnon /
sbrul nag chun pos sa bdag klu gnyan gnon /
khro chu'i phur bus ru dra pho mo gnon /
las kyi gshin rje yab yum 'khor bcas kyis //
dmigs pa'i dgra bgegs byad ma 'khor bcas pa'i //
lus ngag yid gsum mnan cing gzir bar mdzod //
oM nan AHnan hU~M nan raM yaM khaM baM laM suM khaM e mA ra ya satwaM b+ha ya nan /
zhes dang rtsa sngags mnan pa'i sham bu can gyis bro brdung mnan cing gzir ro //
de nas 'byor na skabs 'dir dgyes mchod kyi slad du rten gyi drung du sha chen gyis spos bsreg tshil chen gyi mar me sbar la gsang ba gsol gdab dang mnga' gsol rgyas par bya'o //
de nas bzod par gsol ba ni /
hU~M/
lha mchog ya mAn+ta ka'i lha tshogs dgongs //
bdag cag nyon mongs 'khrul pa'i dbang gyur pas //
lta ba ma rtogs sgom pa mthar ma phyin //
spyod pa blang dor sku gsung thugs dang 'gal //
cho ga lhag chad ma 'byor ma tshang dang //
mchod pa chung sogs thugs dang 'gal ba rnams //
mthol lo bshags so bzod par myur bzhes la //
sgrib med tshangs pa'i dngos grub bstsal du gsol //
zhes dang ya ma rA dza'i yi ge brgya pa gsum gyis lhag chad kha bskangs la smon lam gdab pa ni /
hU~M/
'jam dpal lhag pa'i lha mchog dgongs su gsol //
bdag gis bsnyen sgrub mchod bstod bgyis pa dang //
las 'di brtsams pa'i dge ba dri med 'dis //
sangs rgyas bstan pa dar zhing rgyas pa dang //
dpal ldan bla ma zhabs pad brtan pa dang //
dkon mchog rnam gsum dbu 'phang mtho ba dang //
dge 'dun thugs mthun bslab ldan chos spyod brtson //
rnal 'byor tshe ring bar gcod zhi ba dang //
bsod nams dpal rgyas bsam don chos bzhin 'grub //
dgra bgegs byad ma rdul du rlog pa dang //
bdag gzhan sangs rgyas sa la 'khod par shog
/ces smon lam gdab /
nub tha ma yin na gshegs bsdu bya ba ni /
hU~M/
'jam dpal khros pa las kyi gshin rje'i tshogs //
rnal 'byor bdag cag bsam pa'i don bsgrubs shing //
bar chad dgra bgegs byad ma bsgral zin nas //
slar yang rang bzhin gnas su gshegs nas kyang //
ji ltar gang tshe bdag gis spyan drang na //
de tshe slar yang myur du 'byon par gsol //
badzra muH
dam tshig dkyil 'khor mtha' nas rim gyis bsdus //
mtshon cha srung 'khor la thim de nyid kyang //
gzhal yas la bsdu de yang 'khor la bsdu //
de yang spyi gshed la thim de nyid kyang //
sde drug gshin rjer thim zhing de rnams kyang //
yum la bsdus shing yum yang yab la thim //
yab kyang sku lus stod smad 'od zhu nas //
thugs ka'i sa bon la thim de nyid kyang //
dmigs med gsal stong brjod bral ngang nyid las //
slar yang gshin rje gshed kyi sku ru gyur //
zhes pa'i bsdu rim rnams byas la /
shis pa brjod pa ni /
hU~M/
ma rig dug gi dug chen po //
dug sdong nag po'i bkra shis shog
/rig pa ye shes chen po'i sman //
sman sdong chen po'i bkra shis shog
/'jam dpal stong nyid khro chu'i mkhar /
khro chu dug sdong bkra shis shog
/dbu gsum steng na mchod rten nang //
rigs gsum mgon po'i bkra shis shog
/g.yon dmar rta mgrin dbang gi sku
/dbang sdud rgyal po'i bkra shis shog
/g.yas ljang phyag rdor gtum po'i sku
/dregs pa 'dul ba'i bkra shis shog
/dbus mthing 'jam dpal khros pa'i sku
/las kyi gshin rje'i bkra shis shog
/gsang chen dgyes pa bskyed pa'i phyir //
sbas pa'i yum gyi bkra shis shog
/'jam dpal sku las sprul pa'i sras //
'chi bdag nag po'i bkra shis shog
/rta mgrin gsung las sprul pa'i sras //
tshe bdag dmar po'i bkra shis shog
/phyag rdor thugs las sprul pa'i sras //
srog bdag nag po'i bkra shis shog
/yon tan ma lus yongs rdzogs pa //
be ba sa ta'i bkra shis shog
/phrin las mtha' yas lhu grub pa //
za ba ljang dmar bkra shis shog
/gnyis med thugs las sprul pa'i sras //
ya ma rA dza'i bkra shis shog
/dug gsum sku gsung thugs su sbyor //
las kyi bshan pa'i bkra shis shog
/dgra bgegs byad ma bsgral ba'i phyir //
'khor gyi gshin rje'i bkra shis shog
/mi mthun bar chad bsrung ba'i phyir //
srung ba'i 'khor lo'i bkra shis shog
/dbul phongs nyes tshogs skyob pa'i phyir //
dam can tshogs kyi bkra shis shog
/sangs rgyas bstan pa rgyas pa dang //
dkon mchog dbu 'phang bstod pa dang //
bstan 'dzin sku tshe legs brtan pa //
bkra shis des kyang bde legs shog
/dgra gdon gnod byed sgrol ba dang //
tshe dpal bsod nams rgyas pa sogs //
rnal 'byor bsam pa 'grub pa yi //
bkra shis des kyang bkra shis shog
/gsang chen rdo rje theg pa'i lam //
'jam dpal chos 'di phyogs kun tu //
dar rgyas 'gro don lhun grub pa'i //
bkra shis des kyang bde legs shog
/ces sogs bkra shis kyi tshigs su bcad pa ci rigs brjod par bya'o //
de nas nang gtor rnams gtor 'bul bya bar 'dod na phyir nangs snga bar lha so so'i bstod bskul gyis sgrub khang gi steng du 'bul /
las kyi rjes mi mngon par bya'o //
gshin rje sde drug la kha cig zhal gsum phyag drug byas pa 'dug kyang gtso bo dang spyi gshed ma gtogs sde drug la zhal gsum phyag drug byas pa sngar gyi las byang gnubs sangs rgyas ye shes kyis mdzad pa'i yig cha rnying pa dang /
gzhan yang yig cha khungs thub mang rabs dang sman sdong gi rgyud le'u sum cu so lnga pa dang rje rat+na'i phyag bris kyi thang ka sogs gang la yang mi 'dug pas de ni cung zad ma dag pa kho nar mngon no /
khro chu yum dang sbyor ba 'di gnubs sangs rgyas ye shes kyis mdzad pa yin pas shin tu zab cing khyad par du 'phags pa yin cing 'di las byang gzhan pa dang khro chu mkhan gzhan phal cher la mi 'dug pas gsang zhing sba bar bya'o //
de ltar khro chu dug sdong gi las byang gdug pa kun sgrol zhes bya ba 'di ni gnubs sangs rgyas ye shes kyis mdzad pa'i las byang rnying pa dang rje rat+nas mdzad pa'i gdug pa tshar gcod gtso bor byas /
sman sdong gi rgyud dang zlog pa ri rab khong nyul dang gsang ba khyad par can gyi shog dril sogs skabs su bab pa'i man ngag zab khyad rnams kyis kha bskangs te /
'bri gung pa gshin rje'i gshed kyi rnal 'byor pa rig 'dzin chos kyi grags pas gzhu smad spro lung du sbyar ba rdzogs so //
'di la bcos slad ma byed cig
/sa ma ya /
rgya rgya rgya /
bka' rgya /
dam rgya /
gsang rgya //

//
