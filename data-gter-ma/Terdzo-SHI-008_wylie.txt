@#//
dam chos klong gsal snying thig las /
rdzogs rim gyi dbang chen ji ltar bskur ba'i yi ge 'od gsal grub pa'i snying po zhes bya ba bzhugs so //
na mo gu ru pany+tsa ta thA ga tA ya /
'od gsal rdo rje snying po theg dgu'i rtse //
lhun grub chos dbyangs dus gsum sgrog mdzad pa //
kun bzang rdo rje sems dngos bla ma rje'i //
zhabs pad yid bzhin nor bu gtsug na bkod //
'jig rten gsum na btsal bas rnyed dka' ba'i //
dkon pa'i dngos po las kyang dkon pa'i mchog
/klong gsal snying thig rdzogs rim smin byed ni //
rin chen dbang gi 'khor lo'i don gsal bya //
dbang gi rim pa 'di la gsum /
sngon 'gro /
dngos gzhi /
rjes kyi bya ba'o //
dang po ni /
'di nyid kyi rgyud gzhung nas bshad pa'i mtshan nyid dang ldan pa'i dpon slob kyi rten 'brel 'grigs pa na /
lo zla'i gong nas zhus gnang gis skabs phyed pa'i slob ma bdun las mi mang ba rnams kyis /
thog mar ring ba'i sbyor ba mchod sbyin sAts+tsha gdab pa sogs tshogs gsog gi rim pa ci 'grub bya /
nye ba'i sbyor ba 'grub tu rung na slob dpon la (mched rnams thal sbyar me tog thogs :
'di skad gsol ba gdab par bya :
kye ma kun bzang rdo rje 'dzin :
bdag cag 'khor ba las sgrol zhing :
rdo rje snying po 'thob bya'i phyir :
bsnyen pa la ni 'jug pa dang :
sta gon rim par gnang du gsol :
zhes lan gsum gyis /mchan /)   gsol ba dmigs su gdab ste bsnyen pa kha gsor 'jug dgos kyang /
deng sang phal cher mi 'grub pa'i dbang du byas te nye sbyor dngos la lnga /
sngon gtor /
bdag bskyed /
bum pa /
lha /
slob ma sta gon no //
dang po ni /
gtor ma dkar dmar gnyis /
raM yaM khaM gis bsang /
oM AHhU~M ha hoHhrIH
lan gsum gyis byin brlab /
a kA ro gsum gyis bsngos /
gang dag 'dir gnas lha dang klu //
gnod sbyin srin po'am gzhan dag la //
sa 'di bdag gis bslang bar bgyi //
dkyil 'khor don du bstsal du gsol //
dkyil 'khor chen po'i bya ba mthar phyin pa'i grogs rgya chen po mdzad du gsol //
gcig nag po'i phyogs la dmigs te /
sarba big+h+nAn na maHsarba sogs nam mkha' mdzod kyi sngags rgya lan gsum dang /
sa phyogs 'dir ni slob dpon bdag
/dkyil 'khor rgyal po sgyu 'phrul ni //
bzhengs kyis sa 'dir gnas pa'i bgegs //
'di ru ma 'dug gzhan du dengs //
zhes dang /
sum+b+ha ni brjod la bgegs bskrad do //
gnyis pa bdag skyed ni /
spro na chos spyod yid bzhin nor bu dang brgyud pa'i gsol 'debs bcas gtang /
mi lcogs na /
skyabs 'gro ni /
nam mkha'i gnas su nam mkha' gang ba yi //
bla ma yi dam mkha' 'gro'i tshogs rnams dang //
sangs rgyas chos dang 'phags pa'i dge 'dun la //
bdag dang 'gro kun gus pas skyabs su mchi //
lan gsum /
bdag dang mtha' yas sems can rnams //
ye nas sangs rgyas yin pa la //
yin par shes pa'i bdag nyid du //
byang chub mchog tu sems bskyed do //
lan gsum brjod la sems bskyed /
sems can bde dang ldan gyur cig
/sogs kyis tshad med bzhi bsgom mo //
oM swa b+hA ba sogs /
stong pa'i ngang las :
bdag nyid bcom ldan 'das dpal kun tu bzang po sku mdog mthing gsal zhal gcig phyag gnyis mnyam gzhag mdzad pa :
yum chos nyid kun tu bzang mo sku mdog mthing skya bum pa dang ut+pal 'dzin pas yab la 'khyud pa :
yab yum gnyis ka rin po che'i rgyan du mas spras pa :
pad+ma nyi zla'i gdan la skyil krung du bzhugs pa'o :
de'i spyi bor rnam par snang mdzad yab yum sku mdog dkar po 'khor lo dang dril bu 'dzin pa :
mgrin par rin chen 'byung ldan yab yum sku mdog ser po rin po che dang dril bu 'dzin pa :
snying gar rdo rje sems dpa' yab yum sku mdog mthing ga rdo rje dang dril bu 'dzin pa :
lte bar snang ba mtha' yas yab yum sku mdog dmar po pad+ma dang dril bu 'dzin pa :
gsang bar don yod grub pa yab yum sku mdog ljang gu rgya gram dang dril bu 'dzin pa :
thams cad kyang dar dang rin po che'i rgyan gyis spras pa /
yum rnams g.yas bum pa dang g.yon rnams me tog ut+pal bsnams pa :
'khril ldem mnyen lcug 'dzum pa'i mdangs dang ldan pa gsal ba'i :
rigs lnga yab rnams kyi thugs kar oM swA hU~M AMHhA:
yum rnams kyi thugs kar mUM lAM mAM pAM tAM rnams kyis mtshan pa'o :
lha rang rang gi thugs ka'i sa bon las 'od 'phros pas :
ye shes pa rang kho na 'dra ba 'og min nas spyan drangs :
dzaHhU~M baM hoHsa lha rang rang la thim :
sku gsung thugs kyi byin dbab :
ye shes lnga'i dbang bskur :
dam tshig ye shes gnyis su med par gyur :
de nas lha rnams kyang rang rang gi sngags sgra sgrog par bsam :
sa bon la dmigs pa gtad la /
oM AHhU~M swA hA:
mUM lAM mAM pAM tAM:
kA ya bA ka tsit+ta sarba sid+d+hi hU~M:
zhes pa 'di gong bsnyen bye ba'am lnga 'bum byas te /
dbang dus su khri'am stong gis kha gso bar gsungs so //
gsum pa bum pa sta gon ni /
bcas bsham 'og gi lha sta gon dang chabs cig byas na bde bas /
stegs gtsang mar maN+Dal la dri'i thig le lnga tshom la rigs lnga yab yum gyi sngags brjod de me tog gi tshom bu bkod /
de'i phyogs bzhi dbus lngar khri'u dang ku sha'i gdan la bum pa rigs lnga so so'i phyag mtshan ldan pa'i nang /
'bru lnga /
bdud rtsi lnga /
rin po che lnga /
sman lnga /
dri lnga so sor chu gtsang 'o ma dang bcas te blugs shing mgul chings phyogs mdog dang mtshungs par byas pa'i kha rgyan rma bya shel dkar me long gzungs rdor dang ldan pa /
las bum ljang gu bcas drug gam /
ma 'dzom na bum pa lnga po bum rdzas bcas gcig la bsdus kyang rung bar gsungs pas /
de dag la thog mar gu gul gyis bdug cing yungs dkar brab la bgegs bskrad /
de nas bum rdzas blug cing kha brgyan te gdan la bkod cing mtha' mchod pas bskor /
gzhan yang 'og tu dgos pa'i slob ma sta gon gyi rdzas bzhi dang /
dbang chas rnams kyang skabs 'dir 'dzom par bya ba phyag len yin no //
de nas bum pa sgrub pa ni /
dmigs med stong pa'i ngang las :
b+h+rU~M zhes brjod pa las phyi bum pa la nang gzhal yas khang ye shes kyi rang snang las grub pa :
sgo bzhi rta babs dang bcas pa'i nang du :
phyogs bzhi dbus dang lngar pad+ma dang nyi zla'i gdan re re /
de'i steng du dbus su oM mUM/
shar du hU~M mAM/
lhor swA lAM/
nub tu AM pAM/
byang du hA tAM/
sa bon de rnams las 'od zer phyogs bcur 'phros pas sems can gyi sgrib pa sbyangs :
'phags pa mchod :
slar 'dus yongs su gyur pa las :
dbus su rnam par snang mdzad yab yum sku mdog dkar po 'khor lo dang dril bu 'dzin pa :
shar du rdo rje sems dpa' yab yum sku mdog mthing ga rdo rje dang dril bu 'dzin pa :
lhor rin chen 'byung ldan yab yum sku mdog ser po rin po che dang dril bu 'dzin pa :
nub tu snang ba mtha' yas yab yum sku mdog dmar po pad+ma dang dril bu 'dzin pa :
byang du don yod grub pa yab yum sku mdog ljang gu rgya gram dang dril bu 'dzin pa :
thams cad kyang dar dang rin po che'i rgyan gyis spras pa /
yum rnams g.yas bum pa dang g.yon rnams me tog ut+pal bsnams pa :
'khril ldem mnyen lcug 'dzum pa'i mdangs dang ldan par gsal bar gyur :
de rnams kyi spyi bor oM dkar po :
mgrin par AHdmar po :
thugs kar hU~M mthing ga :
hU~M las 'od zer 'phros pas rang bzhin gyi gnas nas ye shes pa spyan drangs rang rang la bstim :
dam tshig dang ye shes gnyis su med par gyur :
badzra sa mA dzaH
dzaHhU~M baM hoH

bdag kun bzang yab yum rigs lngar gsal ba'i gnas gsum nas 'od zer kha dog lnga ldan du phar 'phros te :
dkyil 'khor gyi rgyal ba rnams la mchod pa rgyun mi 'chad par phul :
lha'i gnas gsum nas 'od zer tshur byung bdag gi gnas gsum du thim pas sku gsung thugs kyi byin rlabs rgyun mi chad par thob par mos la :
bsnyen pa ci nus bya ba ni lugs 'di'i bsnyen sgrub yin la /
rang gi snying ga nas 'od zer byung bas gzungs thag la 'khril te song bas /
bum nang gi lha so so'i sku la phog
/thugs dam gyi rgyud bskul /
sbyor mtshams nas bdud rtsi dkar dmar gyi rgyun babs pas bum pa'i nang khengs par gyur /
ces mos la sngags bzla ba ni dbang gi las sbyor ro //
las bum mi dmigs pa las phyi bum pa nang gzhal yas khang du gsal ba'i dbus su :
hU~M yongs su gyur pa las :
las kyi khro bo bdud rtsi 'khyil pa sku mdog ljang ser rdo rje rgya gram dang sdigs mdzub mdzad pa rab tu khros pa'i thugs kar hU~M mthing nag la rtsa sngags kyis bskor bar gyur :
oM a mr-ita kuN+Da lI ha na ha na hU~M phaT:
ces ci tsam 'grub par bzla 'o //
de nas mchod par bsang chu 'thor te /
raM yaM khaM/
rnam dag chos dbyings ngang nyid las //
rang byung mchod pa'i phung po ni //
kun bzang mchod pa'i sprin lta bus //
dpag yas nam mkha' gang bar gyur //
oM ar+g+haM nas /
shab+da AHhU~M gis byin brlab /
'jig rten 'di 'am gzhan dag na //
mchod yon me tog bdug spos dang //
snang gsal dri chab zhal zas rnams //
rigs lnga yab yum rnams la 'bul //
oM sarba ta thA ga ta ar+g+haM pA d+yaM nas /
shab+da AHhU~M/
phung po gnas gyur nyon mongs lnga dag cing //
sku lnga ye shes lhun gyis grub pa'i sku //
bdag nyid chen po rigs lnga yab yum dang //
bgegs 'dul khro chen bdud rtsi 'khyil pa la //
rang bzhin lhun gyis grub pas phyag 'tshal bstod //
ces bstod nas /
badzra muHsa ye shes pa gshegs /
oM AHhU~M gis dam tshig pa chur zhu ba las byung ba'i bdud rtsis bum pa khengs par gyur /
ces dung zhal gyi mchod yon kyang phul lo //
bzhi pa lha sta gon ni /
tshom bu las chu dang /
a mr-ita'i sngags kyis bsang /
swa b+hA bas sbyang /
stong pa'i ngang las mdun gyi maN+Dal rang snang ye shes las grub pa'i thar pa chen po'i gzhal med khang yangs shing rgya che ba'i phyogs bzhi dbus dang lngar pad+ma dang nyi zla'i gdan re re sogs gong gi bum sgrub skabs ltar las /
ye shes pa spyan drangs /
zhes pa'i bar /
hU~M:
dus gsum bla ma kun bzang chos kyi sku :
nyon mongs lnga dag phung po gnas gyur pa'i :
sku gsum lnga ldan rigs lnga yab yum tshogs :
'gro ba'i don phyir gnas 'dir gshegs su gsol :
oM gu ru badzra A+o~M hU~M trAM hrIHA badzra aM gu sha sa ma ya dzaHdza :
dzaHhU~M baM hoH
dam tshig pa dang ye shes pa gnyis su med par gyur /
hU~M:
sgyu ma chu zla ye shes gzhal yas khang :
skyon bral pad+ma nyi zla'i gdan la bzhugs :
oM pad+ma sUr+Ya tsan+d+ra ka ma lA ya satwaM:
A+o~M hU~M trAM hrIHAs de bzhin gshegs pa lngas dbang bskur pa'i chu'i lhag ma yar lud pa las rigs so sos dbu brgyan /
sku gsung thugs nyid ye nas kun tu bzang //
sku lnga ye shes 'du 'bral med pa'i lha //
thabs mkhas thugs rjes 'gro ba'i don mdzad pa'i //
kun bzang rigs lnga'i tshogs la phyag 'tshal lo //
mchod pa byin rlabs bum bskyed ltar byas la /
phyi mchod ni /
hU~M:
srid par gtogs pa'i me tog sna tshogs rigs :
dkar ser dmar ljang mthing ga'i mdangs ldan pa'i :
mdzes ldan dri zhim me tog ji snyed rnams :
bla ma yi dam dkyil 'khor lha la 'bul :
oM badzra puSh+pe AHhU~M:
srid par gtogs pa'i bdug spos sna tshogs rigs :
du ru ka dang a ga ru la sogs :
dri zhim bsung ldan spos mchog ji snyed rnams :
bla ma yi dam dkyil 'khor lha la 'bul :
oM badzra d+hU pe AHhU~M:
srid par gtogs pa'i snang gsal sna tshogs rigs :
'bru mar rtsi dang rtswa shing 'od kyi mdangs :
dmar gsal mdangs chen snang gsal ji snyed rnams :
bla ma yi dam dkyil 'khor lha la 'bul :
oM badzra A lo ke AHhU~M:
srid par gtogs pa'i dri chab sna tshogs rigs :
tsan+dan gur gum sih+la'i lde gu sogs :
rang byung sbyar pa'i byug pa bde byed rnams :
bla ma yi dam dkyil 'khor lha la 'bul :
oM badzra gan+d+he AHhU~M:
srid par gtogs pa'i zhal zas sna tshogs rigs :
rang byung lhan cig skyes dang sbyar pa'i zas :
sna tshogs g.yos mchog gtsang ma'i zhal zas rnams :
bla ma yi dam dkyil 'khor lha la 'bul :
oM badzra nai bid+yA AHhU~M:
srid par gtogs pa'i rol mo sna tshogs rigs :
rnga ting g.yer kha dril bu rdza rnga dang :
'byung ba'i rang sgra glu gar rol mo'i dbyangs :
bla ma yi dam dkyil 'khor lha la 'bul :
oM badzra shab+da AHhU~M:
de nas nang mchod ni /
hU~M:
snod bcud snang srid sna tshogs yid 'ong gzugs :
rdo rje gzugs ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
oM badzra rU pa pra tIts+tsha AHhU~M:
snod bcud snang srid sna tshogs yid 'ong sgra :
rdo rje sgra ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
oM badzra shab+da AHhU~M:
snod bcud snang srid sna tshogs dri zhim spos :
rdo rje dri ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
oM badzra gan+d+he AHhU~M:
snod bcud snang srid sna tshogs ro ldan zas :
rdo rje ro ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
oM badzra nai bid+yA AHhU~M:
snod bcud snang srid sna tshogs bde ba'i reg :
rdo rje reg ma'i tshogs su kun sprul te :
bla ma yi dam dkyil 'khor lha la 'bul :
thugs rjes 'gro ba'i don du bzhes su gsol :
oM badzra spar+she AHhU~M:
de nas gsang mchod ni /
hU~M:
gsang mchog sku yi bde chen rig ma ni :
sku mdog dkar mdzes me long pad+ma bsnams :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
oM badzra A dar+sha AHhU~M:
hU~M:
gsang mchog gsung gi bde chen rig ma ni :
sku mdog dmar mdzes rnga zlum sgra sgrog ma :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
oM badzra mu ra dze AHhU~M:
hU~M:
gsang mchog thugs kyi bde chen rig ma ni :
sku mdog mthing mdzes pi waM sgra sgrog ma :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
oM badzra wi Ni AHhU~M:
hU~M:
gsang mchog yon tan bde chen rig ma ni :
sku mdog ser mdzes gling bu'i sgra sgrog ma :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
oM badzra baM se AHhU~M:
hU~M:
gsang mchog phrin las bde chen rig ma ni :
sku mdog ljang mdzes rdza rnga'i sgra sgrog ma :
shin tu yid 'ong bde gshegs mnyes mdzad ma :
gsang mchog bde ba'i mchod pa bzhes su gsol :
oM badzra me d+he ke AHhU~M:
zhes pas mchod la /
bstod pa ni /
bla ma kun bzang thig le'i sku :
nyag gcig mtha' bral lu gu rgyud :
dbyings rig 'du 'bral med pa yi :
cir mi dgongs la phyag 'tshal bstod :
hU~M:
zhe sdang gzugs khams rang grol dbyings :
me long ye shes dkar gsal sku :
chu khams rnam dag yab yum rol :
mi bskyod yab yum phyag 'tshal bstod :
hU~M:
'dod chags 'du shes rnam dag dbyings :
sor rtog ye shes dmar gsal sku :
me khams rnam dag yab yum rol :
snang mtha' yab yum phyag 'tshal bstod :
hU~M:
gti mug rnam shes rang grol dbyings :
chos dbyings ye shes mthing gsal sku :
nam mkha' rnam dag yab yum rol :
rnam snang yab yum phyag 'tshal bstod :
hU~M:
nga rgyal tshor ba rnam dag dbyings :
mnyam nyid ye shes ser gsal sku :
sa khams rnam dag yab yum rol :
rin 'byung yab yum phyag 'tshal bstod :
hU~M:
phrag dog 'du byed rnam dag dbyings :
bya grub ye shes ljang gsal sku :
rlung khams rnam dag yab yum rol :
don grub yab yum phyag 'tshal bstod :
bstod par 'os pa sogs kyis bstod /
gsol ba gdab pa ni thal mo sbyar la /
kye :
dgongs shig rgyal ba rigs lnga'i gtso :
zhi khro ma lus dgongs su gsol :
rgyal ba sras bcas mchod pa dang :
slob bu khyed kyi rjes 'jug phyir :
nangs par bdag gis rgyal ba yi :
dkyil 'khor 'bri bas dgongs su gsol :
zhes gsol ba btab pas gnang ba bstsal bar mos :

skabs 'dir zhi ba'i sbyin sreg mdor bsdus tsam bya ba ni /
maN+Dal gyi shar phyogs su me thab dkar po pad+ma 'dab bzhi tshom bu lnga bkod pa la zhi ba'i shing zlum po brtsig
/mar khu yam shing til yungs dkar gtso bor gyur pa'i sreg rdzas gang 'dzom bsags la /
bsang sbyang /
ag+ni dz+wa la raM gyis me sbar /
me'i nang du me lha dkar po zhal gcig phyag gnyis gun+d+he dang me thab bsnams pa ra skyes dkar po'i steng na bzhugs pa bskyed la /
hU~M/
gzi brjid chen po me yi lha //
'dod pa thams cad sbyin mdzad cing //
gegs sel dngos grub stsol ba'i lha //
'dir gshegs mchod yon bzhes su gsol //
oM ag+na ye sa ma ya dzaHdzaH
zhes pas me lha'i phyag rgya rna drung du g.yab pas /
shar lho nas me lha de 'dra ba byon te thabs kyi dam tshig pa la thim par bsam la /
oM ag+na ye bdag cag dpon slob 'khor dang bcas pa'i sdig pa dang sgrib pa bgegs dang bar du gcod pa thams cad shAn+tiM ku ru ye swA hA/
mar khu dgang blug bdun gyis byon zan phul /
ar+g+haM sogs kyis mchod la /
sngar gyi sngags de nyid kyis /
yam shing /
mar khu sogs sreg rdzas grangs ji tsam 'os pa 'bul /
de nas /
me lha'i lto bar pad+ma nyi zla'i gdan lnga tshom gyi dbus su rnam par snang mdzad yab yum /
shar du rdo rje sems dpa' yab yum /
lhor rin chen 'byung ldan yab yum /
nub tu snang ba mtha' yas yab yum /
byang du don yod grub pa yab yum rnams skad cig gis gsal ba'i gnas gsum yig 'bru gsum las 'od zer 'phros pas rang 'dra'i ye shes pa badzra sa mA dzaH
dzaHhU~M baM hoH
gnyis su med par gyur /
sa bon 'bru bcu'i mthar sham bu gong bzhin sbyar bas byon skyems mar khu lan bdun 'bul /
bum bskyed skabs ltar mchod bstod bya /
slar yang sngags de nyid kyis yam shing mar khu sogs sreg rdzas grangs ji tsam nus pa phul /
slar yang mchod bstod mdor bsdus dang /
nongs bshags mthar /
oM badzra muH
zhes ye shes pa gshegs /
dam tshig pa bdag la bsdu /
slar me lha gsal btab nas sngar gyi sngags de nyid kyis sreg rdzas lan gsum mam bdun phul la /
'jig rten dbang phyug tshangs dbang mchog gi sras //
me lha'i rgyal po DA kis dbang bskur pas //
dngos grub ma lus stsol bar mdzad pa yi //
me lha'i rgyal po 'khor dang bcas la 'dud //
ces pas bstod de bzod par gsol la /
me lha'i phyag rgya slar bkrol te /
oM ag+na ye gats+tsha zhes brjod pas ye shes pa gshegs par bsam la /
bsngo ba dang bkra shis brjod par bya'o /

/lnga pa slob ma sta gon bya ba la /
khrus dang yon 'bul zhu gnang bya //
rgyud dag byin brlab dam la bzhag
/so shing spro bskyed srung skud dang //
ku sha sbyin pa bcas te bcu //
dang po ni /
slob ma rnams sgo drung du las bum gyi chu dang /
ji ltar bltams pa sogs kyis khrus bya /
gnyis pa yon 'bul ni /
sems bskyed gsal btab /
drang nges dang 'brel ba'i chos bshad ci rigs mthar /
de la theg pa rim pa dgu'i yang rtse a ti rdzogs pa chen po bla med 'bras bu'i zab chos kyi yang snying /
ma rgyud klong gsal 'bar ma nyi ma'i gsang rgyud kyi nyams len yang zhun du bsgril ba dam chos klong gsal snying gi thig le'i rtsa ba'i smin byed rin po che dbang gi 'khor lo ltar bsgrub par bgyi ba la /
thog mar brgyud pa'i lo rgyus mdo tsam brjod na /
gnas chos dbyings rnam par dag pa'i mkha' klong phyi nang med pa'i gzhal yas na /
dus thog mtha' ma nges pa'i dus su /
ston pa kun tu bzang po yab yum chos sku dri ma dang bral ba ci'i ngo bor yang ma grub pa las /
sku zhal phyag gi rnam par bzhengs nas chos sku spros bral gyi ngang las nyid las mi gzhan pa'i 'khor drug pa rdo rje 'chang chen po la smrar med rang bzhin gyi ting nge 'dzin gyi byin gyis brlabs te dgongs so //
des 'og min gyi gnas su dpal rdo rje sems dpa' la rang gi ngo bos bshad /
dpal rdo rje sems dpas dur khrod me ri 'bar ba'i gzhal yas su dgongs pa sangs rgyas dang mnyam pa'i sprul pa'i sku dga' rab rdo rjer tshig tsam du bshad /
sprul sku dga' rab rdo rjes rtsub 'gyur tshal gyi dur khrod du mkhas pa shrI siM ha la mngon sum rang thog tu phab nas bstan /
shrI siM ha nyid kyis dur khrod so sa'i gling du rig 'dzin chen po pad+ma thod phreng zhes bya ba rdo rje lta bu'i sku skye shi 'das grongs dang bral ba de la gnas lugs yid dpyod dang phral nas bstan /
gu ru chen pos d+hA ki ma ye shes mtsho rgyal dang rig 'dzin nam mkha'i snying po gnyis la /
mchims phu rdza'i dur khrod dang lho brag mkhar chu gnyis su /
glen bsgom yid dpyod mun 'thum dang phral nas lnga ldan ye shes kyi snying po mngon sum rang thog tu phab ste bstan /
mtsho rgyal dang nam mkha'i snying po gnyis kyis rje btsun gyi bka'i bsdu ba mdzad nas de dus spel ba'i gnas med pas /
ma 'ongs las can gcig gi thugs su brgyud par byin gyis brlabs nas /
ye shes kyi d+hA ki ma rnams dang gter srung mched gsum la bka' gtad de rin po che sa'i gter du sbas so //
de ltar mkha' 'gro'i zab gter nyi shu rtsa lnga'i yang bcud 'di ni /
o rgyan sangs rgyas gnyis pa'i zhal nas /
e ma ho :
mtsho skyes rdo rje bdag 'dra pad+ma yis :
man ngag zab mo 'o ma'i rgya mtsho las :
thugs mchog zab mo'i bcud mchog mar du dril :
rin chen mang yang yid bzhin nor bu nyung :
rdzogs chen zab mo'i gter kha ji snyed sbas :
kun gyi bcud bsdus mthar thug 'di kho na :
pad+ma bdag gi srog gi dwangs ma ste :
'di las yang zab sbas pa yod re kan :
zhes dang /
'di rnams las zab gdams pa'i gter kha ni :
o rgyan bdag la gud na gzhan med cing :
bod yul kun tu sbas pa yod re kan :
gces tshad srog la phangs tshad mig lta bu :
mthar thug yin no snying gi dkyil du chongs :
zhes yang gsang bla med rdzogs pa chen po'i gdams pa gter du byon pa ji snyed pa'i nang nas zab 'dril gyi mthar thug pa /
sprul pa'i gter chen 'gro 'dul rat+na gling pas gung thang mkhar nas sku rten gsum dang lhan cig spyan drangs pa'i zab chos bod yul sa 'og kun gyi gter gcig ma 'di ni grol ba bzhi dang ldan pa ste /
zhal gdams las /
yang gsang snying khrag 'di la sus spyod pa :
sngon dus las sad skye mtha' min re kan :
mngal du mi 'jug tshe gcig sangs rgyas yin :
'di nyid bris sam bcangs pas dngos grub thob :
lan gcig bka' shog mthong ba tsam gyis kyang :
o rgyan smon lam mthu yis ngan song khegs :
dad pa tsam gyis pad+ma can du skye :
nyams su len rnams 'bras thob smros ci dgos :
'di 'phrad yod tshad o rgyan nga yi sras :
skye ba gcig gis thogs pa'i byang sems yin :
zhes sogs rdo rje'i gsung mi bslu ba'i nges pa can gyis che thang du bsngags pa ste /
de lta bu'i zab chos 'di la snying dang snying khrag srog gi dwangs ma'i skor gsum du mchis pa las /
rtsa bar gyur pa snying dang 'dra ba'i sde tshan smin byed dbang gi skor las rdzogs rim gyi smin byed de /
'di la'ang sngon 'gro dang dngos gzhi gnyis su yod pa las /
thog mar sngon 'gro sta gon gyi chos rnams zhu ba'i yon du maN+Dal 'bul ba zhu /
zhes mtshams sbyar la maN+Dal phul /
gsum pa zhu gnang ni /
thal mo me tog dang bcas te gsol ba 'debs pa'i rjes zlos mdzod /
kye :
dus gsum sangs rgyas kun tu bzang :
rdo rje 'dzin pa dgongs su gsol :
bdag cag khyed kyi rjes 'jug phyir :
thun mong mchog gi skyabs 'gro dang :
so thar byang sems rig 'dzin sdom :
kun bzang mchog gi sa 'thob phyir :
mgon pos bdag la gnang du gsol :
lan gsum /
zhes zhus pa'i lan du /
kye ma khyed rnams skal pa bzang :
bla med gsang ba'i dbang rdzogs bstan :
dus gsum sangs rgyas thams cad kyang :
'di mkhyen rdzogs pa'i sangs rgyas thob :
kun bzang rdo rje 'dzin pa yis :
bdud kyi dpung yang 'di yis btul :
khyod kyang bla med mchog thob phyir :
'di yi rjes su kun zhugs mdzod :
bzhi pa rgyud sbyang ni /
de nas rgyud rnam par dag cing sdom pa dang ldan par bya ba'i thog mar /
mdun gyi nam mkhar bde gshegs rgyal ba rigs lnga la dkon mchog gsum dang rtsa ba gsum gyi lha tshogs rnams kyis bskor nas bzhugs pa'i drung du bdun rnam dag tshul bzhin bgyi ba'i blos 'di'i rjes zlos /
rang rig lha la phyag 'tshal lo :
ma 'gags rang gsal mchod pa 'bul :
mu bzhir ltung ba mthol lo bshags :
dus gsum mnyam nyid rjes yi rang :
'khor ba dong nas sprug par bskul :
ka dag zang thal rjen par bzhugs :
kun kyang rang rig rtogs par bsngo :
sku gsum yongs rdzogs thob par shog :
lan gsum /
zhing mchog de dag gi spyan sngar sdom pa'i gzhi rten skyabs su 'gro ba 'di'i rjes zlos /
bla ma yi dam mkha' 'gro dang :
sangs rgyas chos dang dge 'dun sogs :
skyabs 'os mchod 'os thams cad la :
'di gzung bla med byang chub bar :
bdag ni gus pas skyabs su mchi :
lan gsum /
phyi ltar so so thar pa'i sdom pa blangs te bsrung bar bgyi'o snyam pas rjes zlos /
bla ma mchog gi spyan snga ru :
lus ngag yid kyis 'gro ba la :
gnod pa spang zhing dge tshogs bsgrub :
dge tshul dge slong byang chub sems :
so so thar pa'i sdom pa la :
bdag ni rgyun du gnas shing bsrung :
lan gsum /
nang ltar byang chub sems dpa'i bslab pa'i thog mar gzhan don du byang chub chen por smon pa sems bskyed 'di'i rjes zlos /
bla ma kun bzang dgongs su gsol :
'di nas byang chub ma 'thob bar :
'gro drug sems can thams cad la :
pha dang ma yi 'du shes kyis :
ma grol dgrol dang ma bsgral bsgral :
dbugs dbyung mya ngan 'das la 'god :
smon pa byang chub sems bskyed do :
lan gsum /
byang chub kyi phyir du spyad pa spyod pa la 'jug pa sems bskyed pa 'di'i rjes zlos /
kye :
sngon gyi bder gshegs rgyal ba rnams :
sgo gsum sdom la rab gnas ltar :
'di gzung 'khor ba ma stongs bar :
'gro don 'jug pa'i byang chub sems :
dpa' chen bdag gis bskyed par bgyi :
phar phyin drug slob nyes gsum spang :
kun sgrol dbugs dbyung myang 'das 'god :
lan gsum /
gsang ba rig 'dzin sngags kyi dam tshig spyi dang bye brag pa rnams gzung ba'i blos rjes zlos /
dkon mchog gsum bzung mi gtong bsgrub :
rdo rje rigs kyi dam tshig tu :
rdo rje dril bu'i phyag rgya dang :
byang chub sems ni spang mi bya :
rdo rje rigs kyi dam tshig yin :
rin chen rigs kyi dam tshig tu :
sbyin pa rnam bzhi rtag tu sbyin :
rin chen rigs kyi sdom pa yin :
pad+ma rigs kyi dam tshig tu :
theg pa gsum dang chos rnams bshad :
pad+ma rigs kyi dam tshig yin :
las kyi rigs kyi dam tshig tu :
'gro ba'i don la brtson par bya :
las kyi rigs kyi sdom pa yin :
lan gsum bya /
lnga pa byin rlabs ni /
khyed rang rnams skad cig gis pad+ma dang zla ba'i gdan la dpal rdo rje sems dpa' dkar po rdo rje dang dril bu 'dzin pa'i skur gyur /
gnas gsum du dri'i thig les byug cing /
oM AHhU~M bzlas la /
oM badzra pra be sha ya hoH
zhes pa grangs med pa brjod cing /
rol mo dkrol la /
rigs lnga'i sangs rgyas dang bla ma yi dam char bzhin babs pas slob ma'i spyi bo nas mar thim zhing A+o~M hU~M trAM hrIHA dzaHhU~M baM hoHsa rigs lnga'i sangs rgyas dpag tu med pa byon nas dbang bskur bar bsam /
spyi bor rdo rje me tog bzhag la /
A+o~M su pra tiSh+Tha badzra ya swA hA:
zhes brjod /
drug pa dam gzhag ni /
bdud rtsi lce la bzhag cing /
hU~M:
'di ni gsang ba bdud rtsi'i chu :
tshul smras dam tshig nyams na brlag :
de phyir srog la babs gyur kyang :
tshul 'di srungs shig rigs kyi bu :
badzra na ra kan rak+Sha si hU~M:
bdun pa so shing ni /
dkyil 'khor shar lho'i mtshams su rdo rje rgya gram lte bar me tog lnga tshom bkod /
so shing gtad la /
so shing 'di nyid khyed rang rnams kyi snyim pa'i rtses kha'i thad du gzung la /
rtsa ba gsum gyi lha tshogs rnams kyis bdag la dngos grub kyi ltas bstan du gsol snyam pa'i blos tshig 'di'i rjes zlos dang lhan cig tshom bu la dor cig
/kye :
kun bzang rigs lnga'i sangs rgyas kyis :
bdag la dngos grub bzang po ston :
hA sa hA:
zhes 'dor du gzhug
/phyogs bzhi dbus dang lngar byung na rigs lnga'i dngos grub thob cing /
mtshams bzhir dngos grub phran tshegs 'grub /
steng du byung na mchog gi dngos grub 'grub /
rtsa ba rang la bstan na skal ba zhan pas bldab la bskyar ro :
brgyad pa spro ba skyed pa ni /
kye ma las can bu rnams nyon :
'di 'dra bla med ngo mtshar mchog :
u dum+bA ra'i me tog mtshungs :
khyod rnams las zad sgrib pa dag :
ces gsungs te spyir mi lus rin po che thob pa dang /
de las dam pa'i chos dang mjal ba dka'/
de las kyang gsang sngags rdo rje theg pa la dad pas 'jug pa ni ches dkon la /
de thams cad las kyang 'od gsal rdo rje snying po'i dkyil 'khor 'di lta bu dang mjal ba ni me tog u dum+bA ra ltar 'jig rten na mi srid pa'i chos can yin pas /
chos sgo 'dir zhugs pa tsam gyis khyed rang rnams kyi rigs kyi nus pa sad cing las kyi sgrib pa zad par 'gyur ba yin pas dga' ba dang spro ba rgya chen po skyed cig
/dgu pa srung skud ni /
srung skud dmar po lnga bsgril rdo rje'i mdud pa btab cing rtsa sngags bzlas pa skyes pa'i dpung pa g.yon /
bud med kyi g.yas par bcings pa'i mdud steng rdo rje bzhag ste /
oM badzra rak+Sha rak+Sha hU~M gis bsrung :
bcu pa ku sha sbyin pa ni /
ku sha'i chun po che chung gnyis /
oM AHhU~M gis byin brlabs la /
rmi lam brtag pa'i slad du sngas dang stan gyi don du zungs shig
/ces sbyin /
des sta gon gyi rim pa grub pas dge ba sems can gyi don la bsngo /
slob ma rnams gyes /
slob dpon gyis mdun gyi rigs lnga la mchod bstod mdor bsdus bya /
oM badzra ut+tiSh+Tha /
zhes pas bar snang du btegs so //
!
//gnyis pa dngos gzhi la gsum /
sbyor ba dkyil 'khor dang rdzas dgod pa /
dbang don du sgrub mchod bya ba /
dbang bskur dngos kyi rim pa'o //
dang po ni /
ras bris kyi dkyil 'khor pad+ma 'dab bzhi phyogs mtshon can la sku'am phyag mtshan sogs bkod /
rtsig pa dang sgo khyams rta babs pad+ma dur khrod brgyad rdor ra me ri bcas spyi ltar bris pa bting /
ma 'byor na maN+Dal la tshom bu lnga bkod pa'i dbus dang phyogs bzhir sngar sta gon byas pa'i bum pa lnga /
de dag dang mnyam du rdo rje nyi zla'i yu ba can lnga /
dril bu rigs lnga'i phyag mtshan gyi yu ba byas pa lnga /
rigs lnga'i sku rnams kyi tsaka li dang /
dbu rgyan /
rgyab tu maN+Dal la chos 'byung bsnol ma tshom bu lnga dang bcas pa'i steng khye'u'i thod pa mtshan ldan dum bu gcig par chang la bdud rtsi chos sman dang mngar gsum btab pa'i khar /
me long chang gis byugs shing sin+d+hu ra brdal ba la chos 'byung zur lnga pa'i lte bar hrIHma /
zur lnga la ra ha /
tsa ri /
hri ni /
ya sa /
hU~M ma rnams mdun g.yas nas brtsam ste g.yas skor du bris pa bzhag la dar dmar gyis dgab /
gu ru'i sku tshab kyang bzhag
/mtha' skor du mchod pa rnam bdun bskor bsham bya /
sgab skor dang mda' dar ral gri 'phan dang tshon skud sogs 'dzom na bkod /
'dir sman raka gtor gsum mchod tshig dngos su mi 'byung yang gzhung nas bshad pa ltar mdun ngos su bkod /
bka' srung gtor 'bul /
tshogs kyi yo byad sogs nye bar mkho ba'i chas rnams tshogs par bstar /
de nas nam mkhar bzhugs pa'i sta gon gyi lha la mchod bstod mdor bsdus bya /
rigs lnga'i snying po'i gsham du /
badzra sa ma ya satwaM/
zhes dang rol mo bsgrags te dkyil 'khor la bstim mo //
gnyis pa dbang don sgrub mchod bya ba ni /
thog mar bgegs la bka' bsgo ba ni /
hU~M:
nga ni kun bzang rigs lnga'i gtso :
dus gsum sangs rgyas kun mchod kyis :
mchod pa'i mdangs 'phrog bar gcod bgegs :
'di ru ma 'dug gzhan du dengs :
hU~M hU~M hU~M u tsa ta ya hU~M phaT:
mtshams gcad pa ni /
hU~M:
nga ni khro rgyal 'dus pa'i sku :
dpal chen bdud 'dul rdo rje 'chang :
sangs rgyas kun gyis dbang bskur nas :
gdug pa 'dul bar rab bsngags pa :
me ri mtshon cha rdo rje'i rwa :
khro tshogs 'bar bas mtshams bcad do :
raM hU~M b+h+rU~M d+hI hA raM badzra rak+Sha phaT:
phyag rgya gzung ba ni rdor dril thogs la /
hU~M:
thabs shes zung 'jug chos nyid mtshon :
'das dus 'gro rnams sad pa'i phyir :
rdo rje gsor zhing dril bu gsil :
badzra d+harmA hU~M A:
zhes brjod /
de nas dngos sta nyin gcig gis grub par byed na mdun bskyed la 'jug pas chog cing zhag gis chod na /
nangs par brgyud 'debs skyabs sems bgegs bskrad sogs nas brtsam bdag bskyed bzlas pa dang bcas pa bya /
bum bskyed la grub min skabs dang bstun chog
/mdun bskyed sgrub pa ni /
dkyil 'khor bsang sbyang /
stong pa'i ngang las 'byung ba bzhi ri rab dang bcas pa yongs su gyur pa las /
paM las pad+ma a las zla ba raM las nyi ma'i steng du b+h+rU~M las thar pa chen po'i gzhal yas khang pa /
sgo bzhi gru bzhi rtsig pa lnga dang ldan pa rnams kyang /
nang nas rim pa bzhin mthing ga
/dkar po /
dmar po /
ser po /
ljang gu rnams kyi steng na rin po che'i pha gu ser po la drwa ba dang drwa ba phyed pa 'phyangs pa /
de'i steng na rdo karma shi sha las grub pa'i mda' yab dang rin po che'i drwa mig gseng mas bskor ba'i pu shus mdzes pa'i steng gtsang khang phyur bu'i rtse mo rdo rje dang nor bu rin po che'i tog gis mdzes shing /
phyogs bzhi'i rta babs bang rim bzhi bzhi dang ldan pa rnams la rin po che'i gdugs /
chos kyi 'khor lo /
shin tu mdzes pa'i ri dwags /
lha'i gos /
rnam par rgyal ba'i rgyal mtshan /
yid du 'ong ba'i 'phan /
zla ba rlung gis bskyod pa /
rnga yab nor bu'i yu ba can la sogs pa gzhal yas khang mdzes par byed pa'i rgyan du mas brgyan pa /
phyi rol na 'dod yon gyi snam bu la lha mo bcu drug gis mchod rdzas du ma thogs nas gzhal yas khang pa'i lha rnams la mchod par byed pa'i /
phyi rol du dur khrod chen po brgyad dang srung ba'i 'khor los brgyan pa /
gzhal yas khang de'ang phyi nang med par gsal ba rgya khyon dpag tu med cing /
gzhal yas khang rgya tshad las 'das pa chos kyi dbyings kyi rang bzhin can /
nang ka ba chen po brgyad kyis btegs pa'i rdo rje'i gdung bzhis mig mang ris su mdzes par phub pa'i dbus dang phyogs bzhir pad+ma dang nyi zla'i gdan re re /
de'i steng du dbus su sogs gong smros bum sgrub skabs ltar /
gnas nas ye shes pa spyan drangs /
zhes pa'i bar gyis bskyed nas /
hU~M:
dus gsum bla ma sogs lha sta gon skabs su bshad pa ltar spyan 'dren nas bstod pa'i bar gtang /
de nas bshags pa ni /
hU~M:
bla ma kun bzang rigs lnga sogs :
yi dam DA ki chos skyong dgongs :
bdag cag ma rig dbang gis su :
sku gsung thugs dang yan lag sogs :
dam tshig nyams par gyur pa kun :
mi 'chab mi sbed mthol lo bshags :
klong yangs ngang du bzod par bzhes :
zhes dang yi ge brgya pa brjod do //
mdun bskyed thugs srog 'od zer spro bsdu la dmigs pa'i bzlas pa'ang cung zad byas la stong tshigs 'bul lo /[ <!TCC Tibetan character 4,37 undefined in unicode!> ]/de nas skabs 'dir dbang gong ma gsum gyi bsnyen sgrub sa gcad ma stong tsam bya dgos pas /
gsang dbang gi ched du /
dmigs med stong pa'i ngang las :
bdag nyid dbang chen rta mgrin sku mdog dmar po khro gtum rngam zhing 'jigs pa gri thod bsnams pa :
yum rdo rje phag mo sku mdog dmar gsal mdangs dang ldan pa gri thod yab la 'khyud pa :
rta skad 'tsher zhing phag skad ngur ba :
yab yum gnyis gcer bu la rus pa'i rgyan drug gis spras pa :
bskal pa'i me klong na bzhugs par gsal ba'i spyi bor ha dang ra las rdo rje mkha' 'gro yab yum sku mdog dkar po :
mgrin par ri dang tsa las rin chen mkha' 'gro yab yum sku mdog ser po :
snying gar hU~M dang ma las sangs rgyas mkha' 'gro yab yum sku mdog mthing ga :
lte bar ni dang hri las pad+ma mkha' 'gro yab yum sku mdog dmar po :
gsang gnas su sa dang ya las las kyi mkha' 'gro yab yum sku mdog ljang gu :
kun kyang gcer bu rus pa'i rgyan drug gis brgyan cing gri thod bsnams pa sgeg cing 'khril ba'i :
gnas gsum yig 'bru gsum gyis mtshan pa dang /
rang rang thugs ka'i sa bon las 'od 'phros pas :
rang bzhin gyi gnas nas ye shes pa spyan drangs /
badzra sa mA dzaH
dzaHhU~M baM hoH
gnyis su med par thim /
dpa' bo yab yum rnams bde ba'i gar mdzad cing rang rang gi sngags sgra sgrog par gyur :
ces bsgoms la /
hrIHmaHhU~M ha ri ni sa ma ra tsa hri ya tsit+ta hriM hriM dzaHdzaHd+hA ki nI sarba sid+d+hi hU~M dza :
'di la thog mar bye ba'am bdun 'bum bsnyen dgos par gsungs shing skabs 'dir gang 'grub bzla /
mdun bskyed sgrub pa ni /
bsang sbyang /
stong pa'i ngang las thod pa chos 'byung gi gzhal yas khang chen po'i dbus su pad+ma 'dab bzhi'i dbus dang phyogs bzhir nyi ma'i dkyil 'khor re re'i steng du /
dbus su hU~M dang ma las sangs rgyas mkha' 'gro yab yum sku mdog mthing ga :
shar du ha dang ra las rdo rje mkha' 'gro yab yum sku mdog dkar po :
lhor ri dang tsa las rin chen mkha' 'gro yab yum sku mdog ser po :
nub tu ni dang hri las pad+ma mkha' 'gro yab yum sku mdog dmar po :
byang du sa dang ya las las kyi mkha' 'gro yab yum sku mdog ljang gu :
kun kyang gcer bu rus pa'i rgyan drug gis brgyan cing gri thod bsnams pa sgeg cing 'khril ba'i :sogs nas bzlas pa ci 'grub bar gong ltar bya /
yang /
yab yum rnams sbyor ba'i dwangs mas thod pa gang bar mos la bzla :
mthar /
yab yum thams cad kyang byang chub sems kyi dwangs mar ltems kyis zhu ba thod pa'i bdud rtsi dang ro gcig par gyur :[ <!TCC Tibetan character 4,37 undefined in unicode!> ]de nas sher dbang gi ched du /
dmigs med stong pa'i ngang las rang nyid dbang chen rta mgrin yab yum gnas lngar mkha' 'gro sde lnga yab yum dang bcas par gsal ba'i /
spyi gtsug tu pad+ma dang nyi zla'i gdan la :
gu ru pad+ma yab yum sku mdog mthing ga rdo rje dang dril bu 'dzin pas yum la 'khyud cing dku la brten pa :
yum ye shes mtsho rgyal sku mdog dkar dmar mdangs dang ldan pa gri thod yab la 'khyud pa :
gnyis ka gcer bu rus pa dang rin po che'i rgyan du mas spras pa zhig gsal bar gyur :
bzlas pas thugs rgyud bskul ba'i rkyen gyis /
yab yum sbyor ba mdzad pa'i dwangs ma dkar dmar du nar gyis babs nas :
rang gi spyi bo bde chen gyi 'khor lo mer gyis gang bar gyur :
ces dmigs la /
oM gu ru d+hA ki dz+nyA na sarba sid+d+hi hU~M:
zhes bzla /
de nas mgrin pa :
snying ga :
lte ba :
gsang gnas kyi bar du rim gyis dwangs mas gang zhing :
der 'khor lo lnga'i d+hA ki yab yum rnams kyang rim par bde ba'i sbyor ba mdzad cing dwangs mas rtsa khams 'khor lo thams cad gang zhing bde phril le ba la dmigs pa gtad la :
thog mar 'bum phrag la sogs par bsnyen par gsungs pas 'dir yang ji ltar nus pa bzla /
mdun bskyed sgrub pa ni /
sin+d+hu ra'i dkyil 'khor chos kyi 'byung gnas bde ba'i rang bzhin can gyi dbus su pad+ma 'dab bzhi'i dbus dang phyogs bzhir sogs gong gsang dbang gi skabs ltar las /
sgeg cing 'khril ba'i :
spyi gtsug tu pad+ma nyi zla'i gdan lnga la gu ru gsang 'dus rigs lnga yab yum mthing dkar ser dmar ljang ba'i mdog can g.yas rang rtags dang g.yon dril bu bsnams shing so so'i yum gri thod 'dzin pa la 'khyud pa /
thams cad kyang sku gcer bu rus pa dang rin po che'i rgyan du mas spras pa'o //
bzlas pas thugs rgyud bskul ba'i rkyen gyis gu ru rigs lnga yab yum sbyor ba mdzad pa'i dwangs mas d+hA ki yab yum rnams kyi rtsa 'khor lo rnams rim par gang zhing :
lha de rnams kyi gnas gsum nas 'od zer dpag tu med pa 'phros :
rgyal ba thams cad kyi sku gsung thugs kyi byin rlabs bsdus te b+han+d+ha'i nang du thim :
de nyid tshur byung ste rang la thim pas dngos grub thams cad thob par mos la :gong gi bzlas pa de nyid brgya stong la sogs pa bya /
mthar /
gu ru rigs lnga 'od du zhu nas sde lnga la thim :
d+hA ki rnams kyis sbyor ba mdzad pa'i byang sems kyis b+han+d+ha'i nang ltems kyis gang nas slar d+hA ki yab yum yang ye shes kyi bdud rtsi'i dwangs mar 'od du zhu nas b+han+d+ha dkar dmar du ltems kyis 'khyil bar gyur par bsam mo :[ <!TCC Tibetan character 4,37 undefined in unicode!> ]dbang bzhi pa /
skur ba po rab bla ma'i snang ba dang ma bral ba :
'bring thun bzhir bla ma'i ting nge 'dzin bar ma bcad pa :
tha ma yang nangs nub gnyis la dbang bzhi blang ba chag tu mi rung bas :
de lta bu'i rnal 'byor dang ldan cing khregs chod dang thod rgal gyi rtogs dgongs ldan pa zhig med na bskur du mi rung zhing tshig tsam zhig bskur yang dgos pa med kyang /
da lta dbang rgyun ma chad tsam la blo gtad 'cha' ba'i skabs 'dir /
sa gcad tsam du thems med rang rig bla ma'i rnal 'byor nyams su blang ste /
stong pa'i ngang las rang nyid dbang chen rta mgrin yab yum gnas lngar mkha' 'gro sde lnga yab yum dang bcas par gsal ba'i /
spyi gtsug tu pad+ma nyi zla'i gdan la :
rang gi rtsa ba'i bla ma dus gsum sangs rgyas thams cad kyi ngo bo de sku dar la bab pa :
gzi brjid 'od dang ldan pa dran pa tsam gyis 'khor ba'i sdug bsngal sel ba :
gsol ba btab na mchog thun mong gi dngos grub rtsol med du 'byung ba :
de'i dbu gtsug nas brgyud pa'i bla ma rnams yar la tho brtsegs su bzhugs pa ste /
brgyud pa 'og ma rnams kyi spyi bor rat+na gling pa /
o rgyan pad+ma yab yum :
shrI siM ha :
dga' rab rdo rje :
rdo rje sems dpa':
rdo rje 'chang chen :
kun tu bzang po yab yum rnams sku gzi mdangs dang 'od kyi rang bzhin can nam mkha'i 'ja' tshon ltar gsal ba :
de rnams thams cad bdag la thugs brtse ba'i sgo nas spyan ram me gzigs par bsgom :
gzhan yang sangs rgyas dang byang chub sems dpa' mkha' 'gro chos skyong rnams mtha' skor la nam mkha' gang bar bzhugs par gyur par bsam la :
'di phyi'i re ltos bla ma la blo ling gis gtad :
bla ma dam pa 'di rnams dag pa'i zhing du sangs rgyas kyang :
bdag da rung 'khor bar 'khyams dogs pas re pham :
las re ngan snyam pa'i gdung yus bzod blag med pa'i sgo nas gsol ba btab pas :
bla ma rnams rim pas yar la gcig gis gcig la gsol ba 'u ru ru 'debs par bsams shing :
bdag gi pha ma'i gtsor byas sems can thams cad lhan cig tu gsol ba rtse gcig btab pas :
bla ma rnams kyi sku gsung thugs kyi byin rlabs chen po phab par mos la :
oM AHhU~M:
chos sku kun bzang yab yum la gsol ba 'debs :
gdod ma'i gnas lugs rtogs par byin gyis rlobs :
drug pa rdo rje 'chang chen la gsol\u0f8e
rang byung lhun grub rtogs par byin\u0f8e
ston pa rdo rje sems dpa' la gsol\u0f8e
skye 'gag spros dang bral bar byin\u0f8e
rig 'dzin dga' rab rdo rje la gsol\u0f8e
sgyu lus 'od gsal du grol bar byin\u0f8e
mkhas pa shrI siM ha la gsol\u0f8e
tshad bzhi mtha' ru phyin par byin\u0f8e
o rgyan pad+ma yab yum la gsol\u0f8e
rig pa'i rtsal dbang thob par byin\u0f8e
sprul sku rat+na gling pa gsol\u0f8e
sku gsum rang ngo shes par byin\u0f8e
drin chen gu ru blo gros la gsol\u0f8e
chos nyid mngon sum mthong bar byin\u0f8e
rtsa ba brgyud pa'i bla ma la gsol\u0f8e
sgo gsum smin cing grol bar byin\u0f8e
dam chos klong gsal snying thig la gsol\u0f8e
gdos bcas 'od du yal bar byin\u0f8e
yi dam zhi khro'i lha tshogs la gsol\u0f8e
snang stong zung 'jug rtogs par byin\u0f8e
chos bdag mkha' 'gro sde lnga la gsol\u0f8e
bde stong zung 'jug rtogs par byin\u0f8e
bstan srung dam can rgya mtsho la gsol\u0f8e
rkyen ngan bar chad zhi bar byin\u0f8e
mched grogs chos mdzad thams cad la gsol\u0f8e
sgrub pa'i rgyal sa zin par byin\u0f8e
chos nyid mngon sum mthong bar byin gyis rlobs :
nyams snang gong du 'phel bar byin\u0f8e
rig pa tshad la phebs par byin\u0f8e
chos nyid zad sar skyol bar byin\u0f8e
bla ma sku khams bzang bar gsol\u0f8e
mchog tu sku tshe ring bar gsol\u0f8e
phrin las dar zhing rgyas par gsol\u0f8e
bla ma dang 'du 'bral med par byin gyis rlobs //
zhes pa tsam mam /
spro na rat+nas ched du mdzad pa'i gsol 'debs byin rlabs sprin phung nyid bya'o //
de ni gsol ba gdung yus kyi tshul du gdab pa'o //
de ltar gsol ba btab pas /
bla ma rnams thugs brtse bas ma bzod pa'i tshul du gong ma nas mar rim par gcig la gcig 'od du thim nas rtsa ba'i bla ma la 'od du sib sib thim :
rtsa ba'i bla ma'i gnas gsum nas 'od zer oM dkar po :
AHdmar po :
hU~M mthing ga rnams :
bar ma chad du byung /
rang gi gnas gsum du rim dang cig car tshul du thim pas dbang bzhi thob /
sgrib bzhi dag
/lam bzhi sgom pa la dbang /
sku bzhi thob pa'i skal pa can du byas /
rtsa ba'i bla ma yang rang gi spyi bo nas mar 'od du sib kyis thim :
bdag gi snying pad+ma 'dab ma brgyad pa'i dkyil du lam gyis byon par gyur par bsam zhing :
de la mos gus byas te /
e ma sangs rgyas chos kyi sku ni spros pa'i mtha' dang bral :
longs sku'i gdul byar ni bdag ma gyur :
sangs rgyas sprul pa'i sku kho na nga'i bla ma 'di yin nges snyam du bla ma'i yon tan dang sku drin bsam la :
bla ma de la sangs rgyas dngos su blo rtse gcig bsgyur zhing mos pa bya ba ni :
byin rlabs bka' babs kyi tshul du blang ba'o //
slar yang mos gus kyis gsol ba btab pas /
bla ma 'od du yal nas hU~M mthing ga gcig tu gyur :
hU~M de nyid gnas 'gyur nas thig le 'od kha dog lnga ldan sran ma tsam du gyur :
de'ang 'od du yal bas lus thams cad khyab par 'o lo lo mched nas :
rang gi lus ngag yid gsum dang bla ma'i sku gsung thugs dbyer med du khrug gis 'dres te :
rtsa brgyud bla ma rnams kyi rtogs pa rang rgyud la 'phos par bsam la :
de'i ngang du spros med du khres se wang nge hrig ger bzhag pas :
snga phyi'i rtog pa rgyun chad rang byung gsal dwangs :
'dzin med ngang dwangs de ka gong gi bla ma rnams kyi don gyi ngo bo der gnas pa yin pas :
rang rig don gyi bla ma dang mjal ba zhes bya ste :
dper na bcol ma bdag po la 'phrod pa ltar :
rang rig bla ma kun tu bzang po dang mjal bas :
phyi'i bla ma byin rlabs gzhan ltos kyi skyon dang bral bar shes par bya'o :[ <!TCC Tibetan character 4,37 undefined in unicode!> ]de nas skabs 'dir gar mchod bya ste /
chas su zhugs nas gar stabs dngos su dgos kyang mi 'dzom pas lta dgongs dang ting 'dzin gzengs bstod la DA dril dang snyan pa'i dbyangs bcas /
dam can mkha' 'gro sprin ltar gtibs nas mchod par bsam la /
e ma ngo mtshar rmad kyi chos :
thams cad bder gshegs rgyal ba'i zhing :
sku gsum zhing khams logs na med :
thams cad sgyu ma'i rnam 'phrul te :
gar gyi mchod pa bzhes su gsol :
hU~M:
dbus nas dbyings kyi mkha' 'gro ma :
dmar smug phag gi gtsug rgyan can :
phag mo'i ngur sgra tse re re :
dar gyi cod pan pu ru ru :
rus pa'i rgyan cha khra la la :
DA dril gar thabs lings se ling :
zhabs kyi 'gros stabs lams se lam :
gar gyi mchod pa bzhes su gsol :
mchod bzhes dbang dang dngos grub stsol :
hU~M:
shar nas rdo rje'i mkha' 'gro ma :
dkar mo dung gi thor tshugs can :
dar gyi cod pan pu ru ru :
rus pa'i rgyan cha khra la la :
DA dril gar thabs lings se ling :
zhi ba'i 'gros stabs lams se lam :
gar gyi mchod pa bzhes su gsol :
mchod bzhes dbang dang dngos grub stsol :
hU~M:
lho nas rin chen mkha' 'gro ma :
ser mo gser gyi thor tshugs can :
dar gyi cod pan pu ru ru :
rus pa'i rgyan cha khra la la :
DA dril gar thabs lings se ling :
rgyas pa'i 'gros stabs lams se lam :
gar gyi mchod pa bzhes su gsol :
mchod bzhes dbang dang dngos grub stsol :
hU~M:
nub nas pad+ma'i mkha' 'gro ma :
dmar mo zangs kyi thor tshugs can :
dar gyi cod pan pu ru ru :
rus pa'i rgyan cha khra la la :
DA dril gar thabs lings se ling :
dbang gi 'gros bstabs lams se lam :
gar gyi mchod pa bzhes su gsol :
mchod bzhes dbang dang dngos grub stsol :
hU~M:
byang nas las kyi mkha' 'gro ma :
ljang sngon g.yu yi thor tshugs can :
dar gyi cod pan pu ru ru :
rus pa'i rgyan cha khra la la :
DA dril gar thabs lings se ling :
drag po'i 'gros stabs lams se lam :
gar gyi mchod pa bzhes su gsol :
mchod bzhes dbang dang dngos grub stsol :
ces dang /
hU~M:
rigs lnga'i mkha' 'gro shugs 'gro rnams :
sku mdog phyag mtshan ma nges te :
thams cad sgyu ma'i gar la rol :
phyag gis gar byed nam mkha' khengs :
zhabs kyi 'gros stabs sa gzhi khyab :
mkha' la rlung ltar bun nu nu :
sgyu ma'i lus can thogs pa med :
dur khrod gnas rnams khyab par nyul :
zhing lpags gyon zhing b+han+d+ha thogs :
rgyan dang cod pan pu ru ru :
dkyil 'khor lha la mchod par 'bul :
mchod bzhes dbang dang dngos grub stsol :
ces brjod /
de nas gtor ma 'bul ba ni /
bsang sbyang /
stong pa'i ngang las /
gtor ma'i 'og tu yaM las rlung /
raM las me'i dkyil 'khor gyi steng du /
kaM las mi mgo'i sgyed pu gsum /
de'i steng du a las thod pa dkar po yangs shing rgya che ba'i nang du gtor ma sha lnga bdud rtsi lnga'i rang bzhin /
de'i steng du a las zla ba'i kha bkab /
dbus su rdo rje rtse lnga pa la oM AHhU~M trAM hrIHA rnams kyis mtshan pa /
bdag gi thugs ka'i sa bon las 'od zer 'phros pas yaM la phog pas rlung g.yos /
rlung gis me sbar /
mes thod pa'i bdud rtsi khol nas rlangs pa sku gsung thugs dang rigs lnga'i sa bon la phog pas rigs lnga yab yum du gyur nas snyoms 'jug mdzad pa'i byang sems dkar dmar du babs /
zla ba'i kha bkab rdo rje dang bcas pa bdud rtsir zhu nas thod pa'i bdud rtsi dang gnyis su med par gyur /
'bru gsum dang 'bru lnga lan gsum brjod /
slar yang 'od zer phyogs bcur 'phros pas sangs rgyas dang byang chub sems dpa' dang bla ma yi dam DA ki chos skyong rnams snyoms par zhugs pa'i byang sems dkar dmar babs pas /
ye shes kyi bdud rtsi ro mchog brgya dang ldan pa stong gsum 'jig rten gyi khams thams cad gang bar bsam /
de dag las 'od zer 'phros pas sems can gyi don byas /
slar mgron thams cad mdun gyi nam mkha' la spyan drangs nas mchod par bsam zhing /
ngag tu /
oM AHhU~M:
kun bzang yab yum chos kyi sku :
longs sku zhi khro rab 'byams tshogs :
sprul sku pad+ma thod phreng rtsal :
bka' brgyud bla ma gshegs su gsol :
sku gsum dbyer med rigs lnga'i tshogs :
yab yum 'khor bcas gshegs su gsol :
yi dam lha tshogs ma lus dang :
dpa' bo DA ki chos skyong bcas :
dam can bka' yi srung ma rnams :
ma lus 'khor bcas gshegs su gsol :
b+ha liM rgyan gyi mchod pa 'bul :
bzhes shig rol cig kha raM khA hi :
bla ma'i tshogs rnams mchod pa bzhes :
yi dam tshogs rnams mchod\u0f8e
DA ki'i tshogs rnams mchod\u0f8e
chos skyong tshogs rnams mchod\u0f8e
lha srin sde brgyad tshogs rnams mchod\u0f8e
yul lha gter bdag tshogs rnams mchod\u0f8e
sku gsung thugs kyi dngos grub zhu :
rkyen ngan bar chad zlog tu gsol :
zhi dang rgyas dang dbang dang drag :
dgug bskrad mnan gzir phrin las mdzod :
oM AHhU~M:
oM hU~M trAM hrIHA:
mUM lAM mAM pAM tAM:
i daM ba liM ta gr-ih+Na kha kha khA hi khA hi :
oM gu ru d+he wa DA ki nI:
pad+ma DA ki nI:
i daM ba liM ta gr-ih+Na kha kha khA hi khA hi :
hrIHma ha ri ni sa ra tsa hri ya ma hA kA la ma ma rak+mo sarba d+harma pA la ni d+hi pa ti sa pa ri bA ra i daM sogs lan gsum gyis phul /
ar+g+haM sogs kyis mchod /
chos sku nam mkha' bzhin du dbyer med kyang //
gzugs sku 'ja' tshon bzhin du so sor gsal //
thabs dang shes rab mchog la mnga' brnyes pa'i //
rigs lnga bde bar gshegs la phyag 'tshal bstod //
ces dang /
bstod par 'os pa sogs kyis bstod /
mchod sbyin gtor ma sogs kyis phrin las bcol /
'grub na bka' gter srung ma'i gtor chog rgyas bsdus gang yang rung ba dmigs su'ang bya zhing /
yig brgya ci 'grub bzla /
de nas bdag 'jug rgyas par blang dgos pa kun tu bzang po dri med 'od zer gyis mkha' 'gro yang tig gi rin po che dbang gi phreng bar che thang du gdams pa ltar la /
mi lcogs na sku rten dbang gi skabs su bshad pa'i byin rlabs chu rgyun gcig ma'i dbang blang ste /
'di ni bla ma gsang 'dus sogs kyi ting nge 'dzin gyi dbang dang gcig pa kho na'o //
slar spro na rig pa'i me tog kyang dor la slob ma gzhug par gnang ba nod /
bla ma dkyil 'khor dang lhan cig bzhugs pa yol bas bsgrib bo /

/gsum pa dbang bskur dngos kyi rim pa la gnyis /
dkyil 'khor du 'jug pa'i chos dang /
zhugs nas dbang bskur ba'o //
dang po ni /
slob ma rnams la khrus byas /
gdong g.yogs bcing /
me tog cod pan sbyin /
thams cad lag pa sbrel nas las kyi slob dpon gyi phyag gi rdo rje la snga ma des bzung nas yol ba'i phyi rol nas skor ba lan gsum byas te shar phyogs kyi sgor 'khod /
las slob kyis /
de la khyed rang rnams kyis phyi sgo bcad pa'i drung nas sgo srung la gsol ba 'debs pa'i mos pas 'di'i rjes zlos mdzod /
kye :
khro bo mi bzad 'jigs pa'i gzugs :
phyag na mtshon cha sna tshogs bsnams :
bdag cag 'khor ba las sgrol phyir :
thar pa'i grong du 'jug byed cing :
khyed kyis gnang ste gtang du gsol :
lan gsum zhu /
slob dpon gyis 
khyed rnams su yin ci byed :
don gang gnyer :
zhes dris pa'i lan du rjes zlos /
bdag cag skal ldan rigs kyi bu :
kun bzang rigs lnga'i dkyil 'khor du :
kun gyi bdag nyid bla ma la :
bla med dbang gi sku drin zhu :
zhes brjod /
de nas bgegs gtor mi grangs dang mnyam pa'i changs bu rnams /
bsang sbyang byin brlab /
bgegs bkug cing bsngo /
bden stobs brjod nas mtshams gcad pa spyi ltar byas la /
phyogs mtshams steng 'og thams cad rdo rje'i rwa ba gur bla bre ye shes kyi me ri 'bar bas mtshams bcad la bgegs kyis bskal pa'i bar du mi thar bar bsams la slob ma rnams yi ge brgya pa 'ur 'don byar gzhug
/las slob kyis dbang bskur zhu ba'i yon du maN+Dal 'bul ba zhu /
zhes mtshams sbyar la 'grub na lnga tshan lnga'i maN+Dal rdzogs chen spyi ltar 'bul /
mi 'grub na der dmigs te lan lnga 'bul /
thal mo me tog dang ldan pas gsol ba 'debs pa 'di'i rjes zlos /
dkyil 'khor kun gyi bdag nyid mchog :
rdo rje 'dzin la skyabs su mchi :
'khor ba mtha' med rgya mtsho las :
mgon pos bdag cag bsgral du gsol :
lan gsum /
zhes zhus pa'i lan du /
kye :
tshogs gnyis bsgrubs las legs byung ba'i :
las dang skal bar ldan pa na :
nyes byas kun spang thar pa sgrub :
bka' bzhin bsgrub par dam byed dam :
zhes dris pa'i lan du rjes zlos /
bla ma lha dang bcas pa ni :
ma lus kun la bdag phyag 'tshal :
ci gsung bka' las bdag mi 'da':
thar pa'i grong du gzhug tu gsol :
ces brjod la me tog gtor /
yol ba phyes nas nang du btang la /
dkyil 'khor gyi lha rnams kyis gzigs par mos te phyag gsum 'tshol la 'di'i rjes zlos /
kye :
bla ma rdo rje 'dzin pa dang :
dkyil 'khor lha tshogs spangs nas ni :
bdag la skyob pa gzhan ma mchis :
thugs rjes nye bar gzung du gsol :
zhes brjod de gral du 'khod pa la bla mas 'di skad du /
kye :
skal ldan rigs bzang skyes bu rnams :
de ring khyed rnams srid las grol :
ngas khyod kun bzang rigs lnga yi :
dal du gzhug cing ye shes dbab :
dngos grub dam pa deng 'dir thob :
bla med gsang ba'i dkyil 'khor 'di :
ma mthong skal med la smras na :
dam tshig nyams nas dmyal bar ltung :
de phyir dam srungs skal ldan rnams :
da ni ye shes pa dbab pa'i sngon 'gro dam gzhag gsum po bgyi ba yin pas snyan gtod cing don thugs la nges par mdzod cig
/spyi bor rdo rje bzhag la /
dus gsum sangs rgyas thams cad kyi :
ye shes rdo rje skyed byed pa'i :
gsang ba dam pa'i tshul 'di ni :
khyod kyis nyams na dmyal bar ltung :
badzra sa ma ya hU~M:
bdud rtsi lcer byin /
rdo rje snying gar bzhag la /
hU~M:
de ring kun bzang rigs lngar bcas :
khyod kyi snying la yang dag zhugs :
gal te tshul 'di smras gyur na :
de ma thag tu dmyal bar ltung :
oM AHhU~M swA hA:
tsit+ta badzra sa ma ya dzaHhU~M:
rdo rje phreng ba spyi bor bzhag
/hU~M:
deng nas brtsam ste bu khyod kyi :
rdo rje 'dzin pa nga yin gyis :
nga yi bka' las 'da' mi rung :
gal te bka' 'das nyams pa na :
rdo rje'i dmyal las thon mi srid :
de phyir dam las ma 'da' zhig :
badzra sa ma ya rak+Sha hU~M:
de nas dbang gi gzhi 'god cing ye shes pa dbab pa'i slad du khyed rang rnams lus gnad rnam snang gi chos bdun dang ldan pas 'khod pa'i snying gi nang du g.yung drung dmar po /
yan lag bzhi la ha ri ni sas mtshan pa /
de'i 'og tu nyi ma'i rang bzhin gyi rgya gram dmar po /
steng du zla ba'i rang bzhin gyi rgya gram dkar po /
de dag gi 'og tu yaM yig ljang gu las rlung g.yos /
snying ga'i rdo rje g.yung drung 'khyil ba bcas g.yon skor drag tu 'khor ba la sems rtse gcig tu gtad mdzod /
bla ma dang dkyil 'khor pa'i thugs ka'i sa bon las 'od 'phros pas rigs lnga'i sangs rgyas dang /
byang chub sems dpa' dang /
rig 'dzin chen po rnams dang /
mkha' 'gro dpag tu med pa sprin phung gtibs pa ltar byon nas slob ma'i snying nang du sib sib thim nas 'khrab cing gar byed par gyur par bsam la 'beb pa'i rdzas dud /
rol mo'i sgra dang /
rtsa sngags drag tu bzlas la byin dbab /
phebs rtags ma byung na lan gsum bskyar bar gsungs so //
de nas khyed rang rnams las kyi rdo rjes dkyil 'khor gyi shar sgo nas rim par g.yas skor du khrid de sgo ma chen mo bzhi la phyag gsum gsum btsal bar mos la sgo dbye bar gsol ba 'debs pa'i rjes zlos /
kye :
shar sgo srung ba'i lcags kyu ma :
sgo ma khyed la yon 'bul lo :
yon 'di bzhes la sgo 'di phyes :
bdag cag yi dam lha dang sprod :
dkyil 'khor la dngos su bskor bde na phyogs so so dang /
mi bde na der mos la /
kye :
lho sgo srung ba'i zhags pa ma :
sgo ma khyed la yon 'bul lo :
yon 'di bzhes la sgo 'di phyes :
bdag cag yi dam lha dang sprod :
kye :
nub sgo srung ba'i lcags sgrog ma :
sgo ma khyed la yon 'bul lo :
yon 'di bzhes la sgo 'di phyes :
bdag cag yi dam lha dang sprod :
kye :
byang gi sgo ma dril bu ma :
sgo ma khyed la yon 'bul lo :
yon 'di bzhes la sgo 'di phyes :
bdag cag yi dam lha dang sprod :
ces brjod /
slar shar sgo'i nang du 'khod de me tog kha dog lnga brgyus pa'i cod pan rigs kyis 'brel pa'i lhag pa'i lha la 'bul ba'i mos pas rjes zlos /
kye :
klong gsal nyi ma'i dkyil 'khor du :
'brel pa'i me tog 'di dor bas :
sngon nas las 'phro gang yod pa'i :
yi dam lha dang 'phrad par shog :
oM puSh+pe sid+d+hi satwaM:
zhes dkyil 'khor dngos sam mi bde na phyag mtshan gyi dkyil 'khor du 'dor du gzhug la /
khyod kyi me tog dbus su phog pas de bzhin gshegs pa'i rigs su nges shing lhag pa'i lha rnam par snang mdzad yin no //
zhes pas mtshon phyogs bzhi gang du phog pa de mtshungs su brjod /
de nas mig dbye bar gsol ba 'di'i rjes zlos /
kye :
bla ma kun bzang rdo rje 'dzin :
bdag cag 'khor ba'i ma rig mig :
khyed kyi thabs mkhas thugs rje yis :
ldongs pa'i chu bur bsal du gsol :
zhes zhus pa la bla mas mig thur ram rdo rje thogs la /
bdag ni rigs lnga bcom ldan 'das :
thabs mkhas thugs rje'i thur ma yis :
khyed cag ma rig ldongs pa'i mig :
ye shes spyan du dbye bar bya :
badzra tsak+ShuHpra be sha ya phaT:
ces mig dar bsal /
ma rig sgrib pa'i mig bsal bas ye shes dag pa'i spyan gsar du thob ste chos nyid gzhi'i dkyil 'khor gyi lha mngon sum du mjal bar mos la dad gus spro ba chen pos phyag gsum 'tshol zhig
/zhes 'tshal du gzhug la /
kye ma rigs kyi bu rnams nyon :
las zad sdig pa kun las grol :
dkyil 'khor bzang po 'di la ltos :
lus ngag yid gsum dang ba yis :
phyag 'tshal mchod bstod spyi bor longs :
dngos grub dam pa khyed kyis thob :
dam tshig srog la babs kyang srungs :
zhes brjod nas dkyil 'khor dang lha'i rnam dag bshad pa ni /
'o rigs kyi bu dkyil 'khor 'di la ltos shig
/de yang sems can dang sangs rgyas gzhi gcig pa'i rtags su dkyil 'khor 'jam zhing srubs med pa'o //
phyin ci log gi bdud rnams sreg pa'i rtags su me'i 'od kyi phreng ba'o //
zab mo'i chos kyi 'khor lo bskor ba'i rtags su rdo rje'i phreng ba'o //
'gro ba'i yid bzhin du don byed pa'i rtags su pad+ma'i phreng ba'o //
thabs dang shes rab gnyis su med pa'i rtags su nyi zla'i gdan no //
rnam par shes pa'i tshogs brgyad rang sar dag pa'i rtags su dur khrod brgyad do //
gdod ma nas rang bzhin gyis rnam par dag pa'i byams pa chen po mnga' ba'i rtags su gdugs kyis phub pa'o //
sems can la theg pa gsum gyi chos kyi 'khor lo bskor ba'i rtags su chos kyi 'khor lo'o //
phyir rgol ba dang rnam rtog gis dben pa'i rtags su ri dwags so //
tshad med pa bzhi sgom pa'i rtags su rta babs bang rim bzhi'o //
mthar phyin pa'i yon tan brnyes pa'i rtags su rtse mo'i rim pa'o //
chags pa med pa'i thugs rjes 'gro ba'i don byed pa'i rtags su mda' yab bo //
byang chub kyi phyogs kyi chos thams cad rnam par dag pa'i rtags su drwa ba drwa phyed do //
che ba'i yon tan du ma dang ldan pa'i rtags su rin po che'i pha gu'o //
'dod yon lnga mi spang ba'i rtags su 'dod yon gyi lha mo bcu drug go
/rigs lnga'i dgongs pa lam du khyer ba'i rtags su pany+tsa re khA'i rtsig pa lnga'o //
rnam par thar pa'i sa nas skye ba med pa'i sar 'gro ba'i rtags su sgo bzhi'o //
'phags pa'i yon tan mchog la mnga' brnyes pa'i rtags su lha'i snam bu'o //
phrin las bzhi mthar phyin pa'i rtags su gru chad bzhi'o //
sku gsum 'du 'bral med pa'i rtags su mu khyud gsum mo //
rigs lnga'i kha dog so sor mtshon pa'i rtags su pad+ma 'dab bzhi'o //
yab yum gnyis su med pa'i rtags su mtshams bzhi mdzes tshon no //
rnam par snang mdzad dang /
mi bskyod pa dang /
rin chen 'byung ldan dang /
snang ba mtha' yas dang /
don yod grub pa dang lngar 'byung ba 'di'ang phung po lnga gnas su dag nas sku lnga dang ye shes lnga lhun gyis grub pa'i rtags yin no //
yum lngar byung ba 'di'ang 'byung ba lnga rnam par dag cing phrin las lngas 'gro ba'i don byed pa'i rtags so //
bum pa lnga zlum por byung ba 'di yang gdod ma'i chos sku ka dag chen po mtha' dbus dang bral ba gzhon nu bum pa'i skur bzhugs pa'i rtags so /
kha dog lngar byung ba 'di yang ye shes lnga dang ldan pa'i rtags so /
kha rgyan phun sum tshogs pa 'di zhi khro 'od zer gyi tshul du yod pa'i rtags so //
de'i gseb kyi rdo rje 'di rang rig las 'gyur ba med pa'i rtags so //
mgul chings lnga dang ldan pa 'di yang nyon mongs pa lnga snang yul du dag pa'i rtags so //
gzungs thag lnga sbrel btags pa 'di yang thugs rje kun khyab tu yod pa'i rtags so //
shel dkar dang me long gnyis ni rig pa la dri ma med cing stong gsal ma 'gags par yod pa'i rtags so //
gzhan yang bkod pa'i bye brag rgyan dang bcas pa 'di yang dbang bskur ba la phun sum tshogs pa lnga ldan tshang dgos pa'i rtags so //
rdo rje slob dpon rgyan dang ldan pa 'di yang dbang bskur ba'i tshe byin rlabs chen po rang bzhin gyis 'beb pa'i rtags so //
zhes gser gyi thur mas slob ma la lha ngo bstan /
de dag gis 'jug pa'am sbyor ba'i chos rnams grub bo //
gnyis pa dbang dngos la bzhi /
spros bcas /
spros med /
brda don ngo sprod /
gud sbas zab dbang ngo //
dang po la bzhi yod pa'i thog ma yon dbul zhing gsol ba gdab pa ni /
de nas dngos gzhi'i dbang bskur zhu ba'i yon du maN+Dal 'bul /
thog mar lus sgrib dag byed bum pa'i dbang bskur zhu ba'i don du gsol ba 'debs pa 'di'i rjes zlos /
bla ma dpal chen he ru ka :
kun bzang rigs lnga ye shes dbang :
ma lus 'dus pa'i thig le che :
bdag cag rnams la bskur du gsol :
lan gsum /
gnyis pa cod pan gyi dbang ni /
khyed rang rnams dkyil 'khor gyi shar sgor seng ge'i khri chen po la me tog gang du phog pa'i rigs kyi lha'i rnam pas 'khod par mos shig
/sngar phul ba'i me tog mgor bzhag la /
me tog gang la phog pa'i lha de bsgom du bcug la /
dkyil 'khor gyi steng nas me tog blangs nas thong ga g.yon la btags te /
slob dpon gyis /
me tog gang la phog pa 'di //
sngon nas khyod kyi yi dam lha :
rtag tu bsgom bsgrub brtson par gyis :
oM AHhU~M puSh+pe sid+d+hi ho :
'di ni dbang la snga ba yi dam gyi lha dang 'brel ba'i dbang ste rten 'brel gyi thog mar gces pa yin no :
gsum pa dag byed nyan thos kyi dbang ni /
khyed rang rnams bcom ldan 'das shAkya thub pa gser mdog sa gnon dang mnyam gzhag mdzad cing mtshan dpes spras pa /
chos gos gsum gyis bklubs shing rdo rje'i skyil krung du bzhugs pa'i spyi bor mu ni'i sngags phreng ser po las 'od 'phros /
phyogs bcu'i rgyal ba dpag tu med pa thams cad thub pa chen po'i rnam par byon te spyi bo nas dbang bskur bar mos shig
/rnam bum du bum pa gzhan gyi chu bsdus pa dge slong tshul khrims dang ldan pas spyi bor gzung /
bla mas rdo rje thal mo slob ma'i dpral bar gtugs la /
hU~M:
ji ltar rgyal ba bcom ldan 'das :
rtsa ba yan lag bcas pa la :
shor god med pas nyon mongs dag :
byang chub sras bcas dbang bskur ro :
oM mu ni a b+hi Shiny+tsa AHhU~M:
zhes brjod cing yan lag lnga khrus bya /
ngag tu blud /
'o khyod la dag byed nyan thos khrus kyi dbang 'di bskur pas :
lus ngag yid gsum gyi sgrib pa dag nas sangs rgyas rab tu byung ba sprul sku'i dbang thob :
lus 'dul khrims bsrung ba dang :
gtsang sbra dang chos spyod la 'bungs :
mi dge bcu spongs :
dge bcu sgrubs shig :
ces sdom pa 'bogs shing dbang bskur ro //
bzhi pa gsang sngags nang gi dbang la drug yod pa'i dang po rdor sems sku'i dbang ni /
khyed rang rnams rdo rje sems dpa' sngon po rdo rje dang dril bu 'dzin cing yum mA ma ki la 'khyud pa'i spyi bor pad zla'i steng du oM dkar po gsal bar gyur /
bla ma'i thugs ka nas 'od zer 'phros pas bla ma dang sangs rgyas dang byang chub sems dpa' dpa' bo mkha' 'gro sprin gtibs pa tsam 
rdo rje sems dpa'i 
rang bzhin du byon nas bkra shis brjod cing /
bla ma dang 
rdo rje sems dpa' 
dbyer med du slob ma'i 
spyi bor zhugs par mos shig
/rnam bum chu spyi bor blugs /
rdo rje nyi zla'i yu ba can dang rdo rje'i dril bu spyi bor gtugs shing lag tu gtad la /
hU~M:
gzugs kyi phung po gnas dag pa'i :
nyon mongs zhe sdang rtsad nas gcod :
me long ye shes dam pa yis :
skal ldan bu la dbang bskur ro :
badzra a b+hi Shiny+tsa oM:
'o rigs kyi bu dad pa can khyod la bum chu gtad cing bkrus pa tsam gyis :
lus kyi sgo nas bag chags bsags pa'i sgrib pa byang nas :
rdo rje sems dpa'i sku'i dbang thob bo :
khyod kyi gzugs kyi phung po 'di rdo rje sems dpa' nyid du sangs rgyas te :
zhe sdang me long lta bu'i ye shes su grol lo :
chu yi khams kyang mA ma kIr gnas gyur te :
'gyur med rdo rje'i dbang thob nas 'gro ba sems can gyi don byed par 'gyur ro :
gnyis pa snang ba mtha' yas gsung gi dbang ni /
khyed rang rnams snang ba mtha' yas dmar po pad+ma dang dril bu 'dzin cing yum gos dkar mo la 'khyud pa'i mgrin par nyi zla'i steng du hrIHdmar po gsal bar gyur /
bla ma'i thugs ka sogs snga ma ltar rdo rje sems dpa'i mal du /
snang ba mtha' yas zhes rigs bsgyur ba phyi ma rnams la'ang 'gre /
mgrin par zhugs par mos shig
/rdo rje nyi zla'i yu ba can dang pad+ma'i dril bu mgrin par gtugs shing gtad la /
hU~M:
'du shes phung po gnas dag pa'i :
nyon mongs 'dod chags rtsad gcod pa :
sor rtog ye shes chen po yis :
skal ldan bu la dbang bskur ro :
pad+ma a b+hi Shiny+tsa hrI:
'o rigs kyi bu dad pa can khyod la pad+ma dang rdo rje 'di gtad pa tsam gyis ngag sgrib thams cad dag nas :
snang ba mtha' yas kyi gsung gi dbang thob pa yin no :
'du shes phung po snang ba mtha' yas su sangs rgyas te :
me'i khams gos dkar mor gnas gyur :
'dod chags so sor rtog pa'i ye shes su grol te :
'gags pa med pa pad+ma'i rigs kyi gsung thob nas :
bu khyod kyis 'gro ba mtha' dag gi don byed par 'gyur ro :
gsum pa rnam snang thugs kyi dbang ni /
khyed rang rnams rnam par snang mdzad dkar po 'khor lo dang dril bu 'dzin cing yum chos kyi dbyings phyug ma la 'khyud pa'i thugs kar nyi ma'i steng du hU~M mthing ga gsal bar gyur /
bla ma'i thugs ka sogs /
rnam par snang mdzad sogs /
snying gar zhugs par mos shig
/rdo rje nyi zla'i yu ba can dang 'khor lo'i dril bu gtad la /
hU~M:
rnam shes phung po gnas dag pa'i :
nyon mongs gti mug rtsad nas gcod :
chos dbyings ye shes chen po yis :
skal ldan bu la dbang bskur ro :
bud+d+ha a b+hi Shiny+tsa hU~M:
dbus la /
kye bai ro tsa na nA ma /
shar du /
kye badzra satwa nA ma /
lhor /
kye rat+na saM b+ha ba nA ma /
nub tu /
kye a mi ta b+hA nA ma /
byang du /
kye a mo g+ha sid+d+hi nA ma /
zhes gsang mtshan btags /
rigs kyi bu khyod la gsang mtshan 'di nyid btags tsam gyis :
nyon mongs pa yid kyi sgrib pa dag nas :
rnam par snang mdzad thugs kyi dbang thob pa yin no :
rnam par shes pa'i phung po rnam snang du sangs rgyas te :
gti mug chos kyi dbyings kyi ye shes su grol nas :
nam mkha'i khams kyang chos kyi dbyings phyug mar gnas gyur nas :
'khrul med chos sku'i dbang thob pa yin no :
rang gzhan gyi don la brtson cig bu :
bzhi pa rin 'byung yon tan gyi dbang ni /
khyed rang rnams rin chen 'byung ldan ser po rin po che dang dril bu 'dzin cing yum sangs rgyas spyan ma la 'khyud pa'i rna ltag g.yas g.yon du trAM ser po gsal bar gyur /
bla ma'i thugs ka sogs /
rin chen 'byung ldan sogs /
rna ltag tu thim par mos shig
/rigs lnga'i dbu rgyan bskon /
rdo rje nyi zla'i yu ba can dang rin chen gyi dril bu rna ltag tu gtugs shing gtad la /
hU~M:
tshor ba'i phung po gnas dag pa'i :
nyon mongs nga rgyal rtsad nas gcod :
mnyam nyid ye shes chen po yis :
skal ldan bu la dbang bskur ro :
rat+na a b+hi Shiny+tsa trAM:
rigs kyi bu khyod la dbu rgyan bskon pa tsam gyis lus ngag yid gsum gyi sgrib pa dag nas :
rin chen 'byung ldan yon tan gyi dbang thob ste :
tshor ba'i phung po rin chen 'byung ldan du sangs rgyas te :
nga rgyal mnyam nyid ye shes su grol nas :
sa'i khams sangs rgyas spyan mar gnas gyur :
yon tan mkhyen pa thams cad thob nas 'gro ba'i don la mnga' brnyes par 'gyur ro :
lnga pa don grub phrin las kyi dbang ni /
khyed rang rnams don yod grub pa ljang gu ral gri dang dril bu 'dzin cing yum dam tshig sgrol ma la 'khyud pa'i lte bar zla ba'i steng du hA ljang gu gsal bar gyur /
bla ma'i thugs ka sogs /
don yod grub pa sogs /
lte bar zhugs par mos shig
/rdo rje nyi zla'i yu ba can dang ral gri'i dril bu lte bar gtugs shing gtad la /
hU~M:
'du shes phung po gnas dag pa'i :
nyon mongs phrag dog rtsad nas gcod :
bya grub ye shes chen po yis :
skal ldan bu la dbang bskur ro :
karma a b+hi Shiny+tsa hA:
bu khyod la ral gri dang dril bu gtad pa tsam gyis :
lus ngag yid gsum gyi rtsa ba dang yan lag bcas pa'i sgrib pa dag nas :
phrin las don yod grub pa'i dbang thob pa yin no :
'du byed kyi phung po don yod grub par sangs rgyas te :
phrag dog bya grub ye shes su grol nas :
rlung gi khams dam tshig sgrol mar gnas gyur nas :
thogs pa med pa'i phrin las bzhi'i dbang thob nas 'gro don rlabs chen byed par 'gyur ro :
drug pa ye rdzogs lhun grub kyi dbang ni /
slob ma rnams kun bzang yab yum mthing ga rdo rje dril bu 'dzin par gyur /
rtsa brgyud bla ma'i rtogs pa thams cad khyed rang gi rgyud la 'phos par mos shig
/mar me dang rdor dril gtad la /
hU~M:
snang stong dbyer med rdor dril mtshon :
rang byung ye shes sgron me 'di :
stong nyid snying rje dbyer mi phyed :
rdo rje 'dzin pa kun tu bzang :
rjes su gzung nas 'gro ba drongs :
kun gzhi kun bzang dbang thob shog :
oM AHhU~M a ba na dz+nyA na d+harma kA ya a b+hi Shiny+tsa A:
'o dad ldan rigs kyi bu khyod la rdor dril me sgron gtad pa tsam gyis :
mkhyen pa thams cad kyi sa bon thebs nas gzhi kun tu bzang po chos sku'i rtsal dbang thob pa yin no :
skye med nyag gcig chos skur sangs rgyas te :
snang ba skad cig mar 'char ba 'di dag spang blang dang 'du 'bral med pa sku gsum gyis 'gro don dpag med 'grub par 'gyur ro :
zhes brjod do ///
/
gnyis pa spros med dam rdzas gsang ba'i dbang ni /
bum pa lnga yod na rim par so sor bskur zhing bum chu sbyin /
gcig las med na de nyid bskyar ba dang /
ban+d+ha'i bdud rtsi lcer bzhag la /
bum pa'i chu dang bdud rtsis lus gang bas rtsa khams lha dang lha mo'i rang bzhin rnams zag med bde ba'i bdud rtsis khyab /
de las 'od zer phyogs bcur 'phros pas snang ba thams cad lha'i gzhal yas khang dang /
srid gsum gyi sems can thams cad lha dang lha mo'i rang bzhin du gyur pa sgoms shig
/hU~M:
bcom ldan rdo rje sems dpa'i sku :
phyag rgya bum pa mA ma kI:
gnyis med bdud rtsi byang chub chus :
rigs ldan bu la dbang bskur ro :
oM AHhU~M badzra hU~M b+h+rU~M a b+hi Shiny+tsa A:
hU~M:
bcom ldan snang ba mtha' yas sku :
phyag rgya bum pa gos dkar mo :
gnyis med bdud rtsi byang chub chus :
rigs ldan bu la dbang bskur ro :
oM AHhU~M pad+ma hrIHb+h+rU~M a b+hi Shiny+tsa A:
hU~M:
rnam par snang mdzad bcom ldan 'das :
phyag rgya bum pa chos dbyings ma :
gnyis med bdud rtsi byang chub chus :
rigs ldan bu la dbang bskur ro :
oM AHhU~M bud+d+ha oM b+h+rU~M a b+hi Shiny+tsa A:
hU~M:
rin chen 'byung ldan bcom ldan 'das :
phyag rgya bum pa sangs rgyas spyan :
gnyis med bdud rtsi byang chub chus :
rigs ldan bu la dbang bskur ro :
oM AHhU~M rat+na trAM b+h+rU~M a b+hi Shiny+tsa A:
hU~M:
don yod grub pa bcom ldan 'das :
phyag rgya bum pa dam tshig sgrol :
gnyis med bdud rtsi byang chub chus :
rigs ldan bu la dbang bskur ro :
oM AHhU~M karma hA b+h+rU~M a b+hi Shiny+tsa A:
'o skal ldan rigs kyi bu rnams kun :
bum pa 'dis bum gsang shes rab ye shes kyi dbang thob pa yin no :
b+han+d+ha 'di gtad pa tsam gyis gsang sngags kyi snod du rung ba yin :
bdud rtsi 'di ngag tu byin pa tsam gyis sha lnga bdud rtsi lnga dang rig ma la spyod cig :
mdor na snang srid phung khams thams cad lha dang lha mo'i rang bzhin du dag snang sbyongs la brnyas pa spongs shig :
bsnyen sgrub mchod bstod bzlas pa la brtson par gyis shig :
ces bskur ro ///
/
gsum pa brda don ngo sprad pa ni /
rigs lnga'i bris sku rim par gtad la /
nyon cig skal ldan rigs kyi bu :
khyed rnams la rigs lnga yab yum gyi sku 'di bstan pa tsam gyis ye shes lnga'i ngo bor sangs rgyas pa yin no :
rdo rje sems dpa' sku mdog dkar po 'di sangs rgyas thams cad kyi sku yi dgongs pa 'dus shing :
nyon mongs pa zhe sdang mi mnga' zhing me long lta bu'i ye shes 'od dkar po yod pa'i brda'o :
snang ba mtha' yas sku mdog dmar po 'di gsung 'gags pa med cing :
nyon mongs pa 'dod chags mi mnga' zhing so sor rtog pa'i ye shes 'od dmar po yod pa'i brda'o :
rnam snang sku mdog mthing kha yod pa 'di thugs sangs rgyas kyi dgongs pa 'dus pa dang :
nyon mongs pa gti mug mi mnga' zhing chos dbyings ye shes 'od mthing khar yod pa'i brda'o :
rin 'byung sku mdog ser po 'byung ba 'di yang dus bzhi'i sangs rgyas kyi dgongs pa 'dus shing :
nyon mongs pa nga rgyal mi mnga' zhing mnyam nyid ye shes 'od ser po yod pa'i brda'o :
don yod grub pa sku mdog ljang gur byung ba 'di yang phrin las thams cad kyi dgongs pa 'dus pa dang :
nyon mongs pa phrag dog mi mnga' zhing bya ba grub pa'i ye shes 'od ljang gur yod pa'i brda yin no :
thams cad la rgyan cha lugs kyis mdzes pa ni yon tan thams cad rdzogs shing skyon gyis ma gos pa'i brda'o :
sems dpa'i skyil mo krung ni ye nas sangs rgyas pa'i brda yin no :
spyan thad kar gzigs pa ni gdul bya la phyogs ris med pa'i brda 'o :
rdo rje sems dpa'i phyag mtshan rdo rje nyi zla rdo rje'i yu ba byas pa ni :
gsal stong gnyis su med cing rdo rje'i rigs la dbang sgyur thugs rje la gsal 'grib med pa'o :
snang ba mtha' yas kyi phyag mtshan pad+ma nyi zla rdo rjes mtshan pa ni :
bde stong gnyis su med cing pad+ma'i rigs la dbang sgyur ba'i brda'o :
rnam snang gi phyag mtshan 'khor lo nyi zla rdo rjes mtshan pa 'di yang :
rig stong dbyer med cing de bzhin rigs la dbang sgyur ba'i brda'o :
rin chen 'byung ldan gyi phyag mtshan rin po che nyi zla rdo rjes mtshan pa 'di yang :
shar grol dbyer med rin chen rigs la dbang sgyur ba'i brda'o :
don yod grub pa'i phyag mtshan ral gri nyi zla rdo rjes mtshan pa 'di'ang :
'gyu stong dbyer med cing las kyi rigs la dbang sgyur ba'i brda'o :
yab yum zhal sbyor du yod pa 'di rnams kyang thabs shes snang stong zung 'jug tu yod pa'i brda'o :
de nas rang gi phung po lnga po 'di'ang gzugs kyi phung po rdo rje sems dpa':
'du shes phung po snang ba mtha' yas :
rnam shes phung po rnam par snang mdzad :
tshor ba'i phung po rin chen 'byung ldan :
'du byed kyi phung po don yod grub pa :
phung po lnga po ye nas rgyal ba rigs lnga yin no :
yang rang gi khrag ni mA ma kI yin :
drod ni gos dkar mo yin :
sems nam mkha' dbyings phyug ma :
sha sangs rgyas spyan ma :
rlung dam tshig sgrol mar gnas pa yin no :
don logs nas ma tshol rang la yod pa ngo shes par gyis shig :
ces brjod /
de yis bum pa'i dbang bskur thob //
lus sgrib dag nas sa brgyad non //
bskyed pa'i rim pa bsgom la dbang //
phrin las zhi ba'i las rnams 'grub //
'bras bu sprul sku 'thob par 'gyur //
ces rtogs pa bskyed do ///
/
bzhi pa gud sbas zab dbang la gsum ste /
dang po gsang dbang ni /
de nas ngag sgrib dag byed gsang dbang zhu ba'i yon du maN+Dal phul /
gsol ba 'debs pa 'di'i rjes zlos /
kye ho :
khyod ni dpa' bo bde ba'i mchog :
bde chen pad+ma he ru ka :
bde ba'i bla med mchog stsol mdzad :
dus 'dir bdag la bde stsol mdzod :
lus kyi dkyil 'khor ma mthong ba'i brdar gdong g.yogs /
bla ma dbang chen yab yum lus kyi dkyil 'khor dang bcas par gsal /
khyed rang rnams longs la spyi bor thal mo sbyar te dmigs pa pad nyi'i gdan la skad cig gis rdo rje phag mo dmar mo gri thod bsnams par gsal ba'i lte bar chos 'byung gru gsum gyi nang du /
rang 'dra ba'i rnal 'byor ma shin tu phra ba gar byed cing 'khrab nas rgyug par sgoms la skad cig kyang ma yengs shig
/de'i tshe phyogs bcu'i sangs rgyas dpag tu med pa rnams dang khyad par rtsa ba gsum gyi lha tshogs thams cad char babs pa ltar byon nas thim par mos shig
/byas la spos dud gtang /
DA dril dkrol la byin dbab /
gdong g.yogs bkrol /
nyon cig skal ldan rigs kyi bu :
gong du bstan pa'i bum dbang ni :
rdul tshon spros bcas bstan pa yin :
'di ni spros med nang gi dbang :
bde chen lus kyi dkyil 'khor yin :
rtsa rnams thams cad dpa' bo ste :
khams rnams thams cad dpa' mo yin :
'khor lo lnga ni rigs lngar gsal :
thams cad rgyal ba'i 'khor lo yin :
gsang ba'i dbang mchog dal 'dir thob :
ces lus dkyil bstan /
de nas bla ma yab yum rta mgrin dang phag mo gnas lngar rigs lnga'i mkha' 'gro yab yum bcas gsal ba'i mkha' gsang rdo rje pad+ma mnyam par sbyor te snyoms par zhugs pa'i byang chub kyi sems sangs rgyas thams cad 'dus pa'i ngo bo thod pa'i bdud rtsi dang ro gcig par byas te khyed rang rnams kyi mgrin par byin par mos shig
/kye ma las can rigs kyi bu :
rdo rje 'dzin pa he ru kas :
gsang ba mchog gi sras bcas smin :
bdag gis gsang ba mchog gi rdzas :
khyod la dbang bskur mchog thob shog :
oM gu ru d+hA ki nI ha ri ni sa ra tsa hri ya bo d+hi tsit+ta a mr-ita pany+tsa hU~M:
zhes dbang tshig lan gsum brjod la bdud rtsi sbyin /
khyed rang rnams rta mgrin du gsal ba'i sku'i nang rtsa gsum 'khor lo lnga dang bcas pa skad cig gis gsal bar gyur pa la byang chub sems kyi chu rgyun gyis de thams cad gang /
bde ba chen pos lus sems khyab par mos shig
/khyod kyis gsang ba'i dbang mchog thob :
rtsa thig rlung gsum gtum mo bsgom :
sha lnga bdud rtsi lnga la spyod :
phrin las dbang gi las rnams 'grub :
'bras bu longs spyod rdzogs sku 'thob :
ces rtogs pa bskyed do ///
/
gnyis pa sher dbang ni /
de nas yid sgrib dag byed shes rab ye shes kyi dbang bskur zhu ba'i yon du maN+Dal /
gsol ba 'debs pa 'di'i rjes zlos /
kye :
he ru ka dpal bde ba'i bdag :
dga' ba'i rang bzhin bde ba'i mchog :
nyon mongs 'dzin pa las grol ba :
de nyid bdag la bskur du gsol :
zhes zhus pa'i lan du /
kye :
bde ba'i rang bzhin shes rab yum :
bud med mi spang dang du blang :
tshangs spyod sdom la gnas par bya :
'di spangs thar pa'i srog dang bral :
dam tshig srog la bab kyang srungs :
tshul bzhin spyod cig rigs kyi bu :
b+ha ga'i dkyil 'khor ma mthong ba'i brdar gdong g.yogs /
khyed rang langs te lus drang por bsrang spyi bor thal mo sbyor la sngar bzhin phag mor gsal ba'i snying dkyil nyi zla'i gwa'u'i nang du rdo rje phag mo nas 'bru tsam zhig gsal thobs /
bla ma'i thugs las phag mo grangs med pa spros nas de la thim pas de las de 'dra ba'i phag mo ba spu'i grangs dang mnyam pa byung nas gar byed cing rgyug pas bde ba bzod med du 'bar ba la sems zungs shig
/byas la dar cig bsgom pas ye shes pa dbab /
gdong g.yogs bkrol /
rig tsaka bstan la /
khyed rang rnams kyis mtshan nyid dang ldan pa'i phyag rgya mar phyag 'tshal zhing me tog phul bas des kyang 'di skad gsung bar mos shig
/nga yi gsang chen bde ba'i mkha':
blo chen gus pas sus brten pa :
bde ba'i rang bzhin zung 'jug pa :
mchog gi dam pa 'di yis thob :
oM gu ru mu dra DA ki nI ha ri ni sa ra tsa hri ya any+dza li ho :
bla mas phyag rgya'i srin lag g.yon nas bzung ste bu la gtad par mos shig
/hU~M:
bde chen yid 'ong gzugs mdzes ma :
zag med bde ba'i mchog ster yum :
'dir khyer rtag tu dga' bde spyod :
oM ma hA su kha ho :
de ltar gtad pa'i phyag rgya'i lag g.yas spyi bor bzhag
/g.yon khyed rang gi lag tu gtad par mos /
de nas khyed rang rnams skad cig gis dbang chen rta mgrin sku mdog dmar po khro gtum sogs nas /
gnas gsum yig 'bru gsum gyis mtshan pa dang /
bar gong gi gsang dbang gi sgrub pa'i skabs ltar brjod /
de'i spyi bor gu ru rdo rje 'chang yab yum /
mkha' gsang rdo rje dang pad+ma hU~M dang AHsa mtshan pa /
bde chen ye shes mchog tu skyed pa'i 'du shes kyis snyoms par zhugs pas yas babs kyi dga' ba bzhi rim par skyes par mos la de'i ngo bo ngos gzung zhing /
thig le nor bu'i rtse mor son pa dang ldog pa'i sbyor bas gyen du gshegs pa las skyes pa'i mas brtan gyi dga' bzhi'i mthar /
lhan cig skyes pa'i ye shes mngon du byas par mos la ka dag nam mkha' lta bu'i ngang du bsre zhing bde stong zung 'jug gi rang ngor mnyam par zhog cig
/ces byas la me long ban+d+ha dang bcas pa /
gu ru'i sku 'bag rnams spyi bor bzhag la /
hU~M:
ye shes bde rgyas lha mo ni :
gzugs mdzes yid 'ong mkha' 'gro ma :
nam yang 'di dang 'bral mi bya :
rtag par spyod la thig le zungs :
bde ba zungs shig sems dpa' che :
blun po gang zhig 'di spangs pa :
thabs gzhan dag gis sangs mi rgya :
chags lam bde chen sangs rgyas myur :
dpa' chen khyod kyis spyod par gyis :
zhes brjod do //
de nas phyag rgya mas chu skyes gsal bar byas te 'di skad brjod par mos shig
/bdag gi b+ha ga chos dbyings klong :
bu khyod rtag tu bsten spro 'am :
spro na dga' bral blang bar gyis :
zhes dang bla mas kyang 'di ltar gdams par mos /
ci ltar spro ba bu yis smros :
b+ha ga pad+mar 'o byed par :
mtshan ma la ni cis mi spro :
skyes bu mchog tu mnyes par gyis :
zhes gdams pas ji skad gsungs pa rnams rjes su bsgrubs par mos shig
/de yis nyon mongs yid sgrib dag :
phyag rgya bde stong sbyor bar dbang :
skal pa sa bcu dag dang mnyam :
phrin las rgyas pa'i las rnams 'grub :
'bras bu chos sku yongs rdzogs thob :
ces rtogs pa bskyed do ///
/
gsum pa rig pa'i rtsal dbang ni /
de nas sgo gsum gyi dri ma dag par byed pa de kho na nyid rig pa'i rtsal dbang zhu ba'i yon du maN+Dal phul /
khyed rang rnams lus gnad rnam snang gi chos bdun dang ldan par gyis la :
rang rang gi snying gi dkyil du a dkar po gsal la dwangs pa 'od kyi rang bzhin can sran ma tsam pa la rtse gcig tu ma yengs par rig pa gtod la :
steng rlung nem mnan :
'og rlung cung zad 'then te :
lte 'og tu bzung la phri ler zhog cig :
'o bu kun ma bsgom par phya le zhog :
ma yengs par tsan ne zhog :
ma bcos par lhod de zhog :
ma btsir bar had de zhog :
bzo med du wang nge zhog cig :
ces brjod la dar cig mnyam par 'jog
/rlung ma thub pa dang phaT ces btang la :
mig bar snang la hrig ger gtod la :
rtog pa snga ma de chad :
phyi ma de ma skyes pa'i bar der rjen ne zhog cig :
ces dar cig bzhag rjes su /
'o rigs kyi bu rnams 'di ni sangs rgyas kyi dgongs pa :
rang bzhin gyis rnam par dag pa de 'di yin pas :
da phan chad 'di dang bral bar ma byed cig :
de ring phan chad rgyal ba kun tu bzang po dang khyed rnams dbyer med du gyur pa yin no :
zhes gzengs bstod do //
de rnams kyis dbang bzhi'i rim pa yongs su rdzogs pa grub pa yin kyang /
khregs chod thod rgal la nyams len byed nges pa can gyi gang zag dang /
brgyud 'dzin bka' lung yongs rdzogs su 'bogs dgos pa la skabs 'dir sgos dbang rgyas par bya ste /
da ni shin tu yang zab thun mong ma yin pa rang rig gcer mthong mdzub tshugs su ngo sprad pa khregs chod ka dag dang /
mngon sum 'od gsal gyi 'khor lo la 'khrul snang btsan thabs su zlog pa thod rgal lhun grub kyi sgos dbang zhu ba'i slad du bla ma la sangs rgyas dngos kyi 'du shes kyi mos gus skyed la /
sgrib pa sbyong ba'i phyir lus kyis bskor ba dang brkyang phyag brgya rtsa /
ngag gis gsol 'debs dang yig brgya'i bzlas pa bya bar gsungs pa las /
de ltar bgyid pa'i mos pa dang ldan pas dngos su phyag 'tshal zhing yig brgya gsung bar zhu /
zhes phyag dang yig brgya skabs su 'os pa byar gzhug
/gong gsal brgyud pa'i gsol 'debs kyang chabs cig bya /
dbang bskur zhu ba'i yon du gser gyi maN+Dal lan bdun phul bar mos la de ltar du 'bul 'tshal /
zhes brda sbyar la maN+Dal tshigs bcad dam sngags lan bdun 'bul du gzhug
/de bzhin du /
sman gyi maN+Dal lan bdun\u0f8e
'bru'i maN+Dal lan bdun\u0f8e
de nas khyed rang rnams lus gnad rnam snang gi chos bdun dang ldan pa'i ngang /
rtsa ba'i bla ma nyid mchog gsum rtsa gsum skyabs gnas kun 'dus su thag chod pa'i nges shes dang mos gus drag pos bla ma'i gnas bzhi nas dbang bzhi rim par blang ba'i dmigs pa 'di bzhin du mdzod /
DA dril dbyangs dang bcas te /
hU~M:
bdag ni bla ma kun tu bzang :
dpral ba sku yi 'khor lo nas :
rgyal ba kun gyi sku mchog oM:
rang rang spyi bor thim par sgoms :
oM dbyangs dang bcas pa ci mang bzla 'o :
hU~M:
bdag ni bla ma kun tu bzang :
mgrin pa gsung gi 'khor lo nas :
rgyal ba kun gyi gsung mchog A:
rang rang mgrin par thim par sgoms :
AHdbyangs dang bcas pa bzla /
hU~M:
bdag ni bla ma kun tu bzang :
snying ga thugs kyi 'khor lo nas :
rgyal ba kun gyi thugs mchog hU~M:
rang rang snying gar thim par sgoms :
hU~M dbyangs bcas bzla /
hU~M:
bdag ni bla ma kun tu bzang :
lte ba sprul pa'i 'khor lo nas :
rgyal ba kun gyi yongs rdzogs hrI:
rang rang lte bar thim par sgoms :
hrIHdbyangs bcas bzla /
de ltar bla ma'i gnas bzhi nas dbang bzhi blangs pas :
bla ma'i sku gsung thugs kyi rtogs pa dang thugs rje rang rgyud la 'phos nas khrug gis 'dres pa'i ngang la rjen ne :
bun ne :
khres se :
wang nge :
ye re zhog cig :
bla mas kyang rang gi rtogs pa slob ma'i rgyud la 'phos par bsam la :
dmigs pa drag tu gtad de :
'o rigs kyi bu rnams rtog pa snga phyi'i sems rtog pa ma 'phro bar zhog cig :
'o da lta'i sems nyid rang gsal rtog med rjen pa :
ngang dwangs spros bral :
khres se ba :
lhang nge ba :
hrig ge ba :
phyad de ba :
'o de ka'i ngang du zhog cig :
byas la mnyam par 'jog tu bcug
/gsal bdo ba la phaT 
ces bshig la :
yang rjes la gong ltar bskyang ngo :
de ltar thengs gsum tsam bskyang ngo :
de'i dus su rtog med rjen ne ba :
bun ne ba :
spros med kyi don gcig rgyud la mi skye mi srid pas :
bla mas rjes su 'di ltar ngo sprad do :
'o skal ldan rigs kyi bu rnams :
rdzogs pa chen po zhes kyang bya :
phyag rgya chen po zhes kyang bya :
rig pa'i rtsal dbang zhes kyang bya :
lhag mthong rtogs pa :
lta ba khregs chod la sogs ming gi rnam grangs du mar phye yang :
don la rang rig kun tu bzang po sangs rgyas kyi dgongs pa rnal ma skyon med de 'di kho na yin te :
rtog pa snga ma 'gags :
phyi ma ma skyes pa'i bar de na :
gsal stong rjen pa 'di yin med pa'i gsal dwangs smra ru med pa'i nyams su myong rgyu gcig 'dug pa de ka ltar ye gdod ma nas yod pa yin te :
skabs su glo bur gyi rkyen gyis rtog pa sna tshogs su shar ba yin pas :
da ni dus de ring nas khyed rnams la sangs rgyas lag 'chang du gtad pa yin pas :
da phan chad du gnas lugs 'di dang 'bral bar ma byed par 'di ka ltar nyams su longs shig :
tshe gcig lus gcig gi sangs rgyas thob par gdon mi za 'o :
zhes ngo sprad do //
de nas bzhugs stangs gsum po gang yang rung ba bcar gzhug
/de dang 'brel ba'i lta stangs zim bus nyi zer ram de'i mdangs la bltar gzhug ste /
'o nyon cig rigs kyi bu rnams :
rang rig tsit+ta'i gur na stong gsal 'od du gnas nas :
yul nam mkha' stong par 'char ba 'di chos sku rang la gnas pa yin no :
de yang lam rtsa dang dbang po'i sgo la brten nas :
rkyen sur+Ya'i zer la :
'od lnga sku dang thig le'i snang ba ma 'dres par gsal ba 'di longs sku rang la gnas pa yin no :
rang rig gi rtsal 'gag med sna tshogs su 'char bzhin ngos gzung dang bral ba 'di sprul pa'i sku yin pas na :
sku gsum rang la rang chas su ye gdod ma nas rdzogs pa :
de nyid kyi ngo bor nyams su blangs pas de nyid kyi ngang du 'tshang rgya ba yin no :
des ni chos sku rang la gnas pa de yid dpyod blo'i 'dzin pa dang phral nas mngon sum rang thog tu ngo sprad pa yin pas :
'di la the tshom dang yid gnyis med par nyams su longs shig :
de ni chos sku rang gnas kyi ngo sprod do //
yang yol ba dmar po'i mdun du zhi khro'i sku dang thang ka bkram la :
slob bu rnams lho'i grib ma nas man shel zur brgyad pa la dbang po'i sgo gtad pas 'od dang kha dog zhing khams su shar ba la ngo sprad de :
'di ltar rang rig gsal la ma 'gags par dbang po'i sgo la shar ba 'di :
chos sku stong gsal rang la gnas pa yin no :
'od lnga dwangs zhing ma 'dres pa zhi khro dang thig le tshom bur shar ba 'di :
de'i rtsal ma 'gags pa longs sku'i dpe yin te :
chos nyid kyi bar do la yang 'di bzhin du 'char ba yin pas de ngo shes par bya ba ni :
'char mkhan ngo bo chos sku rang la gnas pa'i rang rtsal 'gags med de yin pas :
de la snang grags thams cad stong pa'i rang rtsal rang sems su shes par gyis shig :
de ltar shes pas 'khrul pa ngos zin pas :
skad cig ma'i shes pa rang rig tu rtogs nas dus de nyid du sangs rgya ba yin no :
rkyen man shel dwangs pa 'di yang nang nas ma 'gags par zang thal :
phyi nas ma 'gags te zang thal ba 'di sprul sku'i dpe rang la gnas par bstan pa yin no :
de ni longs sku zhing khams kyi ngo sprod do //
nyi zer la snod chus bkang ba'am shel dang me long la sogs pa bzhag pa'i 'od grib ma'i nang kun tu 'char bar byas te /
'o bu kun chos sku rang la gnas nas rtsal 'gag med du 'char ba'i dpe yin te :
chu dang nyi mas phyin pa med cing ma g.yos bzhin du 'od grib mar shar :
nyi ma dang chu gnyis gang yang ma yin pa la :
de nyid kyi rtsal ma yin pa gzhan gang yang ma yin no :
de yang rten 'brel zab mo'i rkyen las byung ste :
de bzhin du rang rig mngon sum gyi snang ba nam mkhar shar ba yang :
nyi ma dang chu gnyis bzhin du nam mkhas ched du bstan pa yang ma yin :
rang rig gis yar phyin pa yang ma yin te :
gong gi dpe bzhin du rang rig gsal dwangs kyi 'od gting gsal gyi gdangs yul la shar ba yin no :
dpe man shel dwangs pa la kha dog lnga la sogs gang bstan pa ltar 'char ba bzhin du :
shel gyis phyin pa'am :
kha dog gis 'ong ba ni ma yin te :
rkyen rten 'brel zab mo las byung ba :
don rang rig pa'i rtsal yin no :
dpe de bzhin du ma 'gags pa'i rtsal chos nyid kyi bar dor yang :
rang rig mchong gur smug po'i nang na gnas pa de lus rgya dang bral ba'i tshe :
sgra 'od zer gsum gyis zhing khams khyab par 'char te :
rig pas phyin pa yang ma yin :
yul snang sna tshogs ye shes 'od kyi phung po sgra 'od zer gsum la sogs pas 'ong ba yang ma yin te :
don chos sku stong pa'i rang rtsal :
ye shes lnga'i rang 'od ma 'gags pa'i rtsal du shar ba yin pas :
de nyid sngar 'dris kyi mi dang 'phrad pa'am :
skyes bus don grub pa ltar du rang rig tu ngo shes pa tsam gyis :
the tshom gyi sgro 'dogs chod :
gnyis 'dzin gyi mtshang rig :
rang snang du thag chod :
'khrul pa rang sems su shes pas ltas ngan g.yang du khug nas :
dus de nyid du grol bar 'gyur la :
da lta nyams len la brtson na bar do med par 'od gsal dang po'am :
rab zag med du 'tshang rgya bar 'gyur ro :
zhes nus na de dag gi don bkrol la rgya cher ngo sprad la thebs par gdab bo ///
/
(bka' lung sgos dbang byas min gang ltar yang /mchan /)   de nas bla mas me tog 'thor zhing /
ho :
'grub par gyur cig :
smin par gyur cig :
yongs rdzogs dam pa thob par gyur cig :
ces lan gsum brjod do //
de nas bum chu'i lhag ma dang bdud rtsi bsres te lce la bzhag
/phreng ba dang rdo rje spyi bor bzhag la /
ho :
bla med bka' gsang snying po'i dbang :
'di 'dra'i ngo mtshar rmad byung dbang :
gnas khang 'di yi phyi rol du :
tshig tsam zag tu mi rung ngo :
dam tshig nyams na na ra kan :
skal par thar ba'i dus med do :
de la dam tshig gi rim pa rtsa ba sku gsung thugs dang yan lag nyi shu rtsa lnga /
de las gyes pa'i sa ma ya 'bum sde rnams su bshad kyang /
klong gsal las /
sku gsung thugs kyi dam tshig tu //
dam tshig thams cad 'dus par bshad //
ces 'byung bas sku gsung thugs kyi dam tshig legs par bsrungs na gzhan thams cad 'dus pa yin zhing /
smin byed dbang gi sdom pa rgyud la gnas par byed pa la dam tshig srog bzhin bsrung dgos pas de ltar bgyi'o snyam pa'i blos 'di'i rjes zlos /
gtso bos ji ltar sogs dang /
gtang rag maN+Dal /
lus 'bul dge bsngo spyi ltar byas la slob ma rnams gyes so //
!
//gsum pa rjes kyi rim pa las /
tshogs kyi yo byad ci 'byor bshams la /
hU~M:
rdo rje lta bu'i ye shes kyis :
chos rnams sgyu mar rig pa'i phyir :
dngos dang dngos 'dzin bag chags rnams :
'byung ba me chu rlung gsum gyis :
bag chags bsreg sbyang gtor ba'i phyir :
raM yaM khaM las 'od 'phros pas :
me yis bsreg dang chu yis bshal :
rlung gis gtor bas thams cad dag :
raM yaM khaM:
lan gsum /
oM AHhU~M:
oM hU~M trAM hrIHA:
yi ge gsum dang lnga pa tshogs kyi nang du 'phros pas tshogs ye shes kyi bdud rtsir zhu bar bsam zhing :
oM AHhU~M:
chos dbyings ye shes rang bzhin las :
zhal zas tshogs kyi dngos po yi ge oM:
oM dkar sgra dang bcas pa yis :
tshogs kyang ye shes bdud rtsir zhu :
chos dbyings ye shes dkyil 'khor 'dir :
rnam snang yab yum 'khor bcas gshegs :
me long ye shes rang bzhin las :
zhal zas tshogs kyi dngos po yi ge hU~M:
hU~M sngon sgra dang bcas pa yis :
tshogs kyang ye shes bdud rtsir zhu :
me long ye shes dkyil 'khor 'dir :
mi bskyod yab yum 'khor bcas gshegs :
mnyam nyid ye shes rang bzhin las :
zhal zas tshogs kyi dngos po yi ge trAM:
trAM ser sgra dang bcas pa yis :
tshogs kyang ye shes bdud rtsir zhu :
mnyam nyid ye shes dkyil 'khor 'dir :
rin 'byung yab yum 'khor bcas gshegs :
sor rtog ye shes rang bzhin las :
zhal zas tshogs kyi dngos po yi ge hrI:
hrIHdmar sgra dang bcas pa yis :
tshogs kyang ye shes bdud rtsir zhu :
sor rtog ye shes dkyil 'khor 'dir :
snang mtha' yab yum 'khor bcas gshegs :
nan tan ye shes rang bzhin las :
zhal zas tshogs kyi dngos po yi ge A:
A ljang sgra dang bcas pa yis :
tshogs kyang ye shes bdud rtsir zhu :
bya grub ye shes dkyil 'khor 'dir :
don grub yab yum 'khor bcas gshegs :
bla ma kun bzang yab yum dang :
rig 'dzin yab yum brgyud par bcas :
o rgyan pad+ma yab yum dang :
sangs rgyas byang sems yi dam lha :
zhi khro khrag 'thung DA ki'i tshogs :
chos skyong lha srin 'khor dang bcas :
gzhi bdag dkar phyogs theg chen rigs :
thams cad yab yum 'khor dang bcas :
longs spyod tshogs la spyan 'dren gshegs su gsol :
zhes byin gyis brlabs shing yul spyan drangs pa'o :
de nas tshogs mchod cing bstab pa dang bshags shing dngos grub zhu ba ni :
oM AHhU~M:
oM hU~M trAM hrIHA:
kun bzang yab yum chos kyi sku :
longs sku zhi khro rab 'byams tshogs :
sprul sku rig 'dzin mkha' spyod bzhugs :
tshogs kyi mchod 'bul dngos grub zhu :
thugs dam gnyan skong nyams pa bshags :
mchog dang thun mong dngos grub zhu :
rkyen ngan bar chad zlog tu gsol :
rigs lnga yab yum yi dam tshogs :
DA ki dpa' bo dam can rnams :
rgyal chen rigs bzhi phyogs skyong bcu :
snang srid lha srin brtan mar bcas :
yul lha gzhi bdag dkar phyogs rnams :
tshogs kyi mchod 'bul dngos grub zhu :
thugs dam gnyan skong nyams chag bshags :
mchog dang thun mong dngos grub zhu :
rkyen ngan bar chad zlog tu gsol :
zhes dang /
sngags mchod gong gsal gtor 'bul skabs ltar la /
i daM ba liM sogs kyi mal du /
ga Na tsakra pU tsa kha kha khA hi khA hi :
ma hA su ra khA hi :
ma hA mAM sa khA hi :
ma hA rak+ta khA hi :
ma hA tsit+ta khA hi :
ma hA go ro tsa na khA hi :
ma hA kiM ni ri ti khA hi :
ma hA ba su ta khA hi :
ma hA ba lin ta khA hiH
si ti hU~M:
zhes rol mo dang bcas pas 'bul /
de nas rnal 'byor pa rnams dgongs pa dang ldan pas tshogs la rol zhing rdo rje'i glu sogs bya /
rjes lhag ma bsdus slob dpon gyis kha phru btab nas /
oM AHhU~M ha ho hrIH
lhag ma'i dam tshig 'dod yon gyi phung po zad mi shes pa nam mkha' gang bar gyur /
e A ral li hriM hriM dzaH
zhes pas lhag sdud kyi pho nya'i tshogs rnams dam tshig gi gnas su byon pa la me tog la sogs pas mchod nas /
hU~M:
sngon tshe zhal bzhes dam bcas bzhin :
dkyil 'khor chen po'i phyi nyul ba'i :
lhag gtor dbang ba'i srung ma rnams :
'di bzhes bcol ba'i phrin las mdzod :
oM uts+tshiSh+Ta ba liM ta khA hi :
zhes phyi rol du dor /
rjes mchod pa byin brlabs la mchod bstod rgyas bsdus gang 'grub bya zhing 'dod pa'i don la gsol ba gdab /
yig brgya brjod cing nongs pa bshags /
ras bris yin na mdun bskyed brtan bzhugs dang /
tshom bu la gshegs gsol lam de'ang rten la dmigs nas brtan bzhugs byas na'ang chog
/bdag bskyed ka dag gi klong du 'jog cing rjes snang srid gzhir bzhengs kyi dgongs nyams bskyang /
theg chen bsngo smon thun mong ma yin pa /
mtha' yas theg pa la sogs pa gdab cing bkra shis kyi tshigs su gcad pa rgya cher brjod do //
tshul 'dir sngon chad chog khrigs dang zin bris tsam yang mthong thos su ma gyur cing gter gzhung ma bu bsdeb dgos mang ba dang /
rigs lnga'i phrin las gzhan nas kha bskang dgos pa tsam yang ma rtogs par gzu lum rgyun
'byams su song bas /
rigs mthun mkha' 'gro snying thig sogs rang gzhung gung bsdebs tshang la ma 'khrul ba'i rtsis su byas kyang so skye'i log rtog gi dri mar gang gyur rtsa ba gsum gyi spyan sngar snying nas bzod par gsol lo //
kun bzang thugs kyi bstan pa'i gdul bya rnams //
lhun grub 'od kyi gong bur dengs byed pa //
rtsol bral 'bras bu'i theg pa'i yang zhun 'di //
rig 'dzin rgyal ba ma lus gshegs shul lags //
gsang ba 'byin sogs nongs pas mi sgrib par //
gdod ma'i grol sar gzhon nu bum pa skur //
mngon byang chub ste 'khor ba'i 'khrul 'khor kun //
thig le stong pa'i dbyings su zlog byed shog
/ces pa'ang kun bzang bka' brgyud la mos pa lhur len pa'i rtsis bral gyi dzo gi pad+ma gar dbang blo gros mtha' yas pa'i sdes dpal spungs yang khrod tsa 'dra rin chen brag gi mgul /
sgrub gnas kyi rgyal po kun bzang bde chen 'od gsal gling du bgyis pa dge legs 'phel ///
/
