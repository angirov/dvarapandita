\u0f88
dpal rdo rje phag mo dkar mo'i sgrub thabs ye shes 'khor lo zhes bya ba gsang ba chen po'i thugs tig bzhugs so :
\u0f88\u0f88\u0f88\u0f88\u0f88\u0f88\u0f88\u0f88\u0f88
rgya gar skad du :
shrI badzra b+ha ra hi dz+nyA na tsakra no pi ka nA ma :
bod skad du :
dpal rdo rje phag mo'i sgru+ub thabs ye shes 'khor lo zhes bya ba :
shrI he ru ka la phyag 'tshal lo :
chos sku kun bzang rdo rje 'chang :
longs sku dpal ldan bde ba'i mchog :
sprul pa'i gar mdzad b+ha ra hi :
las kyi dbang chen mkha' 'gro'i gtso :
de dag rnams las rim 'ongs pa'i :
snyan brgyud man ngag snying po'i don :
phag mo dkar mo'i sgrub pa'i thabs :
pad+ma badzra bdag gis bshad :
sa ma ya :
dpal rdo rje phag mo dkar mo'i sgrub pa'i thabs gsang ba chen po ye shes kyi 'khor lo 'di la don bdun las :
dang po sku bskyed rim phyag rgya'i sgrub thabs ni :
dbang gis rgyud smin cing dam tshig dag pa'i rnal 'byor pas dur khrod la sogs pa dben zhing zil che ba'i gnas su :
sgrub pa'i khang pa byi dor bya zhing bdud rtsi lnga'i chus chag chag gdab :
maN+Dal gyi gzhir mtshan ma'i dkyil 'khor ji ltar rigs pa 'du byas pa'i khar many+dzi'i steng du thod pa mtshan ldan nang sgrub pa'i dpal gtor brjid dang ldan pa bris sku dang sngags byang brgyan cing dar gdugs kyis spras pa dang :
de'i mdun du sman gtor rak+ta mchod pa'i yo byad ci 'byor pa bsham :
rang nyid skra grol zhing kha nub tu phyogs pas lhag pa'i lha dang bla ma dbyer med par shes pa la mos 'dun drag po rtse gcig pas rgyud sbyang ba ni :
tshogs zhing mkha' khyab tu sad pa'i spyan sngar :
na mo :
bdag dang mtha' yas sems can kun :
dus 'di nas gzung byang chub bar :
phyogs bcur bzhugs pa'i bla ma dang :
yi dam lha dang mkha' 'gro la :
gus pas phyag 'tshal skyabs su mchi :
dngos bshams yid las byung ba yi :
kun bzang mchod sprin rgya mtshos mchod :
tshe rabs thog med sdig ltung dang :
dam tshig nyams chag snying nas bshags :
dge ba kun la yi rangs shing :
chos kyi 'khor lo bskor ba dang :
mya ngan mi 'dar bzhugs gsol 'debs :
gzhan don rdzogs pa'i byang chub sems :
dam pa bdag gis bskyed par bgyi :
sgo gsum lha sngags ye shes las :
mi 'da' rdo rje'i sdom pa gzung :
bsod nams 'di dang gzhan rnams kun :
ma lus blo yis yongs bsdoms nas :
chos kyi dbyings su bsngos pa'i mthus :
'gro kun sangs rgyas myur thob shog :
dzaHhU~M baM hoHsa tshogs zhing rnams rang la thim par bsam :
rdor sems sgom bzlas dang bla ma'i rnal 'byor la gnad du bsnun :
de nas bgegs bskrad cing mtshams bsrung ba ni :
rang skad cig gis dpal he ru kar gsal ba'i thugs ka nas hU~M gi sgras khro bo'i sprin rab 'byams su spros te rnal 'byor zab mo bsgom pa la bar du gcod pa'i bgegs tshogs rnams rgyang ring du bskrad par bsam la hU~M bzhi pa'i sngags brjod :
khro tshogs rnams slar 'dus te rang la thim pa 'od du zhu ba las srung ba'i 'khor lo rtsibs bcu pa yangs shing rgya che ba go skabs med pas gtams pa'i dbus su rang nyid gtsug tor 'khor los sgyur ba :
steng 'og dang phyogs mtshams kyi rtsibs la sprul pa'i khro bo bcu rngam brjid 'bar ba de'i phyi rol tu rdo rje'i ra ba :
me'i gur :
mda'i drwa ba rnams kyis bskor ba bskal pa'i rlung gis kyang gzhom zhing gzhig par mi nus pa'i srung ba'i 'khor lo gsal zhing brtan par bsam la :
hU~M hU~M hU~M hU~M hU~M hU~M hU~M hU~M hU~M hU~M:
tsakra badzra sA ra a na la dz+wa la saM rak+Sha rak+Sha b+h+rU~M:
zhes brtan par bya'o :
de nas mchod pa'i yo byad rnams la dmigs te :
hU~M hU~M hU~M:
zhes brjod pas bgegs bsang zhing stong par sbyang :
stong pa'i ngang las gnas yul dur khrod zhing gi bkod pa 'byams klas pa'i dbus su :
phyi nang gsang ba'i mchod rdzas stong pa'i rang bzhin :
bde ba'i rnam pa :
ye shes kyi rol mo mkha' khyab tu 'char bar bsam la :
oM badzra puSh+pe d+hU pe A lo ke gan+d+he nai bid+ya shab+da A hU~M:
oM pany+tsa kA ma gu Na AHhU~M:
oM bo d+hi tsit+ta ma hA su kha hU~M:
oM sarba pany+tsa a mr-ita rak+ta ba liM ta AHhU~M:
ma hA su kha dz+nyA na badzra s+pha ra Na khaM:
zhes pas byin gyis brlabs shing rgyas par spel :
dngos gzhi ni :
hU~M zhes brjod pas rang nyid gtsug tor 'khor los sgyur ba 'od du zhu ba las 'byung bzhi rim brtsegs ri rab dang bcas pa'i steng du chos kyi 'byung gnas yangs shing rgya che ba'i phyi rol du dur khrod chen po brgyad kyis yongs su bskor ba'i lte bar sna tshogs pad nyi 'jigs byed dus mtshan dang bcas pa'i gdan gyi steng du rang sems gnyug ma mi shigs pa'i thig le hrIHyig dkar gsal yongs su gyur pa las skad cig gis bcom ldan 'das ma sku mdog ston ka'i zla ba ltar rab tu dkar zhing dwangs pa'i mdangs dang ldan pa :
zhi zhing 'dzum la cung zad khro ba'i nyams dang bcas rjes su chags pa'i gzi byin ches cher 'bar ba :
rna ltag g.yas su phag zhal nag po ngur sgra sgrog pas sa gsum g.yo ba :
zhal gcig phyag gnyis spyan gsum mche ba'i myu gu bzhi gtsigs pa :
phyag g.yas pas 'khor los mtshan pa'i gri gug nam mkhar 'phyar bas gzung 'dzin gyi rnam rtog gcod cing :
g.yon thod pa bdud bzhi'i khrag gis gang ba thugs kar bsnams pas bde chen ye shes kyi rgyun 'beb pa :
gru mo g.yon du yab he ru ka sbas pa'i tshul gyis rdo rje'i kha T+wAM ga'i rnam par 'chang bas bde stong gnyis su med pa :
dbu skra thor cog spyi bor bcings pa'i rtser 'khor los mtshan cing lhag ma sil bur grol bas sku rked yan chad khebs pa :
nu 'bur mkhregs shing gsang ba'i pad+mo rgyas pa :
thod pa skam po lngas dbu brgyan cing skam po lnga bcu'i do shal can :
rus pa'i phyag rgya lnga dang dar dpyang gis brgyan pa :
zhabs g.yas bskum zhing g.yon brkyang ba'i gar stabs kyis ye shes kyi me 'bar ba'i dbus na bzhugs pa'i snying ga'i dbus su rang 'dra ba'i ye shes sems pa mtshon gang ba :
de'i thugs kar nyi zla'i ga'u kha sbyor hrIHdkar pos mtshan pa la sems gtad pas bde ba chen po'i ye shes bsam gyis mi khyab pa skyes pa'i rkyen gyis de las 'od zer 'phros :
lus kyi nang thams cad mun khung du sgron me btegs pa ltar gsal bar byas :
de'i rkyen gyis skad cig gis snying ga'i nang skor gyi rtsa 'dab bzhi la snying po'i rnal 'byor ma bzhi :
phyi skor brgyad la sgo mtshams ma brgyad :
spyi bo la sogs pa'i rtsa mdud rnams su yul nyi shu rtsa bzhi'i rnal 'byor ma rnams dang :
gzhan yang rtsa khams thams cad dpa' bo dang mkha' 'gro'i tshogs kyis yongs su gang ba gdod nas lhun grub tu bzhugs par gsal gdab :
lha rnams kyi spyi bor oM dkar po :
mgrin par AHdmar po :
thugs kar hU~M sngon po :
lte bar hoHser po rnams kyis mtshan pa las de bzhin gshegs pa thams cad kyi sku gsung thugs ye shes rdo rje'i bdag nyid du bsam la :
oM sarba ta thA ga ta ma hA kA ya wA ka tsit+ta dz+nyA na badzra swa b+hA wa At+ma ko\u0f85 haM:
zhes nga rgyal gzung :
mig gyen du blta zhing 'bar ba'i rgya dang bcas pheM zhes drag tu brjod pas ye shes kyi 'khor lo mkha' khyab tu sad par bsam la :
oM:
stong pa shin tu yod med las :
ye shes sgyu ma'i phyag rgyar bzhengs :
dam tshig chen po'i dkyil 'khor 'dir :
byin gyis rlob phyir gshegs su gsol :
oM badzra b+ha ra hi sa pa ri wA ra e h+ye hi :
zhes pas spyan drang :
badzra dz+nyA na sa ma ya dzaHhU~M baM hoHsa bstim :
slar yang phaiM zhes pas dbang lha nam mkha' gang bar spyan drangs pa rnams kyis byang chub sems kyi bdud rtsi'i sprin chen pos mngon par dbang bskur bas tha mal snang zhen gyi dri ma dag :
bde ba mchog gi ye shes mngon du byas :
chu lhag ma spyi bor brtan pa las rnam par snang mdzad kyis dbu brgyan par bsam la :
oM badzra a b+hi Shiny+tsa ma hA su kha su ra satwaM a haM:
zhes brjod :
thugs ka nas sprul pa'i phyi nang gi mchod pa'i lha mo rnams kyis mngon par mchod cing bstod pas bde chen ye shes kyi gzi byin spel bar bsam la :
oM shrI badzra rA gA puSh+paM:
d+hU paM:
dI paM:
gan+d+haM:
nai bid+yaM:
shab+da pra tIts+tsha AHhU~M:
pany+tsa kA ma gu Na sa ma ya ho :
bo d+hi tsit+ta ma hA su kha sa ma ya satwaM:
sarba pany+tsa a mr-ita oM AHhU~M:
rak+ta pi pa ho :
i daM ba liM gr-ih+Na b+hUny+dza ho :
oM:
bcom ldan rdo rje phag mo ni :
zla ba ltar dkar rjes chags nyams :
ye shes gzi byin cher 'bar ba :
khams gsum dbang phyug ma la bstod :
de nas thog mar phyi dbyibs kyi lha sku dang :
rim par nang rtsa khams lhar gsal ba la sems rtse gcig tu gzung :
gsal snang skyes pa na rang bzhin gnyug ma'i ye shes dang bsres nas nga rgyal brtan :
phyi nang gi rdo rje phag mo la sogs pa'i lha rnams sangs rgyas chos kyi sku'i ye shes mngon par byang chub pa'i chos so bdun gyi ngo bor rnam par dag cing :
mngon par byang chub pa'i chos thams cad kyang lha so bdun gyi rnam par shar ba dang :
ye shes kyi rang rtsal mkha' khyab tu 'phro ba'i bdag nyid can du shes par byas la dag pa rab 'byams kyi rtsal sbyang ngo :
de ni sku bskyed rim bsnyen pa'i rnal 'byor zhes bya'o :
sa ma ya :
!
gnyis pa gsung bzlas pa sngags kyi sgrub thabs ni :
ye shes sems ma'i thugs kar nyi zla'i gwa'u kha sbyor gyi lte bar hrIHdkar po mar me ltar 'bar ba'i mthar sngags kyi phreng ba g.yon skor du 'khod par mos la :
yid mig rlung gsum nang du gtad de sems rtse gcig tu 'dzin bzhin pas :
oM sarba bud+d+ha DA ki nI ye hU~M phaT swA hA:
zhes 'bum phrag bzhi bzla ba ni bsnyen pa'o :
thugs ka'i sngags phreng las sngags phreng gnyis pa byung :
zhal nas thon :
yab he ru ka'i ngo bo kha T+wAM ga'i rtse mo nas zhugs :
bde ba chen po'i gzi byin 'bar :
rtsa ba nas brgyud gsang ba'i pad+mo nas gyen du byung :
de ltar bar ma chad par 'khor bas mchog tu mi 'gyur ba'i ye shes brtan par bsam la :
oM sarba bud+d+ha DA ki nI ye ma hA su kha dz+nyA na hU~M phaT swA hA:
'bum phrag gnyis bzla ba ni sgrub pa'o :
slar yang sngags phreng las bde ba chen po'i ye shes kyi 'od zer rab tu 'bar bas 'khor 'das kyi khams thams cad khyab cing g.yos :
rtsa gsum rgyal ba rab 'byams kyi byin rlabs bsdus te bdag la thim :
khams gsum gyi 'gro kun sgrib gnyis bag chags dang bcas pa bsregs shing sbyangs :
dwangs ma rdul bral 'od gsal gyi ye shes lha sngags chos sku'i phyag rgyar sad :
pho nya gsum gyi byin rlabs dang nus stobs thams cad rang la thim pas mkha' spyod chen po'i ye shes la dbang bsgyur :
'dul thabs bzhi'i phrin las thams cad lhun gyis grub par bsam la :
oM sarba bud+d+ha DA ki nI ye ma hA su kha sarba sid+d+hi A be sha ya a A:
zhes 'bum phrag gcig bzla ba ni las sbyor te ye shes la dbang bar 'gyur ro :
de ni gsung bzlas pa nye bar bsnyen pa'i rnal 'byor ro :
sa ma yaH
!
gsum pa thugs rdzogs rim de kho na nyid kyi sgrub pa'i thabs la :
sngon 'gro :
dngos gzhi :
rjes so :
dang po sngon du 'gro ba ni :
dbang thob cing dam tshig dag pa'i rnal 'byor pas gnas dben par 'du 'dzi dang rnam g.yeng thams cad spangs te :
nye bar zhi ba'i yid kyis nges 'byung gi shugs drag tu bskyed la blo bkol du btub pa na :
mdun gyi nam mkhar skyabs yul gsal btab la rgyud sbyong ba'i rim pa nan tan du bya :
mthar skyabs yul rang la bstim :
rang gi spyi bor seng ges bteg pa'i rin po che'i khri pad+ma dang zla ba'i gdan gyi steng du rtsa ba'i bla ma rigs thams cad kyi khyab bdag dpal rdo rje sems dpa' he ru ka sku mdog dkar po rdo rje dang dril bu 'dzin pas yum rdo rje snyems ma gri thod 'dzin pa dang mnyam par sbyor ba :
dar dang rin po che dang rus pa'i rgyan gyis brgyan pa :
zhabs rdo rje dang pad+ma'i skyil mo krung gis mnyam par sbyor ba'i yab kyi thugs kar zla ba'i steng du hU~M dkar po las 'od zer 'phros :
phyogs bcu dus bzhi'i bla ma yi dam sangs rgyas byang sems dpa' bo dang rnal 'byor ma thams cad kyi thugs ka dang sbyor mtshams nas ye shes kyi bdud rtsi spyan drangs :
hU~M la thim pas byin rlabs dang gzi brjid 'od du 'bar bar bsam :
oM:
bla ma khyab bdag rdo rje sems :
skyabs gnas kun 'dus bdag la dgongs :
bdag gi tshe rabs thog med nas :
bsags pa'i sdig ltung nyams chag kun :
mi 'chab mi sbed snying nas bshags :
slan chad sdom par dam bca' na :
ye shes bdud rtsi'i chu rgyun gyis :
dag cing tshangs par bstsal du gsol :
zhes gsol ba btab pas thugs ka'i hU~M las bdud rtsi'i rgyun byung :
rang gi spyi bo nas zhugs :
lus kyi nang gang :
nad gdon sdig sgrib bag chags dang bcas pa byang zhing dag par bsam la yi ge brgya pa ci nus bzlas mthar bshags sdom dang bcas rang la bstim :
khyad par byin rlabs gnad 'beb kyi rnal 'byor ni :
rang mdun nam mkhar 'od lnga'i klong :
seng khri pad+ma nyi zla'i steng :
rtsa ba'i bla ma rdo rje 'chang :
mthing gsal rdor dril yum dang 'khril :
dar dang rin chen rgyan gyis spras :
zhabs zung rdo rje'i skyil krung gis :
ye shes 'ong lnga'i klong na bzhugs :
sku ni dge 'dun gsung dam chos :
thugs ni gdod nas rdzogs sangs rgyas :
phung khams skye mched yi dam lha :
dpa' bo mkha' 'gro chos srung tshogs :
skyabs kun 'dus pa'i ngo bor gyur :
ces gsal btab la tshogs gsag pa'i slad du maN+Dal 'bul ba ni :
oM AHhU~M:
phyi ltar snod bcud bkod pa rdzogs :
nang du lus dang longs spyod rgyan :
gsang ba byang sems maN+Da la :
'bul lo byin rlabs dngos grub stsol :
rat+na maN+Da la pU dza ho :
mos gus drag pos gsol ba gdab pa ni :
rtsa ba'i bla ma rdo rje 'chang :
skyabs gnas kun 'dus bdag nyid la :
snying nas gus pas gsol ba 'debs :
dbang dang byin rlabs dngos grub stsol :
ces brgya stong sogs dang :
oM AHhU~M ma hA gu ru badzra d+hA ra dz+nyA na sid+d+hi hU~M:
zhes bzlas mthar dbang blang ba ni :
bla ma yab yum sbyor mtshams nas :
ye shes bdud rtsi'i char rgyun babs :
rang gi gnas bzhi'i 'khor lo gang :
sgrib bzhi dag cing dbang bzhi thob :
dga' bzhi'i ye shes rgyud la skyes :
sku bzhi thob pa'i rten 'brel bsgrigs :
mthar ni rang thim gnyis med gyur :
ces dmigs pa gsal btab la :
thugs yid bsres te rig pa ma bcos spro bsdu bral ba'i ngang bskyangs te mnyam par gzhag :
'di rnams rtags thon par nyams su blang ngo :[ <!TCC Tibetan character 4,37 undefined in unicode!> ]gnyis pa dngos gzhi la bzhi :
bkod pa rtsa'i rnal 'byor :
g.yo ba rlung gi rnal 'byor :
dwangs ma thig le'i rnal 'byor :
de kho na nyid ye shes kyi rnal 'byor ro :
de la bskyed bzlas kyi gsal snang thon pas :
dang po bkod pa rtsa'i rnal 'byor ni :
bde ba'i stan la lus gnad shin tu drang por bsrang :
mig bar snang la ha re gtad :
rlung ro bsal :
sems rtog med kyi ngang bskyang :
de'i ngang las rang lus phag mo'i sku stong ra 'od kyi rang bzhin can du gsal :
rtsa gsum 'khor lo bzhi bcas dwangs zhing rnyogs pa med par bsgom :
snying ga'i rtsa 'dab kyi dbus su hrI:
nang skor gyi 'dab bzhir mdun nas g.yon skor gyis mAM tAM pAM lAM:
phyi skor brgyad la hU~M:
mgrin par AM dang A li bcu drug g.yon skor :
spyi bor haM dang kA li so gnyis g.yas skor :
lte bar k+ShaHdang kA li so gnyis tshar gnyis g.yas skor :
spyi bor pu :
spyi gtsug tu dzA:
rna ba g.yas par o :
ltag par a :
rna ba g.yon par go :
smin ma'i dbus su rA:
mig gnyis su de :
phrag pa gnyis su ma :
mchan khung gnyis su kA:
nu ma gnyis su o :
lte bar tri :
sna rtser ko :
ya rkan la ka :
mgrin par la :
snying la ka :
'doms par hi :
mtshan ma la pre :
bshang lam du gr-i :
brla la sau :
byin pa la su :
rkang sor brgyad la na :
bol gong la si :
rkang pa'i mthe bo gnyis la ma :
pus mo gnyis la ku :
de thams cad kyang rtsa mdud khams dang bcas ngo bo lha la rnam pa yi ge'i gzugs bde stong dbyer med mtshon pa'i phyir dkar la dmar ba'i mdangs 'od 'tsher ba gsal gdab :
rlung 'jam por bzung nas yid mig rlung gsum snying ga'i hrIHla rtse gcig tu gtad pas bde ba chen po'i ye shes bsam gyis mi khyab pa skyes :
de las 'od zer 'phros sna bug gi rlung dang 'grogs te mkha' khyab tu snang bas de bzhin gshegs pa sras dang btsun mor bcas pa dang :
dpa' bo dang rnal 'byor ma thams cad la phog pas thugs zag med kyi bde bas mnyes :
sku ye shes kyi gzi byin 'bar ba'i dwangs bcud 'od zer 'ja' tshon gyi rnam par spyan drangs nas snying ga'i hrIHla sib sib thim zhing gzi mdangs cher 'bar ba'i 'od kyis rtsa gnas yi ge'i gzugs su gnas pa thams cad la khyab pas rtsa khams kyi snyigs ma sbyangs :
dwangs ma gsal zhing rnyogs pa med pa 'ja' tshon gyi rnam pa can du gyur par bsam la rlung 'jam por gzung :
mthar de rnams las 'od zer 'ja' tshon lta bu bun gyis langs pas lus phyi nang gi cha shas gang la reg pa thams cad 'ja' tshon gyi rnam pa can du gyur :
de rnams rim gyis 'dus te snying ga'i hrIHla thim :
de'ang yal gyis yal bar bsam la dmigs bsam brjod bral nam mkha' lta bu'i ngang du phyam mer bzhag :
slar yang dwangs ma'i chu las nya 'phar ba ltar sngar bzhin gsal btab nas 'od zer spro bsdus sogs bya :
thun mtshams rnams su rtsa mdud grol ba'i 'phrul 'khor yang ci rigs par bya'o :
de ltar nyams su blangs pas gnas skabs su lus kyi nad rnying pa 'byang :
gsar pa mi skye :
tshe ring :
rgas sra :
lus shing bal gyi 'dab ma ltar yang zhing shin tu sbyangs pa'i bde bas khyab :
mthar thug rags lus dwangs mar gnas gyur te ye shes kyi sku thob par 'gyur ro :[ <!TCC Tibetan character 4,37 undefined in unicode!> ]gnyis pa rlung gi rnal 'byor ni :
lus gnad bsrang :
rang lus rtsa 'khor yi ge dang bcas pa gsal :
rlung ro phyir drag tu bus pa dang mnyam lus kyi rlung gi snyigs ma thams cad du ba'i rnam pas 'tshubs shing 'khyil ba phyir thon par bsam la cung zad phyir 'dzin :
de nas steng rlung dal bus rngubs :
'og rlung gyen du drangs :
lte bar kha sbyar :
dgang zhing gzhil :
mi thub na phyir sangs kyis bus pa dang mnyam du snying ga'i hrIHlas ye shes kyi rlung 'od zer lnga ldan gyi rnam pas phyir thon pa las 'od zer mkha' khyab tu 'phros :
de bzhin gshegs pa thams cad dang :
dpa' bo dang rnal 'byor ma thams cad kyi shangs bug nas zhugs :
sku la gnas pa'i ye shes kyi rlung dang ro gcig tu 'dres :
zag pa med pa'i bde ba bskyed :
slar yang ye shes kyi rlung 'od zer lnga ldan gyi rnam pas shangs bug nas thon :
rang gi sna sgo'i rlung dang ro gcig tu drangs te kha sbyar :
lte ba'i rlung gi dwangs ma snying ga'i hrIHla thim :
de las ye shes kyi rlung 'od zer gyi rnam pas rtsa gnas thams cad du zhugs nas rtsa khams yi ge dang bcas pa ye shes kyi rlung gis khyab :
stong gsal mchog gi ting 'dzin rgyud la skyes :
ye shes kyi rlung rnams snying ga'i hrIHdang dbyer med du bzhugs par bsam la bum can ci nus 'dzin :
de lta bu'i spro bsdu'i dmigs pa rtse gcig pas bum can mthar ma phyin gyi bar du bslab :
thun mtshams rnams su rlung gegs sel ba'i 'phrul 'khor kyang bya :
des gnas skabs su rlung zin pas sems zin :
'od gsal gyi rtags 'char :
phra yang la sogs pa'i yon tan dang tshig gi mchog 'grub :
las bzhi rtsol med du byed :
mthar thug las rlung ye shes su dag pas gsal stong mchog gi ting nge 'dzin skye zhing :
mi shigs pa nA da'i sgra dbyangs la dbang sgyur bar 'gyur ro :[ <!TCC Tibetan character 4,37 undefined in unicode!> ]gsum pa thig le'i rnal 'byor ni :
lus bsrangs :
rlung ro bsal :
rang lus rtsa 'khor yi ge dang bcas pa sngar bzhin du gsal :
lhag par lte 'og rtsa gsum 'dzoms par drod kyi dwangs ma tsaN+Da lI a thung shad kyi rnam pa me 'bar la khad pa gsal gdab :
rlung sbyor ba bzhi ldan du bzung bas a shad las me shin tu phra ba 'bar :
rim gyis bsags pas lte 'og gi rtsa gsum nang dmar mer gyis khengs par bsam :
de ni gzhi bca' ba'o :
de nas me de las dwangs ma glog gi zer ma lta bu dmar khyug gis g.yas ro ma nas brgyud :
sna bug gi rlung dang 'grogs te phyir thon :
mkha' khyab kyi de bzhin gshegs pa dang dpa' bo dang rnal 'byor ma thams cad kyi shangs bug g.yon nas zhugs :
sku la gnas pa'i ye shes kyi me dang 'dres :
zag med kyi bde chen bskyed :
bde chen ye shes kyi me'i dwangs bcud shangs bug g.yas nas brgyud :
rlung dang 'grogs te rang gi sna g.yon nas rkyang ma'i nang brgyud de lte ba'i me la thim pas ye shes kyi gzi byin lhag par 'bar bar bsam la rlung gzung :
de ni byin gyis brlab pa'o :
de nas lte 'og gi gtum mo'i me cher 'bar bas lte ba'i rtsa 'khor nas gzung rtsa khams yi ge dang bcas pa la rim gyis zhugs :
khams snyigs ma rnams bsregs :
dwangs ma dngul chu lta bu lhag par 'phel :
rtsa sbubs thams cad mes khengs pa las mched de lus kyi nang dang :
phyi rol gyi bar du me 'bar bas rang nyid rtsa thig rlung sems dang bcas pa drod kyi ye shes lhag par 'bar zhing sku mdog kyang lcags gong dkar po mer bsregs pa ltar dkar la dmar mdangs lhag par 'tsher bar bsam :
de ni gtum mo'i me sbar ba'i rim pa'o :
slar me'i dwangs ma shin tu phra zhing lhag par tsha ba zhig dmar khyug gis 'phros te spyi bo'i haM la reg pas bde khril gyis song :
de las bde chen gyi rang bzhin kun+da'i rgyun phra ba nar gyis babs pas me mar mnan :
bdud rtsis spyi bo nas bzung 'khor lo bzhi dang yul nyer bzhi'i rtsa khams yi ge thams cad la khyab pas dga' ba bzhi'i ye shes rgyud la skyes par mos te rlung gzung :
de ni thig les bde ba sgrub pa'i rim pa'o :
slar yang me cher 'bar ba dbu ma'i lam nas thal gyis song :
spyi gtsug nas thon :
bde bar gshegs pa dang dpa' bo rnal 'byor ma thams cad kyi shangs bug g.yon nas zhugs :
ye shes kyi me la thim pas mchog tu dgyes shing 'bar bas byang chub sems bzhu btul bde ba chen po'i rgyun shangs bug g.yas nas thon :
rang gi rlung dang 'grogs te sna bug g.yon brgyud spyi bo'i haM la reg pas bde chen byang chub sems kyi ye shes lhag par rgyas pa'i dwangs ma sngar bzhin babs pas rtsa thig yi ge dang bcas pa la khyab cing mchog tu mi 'gyur ba'i dga' ba bzhi'i ye shes rgyud la skyes par bsam la rlung gzung :
de ni bde ba ye shes su byin gyis brlab pa'i rim pa'o :
mthar lus sems la bde ba'i nyams skyes pa la yid gtad :
rlung dal bus gzung :
mig nam mkhar gtad :
sems kyis ci'ang yid la mi byed par dus gsum gyi spros pa dang bral ba'i ngang bskyang :
de ni ye shes rnam par mi rtog pa'i de kho na nyid du la bzla ba'i rim pa'o :
de ltar sgom pa'i thun mtshams rnams su thig le dbab zlog dgram pa'i 'phrul 'khor yang bya ba gces so :
thig le 'dzin 'grem la dbang thob nas gzhan lus pho nya'i myur lam tshul bzhin du nyams su blangs pas lhan cig skyes pa'i bde ba mngon du 'gyur ro :
des ni gnas skabs su drod dang bde ba skye :
mi rtog pa'i gzhi things :
gtum mo'i gos dang bde ba'i ting 'dzin gyis 'tsho :
snang sems rags pa 'dres :
'byung bzhi la dbang bsgyur ba'i rdzu 'phrul dang mngon par shes pa thob :
sgyu ma 'od gsal la sogs pa'i ting nge 'dzin gyi sgo mang po bye :
mthar thug thig le 'dzag med du 'ching zhing zag bral gyi ye shes mngon du byas pas mi 'gyur ba'i bde ba chen po lhan cig skyes pa'i gnas lugs la dbang sgyur bar 'gyur ro :[ <!TCC Tibetan character 4,37 undefined in unicode!> ]bzhi pa ye shes kyi rnal 'byor ni :
rang nyid lha sku bde ba chen po'i rang bzhin rtsa 'khor yi ge dang bcas pa gsal bzhin pa'i snying ga'i hrIHla sems rtse gcig tu gtad :
sems dang hrIHyig dbyer med du 'dres pa'i nyams skyes pa na :
de ka'i ngang du mtshan ma dang :
rnam par rtog pa dang :
yid la byed pa gzhan thams cad spangs te mi shigs pa'i hrIHdang ma bcos pa'i sems gnyug ma bya rtsol dang bral ba dbyer mi phyed pa'i ngang du mnyam par gzhag go :
de ni mtshan ma dang bcas pa'i rnal 'byor ro :
de nas hrIHlas bde ba chen po'i 'od zer 'bar ba'i me lta bu mkha' khyab tu 'phros :
snod bcud thams cad shig shig mer mer g.yos :
ma dag pa'i snang zhen bag chags dang bcas pa sbyangs :
dwangs ma rdul bral gyi ye shes dag pa'i zhing dang rdo rje phag mo'i skur lam ste gsal ba la sems gtad :
mthar de thams cad 'ub kyis 'dus te rang lhar gsal pa la thim :
rang nyid rtsa thig le yi ge rlung dang bcas pa snying ga'i dbu ma'i hrIHla 'dus :
de la yun ring du blo bzhag :
mthar de'ang mi dmigs par glog yal ba ltar stong par sbyangs nas sems dang stong pa nam mkha' dbyer mi phyed pa'i ngang :
'das pa la 'phro mi mthud :
ma 'ongs pa'i sngun mi drangs :
da ltar gyi shes pa la rtog dpyod kyi lhan pa mi gdab par rang bzhin gnyug ma ma bcos pa gsal la rtog med :
bde la zhen med :
mi rtog pa la 'dzin pa med pa'i ngang du mnyam par gzhag go :
de ni mtshan ma med pa'i rnal 'byor ro :
slar yang stong pa'i ngang las bde ba'i rdo rje phag mo rtsa 'khor thig le yi ge dang bcas pa lam gyis gsal :
de nyid snang stong ngos gzung med par rang rig gnyug ma'i ye shes dang dbyer med par sems gzung :
de ni zung 'jug gi rnal 'byor ro :
de ltar nyams su blangs pas gnas skabs su snang ba sgyu mar 'char :
stong pa'i 'od gsal mngon du 'gyur :
snang sems ro gcig tu 'dres :
zung 'jug gi rig rtsal mkha' khyab tu shar bas rdzu 'phrul dang spyan dang mngon par shes pa mtha' yas pa 'thob :
mthar thug sku dang ye shes zung du 'jug pa shin tu rnam par dag pa'i go 'phang la dbang 'byor bar 'gyur ro :[ <!TCC Tibetan character 4,37 undefined in unicode!> ]gsum pa rjes ni :
de lta bu'i rdzogs pa'i rim pa zab mo sgom pa'i skabs nyin par thun mtshams su snang ba gang shar thams cad sgyu ma'i lus :
rmi lam gyi snang brnyan :
ye shes kyi sku :
bde ba chen po'i rang bzhin dag pa rab 'byams su rtsal sbyang :
nyal ba'i skabs snying ga'i hrIHla rlung sems bsdus te gsal la mi rtog pa'i ngang du bar rlung 'dzin bzhin gnyid log pas stong bzhi'i 'od gsal ngos gzung :
rmi lam zin pa dang :
sbyang spel sprul sgyur kyang de kho nas don grub :
gal te tshe 'dir mchog gi dngos grub mngon du ma gyur na 'chi khar 'tshang rgya ba 'da' ka ma'i rnal 'byor ni :
rang phag mor gsal ba'i lus dang dbu ma'i stong ra bsgom :
snying gar tshigs kyis bcad pa'i steng du rlung dkyil la rlung sems hrIH'i rnam par gsal :
de la sems rtse gcig tu gzung :
zin pa'i nyams skyes pa na mdun gyi nam mkhar bla ma rdo rje phag mo gsal gdab :
gsol ba drag tu gdab :
'og rlung gyen du drang :
steng rlung phyir 'phul ba dang mnyam du hrIHhrIHzhes brjod pas snying ga'i hrIHdbu ma'i lam nas gyen du yer gyis song :
hika? ces drag tu brjod pas tshangs pa'i bug nas mda' 'phangs pa bzhin thon :
bla ma rdo rje phag mo'i gsang ba nas zhugs :
thugs ka'i hrIHla bstims te thugs yid bsre :
yang ka zhes brjod pas hrIHyig thol gyis byung :
steng rlung mnan pa dang mnyam du tshangs bug nas zhugs :
snying gar 'khod par bsam :
de ltar yang yang sbyang :
thun 'jog pa na hrIHyig mar phab rjes bla ma rdo rje phag mo bdud rtsi'i rnam par zhu :
snying ga'i hrIHla thim pas 'chi med tshe'i dngos grub thob :
tshangs bug kyang 'od zer dkar pos sra zhing 'thas par bkag par bsam :
spyi bo za ba dang :
skrangs pa dang :
chu ser gyis zil pa phrum pa sogs rtags ma byung bar 'bad :
de nas dmigs pa ma brjed tsam du bskyang :
'chi ba'i dus su babs pa na rnam shes hrIHyig bla ma'i thugs kar bstims pa dang lhan cig bla ma rdo rje phag mo mkha' spyod kyi zhing du glog 'khyugs pa ltar gshegs par bsam la brjod bral blo 'das gnyug ma'i ngang du mnyam par bzhag pas bar do med par mkha' la spyod pa'i go 'phang thob par 'gyur ro :
'da' ka ma ma thebs na bar do'i rnal 'byor gal che bas :
da lta nas nyin snang sgyu ma lta bu de'ang bar do'i yid lus su shes par byas nas :
snang cha gzugs sku dang bsre :
stong cha chos sku dang bsre :
rig rtsal ma 'gags pa sprul pa'i sku dang bsre ba gsum la goms pas bar dor yang dran pas zin te lam gyi 'phro mthud cing grol bar 'gyur ro :
de rnams ni yan lag gi rnal 'byor te :
de dag gis thugs 'od gsal rdzogs rim de kho na nyid sgrub pa'i rnal 'byor bstan zin to :
sa ma ya :
!
bzhi pa yon tan gtor ma dang tshogs kyi mchod pas sgrub pa'i thabs la dang po gtor ma'i cho ga ni :
srod kyi dus su thod pa la sogs pa'i snod du ba lang gi sha dang chang gis brgyan pa'i gtor ma la bdud rtsis bran :
hU~M hU~M hU~M zhes brjod pas gtor ma'i dngos 'dzin mi dmigs te stong par sbyangs :
stong pa'i ngang las rlung dang :
me dang :
thod pa'i sgyed bu la brten pa'i rang byung bde skyong gi snod yangs shing rgya che bar bcud sha lnga bdud rtsi lnga yi ge 'bru bcus mtshan pa :
rlung me'i sbyor bas thod pa dros :
rdzas yi ge dang bcas pa 'od du zhu ba bdud rtsi'i rgya mtshor 'khyil :
slar yang steng gi nam mkhar nyi ma la gnas pa'i kha T+wAM ga 'bru gsum gyis mtshan pa'i 'od kyis rgyal ba sras dang bcas pa dang :
dpa' bo dang rnal 'byor ma thams cad kyi sku gsung thugs kyi bdud rtsi bkug :
kha T+wAM yi ge dang bcas pa la thim :
de nyid gdan dang bcas pa 'od du zhu nas bcud la thim pas dam tshig dang ye shes dbyer med pa'i bdud rtsi 'dod yon rnam pa thams cad pa'i sprin du 'phro bar bsam la :
oM AHhU~M ha ho hrI:
zhes mang du brjod pas byin gyis brlab :
gtor mgron spyan drangs pa mdun gyi nam mkhar mkha' khyab tu bzhugs par bsam la :
rdo rje thal mo se gol gyi sgra dang bcas :
oM sarba bud+d+ha DA ki nI sa pa ri wA ra sa ma ya ho :
sa ma ya satwaM:
i daM ba liM b+hUny+dza ho :
a mr-ita pI pa ho :
pany+tsa kA ma gu Na ho :
ma ma sarba karma sid+d+hi m+me pra yats+tshan+tu :
ha hA hi hI he hai ho hau phaT swA hA:
zhes lan bdun gyis phul :
mchod cing bstod :
bcom ldan rdo rje rnal 'byor ma :
gnas gsum mkha' 'gro'i tshogs bcas kun :
mchod dang gtor ma 'di bzhes la :
bdag cag rnal 'byor 'khor bcas kyi :
phyi nang bar gcod zhi ba dang :
mi mthun phyogs kun srung mdzad gsol :
tshe bsod dpal 'byor ye shes spel :
log par lta ba dbang du sdus :
bdud dang dgra bgegs cham la phob :
'jig rten 'jig rten 'das pa sogs :
dngos grub ji ltar 'dod pa yi :
las kyi 'bras bu mchis par mdzod :
ces phrin las gsol nas nongs pa bshags :
gtor mgron rten la bzhugs pa'am gshegs su gsol bar bya'o :
des ni rnal 'byor pa'i bar chad thams cad zhi zhing tshe dang dpal 'byor gyi yon tan rgyas pa dang :
las thams cad myur du 'grub par 'gyur ro :
gnyis pa tshogs kyi mchod pa'i cho ga ni :
yar mar gyi tshes bcu la sogs pa'i dus bzang por mdun dkyil stegs bu'i dbus su mtshan ma'i dkyil 'khor ji ltar rigs pa'i steng thod pa bdud rtsis gang ba'i khar :
sin+d+hu ra'i maN+Dal chos 'byung bsnol ma'i dbus su hrI:
grwa bzhir dga' ba 'khyil bas mtshan pa bsham :
gzhan yang dkyil 'khor sogs 'du bya :
dkyil 'khor ma grub na sgrub pa'i gtor ma mdun bskyed kyi rten du bgyis kyang rung :
gang ltar yang de'i mdun du zhing ngam gcan gzan gyi pags pa'i gdan gyi steng thod pa la sogs pa'i snod bzang por ma da na dang :
ba la gtso bor gyur pa'i tshogs rdzas bza' bca' btung ba'i longs spyod rgyas par bstar :
de nas gzhi bdag dang bgegs la gtor ma sbyin cing :
tshogs gsag :
mtshams gcad :
mchod rdzas brlab :
bdag gi sgom bzlas dang bcas pa byas la mchod cing bstod :
mdun rten la dmigs te hU~M zhes brjod pas mdun gyi dkyil 'khor mi dmigs te stong pa nyid du gyur par bsam :
stong pa'i ngang las 'byung bzhi rim brtsegs ri rab dang bcas pa'i steng du rten dang brten pa'i dkyil 'khor bdag bskyed ltar gsal :
byin gyis brlabs shing nga rgyal gzung :
ye shes pa spyan drang dbang bskur rgyas gdab :
de nas mchod pa rgyas par bya ba la phyi mchod ni :
hU~M:
stong pa'i ye shes las byung ba :
rnam pa kun gyi mchog ldan gzugs :
lha rdzas me tog char chen 'beb :
dri zhim spos kyi sprin phung g.yo :
snang gsal mar me 'od du 'bar :
bsil zhing dri bsung ngad ldan chab :
bza' bca' btung ba'i zhal zas mchog :
snyan brjid rol mo'i dbyangs bcas kyis :
chos dbyings rgyas par bkang byas nas :
bcom ldan rdo rje phag mo mchod :
'khor gyi mkha' 'gro dgyes par rol :
las dang ye shes dngos grub stsol :
oM badzra b+ha ra hi sa pa ri wA ra shrI badzra ma hA rA gA puSh+paM:
d+hU paM:
dI paM:
gan+d+haM:
nai bid+yaM:
shab+da pra tIts+tsha AHhU~M:
nang mchod ni :
hU~M:
bde ba'i ye shes las byung ba :
rnam pa kun ldan 'dod yon sprin :
gzugs kyi nyams 'gyur rmad du byung :
sgra chen rol mo mtha' yas ldan :
dri zhim bdud rtsi char du 'beb :
ro bcud nus pa'i phung po brdal :
'jam 'khril reg bya'i longs spyod kyis :
chos dbyings rgyas par bkang byas te :
bcom ldan rdo rje phag mo mchod :
'khor gyi mkha' 'gro dgyes par rol :
las dang ye shes dngos grub stsol :
oM badzra b+ha ra hi sa pa ri wA ra shrI badzra ma hA rA gA rU pa :
shab+da :
gan+d+he :
ra sa :
spar+she kA ma gu Na sa ma ya ho :
gsang mchod ni :
hU~M:
zung 'jug ye shes las byung ba :
thabs mchog he ru ka dpal gyi :
rdo rje pad+mar mnyam sbyar bas :
khams gsum gzung 'dzin dbyings su bsgral :
dga' bzhi bde stong chen por sbyor :
so so rang rig lhan cig skyes :
bla na med pa'i 'dod yon gyis :
bcom ldan rdo rje phag mo mchod :
'khor gyi mkha' 'gro dgyes par rol :
las dang ye shes dngos grub stsol :
oM badzra b+ha ra hi sa pa ri wA ra shrI badzra ma hA rA gA bo d+hi tsit+ta ma hA su kha sa ma ya satwaM:
rmad du byung ba'i mchod pa ni :
hU~M:
sha chen mchog gi bdud rtsi lnga :
rtsa brgyad yan lag stong sbyar ba'i :
ra sA yA naM sman gyi bcud :
dag mnyam rtogs pa'i longs spyod rdzas :
dam tshig chen po'i 'dod yon gyis :
bcom ldan rdo rje phag mo mchod :
'khor gyi mkha' 'gro dgyes par rol :
las dang ye shes dngos grub stsol :
oM badzra b+ha ra hi sa pa ri wA ra sarba pany+tsa a mr-ita oM AHhU~M:
kA ya wA ka tsit+ta a mr-ita sid+d+hi ho :
hU~M:
rdo rje sgeg mo chags pa che :
gIrtI'i mkha' nas babs pa'i rgyun :
khams gsum nyon mongs bsgral pa yi :
dmar chen rak+ta'i rgya mtshor thim :
gzi brjid chen po'i 'dod yon gyis :
bcom ldan rdo rje phag mo mchod :
'khor gyi mkha' 'gro dgyes par rol :
las dang ye shes dngos grub stsol :
oM badzra b+ha ra hi sa pa ri wA ra rak+ta pI pa ho :
hU~M:
snod kyi 'jig rten khyon yangs par :
bcud kyi sems can gtor mar sbyar :
bza' bca' btung ba'i phung por spungs :
gzugs sgra dri ro reg ldan pa'i :
longs spyod chen po'i 'dod yon gyis :
bcom ldan rdo rje phag mo mchod :
'khor gyi mkha' 'gro dgyes par rol :
las dang ye shes dngos grub stsol :
oM badzra b+ha ra hi sa pa ri wA ra i daM ba liM gr-ih+Na b+hUny+dza ho :
sku bstod pas mchod pa ni :
oM:
bcom ldan rdo rje phag mo ni :
zla ba ltar dkar rjes chags nyams :
ye shes gzi byin cher 'bar ba :
khams gsum dbang phyug ma la bstod :
chags dang khro dang bzhad pa yis :
'dod khro gti mug nyon mongs sbyong :
srid gsum rtog pa zil gnon pa'i :
rdo rje'i sku la phyag 'tshal bstod :
sgra dbyangs rnam pa thams cad pa :
zab mo'i rgyud dang sngags kyi tshul :
sa gsum rmongs pa sad mdzad pa'i :
tshangs pa'i gsung la phyag 'tshal bstod :
gcig pu ma yin mkha' dang mnyam :
du mar mi gnas dbyings su 'khyil :
mkhyen brtse'i rol pa bsam mi khyab :
ye shes thugs la phyag 'tshal bstod :
lhun grub yon tan rgyan du rdzogs :
'du mi mdzad pa'i phrin las mnga':
'gro 'dul rdzu 'phrul mi zad gter :
rgyal kun yum la phyag 'tshal bstod :
rdo rje lus kyi dkyil 'khor du :
rab 'byams dpa' bo mkha' 'gro'i tshogs :
spro zhing sdud pa'i cho 'phrul ston :
khyab bdag chen mor phyag 'tshal bstod :
gus pas mchod cing bstod pa'i mthus :
gsang ba gsum gyi dkyil 'khor nas :
sku gsung thugs kyi byin gyis rlobs :
mchog thun dngos grub bstsal du gsol :
gsung sngags kyis mchod pa ni :
bdag gi thugs ka'i sngags phreng las :
sngags phreng gnyis pa zhal nas byung :
mdun bskyed lha mo'i zhal du zhugs :
sku yi dbyibs brgyud 'od zer gyis :
dkyil 'khor lha tshogs bde bas mchod :
dgyes pa chen po'i 'od snang dang :
lhan cig sngags phreng lte ba nas :
thon te rang gi lte bar zhugs :
bar ma chad par 'khor ba las :
'od dang 'od zer bsam yas 'phros :
gnas gsum dpa' bo mkha' 'gro mchod :
khams gsum tha mal snang zhen sbyangs :
lha sngags ye shes 'khor lor sad :
dngos grub rnam gnyis 'grub par bsam :
oM sarba bud+d+ha DA ki nI ye gu h+ya dz+nyA na bo d+hi tsit+ta ma hA su kha dz+nyA na sid+d+hi hU~M hU~M swA hA:
zhes ci nus su bzla'o :
thugs ting nge 'dzin gyis mchod pa ni :
a :
'khor 'das kun khyab byang chub sems :
lha dang bdag nyid dbyer med pa :
ma bcos gnyug ma khyab gdal ngang :
mi g.yo mi smra bsam brjod 'das :
sarba dz+nyA na d+hA tu a a :
zhes dgongs pa bskyang :
mthar mchod cing bstod :
tshogs kyi yo byad rnams bsang chus bran :
hU~M zhes brjod pas tshogs kyi dngos 'dzin mi dmigs te stong par sbyangs :
stong pa'i ngang las gtor ma ltar bskyed cing brlab :
de nas tshogs phud cha gsum du spros la :
hU~M:
chos sku kun bzang rdo rje 'chang :
longs sku dpal ldan he ru ka :
yi dam zhi khro'i sprin phung 'phro :
sprul sku rdo rje phag mo yum :
rigs bzhi'i snying po'i rnal 'byor ma :
las kyi dbang chen mkha' 'gro'i gtso :
rang byung sangs rgyas pad+ma skyes :
sprul pa'i mtshan mchog brgyad la sogs :
rig 'dzin rtsa brgyud bla ma'i tshogs :
mkha' khyab rnam 'phrul sprin ltar gtibs :
thugs rje thugs dam rtsal skyed la :
rnal 'byor longs spyod chen po yi :
tshogs kyi 'du bar gshegs su gsol :
bza' dang bca' dang btung dang bgo :
gzugs sgra dri ro reg bya chos :
zag med bdud rtsi'i bcud ldan pa'i :
tshogs kyi mchod pas thugs dam bskang :
thog med dus nas da lta'i bar :
sdom pa gsum dang 'gal ba yi :
dam tshig nyams chag nyes pa dang :
sdig ltung thams cad mthol zhing bshags :
phyi nang gsang ba'i bar chad sol :
nad gdon sdig sgrib zhi bar mdzod :
tshe bsod dpal 'byor ye shes spel :
rlung sems snang ba dbang du sdus :
dngos grub sgrub la bar gcod pa'i :
gnas nyul d+hA ki'i sun ma dang :
byad phur rbod gtong 'jigs brgyad zlog :
dgra bgegs 'byung po rdul du rlog :
ma mo mkha' 'gro 'khrugs pa yi :
rgyu rkyen 'bras bu dbyings su sbyongs :
snod bcud dge ba'i legs tshogs skyed :
mchog dang thun mong dngos grub stsol :
oM gu ru sarba ta thA ga ta maN+Da la badzra b+ha ra hi sarba d+hA ki nI ga Na tsakra pU dza ho :
hU~M:
gnas ni rab tu dga' ba'i sa :
de bzhin nye gnas dri ma med :
zhing ni 'od rab byed pa'i sa :
nye ba'i zhing ni 'od 'phro ba :
tshan+d+ho mngon du gyur pa ste :
nye ba'i tshan+d+ho sbyang dka' ba :
'du ba ring du song ba ste :
nye ba'i 'du ba mi g.yo ba :
dur khrod legs pa'i blo gros te :
nye ba'i dur khrod chos kyi sprin :
he ru ka dpal dgyes pa'i yul :
gnas yul dur khrod rab 'byams na :
bzhugs pa'i dpa' bo rnal 'byor ma :
mkha' 'gro dang ni mkha' 'gro ma :
khro chags sgeg pa'i tshul 'chang ba'i :
mkha' khyab rnam 'phrul sprin ltar gtibs :
thugs rje thugs dam rtsal skyed la :
rnal 'byor longs spyod chen po yi :
tshogs kyi 'du bar gshegs su gsol :
bza' dang bca' dang btung dang bgo :
gzugs sgra dri ro reg bya chos :
zag med bdud rtsi'i bcud ldan pa'i :
tshogs kyi mchod pas thugs dam bskang :
thog med dus nas da lta'i bar :
sdom pa gsum dang 'gal ba yi :
dam tshig nyams chag nyes pa dang :
sdig ltung thams cad mthol zhing bshags :
phyi nang gsang ba'i bar chad sol :
nad gdon sdig sgrib zhi bar mdzod :
tshe bsod dpal 'byor ye shes spel :
rlung sems snang ba dbang du sdus :
dngos grub sgrub la bar gcod pa'i :
gnas nyul d+hA ki'i sun ma dang :
byad phur rbod gtong 'jigs brgyad zlog :
dgra bgegs 'byung po rdul du rlog :
ma mo mkha' 'gro 'khrugs pa yi :
rgyu rkyen 'bras bu dbyings su sbyongs :
snod bcud dge ba'i legs tshogs skyed :
mchog dang thun mong dngos grub stsol :
oM shrI sarba wI ra yo gi nI DA ka DA ki nI ma hA su kha ga Na tsakra pU dza ho :
hU~M:
chos nyid zhi las ma g.yos kyang :
bstan pa srung phyir 'bar ba'i rtsal :
dpal ldan mgon po nag po che :
sku gsung thugs yon phrin las sras :
lha mo nag mo re ma tI:
rje khol bran dang yang g.yog sogs :
rgyud gsum dregs pa'i tshogs rnams kun :
mkha' khyab rnam 'phrul sprin ltar gtibs :
thugs rje thugs dam rtsal skyed la :
rnal 'byor longs spyod chen po yi :
tshogs kyi 'du bar gshegs su gsol :
bza' dang bca' dang btung dang bgo :
gzugs sgra dri ro reg bya chos :
zag med bdud rtsi'i bcud ldan pa'i :
tshogs kyi mchod pas thugs dam bskang :
thog med dus nas da lta'i bar :
sdom pa gsum dang 'gal ba yi :
dam tshig nyams chag nyes pa dang :
sdig ltung thams cad mthol zhing bshags :
phyi nang gsang ba'i bar chad sol :
nad gdon sdig sgrib zhi bar mdzod :
tshe bsod dpal 'byor ye shes spel :
rlung sems snang ba dbang du sdus :
dngos grub sgrub la bar gcod pa'i :
gnas nyul d+hA ki'i sun ma dang :
byad phur rbod gtong 'jigs brgyad zlog :
dgra bgegs 'byung po rdul du rlog :
ma mo mkha' 'gro 'khrugs pa yi :
rgyu rkyen 'bras bu dbyings su sbyongs :
snod bcud dge ba'i legs tshogs skyed :
mchog dang thun mong dngos grub stsol :
oM shrI ma hA kA la ma hA kA li de wI sarba d+harma pA la ma hA su kha ga Na tsakra pU dza ho :
zhes phul zhing yi ge brgya pas nyams chag bshags sbyang bya ba dang bcas phyi dkyil rnams 'dod yon gyi mchod pas bskang zhing bshags :
nang rdo rje lus kyi dkyil 'khor mchod pa'i phyir bza' btung rnams tshim par longs spyad :
gsang ba snyoms 'jug gi bde ba spel zhing de kho na nyid kyi ngang du mnyam par gzhag :
lhag ma rnams gsog 'jog med par bsdus la :
dam tshig gi bdud rtsi'i kha phru dbab :
pany+tsa a mr-ita oM AHhU~M ho :
zhes pas brlab :
pheM:
rdo rje phag mo'i dkyil 'khor du :
phyi 'khor skyong ba'i bka' nyan ni :
dbang phyug ging dang lang ka'i tshogs :
mkha' 'gro shugs 'gro pho nya'i sde :
ma lus lus pa med pa kun :
he ru ka dpal spyan snga ru :
ji ltar khas blangs dam bcas ltar :
lhag ma'i gtor ma 'di bzhes la :
rnal 'byor byang chub sgrub pa yi :
'khor srungs rkyen zlog bar chad sol :
zhi rgyas dbang dang mngon spyod sogs :
'dod pa'i las kun 'grub par mdzod :
oM sarba king+ka ra uts+tshiSh+Ta ba liM ta kha kha khA hi khA hi sarba karma ku ru ho :
zhes phyi rol du bskyal :
bkra shis kyi glu blang zhing smon lam gdab pa ni :
oM:
bkra shis gang zhig he ru ka dpal dgyes pa'i yum :
rdo rje phag mo'i dkyil 'khor lha tshogs mchod pa'i mthus :
bdag gzhan 'gro kun dam tshig nyams chag nyes ltung zhi :
bsod nams tshogs rdzogs ye shes 'bras bu mngon 'gyur shog :
ces brjod cing rol mo'i sgra bya'o :
rjes ni gtang rag gi mchod bstod bya :
dngos grub kyi slad du dkyil 'khor gyi mdun thod pa mtshan ldan bdud rtsis gang ba bshams la :
bdag gi thugs ka nas 'od zer 'phros :
mdun bskyed kyi mkha' 'gro'i thugs rgyud bskul :
de'i thugs ka dang sku'i dkyil 'khor rab 'byams dang bcas pa'i byin rlabs dngos grub thams cad bdud rtsi'i rnam par char bzhin du babs te dam tshig gi rdzas la thim par bsam :
sgrub pa'i sngags kyi mthar :
kA ya wA ka tsit+ta dz+nyA na sarba sid+d+hi hU~M hU~M:
zhes bzlas pas bskul te thod pa spyi bor bkod la :
oM:
bde mchog bde spyod nam mkha'i dbyings :
mkha' dang mnyam pa'i dkyil 'khor nas :
bcom ldan rdo rje phag mo yum :
rab 'byams d+hA ki'i tshogs dang bcas :
bsnyen sgrub rtse gcig brtson lags na :
thugs rje thugs dam rtsal skyed la :
dngos grub stsol ba'i dus la bab :
gsang ba gsum gyi byin rlabs mchog :
rnal 'byor lus ngag yid la stsol :
rdo rje gsum gyi ye shes dang :
dngos grub ma lus bstsal du gsol :
sngags mthar kA ya sid+d+hi oM:
wA ka sid+d+hi A:
tsit+ta sid+d+hi hU~M:
dz+nyA na sid+d+hi hrI:
zhes brjod cing thod pa gnas bzhir reg la bdud rtsi myang :
nongs pa bshags :
mdun bskyed ye shes pa rten la bstim :
dam tshig pa rang la bsdu :
hrI:
rang gi thugs srog sa bon las :
'od 'phros dag pa'i snod dang bcud :
'od zhu hrIHla gnyis med thim :
de yang mi dmigs ngang du bzhag :
a a a :
slar yang chu las rlabs bzhin du :
rang lus badzra b+ha ra hi :
snang ba lha dang grags pa sngags :
dran rtog 'od gsal ngang nas spyod :
bsngo smon ni :
bdag gis bsnyen cing bsgrubs la sogs :
dus gsum bsags pa'i dge tshogs mthus :
'gro kun rdo rje btsun mo dang :
dbyer med mngon par byang chub shog :
bkra shis ni :
oM:
kun tu bzang mo dbyings kyi yum :
chos kyi sku yi bkra shis shog :
rdo rje btsun mo dgyes pa che :
longs spyod rdzogs sku'i bkra shis shog :
gnas yul dur khrod mkha' 'gro'i tshogs :
sprul pa'i sku yi bkra shis shog :
mchog dang thun mong dngos grub kyis :
rtag tu dge ba'i bkra shis shog :
ces brjod do :
de ltar brtson pas dam tshig nyams chag gi nyes ltung zhi :
tshe dang ye shes dang 'byor pa rgyas :
bde ba chen po'i rtogs pa 'phel :
snang sems dbang du 'du :
gnas gsum gyi pho nya'i 'du ba thob cing mchog gi dngos grub myur du 'grub :
sgrub pa chen po'i gzhi things par 'gyur ro :
sa ma ya :
!
lnga pa phrin las sna tshogs kyi sgo nas sgrub pa'i thabs la :
dang po dug zhi ba ni :
rang bcom ldan 'das mar gsal ba'i snying ga'i hrIHla sems gtad pas :
de las 'od zer bdud rtsi'i rnam pa 'ba' zhig byung ste :
rtsa gnas kyi lha mo rnams la khyab :
de las kyang bdud rtsi cher 'phel bas lus kyi nang thams cad gang :
dug gi nad dang gnod pa dang sdug bsngal thams cad sbyangs :
lus sems bde bas tshim :
slar yang ba spu'i khung bu nas 'od zer dpag tu med pa 'phros :
snod bcud thams cad la khyab pas brtan g.yo'i dug thams cad zhi bar bsam la :
sgrub sngags kyi mthar :
hrIM ni ku la kha Tha Tha sarba bi Sha shAn+tiM ku ru swA hA:
zhes bzlas pas rang gzhan gyi dug thams cad zhi bar 'gyur la :
a ru lcags rtsi blangs pa la gzhi byas :
re ral :
'om bu :
spang spos :
hong len :
ru rta :
cong zhi :
brag zhun gyi phye ma rnams shing sngon dang char nyungs khaN+Da dang se 'bru'i khu bar 'dam btags ril bur dril ba la sngags kyis btab pa khong du btang bas sbyar ba dang gyur pa las byung ba'i dug dang :
khong nad thams cad kyi gnyen po bla na med pa'o :[ <!TCC Tibetan character 4,37 undefined in unicode!> ]gnyis pa rims zhi bar 'dod na :
snying ga'i hrIHlas 'od zer 'phros :
phag zhal gyi mgrin pa nas zhugs :
dbu'i nang thams cad khyab pas drag tu ngur zhing zhal nas 'od zer me lce lta bu 'phros pa'i rtse las phag rgod nag po 'jigs su rung ba nyi zer gyi rdul ltar spros :
nad rims dal yams kyi bdag po bdag mo thams cad dbang du bsdus :
zil gyis mnan :
gdug cing gtum pa thams cad zhal du dmar chom chom gsol nas lhag med du sbyangs :
tshur 'dus phag gi ra ba gsum rim ye shes kyi me 'bar ba dang bcas pas srung ba mtshams kyi las mdzad par bsam la :
sgrub sngags kyi mthar :
badzra b+hi hur tsa kha na ner seng yer rbad sarba dz+wa ra pra sha ma na rak+Sha rak+Sha swA hA:
zhes bzlas pas gnyan rims 'go nad dal yams thams cad zhi ba dang srung bar 'gyur la :
spru ma nag po dri chu bar pa sngags kyis btab pas 'dam 'thag byas pa gtso bor bzung nas :
shu dag nag po :
phur mong nag po :
spang rtsi nag po :
'dzim pa nag po :
stag sha nag po :
re lcag nag po'i me tog :
ming can nag po :
gla ba nag po'i rtsi dang bcas pa a ru ra dang ru rta dang gi waM gi chus 'dam btags mu zi nag po'i dri thon par byas la ril bur dril ba sngags kyis btab ste byug pa dang :
bdug pa dang :
'chang ba dang :
khong du btang bas gnyan rims :
gag lhog 'brum pa :
rgyu gzer dmar bshal sogs srung ba dang 'joms pa'i gnyen po bla na med pa'o :
tho rangs dus dri chu bar ma la sngags btab ste sna bug nas rngubs pas kyang rang srung ba'i mchog go :[ <!TCC Tibetan character 4,37 undefined in unicode!> ]gsum pa gza' klu'i nad zhi ba ni :
snying ga'i hrIHlas 'od zer 'phros :
phyag g.yas kyi gri gug la phog :
de las rdo rje gtum po mthing nag rdo rje dang sdigs mdzub mdzad pa khyung chen rigs lnga'i sprul pa spro ba'i tshogs dpag tu med pa phyogs bcur 'phros pas :
steng gdon gza' dang 'og gdon klu bdud nag po'i tshogs thams cad dbang du bsdus :
zil gyis mnan :
gdug cing gtum pa'i rigs thams cad phyag gi rdo rjes thal bar brlags :
ye shes kyi mes bsregs :
sprul pa'i khyung chen rnams kyis zhal du gsol nas lhag med du bcom par bsam la :
sgrub sngags kyi mthar :
badzra tsaN+Da khroM ga ru Da he haM se nA ga du ts+tshan+de ts+tshan+de mi li mi li b+han+d+ha b+han+d+ha sarba gra ha nA ga ni bi Sha pra sha ma na rak+Sha rak+Sha swA hA:
zhes bzlas pas gza' klu gdug pa can thams cad zhi zhing srung bar 'gyur ro :
rdzas sbyor byed na :
khyung chen lnga :
rdo rje gsum :   gza' bdud rdo rje /
klu bdud rdo rje /
thal dkar rdo rje /
gu gul dkar nag :
dngul chu dang mu zi ser nag :
nyungs dkar :
nya phyis :
khyung skyug :
rdo rgyus :
spang spos :
shing mngar :
rgya snag :
kyi lce :
sngo rdo rje mchu :
nus pa dang ldan pa'i dri chen rnams kyi phye ma seng ldeng dmar po'i khaN+Das 'dam btags ril bur dril ba byug bdug 'chang ba dang khong du btang bas gza' klu 'byung po'i gdon dang mdze shu rma 'bras zha 'khums rengs pa sogs kyi gnyen po bla na med pa'o :[ <!TCC Tibetan character 4,37 undefined in unicode!> ]bzhi pa grib dang mi gtsang ba sel ba ni :
rang gi thugs ka'i hrIHlas 'byung ba lnga'i rang bzhin ye shes kyi rang rtsal 'od zer kha dog lnga ldan du 'phros pas lus kyi phyi nang nye 'khor dang bcas pa thams cad khyab :
grib dang mi gtsang ba'i nad gdon bar chad thams cad ye shes kyi mes bsregs :
rlung gis gtor :
chus sbyangs :
sas mnan :
nam mkha' stong nyid kyi ngang du bstims par bsam la sngags mthar :
kharkaM dzarkaM bi ma na se e ho shud+d+he shud+d+he :
yaM ho shud+d+he shud+d+he :
raM ho shud+d+he shud+d+he :
baM ho shud+d+he shud+d+he :
laM ho shud+d+he shud+d+he :
e yaM raM baM laM shud+d+he shud+d+he a a swA hA:
zhes bzlas pas gnas grogs zas gos byad gdon sogs la brten pa'i grib dang mi gtsang ba dang des bskyed pa'i nad yams thams cad 'phral du zhi ba dang srung bar 'gyur ro :
gnas chen rnams su skyes pa'i bzang shing sman spos kyi rigs la gzhi byas te :
ga pur :
gur guM:
gi waM:
shu dag :
tsan+dan dkar dmar :
a gar dkar nag :
gu gul dkar nag :
chu shel :
rgya spos :
spang spos :
brag spos :
brag tshan :
g.ya' tshan :
spang tshan :
mkhan dkar rnams kyi phur ma tshul bzhin bsgrubs pa'i bum chus bran :
sngags kyis btab pa byug bdug 'chang bas kyang grib dang mi gtsang ba'i gnod pa srung zhing zhi ba'i mchog go :
grib sel gyi cho ga byed na :
stegs bu'i khar bum pa chas su bcug :
char chu dang rgyun babs sogs kyi skar chu gtsang ma la gong gi rdzas btab pas dgang :
kha rgyan dang rma byas brgyan :
mchod gtor dang bcas bsham :
bdag gi rnal 'byor sngon du 'gro bas :
hU~M zhes brjod pas bum pa mi dmigs te stong pa'i ngang las pad zla'i gdan gyi steng du b+h+rU~M las rin po che'i bum pa tshad dang mtshan nyid rdzogs shing chas kyis brgyan pa bcud bdud rtsi'i rgya mtshor 'khyil ba'i dbus su sna tshogs pad nyi 'jigs byed dus mtshan dang bcas pa'i gdan gyi steng du hrIHlas rdo rje phag mo dkar mo lus dkyil gyi lha dang bcas pa gsal gdab :
sku las skyes pa'i 'od zer gyi klong na 'byung lnga'i lha mo mthing ser dkar dmar ljang ba'i mdog can phyag na rang mdog gi bum pa bdud rtsis gang ba bsnams pa dpag tu med pa spro zhing bsdu bas nyams grib mi gtsang nad gdon sdug bsngal thams cad zhi zhing srung ba'i las mdzad par bsam :
byin rlabs spyan 'dren sogs rgyas bsdus ci rigs bya :
rang gi thugs srog las sngags kyi 'od zer 'phros :
bum pa'i lha rnams la phog pas thugs rgyud bskul :
'od zer spros bsdus las mdzad :
sku las grib dang mi gtsang ba dag byed bdud rtsi'i chu rgyun dpag tu med pa char bzhin du babs pas bum pa yongs su gang bar bsam la sngags bzla :
mthar mchod cing bstod la 'dod don gsol :
nongs pa bshags :
mchod yon phul bas bum pa'i lha 'od du zhu nas chu nus pa dang ldan par bsam :
bsgrub bya'i dril zan gyi glud mar me changs bu sogs dkor chas gtams pa dang :
zhi ba'i me thab bam :
mar me :
til :
khrus chas sogs bsham :
gang la bya ba'i yul mdun du 'khod par thog mar mar mes sbyang ba'i slad :
me thab 'bar ba'i dbus su'am :
mar me skad cig gis rdo rje phag mo'i skur bsam :
rang gi snying ga nas 'od zer 'phros :
bsgrub bya'i sna bug nas zhugs :
lus kyi phyi nang thams cad khyab pas sdig pa dang sgrib pa grib dang mi gtsang ba nad gdon nyer 'tshe thams cad 'od zer nag po'i rnam pas 'dus :
sna bug nas thon :
til la thim pa bcom ldan 'das ma'i zhal du phul bas ye shes kyi mes lhag med du bsregs shing sbyangs par bsam la :
oM badzra b+ha ra hi sarba DA ki nI kha kha khA hi khA hi sarba pA paM kle sha ma la da ha na b+hasmiM ku ru ku ru swA hA:
zhes pas til brgya rtsa sogs phul :
mthar bcom ldan 'das ma ye shes kyi me 'bar zhing 'khrugs pa'i rnam par gyur pas phyi nang gi grib dang mi gtsang nad gdon nyer 'tshe thams cad lhag med du bsregs par bsam la mes bsgrub bya'i lus la bskor zhing phyir dor :
de nas chus sbyang ba ni :
khrus bum thogs la :
hU~M:
bum pa mthing bum dri med nang :
chos dbyings ye shes chu yis gtams :
bdud rtsi'i rgyun gyis khrus bgyis pas :
nyon mongs gti mug las byung ba'i :
nad gdon grib dang mi gtsang dang :
sdug bsngal rgyu 'bras dag par shog :
sngags kyi mthar :
nad thams cad shAn+tiM ku ru swA hA:
gdon thams cad shAn+tiM ku ru swA hA:
rims thams cad shAn+tiM ku ru swA hA:
nye bar 'tshe ba thams cad shAn+tiM ku ru swA hA:
'thab 'khon thams cad shAn+tiM ku ru swA hA:
byad byur thams cad shAn+tiM ku ru swA hA:
sdug bsngal thams cad shAn+tiM ku ru swA hA:
gnas grib thams cad shAn+tiM ku ru swA hA:
lus grib thams cad shAn+tiM ku ru swA hA:
zas grib thams cad shAn+tiM ku ru swA hA:
gos grib thams cad shAn+tiM ku ru swA hA:
dme grib thams cad shAn+tiM ku ru swA hA:
nal grib thams cad shAn+tiM ku ru swA hA:
yugasagrib thams cad shAn+tiM ku ru swA hA:
mdze grib thams cad shAn+tiM ku ru swA hA:
ro grib thams cad shAn+tiM ku ru swA hA:
dam tshig nyams chag nyes ltung gi grib thams cad shAn+tiM ku ru swA hA:
hU~M:
bum pa gser bum dri med nang :
mnyam nyid ye shes chu yis gtams :
bdud rtsi'i rgyun gyis khrus bgyis pas :
nyon mongs nga rgyal las byung ba'i :
nad gdon grib dang mi gtsang dang :
sdug bsngal rgyu 'bras dag par shog :
sngags brjod :
hU~M:
bum pa dngul bum dri med nang :
me long ye shes chu yis gtams :
bdud rtsi'i rgyun gyis khrus bgyis pas :
nyon mongs zhe sdang las byung ba'i :
nad gdon grib dang mi gtsang dang :
sdug bsngal rgyu 'bras dag par shog :
sngags brjod :
hU~M:
bum pa zangs bum dri med nang :
sor rtog ye shes chu yis gtams :
bdud rtsi'i rgyun gyis khrus bgyis pas :
nyon mongs 'dod chags las byung ba'i :
nad gdon grib dang mi gtsang dang :
sdug bsngal rgyu 'bras dag par shog :
sngags brjod :
hU~M:
bum pa g.yu bum dri med nang :
bya grub ye shes chu yis gtams :
bdud rtsi'i rgyun gyis khrus bgyis pas :
nyon mongs phrag dog las byung ba'i :
nag gdon grib dang mi gtsang dang :
sdug bsngal rgyu 'bras dag par shog :
sngags brjod cing dag par bkru'o :
rlung gis byab pa ni :
rma bya dang ku sha thogs la :
hU~M:
ku sha dag byed dri med rdzas :
rma bya dug gi nus pa 'joms :
rten 'brel rdzas dang rig pa'i sngags :
ting 'dzin rlung gi shugs 'chang bas :
sgo gsum nyon mongs las byung ba'i :
nad gdon grib dang mi gtsang dang :
sdug bsngal rgyu 'bras thams cad kun :
chos kyi dbyings su byang gyur cig :
sngags kyi mthar a pa na ye swA hA:
zhes gdags pa dang bcas lus la bskor zhing khrus khu'i nang du byabs la grib glud kyi mthar blug :
grib bdag la glud gtor sbyin nas bskrad pa ni :
yas rnams sngags dang phyag rgyas byin gyis brlabs :
rang gi snying ga nas khro bo Tak+ki rA dza'i tshogs dpag tu med pa spros te bsgrub bya la gnod cing 'tshe ba'i nad gdon grib dang mi gtsang ba'i bdag po bdag mo thams cad mdun du bkug :
zhi zhing dul ba'i tshul gyis 'khod par bsam la :
na ma sarba ta thA ga ta a ba lo ki te oM saM b+ha ra saM b+ha ra hU~M:
lan bdun gyis changs bu dang 'bru chan sogs bsngos la glud kyi nang du dor :
khyer cig khyer cig stobs ldan rnams :
sred dang chags dang zhen pa dang :
dran dang bzung dang bsam dang ni :
glod dang grol dang zhi bar mdzod :
ces brjod pa lo grangs sogs ci nus bskyar :
ting lo sbar :
glud kha bsgyur la :
hU~M:
nga ni rdo rje phag mo ste :
khams gsum thams cad zil gyis gnon :
srid gsum thams cad bran du 'khol :
'khor 'das kun gyi bdag mo yin :
nyon cig bgegs dang log par 'dren :
lus ngag sems la gnod byed pa :
grib dang mi gtsang sdug bsngal dang :
nad dal bdag po bdag mo kun :
mi bas dga' ba'i glud gtor dang :
nam mkha' mdzod du byin brlabs pa'i :
bza' btung 'dod yon 'di khyer la :
rnal 'byor bdag cag 'khor bcas la :
gnod cing 'tshe ba'i bsam sbyor spongs :
bsdams pa klod la mnan pa thegs :
grib dang mi gtsang sdug bsngal sogs :
zhi dang phan pa'i sems skyed la :
rang rang gnas su myur du song :
gal te mi nyan 'tshe byed na :
rdul phran bzhin du brlag par 'gyur :
de bas da lta phyir dengs shig :
ces dang drag sngags brjod :
thun gyis brab :
rdzas kyis bdug la glud gtor rgyang ring du bskyal :
slar mi 'jug pa'i phyir srung ba ni :
rdo rje thogs la :
hU~M:
bcom ldan rdo rje phag mo yi :
gnyis med ye shes las byung ba :
rdo rje drwa ba'i sprin chen po :
phyi nang kun tu khyab par 'phros :
lus la rdo rje'i go chas g.yogs :
lus kyi nad gdon sdug bsngal dang :
grib dang mi gtsang thams cad kun :
byang chub bar du rak+Sha hU~M:
ngag la rdo rjes byin brlabs pas :
ngag gi nad gdon sdug bsngal dang :
grib dang mi gtsang thams cad kun :
byang chub bar du rak+Sha hU~M:
yid la rdo rjes rgyas btab pas :
yid kyi nad gdon sdug bsngal dang :
grib dang mi gtsang thams cad kun :
byang chub bar du rak+Sha hU~M:
zhes dang sngags kyi mthar rak+Sha rak+Sha btags pas rdo rjes bskor zhing gnas gsum du reg :
bden stobs dang bkra shis brjod :
des ni nad gdon grib dang mi gtsang bas non pa las grol te zla ba gza' las thar ba bzhin du 'gyur ro :[ <!TCC Tibetan character 4,37 undefined in unicode!> ]lnga pa rdo rje'i tshe sgrub pa ni :
rang gi thugs kar ye shes sems ma'i thugs ka'i dbus su nyi zla'i ga'u kha sbyor gyi lte bar kha T+wAM ga dkar po lte bar hrIHsa mtshan pa las 'od zer 'phros :
'khor 'das kyi dwangs bcud thams cad bdud rtsi'i rnam par bkug :
lus kyi nang gang :
dus ma yin pa'i 'chi ba zhi :
rig 'dzin tshe'i dngos grub thob :
dwangs ma hrIHla 'dus pas rdo rje'i srog 'grub par bsam la :
sgrub sngags mthar :
badzra A yu She swA hA:
zhes btags pa bzla ba ni bdag don rgyun gyi rnal 'byor te :
rtse gcig tu bsgrubs pas tshe'i bar chad zhi zhing rdo rje'i tshe 'grub par 'gyur ro :
mdun bskyed la brten nas sgrub na :
thog mar tshe'i rdzas 'du bya ste :
bla ma yab yum byang sems dang :
cong zhi brag zhun rtag tu ngu :
'bras bu gsum dang dbang po lag :
rtsa ba lnga dang snying po lnga :
shing mngar shu dag dkar po tshe yi rdzas :
zhes pa rnams legs par sbyar ba zhib btags 'bru dkar gyi phye ma dang bcas g.yu mtsho gtan 'khyil :
rgyun 'bab kyi chu :
dgun mi 'khyags pa'i tshe ring ba'i chu :
ba dmar po'i 'o ma dang bcas pas ril bur dril ba thod pa mtshan ldan gyi nang du blug :
dar dmar pos kha bcad la dkyil 'khor gyi dbus su bzhag :
de'i mdun du tshe gtor dang :
tshe'i bza' btung mchod tshogs bcas bsham :
bdag mdun gyi sgrub mchod tshul bzhin du byas la bzlas pa'i skabs su :
bdag mdun gyi thugs kar tshe rten sngar bzhin gsal gdab :
rang gi thugs srog las sngags kyi 'od zer mchod pa'i tshul du 'phros :
mdun bskyed kyi thugs kar zhugs :
thugs rgyud bskul :
de las 'od zer mkha' khyab tu 'bar ba'i rtse las rdo rje pho nya mo'i tshogs dpag tu med pa 'phros :
rang gi bla tshe chad nyams yar ba dang :
'khor 'das kyi dwangs bcud thams cad 'chi med tshe'i bdud rtsir spyan drangs :
rang dang sgrub rdzas la thim pas rdo rje tshe'i dngos grub thob par bsam la sngags 'bum phrag gcig bzlas pas dngos nyams rmi lam du tshe'i dngos grub 'grub pa'i rtags mthong bar 'gyur ro :
thun mtshams su mchod cing bstod la thugs dam bskul ba ni :
mda' dar g.yob cing :
oM:
bcom ldan rdo rje phag mo yum :
tshe dang ye shes dbang phyug ma :
mkha' 'gro rgya mtsho'i tshogs dang bcas :
rtse gcig gus pas bsgrubs lags na :
thugs dam chen po'i dus la bab :
pho nya mang po'i tshogs dang bcas :
'od dang 'od zer mkha' khyab spros :
rnal 'byor bdag cag 'khor bcas kyi :
bla tshe chad nyams yar pa dang :
sde brgyad 'byung pos phrogs pa khug :
'byung bzhi'i dwangs bcud skye 'gro'i tshe :
rgyal ba sras dang bcas pa yi :
rgyun gyi rtag pa'i ye shes byin :
'chi med bdud rtsi'i rnam par sdus :
bdag cag rnams la bstsal nas kyang :
dus min 'chi ba'i bar chad zhi :
tshe bsod dpal 'byor rtogs pa rgyas :
rdo rje'i sku mchog 'grub mdzad gsol :
ces dang sngags brjod :
de ltar bsdus pa'i tshe bcud thams cad snying ga'i tshe rten la thim :
dbu ma'i yas mar gyi sgo thig le dkar dmar gyis bcad :
lus la rdo rje'i gur khyim gyis g.yogs par bsam la :
a :
rtag pa rgyun gyi ye shes tshe :
mi 'gyur gnyug ma'i thig ler thim :
bde stong rdo rjes rgyas btab nas :
chos kyi dbyings su tshe sba 'o :
a a a :
zhes brjod cing dgongs pa bskyang :
gtor ma tshogs mchod sogs ji ltar rigs pas mthar dbyung ngo :
dngos nyams rmi lam du dngos grub thob pa'i rtags mthong ba'i tshe :
tshogs dang gtor mas rgya cher mchod cing nongs bshags sngon du 'gro bas thugs dam bskul :
sgrub rdzas spyi bor blangs la :
oM:
'chi med rdo rje phag mo yi :
mi 'gyur sku yi ye shes tshe :
rnal 'byor dbu ma'i thig ler stims :
sku yi rdo rjer mdzad du gsol :
sngags mthar kA ya sid+d+hi oM:
mgrin par reg la :
A:
'chi med rdo rje phag mo yi :
rdo rje'i gsung gi ye shes tshe :
rnal 'byor srog gi snying por stims :
gsung gi rdo rjer mdzad du gsol :
sngags mthar wA ka sid+d+hi A:
snying gar reg la :
hU~M:
'chi med rdo rje phag mo yi :
rdo rje'i thugs kyi ye shes tshe :
rnal 'byor gnyug ma'i dbyings su stims :
thugs kyi rdo rjer mdzad du gsol :
sngags mthar tsit+ta sid+d+hi hU~M:
tshe'i bza' btung rol la :
ho :
thabs shes tshe yi ril bu dang :
tshe yi bdud rtsi la brten nas :
dus min 'chi ba kun zhi zhing :
tshe dang ye shes dngos grub stsol :
sarba sid+d+hi pha la ho :
zhes pas tshe dang ye shes kyi dngos grub ma lus pa thob :
'chi med rdo rje phag mo dang skal pa mnyam par bsam la rgyas gdab :
sgrub rdzas ril bu snod bzang por bcang :
dam tshig nyams pa'i lag tu mi 'grim :
ra ba bzhi'i yar ngo nas brtsam tho rangs rlung rig dwangs pa'i skabs su bsten :
de ltar brtson pas gnas skabs su tshe'i bar chad zhi :
tshe dang lus kyi bcud len 'grub :
rig 'dzin tshe'i dngos grub thob :
mthar thug 'chi med rdo rje phag mo'i ye shes rgyud la brtan par 'gyur ro :[ <!TCC Tibetan character 4,37 undefined in unicode!> ]drug pa nor sgrub pa ni :
dpal can gyi thod pa bkra shis pa'i lag nas byung ba sman dang dris byug :
rin chen lnga :
dar sna lnga :
'bru sna lnga :
snying po lnga :
bza' btung lnga :   zan /
khur ba /
sha
/chang /
la phug
/gzhan yang dpal can gyi rdzas ji snyed pa khrol bu dang ril bus bkang :
dar gyis kha bcad la stegs bur bsham :
mchod tshogs dpung bskyed :
bdag dang mdun rten lhar gsal ba'i sgrub mchod tshul bzhin du bya :
bzlas pa'i skabs su bdag gi thugs srog las 'od zer nyi ma 'char kha'i mdangs can 'phros :
mdun rten lhar gsal ba'i thugs rgyud bskul :
de las rdo rje pho nya mo'i tshogs mkha' khyab tu 'phros :
srid pa dang zhi ba'i phywa g.yang longs spyod thams cad bsdus :
bdag dang mdun rten la thim :
gnas khang yul phyogs thams cad phyur bur khengs pas dpal 'byor zad mi shes par bsam la sgrub sngags mthar :
sarba dzaM b+he mo he ba su sid+d+hi puSh+TiM ku ru oM:
zhes gtso bor bzla :
skabs su :
oM d+ha ra d+ha ra d+hi ri d+hi ri uSh+Ni Sha na na Shi d+ha rat+na ba su sid+d+hi sdus sdus ma no ha ra haM swA hA:
zhes bzla :
gtor tshogs sogs kyis mchod :
thugs dam bskul ba ni :
oM:
bcom ldan rdo rje phag mo yum :
'dod rgu'i dngos grub mchog stsol ma :
mkha' 'gro rgya mtsho'i 'khor dang bcas :
rnal 'byor gdung bas gsol 'debs na :
thugs rje'i ye shes phyogs brgyar spros :
snod kyi dwangs ma bcud kyi g.yang :
'khor 'das kun gyi dpal dang stobs :
phun sum tshogs pa'i dngos grub kun :
thogs pa med par gnas 'dir sdus :
dpal 'byor longs spyod dngos grub stsol :
ces yang yang bskul zhing sngags bzla :
de ltar brtson pas dngos nyams rmi lam du dge ba'i mtshan ma mthong na dngos grub blang zhing :
mdun bskyed rten dang brten par bcas pa yongs su gyur pa las dngos grub kyi rdzas yid bzhin nor bu'i snying por bsam la brtan bzhugs shis brjod bya :
mdzod kyi phugs su bkur sti dang bcas te bzhag :
sgrub pa'i ril bu sogs sgrub rdzas kyi cha shas gter bum du bstsal la gnas khang dang rgyab ri dpal can sogs su sbas pas gnas skabs su dbul phongs zhi :
dpal 'byor longs spyod 'phel :
sris sme :
'byor pa ngang gis 'du :
mthar thug nam mkha'i mdzod kyi yo byad la dbang sgyur bar 'gyur ro :
sgrub rdzas dang thod pa sogs ma rnyed na rten gtor nor bu 'bar ba'i dbyibs can rin chen 'bru sman dar zab bza' btung bzang pos bskor ba la brten nas bsgrubs kyang rung ngo :[ <!TCC Tibetan character 4,37 undefined in unicode!> ]bdun pa shes rab sgrub pa ni :
mdun du maN+Da lar thod le skor gyis chos 'byung zur drug mu khyud dang bcas pa lte ba dang zur drug rtsibs mchan bcas la hrIMHre bri :
de'i dbus su shu dag dkar po :
rtsibs dang mchan rnams la chu shel :
tsan+dan dkar po :
spang rgyan dkar po :
cu gang :
ru rta :
a ru ra :
spang spos :
gur gum :
gi waM:
dbang lag :
na le shaM:
shing mngar rnams khrol bur spungs :
bgegs bsal :
khrus nas dbyung :
bdag gi rnal 'byor la gnas pas thugs srog hrIMHyig dkar por gsal ba las 'od zer 'phros :
'khor 'das kyi ye shes :
gzungs :
blo gros :
spobs pa :
stobs rtsal :
nus mthu :
dwangs bcud thams cad 'od zer bdud rtsi'i rnam par spyan drangs :
mdun gyi rdzas la thim pas kha dog dri ro nus mthu phun sum tshogs par bsam la hrIMH'ba' zhig gi bzlas pa khri dang :
sgrub sngags kyi sham bur dbyangs gsal dang :
oM pi tsu pi tsu pra dz+nyA war+d+hA ni dz+wa la dz+wa la me d+hi war+d+hA ni d+hi ri d+hi ri bu d+hi war+d+hA ni swA hA:
zhes pa'ang ji ltar rigs pa bzlas pas byin gyis brlab :
de nas legs par btags la ba dmar po'i 'o ma dang :
ra dkar po'i 'o ma :
sbrang rtsi bcas kyis ril bur dril :
rin po che'am thod pa'i snod du bstsal :
dar dkar pos kha bcad de sgrub pa'i dkyil 'khor gyi dbus su bzhag :
mchod gtor sogs bsham :
bdag bskyed dang mdun gyi ril bu lhar gsal btab nas sgrub mchod tshul bzhin gyi mthar bzlas pa'i skabs :
rang gi thugs srog las 'od zer 'phros :
mdun gyi ril bu lhar gsal ba'i thugs srog la thim :
de las 'od zer lcags kyu hrIMHyig gi rnam pas phyogs bcur 'phros :
phyogs bcu'i rgyal ba sras dang bcas pa'i mkhyen brtse nus pa :
gzungs dang spobs pa'i ye shes :
'jig rten pa'i blo gros stobs rtsal nus mthu :
nyi zla nor bu sman la sogs pa'i dwangs bcud thams cad rang dbang med par bsdus te bdag mdun la thim pas ye shes kyi gzi byin mchog tu 'bar bar bsam la hrIMHkhri phrag gsum dang :
sngags ring yang ji ltar nus pa bzla :
thun mtshams rnams su gtor tshogs sogs bya :
'od dang sgra sogs rtags mthong ba'am bzlas grangs rdzogs pa na dngos grub blang :
lha 'od du zhu ba sman gyi ril bu mthong thos dran reg thams cad blo dang ngag gi dngos grub stsol ba'i nus pa dang ldan par bsam :
brtan bzhugs shis brjod sogs bya :
ra ba bzhi'i tshes gcig nas brtsam ste tho rangs kyi dus su zla ba gsum sogs brten pas tshe dang lang tsho'i bcud len du 'gyur :
gzi byin 'bar :
dbyangs snyan :
blo rno :
dran pa gsal :
yid gzhungs :
bslabs dang ma bslab pa'i shes bya thams cad thogs med du shes :
gzungs dang spobs pa thob :
mthar thug de kho na nyid kyi ye shes khong du chud par 'gyur ro :[ <!TCC Tibetan character 4,37 undefined in unicode!> ]brgyad pa dbang gi las sgrub pa ni :
rang gi thugs srog las 'od zer lcags kyu'i rnam pa can thal gyis 'phros :
smin mtshams gnad kyi sgo nas thon pa dang :
mkha' 'gro dmar mo lcags kyu thogs pa dpag tu med pa 'od zer 'bar bzhin pas 'jig rten khams thams cad khyab :
srid pa gsum gyi tshe bsod dpal 'byor thams cad khab len gyi rdos lcags blangs pa ltar bsdus nas rang la thim :
yid can thams cad kyi snying rtsa dbang med du bsgul :
'ur 'ur thib thib dbang du 'dus pas khams gsum gyi dbang phyug chen mor gyur par bsam la sngags kyi mjug tu :
sarba tri lo ka wA shaM ku ru ma no ha ra hU~M ha ra tsit+ta hrIM hrIM dza dza :
zhes khri phrag bzhi bzlas pas 'grub par 'gyur ro :
bsgrub bya pho mo ched du yod na de kho na la dmigs pas gzir zhing sngags la ming spel :
rdzas sbyor byed na :
ye shes dbang du byed pa bla ma yab yum gyi byang sems :
bde ba dbang du byed pa rnal 'byor pa rang nyid yab yum gyi khams :
snang ba dbang du byed pa sin+d+hu ra :
srid pa dbang du byed pa gi waM:
zas dbang du byed pa sbrang rtsi :
gos dbang du byed pa le brgan gyi dar :
rin po che dbang du byed pa bye ru :
'bru dbang du byed pa khre dmar po :
rta phyugs dbang du byed pa g.yang can gyi spu sna :
pho dbang du byed pa mtshal :
mo dbang du byed pa dung :
chags pa skyed pa lan tshwa :
yid sgyur ba chang :
myos par byed pa lang thang tshe rnams dang :
gzhan yang glang sna :
ha lo :
ug chos :
rdo khab len :
spos dkar :
spang spos :
rgya spos :
shing tshwa :
shu dag rnams kyi phye ma dang sbyar ba ril bu'am phur ma byas la sngags kyis ngar btags :
khrom tshogs sogs kyi skabs su bdud rtsir sbyar te sbyin :
dri dang sbyar te bdug :
lus la reg pa sogs bgyis pas rtsol med du dbang du 'du bar 'gyur ro :
bsgrub bya dmigs bsal la byed na so so'i khams dkar dmar ram zag rdzas sbyar ba'ang gnad do :[ <!TCC Tibetan character 4,37 undefined in unicode!> ]dgu pa srung ba'i las sgrub pa la :
sgom pas srung ba ni :
rang phag mor gsal ba'i phyi rol du chos 'byung gi zur drug la :
phag mo dmar mo :
gshin rje ma sngon mo :
rmongs byed ma dkar mo :
skyod byed ma ser mo :
skrag byed ma ljang mo :
tsaN+Di kA nag mo ste go cha'i dpa' mo drug rnams rgyan cha lugs gtso mo dang mthun pa :
de'i phyir rol du 'khor lo rtsibs bcu pa yangs shing rgya che ba'i lte bar gtsug tor 'khor los sgyur ba :
steng 'og phyogs mtshams su khro bo bcu :
de'i phyi rol du rdo rje rwa ba :
mda'i drwa ba :
ye shes kyi me phung 'bar ba dang bcas pa gsal zhing brtan pas bgegs dang bar du gcod pa'i sbyor ba thams cad bsrungs par bsam la :
sgrub sngags mthar badzra kA wA tsi rak+Sha rak+ShA haM:
zhes bzla bar bya'o :
bris pas bsrung ba ni :
gro ga'am shog bu la 'khor lo'i lte bar chos 'byung zur drug pa'i dbus su zla gdan rdo rje'i lte bar lus ngag yid ye shes dang bcas pa srung ba'i oM AHhU~M hoHbrtsegs ma :
zur drug la dbang yul skye mched bsrung ba'i phyir oM baM:
haM yaM:
hrIM maM:
hrIM hrIM:
hU~M hU~M:
phaT phaT:
rtsibs mchan rnams la g.yung drung 'khyil ba :
de'i phyi rol gyi mu khyud la rtog tshogs thams cad bsrung ba'i phyir bcom ldan 'das ma'i bsnyen sgrub las sbyor gyi sngags dang :
mAM lAM pAM tAM:
pu la sogs pa'i yi ge nyer bzhi :
hU~M brgyad dang bcas pa'i mthar gang bsrung ba'i spel tshig sbyar :
de'i phyi rol gyi mu khyud la gtsug tor 'khor los sgyur ba'i sngags spel tshig dang bcas pa :
de'i phyi rol du 'khor lo rtsibs bcu la khro bo bcu'i sngags :
rtsibs mchan rnams su rdo rje hU~M gis mtshan pa :
de'i phyi rol du dbyangs gsal rten snying 'dod gsol :
de'i phyi rol du rdor ra :
me ri rnams rim par bris pa la gur gum :
gi waM:
cu gang :
sin+d+hu ra :
dri bzhis   ga pur /
gla rtsi /
tsan+dan /
shing tshwa /
byug :
lhar bskyed bzlas pa sogs kyis nus ldan du bsgrub :
shu dag :
yungs dkar :
rma bya'i mdongs rnams dang lhan cig zangs kyi gwa'ur bcug ste mgul lam dpung par btags na nad gdon bgegs dang bar du gcod pa thams cad srung ba'i mchog tu 'gyur ro :[ <!TCC Tibetan character 4,37 undefined in unicode!> ]bcu pa phyir zlog pa ni :
go cha'i dpa' mo dang khro bo bcu gcig sngar bzhin gsal btab la :
ngag tu hU~M zhes brjod pas de rnams zhal phyir gzigs te khros shing rngams pa'i thugs ka nas rang 'dra ba'i sprul pa grangs med pa spros te nad gdon bgegs dang byad phur rbod gtong sogs mi mthun pa'i phyogs thams cad phyir bzlog cing rgyang ring du bskrad par bsam la :
sgrub sngags kyi mthar go cha'i sngags dang hU~M bcu gcig gi mthar sarba mA ra se na pra t+yaM gI ra hU~M hU~M phaT phaT:
ces btags pa mang du bzlas shing bden stobs brjod :
thal mo brdab :
de ltar bgyis pas sgrub pa po'i bar chad thams cad skad cig gis phyir zlog par 'gyur ro :
slar mi 'jug pa'i phyir lha rnams nang du zhal phyogs nas srung ba mtshams kyi las mdzad par bsam la srung 'khor gsal brtan du bsgom zhing sngags kyang bzla'o :[ <!TCC Tibetan character 4,37 undefined in unicode!> ]bcu gcig pa mngon spyod kyi las bsgrub pa ni :
grog mkhar gyi sa dang tsha ba gsum khab len dug khrag bcas sbyar ba la dgra yin na zag rdzas dang :
bgegs la byed na de'i gnas rten gyi sa rdo'i phye ma bsres pas rU pa sor brgyad pa byas la lcags khang du bcug :
srung zlog gi dmigs bzlas sngar bzhin rjes :
slar yang hU~M gis bskul bas dpa' mo drug dang khro bo'i tshogs kyi thugs ka nas pho nya phyag rgya bzhi thogs pa dpag tu med pa spros :
dgra bgegs gang yin gyi snying ga nas lcags kyus btab :
mgrin pa zhags pas bsdams :
yan lag lcags sgrog gis bcings te gzugs la bstims :
dril bu'i sgras myos shing 'gyel bar bsam la 'gugs pa'i bden stobs kyang brjod :
de nas de rnams kyi thugs ka nas khro mo gsod byed ma nag mo thun dang phur pa thogs pa dpag tu med pa spros te thun gyis lus khrol tshags su btang :
phur bus btab :
rnam shes dbyings su spar :
tshe'i rten phung po dang bcas pa gzir zhing bsgral bar bsam la sgrub sngags dang go cha dang khro bo'i sa bon bcas kyi mthar sarba shA trUn big+h+nAn mA ra se nA gr-ih+Na gr-ih+Na :
ban+d+ha ban+d+ha :
ha na ha na :
da ha da ha :
pa tsa pa tsa :
di na me ke na mA ra ya mA ra ya kha kha khA hi khA hi hU~M hU~M phaT phaT ces drag tu bzla /
thun gyis brab :
phur bus gdab :
mthar rU pa dur khrod drag po'i mes sbyang :
thal ba 'dre can gyi sar mnan :
des ni gdug pa can thams cad myur du tshar gcod par 'gyur ro :[ <!TCC Tibetan character 4,37 undefined in unicode!> ]bcu gnyis pa nyams chag skong ba'i las sgrub pa ni :
mchog dang thun mong gi dngos grub gang bsgrubs kyang rang rgyud dag par bya ba shin tu gal che bas dam tshig ma nyams par bsrung :
gal te tshor dang ma tshor ba'i nyams chag dbang med du byung na bshags sbyang gi cho gas 'phral du phyir bcos par bya ste :
de'ang yar mar gyi tshes bcu sogs dus khyad par can gyi tshe sgrub pa'i dkyil 'khor tshul bzhin du bsham :
mchod gtor tshogs kyi yo byad gya nom pa dang :
khyad par gtsang zhing gsal ba'i mar me brgya rtsa sogs kyi phreng bas bskor :
bdag mdun sgrub mchod gtor ma 'bul ba rnams tshul bzhin du byas la :
rnal 'byor pas gdung ba'i shugs bskyed de brkyang phyag 'tshal :
yi ge brgya pa'i sngags bzla :
lta ba'i klong bshags kyi dgongs pa bskyang :
thun mong du rtsa ba dang yan lag gi nyes byas bshags pas lus ngag yid gsum cha mnyam pa'i nyams chag sbyang :
sman gtor rak+ta'i skong ba bya :
khyad par dbang bzhi'i dam tshig nyams chag skong ba'i slad du mar me thogs te dkyil 'khor la bskor zhing :
oM:
snang ba snod kyi kong bu ru :
srid pa bcud kyi mar khus gtams :
lus gnas rtsa yi sdong bu btsugs :
snang stong zung 'jug mar me sbar :
dag pa rab 'byams mchod sprin 'dis :
kun bzang rdo rje phag mo yum :
gnas gsum dpa' bo rnal 'byor ma :
thugs rje sprul sku'i bdag nyid can :
mkha' khyab 'dus pa'i thugs dam bskang :
spyi dang khyad par lhag pa sogs :
rdo rje theg pa'i 'dul ba dang :
khyad par bum pa'i dbang gi lam :
mnyam gzhag bskyed rim ma gsal zhing :
rjes thob tha mal snang bar zhen :
bza' ba sha lnga bdud rtsi dang :
bcang ba'i rdo rje dril bu spangs :
bsrung bya rtsa ba yan lag gi :
dam tshig nyams chag gyur pa kun :
snying nas 'gyod pas mthol bshags shing :
phyin chad mi bgyid dam bca' na :
dag cing tshangs par dbugs phyung nas :
sku yi rdo rje'i dngos grub stsol :
oM badzra kA ya dI pe pra tIts+tsha AHhU~M:
A:
dbu ma rtsa yi kong bu ru :
srog rtsol rlung gi mar khus gtams :
kha sbyor nA da'i sdong bu btsugs :
gsal stong zung 'jug mar me sbar :
dbang sgyur chen po'i mchod sprin 'dis :
kun bzang rdo rje phag mo yum :
gnas gsum dpa' bo rnal 'byor ma :
rang bzhin longs sku'i bdag nyid can :
mkha' khyab 'dus pa'i thugs dam bskang :
spyi dang khyad par lhag pa sogs :
rdo rje theg pa'i 'dul ba dang :
khyad par gsang ba'i dbang gi lam :
mnyam gzhag rtsa rlung ma bsgoms shing :
rjes thob de nyid lam ma longs :
bza' ba stong gsal bdud rtsi spangs :
bcang ba srog rtsol rang gar shor :
bsrung bya kha sbyor dang bral ba'i :
dam tshig nyams chag gyur pa kun :
snying nas 'gyod pas mthol bshags shing :
phyin chad mi bgyid dam bca' na :
dag cing tshangs par dbugs phyung nas :
gsung gi rdo rje'i dngos grub stsol :
oM badzra wA ka dI pe pra tIts+tsha AHhU~M:
hU~M:
'khor lo bzhi yi kong bu ru :
thig le bzhi yi mar khus gtams :
dga' ba bzhi yi sdong bu btsugs :
stong pa bzhi yi mar me sbar :
lhan skyes bde ba'i mchod sprin 'dis :
kun bzang rdo rje phag mo yum :
gnas gsum dpa' bo rnal 'byor ma :
ngo bo chos sku'i bdag nyid can :
mkha' khyab 'dus pa'i thugs dam bskang :
spyi dang khyad par lhag pa sogs :
rdo rje theg pa'i 'dul ba dang :
khyad par gsum pa'i dbang gi lam :
mnyam gzhag bde stong ma bsgoms shing :
rjes spyod lhan skyes nyams dang bral :
bza' ba bde ba'i bdud rtsi dang :
bcang bya dngos yid phyag rgya spangs :
bsrung bya thig le 'pho ba yi :
dam tshig nyams chag gyur pa kun :
snying nas 'gyod pas mthol bshags shing :
phyin chad mi bgyid dam bca' na :
dag cing tshangs par dbugs phyung nas :
thugs kyi rdo rje'i dngos grub stsol :
oM badzra tsit+ta dI pe pra tIts+tsha AHhU~M:
ho :
gzung 'dzin yul gyi kong bu ru :
yul can ye shes mar khus gtams :
snang sems zung 'jug sdong bu btsugs :
blo 'das rang byung mar me sbar :
'od gsal chen po'i mchod sprin 'dis :
kun bzang rdo rje phag mo yum :
gnas gsum dpa' bo rnal 'byor ma :
dbyer med bde chen bdag nyid can :
mkha' khyab 'dus pa'i thugs dam bskang :
spyi dang khyad par lhag pa sogs :
rdo rje theg pa'i 'dul ba dang :
khyad par bzhi pa'i dbang gi lam :
mnyam gzhag gnas lugs ma bsgoms shing :
rjes thob tha mal 'khrul par shor :
bza' ba stong nyid bdud rtsi dang :
bcang bya rtse gcig ting 'dzin g.yel :
bsrung bya gzung 'dzin rtog pas g.yengs :
dam tshig nyams chag gyur pa kun :
snying nas 'gyod pas mthol bshags shing :
phyin chad mi bgyid dam bca' na :
dag cing tshangs par dbugs phyung nas :
ye shes rdo rje'i dngos grub stsol :
oM badzra dz+nyA na dI pe pra tIts+tsha AHhU~M:
zhes brjod cing nges shes bskyed la gdung shugs drag pos bshags pas dbang bzhi'i sdom pa dang dam tshig gi nyes ltung thams cad sor chud par 'gyur ro :
mthar smon lam gdab pa ni :
ho :
gsang mchog rdo rje btsun mo'i dkyil 'khor du :
rdo rje slob dpon sgrub pa'i mched lcam gyis :
bsnyen sgrub skong ba'i cho gar brtson pa'i mthus :
rgyud dag dngos grub rnam gnyis rgyas par shog :
bum dbang dam tshig nyams chag sor chud cing :
snang stong zung 'jug ye shes gong du 'phel :
thun mong las kyi tshogs kun 'grub pa dang :
kun tu 'od kyi sa la dbugs phyungs shig :
gsang ba'i dbang gi dam tshig nyams chag byang :
gsal stong zung 'jug ye shes gong du 'phel :
rlung sems lha sku'i phyag rgya 'grub pa dang :
pad+ma can gyi sa la phyin par shog :
gsum pa'i dbang gi dam tshig nyams chag dag :
bde stong zung 'jug ye shes gong du 'phel :
'od gsal ngang las lhan skyes sgyu ma'i sku :
'khor lo'i tshogs chen bde bas dbugs phyungs shig :
don gyi dbang gi dam tshig nyams chag grol :
rig stong zung 'jug ye shes gong du 'phel :
slob pa min pa'i go 'phang la brten nas :
ye shes bla ma'i sa la lhun rdzogs shog :
tshe 'dir 'bras bu mngon du ma gyur na :
'chi ba 'od gsal chos sku'i dbyings su thim :
bar do longs spyod rdzogs pa'i phyag rgyar bzhengs :
skye srid sprul pas 'gro don lhun grub shog :
rlung sems 'khrul snang mun pa 'char srid tshe :
ye shes mar me'i snang bas shul mtshon te :
bde stong dpa' bo mkha' 'gro'i tshogs rnams kyis :
mkha' spyod dag pa'i zhing du dbugs phyungs shig :
mdor na 'di nas byang chub snying po'i bar :
bka' drin can gyi rdo rje slob dpon dang :
nam yang mi 'bral byin gyis brlabs pa las :
phyam gcig gdod ma'i sa la grol bar shog :
ces 'dun pa rtse gcig pas btab pas rgyud dag par gyur pa la :
slar yang tshogs kyi 'khor los dgyes pa bskyed :
de nas nyams chag skong ba'i dbang gis smin par bya ba ni :
khrus bya :
bgegs bsal zhing srung mtshams bcing :
tshogs rten nam slob dpon la maN+Dal phul :
gsol ba gdab pa ni :
thal mo sbyar bas btud de :
bde chen rdo rje btsun mo dang :
dbyer med rdo rje slob dpon gyis :
dam tshig nyams chag dag pa dang :
ye shes smin pa'i dbang bskur stsol :
rgyud sbyang :
gzhi dgod pa'i slad du :
slob dpon dang dkyil 'khor gyi gtso mo tha mi dad pa'i thugs ka nas 'od zer lcags kyu lta bu 'phros pas :
'og min gyi zhing nas rdo rje snyems ma rig pa'i lha mo'i tshogs dang bcas pa spyan drangs :
bkra shis pa'i glu gar dang gsang ba'i bum pa byang chub sems kyi bdud rtsis gang ba spyi bor bzhag cing dbang bskur bar bsam la :
thod pa'i bdud rtsi'i dkyil 'khor spyi bor bzhag la :
oM:
rang byung dbyings kyi snod mchog tu :
dag byed rig pa'i bdud rtsi bskyil :
rigs kyi bu la dbang bskur bas :
rgyud dag ye shes nus thob shog :
sngags mthar :
b+hany+dza ka la sha ma hA su kha a mr-ita a b+hi Shiny+tsA mi :
'thor 'thung bya :
de ltar byas pas bde ba chen po'i bdud rtsis lus kyi gnas kun tu khyab pas nyams chag rtog sgrib thams cad lhag med du byang zhing :
ye shes kyi skal pa khyad par can rgyud la bzhag par mos :
dngos gzhi dbang bzhi'i ye shes smin pa'i slad :
mar me gsal ba spyi bor bzhag la :
oM:
lus gnas rtsa yi kong bu ru :
snang stong zung 'jug sgron me sbar :
rigs kyi bu la dbang bskur bas :
snang zhen lha skur dag par shog :
kA ya dz+nyA na dI pe a b+hi Shiny+tsa oM:
mgrin par bzhag la :
A:
srog rtsol rlung gi kong bu ru :
gsal stong zung 'jug sgron me sbar :
rigs kyi bu la dbang bskur bas :
las rlung sngags su rdzogs par shog :
wA ka dz+nyA na dI pe a b+hi Shiny+tsa A:
snying gar bzhag la :
hU~M:
dkar dmar thig le'i kong bu ru :
bde stong zung 'jug sgron me sbar :
rigs kyi bu la dbang bskur bas :
lhan skyes ye shes smin par shog :
tsit+ta dz+nyA na dI pe a b+hi Shiny+tsa hU~M:
slar yang mig sgor bstan la :
ho :
chos can rtog pa'i kong bu ru :
rig stong zung 'jug sgron me sbar :
rigs kyi bu la dbang bskur bas :
dbyings rig dbyer med mngon 'gyur shog :
d+harma d+hA tu dz+nyA na dI pe a b+hi Shiny+tsa ho :
de ltar dbang bzhi bskur pa las :
yul kun snang stong lha skur shar :
yul can gsal la mi rtog ngang :
lhan cig skyes pa'i bde bas tshim :
'od gsal ye shes mngon gyur bsam :
smon lam gdab cing bkra shis gsol :
des ni dbang bzhi'i nyams chag dang :
sgo gsum cha mnyam dang bcas pa'i sdig sgrib dag :
lam gyi ye shes bzhi gong du 'phel :
'bras bu sku bzhi myur du 'grub pa'i skal pa can du 'gyur bas na bdag 'jug gi tshul du rtag tu blang zhing :
snod ldan gzhan yang rjes su bzung bas 'brel tshad rgyud dag cing ye shes gong 'phel du 'gyur ro :[ <!TCC Tibetan character 4,37 undefined in unicode!> ]bcu gsum pa mthar thug mchog gi dngos grub sgrub pa'i las sbyor ni :
bde ba chen po bdud rtsi ra sA yA na'i sgrub pa ste :
rdo rje phag mo ye shes gsang ba mchog gi rgyud las :
rgyud dag rtogs par ldan pa yis :
'brel tshad bde ba chen po'i sar :
tshom bu gcig tu grol ba'i phyir :
bdud rtsi mchog gi las sbyor bya :
bsnyen pa dang ni nye bsnyen dang :
sgrub dang sgrub pa chen po yis :
khrol bu sbyang zhing phye ma brlab :
bdud rtsir bskyil zhing gong bur bsdu :
zhes gsungs pa ltar lag tu blang bar bya ste :
dur khrod la sogs pa 'jigs shing zil che ba shin tu dben pa'i gnas su sa gzhi las su rung bar bya :
phyi nang gsang ba'i mtshams dam du bcad :
lha la snyan gsan 'beb pa'i tshul gyis bdag mdun gyi sgrub mchod dang skong bshags nan tan du bya :
de nas ji ltar 'tsham pa'i stegs bur bdud rtsi lngas chag chag gdab :
mchod gtor sogs bag dro brjid ldan du bsham :
bsgrub bya'i rdzas bdag nyid chen po pad+ma yab yum gyi thabs shes bde ba chen po'i ril bu dngos sam :
phabs rgyun dang ldan pa rig 'dzin grub pa'i phyag nas byung ba nyid gzhir byas te :
'phags pa gsum gyi ring bsrel :
dngos grub mchog brnyes pa'i bdud rtsi lnga :
yul dag pa'i sha lnga :
de dag gi 'phrod dang skyobs su gyur pa'i sman gyi rtsa ba dang yan lag ji ltar rnyed pa dang :
khyad par rin po che sogs lnga tshan lnga :
rtag tu ngu rigs gsum :
rtsa ba lnga dbang po lag pa sogs bcud len gyi rdzas rnams mdun du stegs bu'i dbus su maN+Da lar thod pa la sogs pa'i snod du spungs :
bgegs bsal :
khrus nas dbyung :
rang nyid sgom bzlas nus ldan du bsgrub :
rang gi thugs srog las byung ba'i 'od zer gyi sne las khro mo dum skyes ma'i tshogs dpag tu med pa spros te rdzas kyi mi gtsang ba dang ma dag pa'i nyes skyon thams cad sbyangs :
slar yang 'od zer 'phros pas 'og min nas dpal rdo rje sems dpa' bde ba chen po yab yum spyan drangs :
rdzas kyi nam mkhar bzhugs pa snyoms par zhugs pa'i mkha' gsang nas bde ba'i 'od zer mkha' khyab tu 'phros :
snod bcud thams cad mer mer shig shig tu g.yos :
'jig rten dang 'jig rten las 'das pa'i bcud dang dwangs ma stobs rtsal nus mthu thams cad ye shes kyi bdud rtsir spyan drangs :
zhal du zhugs :
sku'i dbyibs brgyud :
sbyor mtshams nas char drag tu babs pa bzhin byung :
rdzas la thim pas ma dag pa'i nyes skyon thams cad sbyangs :
dag pa ye shes kyi bdud rtsi kha dog dri ro nus bcud phun sum tshogs par bsam la :
oM AHhU~M badzra satwa ma hA su kha a mr-ita sarba sid+d+hi hU~M hU~M:
zhes khri phrag gcig tu bzla :
de ni khrol bu bsnyen pa'i tshul gyis sbyang ba'o :
de nas mdun gyi rdo rje sems dpa' yab yum rang la bstim :
rdzas rnams zhib par btags la sngar bzhin thod pa la sogs pa'i snod du spungs :
rang nyid sgom bzlas sngon du 'gro bas :
bdag gi thugs srog las byung ba'i 'od zer gyis 'og min pad+ma brtsegs pa'i zhing nas bcom ldan 'das mgon po tshe dpag tu med pa rigs lnga yab yum spyan drangs :
rdzas kyi nam mkhar bzhugs pa snyoms par zhugs pa'i mkha' gsang nas bde ba'i sgra dang 'od zer mkha' khyab tu 'phros :
'khor 'das kyi tshe dang ye shes dpal dang gzi brjid thams cad 'chi med tshe'i bdud rtsi'i rnam par spyan drangs :
zhal du zhugs :
sku'i dbyibs brgyud :
sbyor mtshams nas char drag tu babs pa bzhin byung :
rdzas la thim pas 'chi med tshe dang ye shes kyi bdud rtsir 'khyil bar bsam la :
oM hU~M trAM hrIHAHmUM lAM mAM pAM tAM badzra A yur+dz+nyA na a mr-ita sarba sid+d+hi hU~M hU~M:
zhes khri phrag gcig bzla ba ni phye ma nye bar bsnyen pa'i tshul gyis brlab pa'o :
de nas tshe dpag med rigs lnga yab yum bde ba chen po'i bdud rtsir 'od du zhu nas rdzas la thim par bsam :
chang dang :
chu dang :
'o ma dang :
rin po che'i chu dang bcas pas legs par sbol :
dkar gsum mngar gsum dang phabs kyis bran :
drod phab la b+han+d+ha la sogs pa'i snod du bstsal :
sgrub pa'i dkyil 'khor gyi steng du mnga' gsol :
'og tu drod 'beb kyi mar me'ang sbar :
bdag gi sgom bzlas sngon du 'gro bas :
hU~M:
zhes brjod pas rdzas kyi snod bcud mi dmigs te stong par sbyangs :
stong pa'i ngang las 'og tu yaM las chos nyid kyi rlung :
ye shes kyi me :
sku gsum mtshon pa'i thod sgyed gsum gyi khar A las ka pA la yangs shing rgya che ba'i nang du bcud thams cad sha lnga bdud rtsi lnga yi ge 'bru bcus mtshan pa :
rang gi thugs las 'phros pa'i 'od kyis rlung g.yos :
me sbar :
rdzas thams cad zhu ba ye shes kyi bdud rtsi kha dog dri ro nus pa phun sum tshogs pa'i rgya mtshor 'khyil ba'i zer rlangs 'od lnga'i phung por 'khyil ba'i klong du :
pad nyi 'jigs byed dus mtshan dang bcas pa'i gdan gyi steng du hrIHlas bcom ldan 'das ma lus dkyil gyi lha dang bcas pa gsal gdab pa nas gzung :
mchod bstod bar las gzhung bsrang :
bzlas pa'i skabs su thugs dam bskul zhing byin dbab pa'i slad spos bsreg :
rol mo 'khrol :
mda' dar g.yab cing gdung ba'i shugs bskyed la :
hU~M:
'og min rdo rje btsun mo'i zhing :
mkha' khyab ye shes 'khor lo dang :
he ru ka yi gnas dang yul :
dur khrod brgyad na bzhugs pa yi :
bcom ldan badzra b+ha ra hi :
gnas gsum dpa' bo rnal 'byor ma :
ji snyed 'dus pa'i tshogs chen po :
thugs dam bskul lo dbyings nas bzhengs :
sku yi gar stabs glog ltar 'khyugs :
gsung gi dzapa? dbyangs sngags sgra sgrogs :
thugs kyi ye shes rtsal skyed la :
yon tan bde chen 'od zer dang :
phrin las pho nya phyogs bcur spros :
rtsa gsum rgyal ba rab 'byams kyi :
mkhyen brtse nus pa'i ye shes dang :
snyoms 'jug zag med bdud rtsi'i bcud :
'byung ba lnga yi dwangs ma dang :
lha klu mi yi tshe bsod stobs :
gzi brjid dpal dang nus bcud kun :
thogs pa med par gnas 'dir sdus :
'khor 'das dbyer med byin chen phob :
dam tshig bsgrub pa'i rdzas la stims :
mthong tshor myong reg grol ba yi :
bde chen rdo rje'i gzi byin spor :
las dang ye shes dngos grub kun :
lhun gyis grub pa'i dbang mchog skur :
snod bcud rdo rje btsun mo yi :
rten dang brten par byin rlobs shig :
oM sarba bud+d+ha DA ki nI ye ma hA su kha sid+d+hi A be sha ya a A:
zhes byin phebs pa'i rtags ma byung bar bya :
bzlas dmigs ni :
bdag gi thugs ka nas sngags kyi sgra dang 'od zer bde ba chen po'i gzi byin 'bar ba bar ma chad par 'phros :
mdun bskyed kyi bcom ldan 'das ma lus dkyil gyi lha dang bcas pa'i thugs kar phog pas bde ba mchog gis dgyes pa'i 'od zer gyi sprin chen pos rtsa gsum rgyal ba rab 'byams kyi ye shes dang :
brtan g.yo'i dwangs bcud thams cad bdud rtsi'i rnam par spyan drangs :
zhal du zhugs :
sku yi dbyibs brgyud :
mkha' gsang nas char drag tu babs pa tsam du byung :
dam tshig gi bdud rtsir thim pas mthong tshor myang reg thams cad grol ba ye shes kyi bdud rtsir 'khyil bar bsam :
oM sarba bud+d+ha DA ki nI ye ma hA su kha badzra a mr-ita hU~M hrIHTha :
zhes nyer gcig pa'i dzapa? 'di 'bum phrag gcig bzla ba ni lde gu sgrub pas bdud rtsir bskyil ba'o :
de dag gi skabs su spro na sman srung spyan drangs :
rtog pa bsal :
las bcol zhing dzapa? bzla ba'ang bya :
thun gyi mthar gtor tshogs kyis rgya cher mchod :
dngos grub 'phrog pa'i lta nyan gyi 'byung po tshar bcad :
ye shes kyi gzi byin dbab :
tshogs sgrub la dmigs bzlas rgyun mi chad par bya :
rkyang sgrub la'ang mi tshig gis bar ma chod par nyams su blangs pas 'od dang :
sgra dang :
dri sogs byin rlabs kyi rtags mthong bar bya'o :
de nas dngos grub mdor bsdus pa'i tshul gyis blangs la mdun bskyed kyi lha bdud rtsir bstims shing brtan par byas nas ril bu sran chung tsam du bsgril :
b+han+d+ha la sogs pa'i snod du bstsal :
dbu rgyan dang dar dpyang bcing :
rdo rje dril bus g.yas g.yon brten nas dkyil 'khor gyi dbus su byin chen dbab pas mnga' gsol :
bdag bskyed sngon du 'gro bas mdun rten bsang sbyang :
stong pa'i ngang las rang byung pad+ma b+han+d+ha'i gzhal med khang yangs shing rgya che ba bdud rtsi bde ba chen po'i pho brang du lhun gyis grub pa'i dbus su :
pad nyi 'jigs byed dus mtshan dang bcas pa'i gdan gyi steng du :
ril bu rnams hrIHlas bcom ldan 'das ma lus dkyil gyi lha dang bcas pa gsal gdab pa nas gzung :
thugs dam bskul ba'i bar byas la :
bzlas dmigs ni :
bdag gi thugs ka nas sngags kyi sgra dang 'od zer bde ba chen po'i gzi byin 'bar ba bar ma chad par 'phros :
mdun bskyed kyi bcom ldan 'das ma lus dkyil gyi lha dang bcas pa'i thugs kar phog pas bde ba mchog gis dgyes pa'i 'od zer gyi sprin chen pos rtsa gsum rgyal ba rab 'byams kyi ye shes dang :
brtan g.yo'i dwangs bcud thams cad bdud rtsi'i rnam par spyan drangs :
thugs kar thim pas mthong tshor myang reg thams cad grol ba'i bde ba chen po'i ye shes kyi gzi byin mchog tu 'bar bar bsam la :
gong gi nyer gcig pa'i dzapa? kho na 'bum phrag gcig tu bzla ba ni sgrub pa chen pos ye shes gong bur bsdu ba'o :
de ltar bsgrubs pas gong bu las 'od 'phro ba :
sgra snyan par grags pa :
'phel ba dang 'phur ba sogs rtags mthong na nges par mthong tshor myang reg thams cad bde chen mchog gi ye shes la sbyor ba'i las grub pa yin no :
de nas bdag don du dngos grub blang bar bya ste :
bdag mdun lhag par gsal :
gtor tshogs rgya cher bya :
nyams chag sbyang :
bdag gi thugs ka nas 'od zer 'phros :
mdun bskyed kyi thugs rgyud bskul :
gnas gsum nas bdud rtsi bde ba chen po'i rdo rje gsum gyi dngos grub thams cad 'od dang 'od zer gyis rang gi gnas gsum du thim pas gsal zhing brtan par bsam la :
gong gi dzapa? kyi mthar :
kA ya wA ka tsit+ta dz+nyA na a mr-ita sarba sid+d+hi hU~M hU~M zhes stong phrag tu bzlas pas dngos grub dbang du bya :
de nas sgrub pa'i pho brang rten dang brten par bcas pa bteg :
dngos grub gsol zhing gnas bzhir reg :
mthar ril bu lhar gsal ba hrIHdkar po'i rnam pas rang gi kha sgo nas zhugs :
snying dbus mi shigs pa'i thig le hrIHyig dang dbyer med du thim pas byang chub ma thob kyi bar du mi 'bral bar brtan cing byin rlabs kyi gzi byin 'bar bas mthong tshor myang reg thams cad bde chen dgyes pa rdo rje btsun mo'i ye shes la 'god pa'i skal ba can du gyur par bsam la dgongs pa'i gding gzung ngo :
gzhan don du dngos grub kyi dbang bskur ba ni :
dbang gis rgyud smin cing dam tshig rnam par dag pa'i skal ldan rnams khrus nas dbyung :
bgegs bsal :
srung mtshams bsgo :
maN+Dal sngon du 'gro bas thal mo sbyar te :
bde chen rdo rje btsun mo dang :
dbyer med khyab bdag he ru kas :
mthong tshor myang reg grol ba yi :
bdud rtsi mchog gi dbang bskur stsol :
zhes gsol ba gdab :
rgyud sbyang :
ye shes dbab cing brtan :
bdud rtsi pho brang spyi bor bzhag la :
oM:
bde gshegs sku dang dbyer med pa'i :
bdud rtsi mchog gi dbang bskur bas :
mthong ba'i dngos kun lha ru dag :
bum dbang ye shes smin par shog :
sngags mthar :
kA ya a mr-ita a b+hi Shiny+tsa oM:
mig lam du bstan cing cir snang lha skur ngo sprad :
mgrin par bzhag la :
A:
bde gshegs gsung dang dbyer med pa'i :
bdud rtsi mchog gi dbang bskur bas :
tshor ba'i 'gro 'ong sngags su shar :
gsang dbang ye shes smin par shog :
wA ka a mr-ita a b+hi Shiny+tsa A:
ril bu lhar gsal ba hrIHyig gi rnam pa bdug pa'i sprin du gyur pa tshor bas rnam par grol bar mos la :
gsal stong zung 'jug sngags su ngo sprad :
snying gar bzhag la :
hU~M:
bde gshegs thugs dang dbyer med pa'i :
bdud rtsi mchog gi dbang bskur bas :
myangs pas bde chen rtogs pa 'bar :
gsum pa'i ye shes smin par shog :
tsit+ta a mr-ita a b+hi Shiny+tsa hU~M:
ril bu lhar gsal ba thams cad hrIHyig 'ba' zhig gi rnam pas kha sgo nas zhugs :
snying ga'i hrIHla thim pas bde bas thabs byas pa'i lhan skyes mngon du byas par bsam la ril bu re re khyur mid bya :
dran rtog bde stong zung 'jug gi ye shes su ngo sprad :
ril bu lag tu gtad la :
ho :
bde gshegs dbyings dang dbyer med pa'i :
bdud rtsi mchog gi dbang bskur bas :
reg pas gzung 'dzin rtog las grol :
don gyi ye shes smin par shog :
tsit+ta a mr-ita a b+hi Shiny+tsa ho :
spro na snying gar thig le bya :
chos thams cad don gyi lhan skyes gnyug ma 'gro 'ong dang bral bar ngo sprad la mnyam par 'jog tu gzhug :
de ltar bdud rtsi'i dbang bzhi bskur pas :
lus ngag yid gsum cha mnyam dang bcas pa'i rtog sgrib bag chags dang bcas pa dag :
snang stong grags stong bde stong rig stong zung du 'jug pa'i lam bzhi sgom pa la dbang :
sku gsung thugs ye shes kyi byin rlabs rgyud la zhugs pas mthong tshor myang reg thams cad grol ba'i rten 'brel bsgrigs :
mthar thug sku bzhi'i go 'phang mngon du 'gyur ba'i skal pa rgyud la bzhag par mos la :
oM:
bkra shis gang zhig rdo rje btsun mo'i gsang gsum gyi :
bde chen bdud rtsi rtag pa dam pa'i dbang bskur pas :
mthong tshor myang reg ye shes mkha' 'gro'i tshogs rnams dang :
dbyer med shin tu rnam par grol ba'i bkra shis shog :
ces bkra shis dang smon lam gyis mtshams sbyar ro :
de ltar bsgrubs pa'i phan yon yang rgyud las :
bcom ldan rdo rje btsun mo yi :
grol ba'i phrin las shugs phyung ba :
bdud rtsi mchog 'dir 'brel tshad kun :
gnas skabs tshe sring nyams chag skong :
yid 'phrog dbang 'gyur nad gdon zhi :
gtum chen drag po'ang lhan ner 'gyur :
mthar thug mthong tshor myong dang reg :
he ru ka dang spyod yul mnyam :
dpa' bo mkha' 'gro'i 'du ba thob :
bde chen ye shes rtsol med skye :
tshe gcig rnam grol che la sbyor :
zhes sogs rgya cher gsungs so :
de nas rjes kyi rim pa bdag dang mdun rten lha'i ngo bor mchod bstod brtan bzhugs nongs pa bshags :
'od gsal du bsdu zhing thun mtshams kyi lhar ldangs la mtshams dgrol :
bsngo smon shis brjod rgya cher bya'o :
de rnams ni phrin las sna tshogs pa'i sgo nas sgrub pa'i thabs kyi rim par phye ba'o :
sa ma ya :
!
drug pa lam de thams cad kyi rtsa ba smin byed dbang gis dngos grub kyi snod du sgrub pa'i thabs ni :
gnas dben par sa'i cho ga dang :
sta gon gyi las rgyas par bya ba'am :
spros pa mdor bsdu na ji ltar rigs pa'i stegs bu bdud rtsis skyang nul bya :
sku mtshan ma'i dkyil 'khor tshul bzhin 'bri ba'am :
me tog dkar po'i tshom bu dgod :
de'i steng du gsung bdud rtsi'i dkyil 'khor ka pA la a mr-ita'i bcud ldan gyi khar :
thugs sin+d+hu ra'i dkyil 'khor bris pas dgab :
gzhan yang dbang rdzas rnams dang :
sman gtor rak+ta nyer spyod tshogs kyi mchod pa sogs rgyas par bsham :
bdag mdun gyi sgrub mchod tshul bzhin du bya :
gtor ma dang tshogs kyis mchod :
spro na bshags skong gi cho ga'ang nyams su bstar :
bdag 'jug rgyas bsdus ji ltar rigs pa dang :
slob ma'i ched du gsol ba gdab :
de nas snod du gyur pa'i slob ma rnams khrus nas dbyung :
bgegs bskrad cing mtshams bcad :
lo rgyus kyi sgo nas nges shes bskyed la maN+Dal dang bcas gsol gdab ni :
gsang ba mchog gi dgyes pa na :
thams cad bdag nyid rtag bzhugs pa :
bla ma rdo rje rnal 'byor mas :
byin rlabs dbang bskur bstsal du gsol :
mig dar dgab :
me tog gi phreng ba gtad :
rgyud sbyang :
thams cad rnal 'byor du sems bskyed :
dzaHhU~M baM hoHsa dkyil 'khor gyi drung du dgug :
bla ma dang rdo rje rnal 'byor ma la sku gsung thugs kyi phyag bya ba'i slad thal mo gnas gsum du sbyar la :
shrI gu ru badzra b+ha ra hi kA ya wA ka tsit+ta pra Na me na b+han+d+ha naM ka ro mi :
zhes phyag btsal bas :
bla ma rnal 'byor ma'i gnas gsum nas 'od zer dkar dmar mthing gsum 'phros :
slob ma'i gnas gsum du zhugs pas sgo gsum gyi nyams chag sbyangs shing snod du gyur par bsam :
bdud rtsi'i mna' chu byin la :
'di ni dam tshig bdud rtsi'i chu :
dam bsrungs mchog gi dngos grub thob :
nyams na dmyal me bzod dkas sreg :
de phyir dam tshig mchog tu srungs :
badzra a mr-ita u da ka Tha Tha Tha :
des kyang :
sa ma ya rak+ShA mi :
zhes khas blangs shing btung :
ye shes kyi gzi byin dbab pa'i slad :
slob ma rnams lus bsrang :
rlung ro bsal nas bar rlung gzung :
rdo rje phag mo lus dkyil gyi lha dang bcas pa gsal gdab :
slob dpon gyi thugs ka nas lcags kyu lta bu'i 'od zer gyis bskul bas rtsa gsum rgyal ba rab 'byams thams cad rdo rje rnal 'byor ma'i rnam par spyan drangs la bstim :
spyan 'dren gyi tshig dang :
oM sarba bud+d+ha DA ki nI ye ma hA su kha dz+nyA na badzra A be sha ya a A:
hrIM hrIM phaiM phaiM:
hU~M hU~M hU~M:
zhes drag tu brjod cing rol mo'i sgra sbyar :
khyad par gyi spos bdug :
des ma phebs na slob ma rnams tsog pur 'khod :
mig smin mtshams gtad :
smin ma'i dbus su bde ba chen po'i ye shes kyi ngo bo dga' 'khyil dmar po g.yon skor du myur bar 'khor ba la sems gtad pas de las bde ba chen po'i 'od zer 'phros :
snod bcud thams cad shig shig mer mer g.yos :
mgal me ltar 'khor :
snang ba phag mo'i sku grangs med pa ha ha hi hi sogs bzhad sgra dang bcas rang la thim pas bde ba lhag par 'bar zhing sems rtog med du thim par bsam la :
bshug pa sogs kyi sgra dang bcas :
ha ha hi hi hU~M hU~M phaiM phaiM phaT phaT badzra A ral+li hU~M dza :
ma hA su kha a haM:
de ba dat+ta hU~M hU~M dzaHdza :
zhes brjod pas nyams skyes pa na tiSh+Tha badzra sa ma ya satwaM:
zhes brtan par bya :
oM puSh+pe mA la pra tIts+tsha hoHsa bla ma dang lhag pa'i lha la me tog dor :
de nyid lhag pa'i lha'i rnam par spyi bor bcings la :
oM puSh+pe dz+nyA na sa ma ya satwaM:
mig thur thogs la :
rdo rje btsun mo'i ye shes rtsal :
rig pa gser gyi thur ma yis :
tha mal 'khrul pa'i rab rib bsal :
rang byung dkyil 'khor mngon 'gyur shog :
dz+nyA na tsak+ShuHpra we sha ya phaT:
ces mig ras bsal :
ye shes kyi spyan thob pa la slob dpon mdun dkyil dang bcas pa'i sku rten dang brten par bcas pa ngo sprad :
de rnams ni phyi nang gi 'jug pa'o :
dngos gzhi'i dbang la :
maN+Dal phul :
rnal 'byor ma dpal sku gsung thugs :
yon tan phrin las rmad po che'i :
dbang dang byin rlabs dngos grub kun :
khyab bdag bdag la bstsal du gsol :
zhes gsol ba btab pa la :
rgyud las :
bum pa'i dbang bskur sngon 'gro bas :
sku gsung thugs yon phrin las kyi :
ye shes rgyud la bskyed pa dang :
zab mo'i dbang mchog sbyin par bya :
zhes pas slob dpon gyi thugs ka'i 'od kyis dbang lha nam mkha' gang bar spyan drangs pa dang lhan cig pas rang byung gsang ba chen po'i bum pa spyi bor bzhag cing dbang bskur bar bsam la :
ka pA la'i bdud rtsi thogs te :
oM:
khyab bdag rdo rje btsun mo yi :
ye shes gsang ba gsum las byung :
byang chub sems kyi bdud rtsi yis :
rig pa'i dbang bskur chen po sbyin :
bdud rtsis khrus bya zhing :
oM sarba ta thA ga ta a b+hi She ka te sa ma ya shrI ye hU~M:
zhes brjod pa mi bskyod pa chu dbang :
spyi bo'i gnas lngar bzhag cing :
oM hU~M trAM hrIHAHa b+hi Shiny+tsa mis rin 'byung cod pan :
bdud rtsi lce la byin zhing :
badzra d+harma hrIHzhes pas snang ba mtha' yas rdo rje :
lus kyi gnas rnams su 'thor zhing :
badzra karma AHsa don grub dril bu :
de ltar dbang bskur ba'i ye shes kyi bdud rtsis lus thams cad gang :
phung po gnas gyur :
nyon mongs ye shes su dag :
chu zhabs spyi bor brtan pa las rnam snang sogs rigs lngas dbu brgyan pa la :
dpal rnam par snang mdzad badzra nA ma :
zhes sogs rdo rje'i mtshan btags pas rnam snang ming dbang thob par mos :
dbang lha bstim :
brtan par bya :
mchod cing shis pa brjod :
de ni slob ma'i dbang ngo :
de nas 'khor lo'i dbang phyug ma'i sku gsung thugs yon tan phrin las kyi ngo bor rdo rje slob dpon gyi dbang bskur ba ni :
gtso mo'i sku lus dkyil gyi lha dang bcas par gsal ba spyi bor bzhag la :
oM:
bcom ldan rdo rje phag mo yum :
dkyil 'khor rab 'byams sku la rdzogs :
rigs kyi bu la dbang bskur bas :
snang stong sku yi dbang thob shog :
bsnyen sngags mthar :
kA ya dz+nyA na a b+hi Shiny+tsa oM:
lha bstims pas lus dkyil dang bcas lhag par gsal bar mos :
deng phyin chad cir snang thams cad rdo rje phag mo'i sku snang stong zung 'jug tu shes par gyis la nyams su longs shig :
ces ngo sprad cing gdams :
gsung bsnyen sgrub las sngags kyi dmigs pa dang bcas bzlas lung sbyin :
dmigs pa dang bcas rjes su bzla :
sngags phreng mgrin par bzhag la :
A:
rin chen thod pa'i phreng ba la :
snying po sngags kyi nus pa rdzogs :
rigs kyi bu la dbang bskur bas :
grags stong gsung gi dbang thob shog :
wA ka dz+nyA na a b+hi Shiny+tsa A:
deng phyin chad sgrar snang zhing grags pa thams cad rdo rje phag mo'i gsung rdo rje'i gsang sngags grags stong zung 'jug tu shes par gyis la nyams su longs shig :
ces ngo sprad cing gdams :
thugs phyag mtshan rdo rje'i kha T+wAM ga'i rnam par spros te snying gar thim pas byin gyis brlabs par mos la :
hU~M:
gnyis med ye shes kha T+wAM ga :
rdo rje lta bu'i ting 'dzin gyis :
rigs kyi bu la dbang bskur bas :
rig stong thugs kyi dbang thob shog :
tsit+ta dz+nyA na a b+hi Shiny+tsa hU~M:
deng phyin chad lha sngags kyis mtshon pa'i rtog tshogs thams cad rig stong zung 'jug tu shes par gyis la nyams su longs shig :
ces ngo sprad cing gdams :
yon tan yongs rdzogs glegs bam gtad la :
hrI:
mchog thun dngos grub kun gyi gzhi :
rdo rje btsun mo'i sngags rgyud kyis :
rigs kyi bu la dbang bskur bas :
'dod 'byung yon tan dbang thob shog :
gu Na dz+nyA na a b+hi Shiny+tsa hrI:
deng phyin chad sgo gsum gyi byed pa thams cad rdo rje phag mo'i yon tan gyi rol par shes pas zab mo'i sngags rgyud 'chad pa sogs rdo rje slob dpon gyi las rab 'byams rjes su sgrub par gyis shig :
sna tshogs rdo rje dang bdud rtsi byin la :
ho :
thun mong mchog gi las kyi tshogs :
mtshon byed rtags kyi phyag rgya yis :
rigs kyi bu la dbang bskur bas :
'gro 'dul phrin las dbang thob shog :
karma dz+nyA na a b+hi Shiny+tsa ho :
deng phyin chad byed spyod thams cad rdo rje phag mo'i phrin las su shes pas mchog dang thun mong gi dngos grub sgrub pa la brtson par gyis shig :
ces gdams :
de ni don gnyis phun sum tshogs par byed pa rdo rje slob dpon gyi dbang ngo :
de ltar bum pa'i dbang bskur pas lus dang rtsa'i sgrib pa dag :
bskyed bzlas phrin las sgrub pa la dbang :
'bras bu sprul sku 'grub pa'i skal pa can du byas pa'o :

de lta bu'i ye shes smin pa dang :
grol ba dang :
mthar phyin pa'i slad du mchog gi dbang gsum bskur ba la :
gsang dbang gi slad du :
bla ma dang dkyil 'khor gyi gtso mo dbyer med pa dpal he ru ka 'dus pa dang snyoms par zhugs pa'i byang chub sems kyi bdud rtsi lce thog tu bzhag par mos la :
A:
bcom ldan rdo rje btsun mo dang :
he ru ka dpal snyoms zhugs pa'i :
byang chub sems kyi bdud rtsi yis :
ye shes smin pa'i dbang bskur ro :
gu h+ya dz+nyA na a mr-ita a b+hi Shiny+tsa A:
zhes byin pa'i bdud rtsi bus kyang a ho ma hA su kha 
zhes myang bas rtsa khams thams cad khyab ste lus dkyil gyi lha thams cad byang chub sems kyi yi ge'i gzugs su shar bas gsal stong bde ba'i ye shes su smin par bsam :
rlung kha sbyor du bzung :
de ltar gsang ba'i dbang bskur pas ngag dang rlung gi sgrib pa dag :
srog rtsol kha sbyor gyi lam sgom pa la dbang :
'bras bu longs sku 'grub pa'i skal pa can du byas pa'o :
dbang gsum pa'i slad du sin+d+hu ra'i dkyil 'khor gtad la :
hU~M:
rnam thar gsum ldan mkha' dbyings su :
rdo rje bcun mo'i bde chen rdzogs :
rigs kyi bu la dbang bskur bas :
zhu bde'i lhan skyes mngon 'gyur shog :
ma hA su kha dz+nyA na a b+hi Shiny+tsa hU~M:
thig le lte bar bkod pas gtum mo'i me 'bar :
khams zhu ba'i bde bas lhan cig skyes dga'i ye shes kyi ngang du grol bar bsam :
de ltar shes rab ye shes kyi dbang bskur pas yid dang thig le'i sgrib pa dag :
zhu bde lhan skyes kyi ye shes sgom pa la dbang :
'bras bu chos sku 'grub pa'i skal pa can du byas pa'o :
dbang bzhi pa'i slad du dpon slob gnyis kas bde bas drangs pa'i stong nyid bsam gyis mi khyab pa so so rang rig pa'i ye shes kyi ngang du mnyam par bzhag :
a :
bde chen rdo rje phag mo ni :
stong nyid so so rang rig pa :
bsam gyis mi khyab dbang bskur bas :
don gyi lhan skyes mthar phyin shog :
dz+nyA na d+hA tu a b+hi Shiny+tsa a a :
de ltar dbang bzhi pa bskur pas shes bya'i sgrib pa dag :
rang bzhin lhan cig skyes pa'i ye shes sgom pa la dbang :
'bras bu ngo bo nyid sku 'grub pa'i skal pa can du byas pa'o :
nyams su len nges pa rnams la dbang so so dang rjes su mthun par gdams ngag khrid kyi tshul du btab pas smin grol chig rdzogs su 'gyur bas shin tu gces so :
des rtsa ba'i dbang bskur ba yongs su rdzogs par grub nas :
smin par slob pa la mtha' rten yan lag gi dbang bskur ba la gsum ste :
thun mong du gces pa nyams chag skong ba'i dbang :
mchog gi dngos grub kyi nye rgyu bdud rtsi'i dbang :
mtha' rgyas bkra shis tshe'i dbang rnams bskur :
gang ltar yang dam tshig bsgrag cing gzung bar khas blangs :
gtang rag gi maN+Dal dang dga' ston sogs bya zhing :
rdo rje'i rigs gcig tu smon lam gdab par bya'o :
sgrub pa thams cad kyi rtsa ba smin byed dbang bskur ba'i rim par phye ba'o :
sa ma ya :
!
bdun pa smin grol thams cad kyi srog dam tshig rnam par dag pa'i tshul du bsgrub pa ni :
rgyud las :
rdo rje phag mo'i dam tshig ni :
spyi dang khyad par lhag pas bstan :
thun mong spyi yi dam tshig tu :
so so thar dang byang chub sems :
bya spyod rnal 'byor rgyud rnams las :
ji skad gsungs shing dam bcas pa :
kha na ma tho med par bsrung :
khyad par nang gi dam tshig tu :
rtsa ba'i ltung ba bcu bzhi dang :
yan lag sbom po'i rnam grangs brgyad :
dbang bzhi'i mnyam rjes bza' ba dang :
bcang dang bsrung ba dag par bya :
lhag pa gsang ba'i dam tshig ni :
sangs rgyas mkha' 'gro'i dam tshig tu :
sems can rnams la byams pa bsgom :
rdo rje mkha' 'gro'i dam tshig tu :
gdug cing gtum pa'i spyod pa bya :
rin chen mkha' 'gro'i dam tshig tu :
dngos po gang la'ang chags mi bya :
pad+ma mkha' 'gro'i dam tshig tu :
smra zhing bud med bsten par bya :
las kyi mkha' 'gro'i dam tshig tu :
rgyug cing mchong ba'i spyod pa bya :
mkha' 'gro spyi yi dam tshig tu :
shes rab bdud rtsi rnam lnga brten :
sha chen bza' zhing cang te'u brdung :
rus pa'i rgyan 'chang gar stabs bcas :
dur khrod 'jigs par spyod pa bskyang :
sbyor sgrol brtul zhugs mthar dbyung ngo :
bsdus pa'i dam tshig rnam gsum ni :
mi phod rdzi dang 'khri ba gcod :
zhen pa ldog pa rnam gsum yin :
snang yul mi phod thog tu brdzi :
'khri ba zas nor gtam la gcad :
zhen pa gnyen 'khor g.yog la ldog :
ci la'ang ma chags ma zhen par :
zang thal rig pa rjen par bskyang :
'di ni mchog gi dam tshig yin :
zhes pa ste :
dbang gi dus su bsgrag cing bshad la khas blangs pa ltar rgyud tshod dang mthun par nyams su blangs pas dngos grub rnam gnyis dka' ba med par 'grub par 'gyur te :
smin grol thams cad kyi srog dam tshig rnam par dag pa'i tshul gyis bsgrub pa ste :
de ltar na rdo rje phag mo'i lam gyi rim pa'i rtsa ba dang cha rkyen thams cad bstan zin to :
sa ma ya :
!
de lta bu'i rdo rje phag mo dkar mo'i sgrub thabs lam gyi rim pa zab cing 'dril ba thugs kyi thig le'i bcud phyung ba 'di ni :
dpal gyi bsam yas mchims phu nags kyi dur khrod chen por dus gsum sangs rgyas thams cad kyi ngo bo ma hA gu ru pad+ma badzra gyis :
rje mnga' bdag yab sras dang :
lo tsA ba chen po bai ro tsa na :
'brog mi dpal gyi ye shes :
lo chung dkon mchog 'od :
a tsar+Ya dran pa ye shes :
bdag bud med mtsho rgyal sogs skal ldan 'dus pa rnams la rdzu 'phrul gyi bkod pa bsam gyis mi khyab pas dbang bskur :
rgyud bshad :
gdams ngag rgyas 'bring bsdus pa snying po'i tshul du skad cig gis bka' bstsal nas slar yang 'di skad ces rjes su gdams par mdzad do :
e ma 'dus pa'i 'khor rnams nyon :
rang byung pad+ma badzra bdag :
chos sku bzang mo'i klong du 'khyil :
longs sku'i phag mor bde bas rol :
sprul sku 'gro ba 'dul ba'i phyir :
dzam+bu'i gling du 'char ba na :
snang tshul tsam gyi thabs mkhas pas :
paN grub rnams la gdams ngag nos :
dben pa'i gnas su rtse gcig bsgrubs :
rig pa 'dzin pa thob tshul bstan :
khyad par dur khrod bsil ba'i tshal :
dpa' bo DA ki'i 'dun sa cher :
bcom ldan phag mo'i zhal bstan cing :
rgyud dang gdams pa rgya cher bstsal :
snying po rdo rje'i tshig 'di gsungs :
rdo rje phag mo'i sku gsung thugs :
yon tan phrin las ye shes bsgrub :
smin cing dag pa'i thabs dang bcas :
dngos grub rnam gnyis rtsol med 'byung :
zhes gsungs bde stong ngang du bzhugs :
lhan skyes las kyi dbang mo ches :
de don rgyas par mtshon pa'i don :
'dir ni zab cing 'dril bar bstan :
'di ltar nyams su len pa'i bu :
rang byung pad+ma bdag nyid dang :
dpa' bo mkha' 'gros byin brlabs pas :
rtsa khams rlung la ye shes 'phel :
mthar thug 'bras bu myur du 'grub :
gnas skabs las kun thogs pa med :
rang gzhan don gnyis lhun grub 'gyur :
sa ma ya :
de lta bu yi zab mo'i don :
rgyas par bum thang lung par sbas :
lo tsA che mchog byin rlabs sprul :
khyung po dpal gyi ming gis 'don :
sbas tshul 'gro don cung zad byed :
rang nyams blangs pas ye shes smin :
'bring po kha rag phug tu sbas :
dpal gyi ye shes rnam par 'phrul :
bde chen gling pa'i skal bar 'gyur :
rang gzhan don gnyis ci rigs 'byung :
bsdus pa 'di ni yul dbus lho :
pad+ma brtsegs pa'i phug par sbas :
dkon mchog 'od kyi skye ba'i mthas :
ma 'gags rdzu 'phrul spyod pas 'don :
rgya che'i snyan brgyud zab don la :
brten nas rang gzhan dpal du 'gyur :
zab tig ye shes 'khor lo 'di :
slar yang ldab gter tshul du sbos :
nam zhig rtsub 'gyur 'jigs pa'i dus :
mnga' bdag yab sras thugs bskyed las :
bdag gis byin brlabs rig pa 'dzin :
sgyu ma lta bu'i skyes bu ni :
tshe 'di'i ltos thag chod pa las :
su dang mi mthun yan gar ba :
rgyud tshod sus kyang dpag dka' ba :
ma 'gags shes rab thod rgal can :
pad+ma 'od gsal mdo sngags gling :
bka' babs chu bo bdun gyi bdag :
sgra sgrog rgyal po lcags kyi lo :
mkha' 'gro'i ming po dpa' bo cher :
gter bdag DA ki'i tshogs rnams kyis :
brda yi shog ser dngos su gtad :
don gyi byin rlabs bdag gis bstsal :
tshig gi gdams pa'i smin dang grol :
dkon mchog 'od kyi sprul pas ston :
gdams skor rnam bzhi'i don brgyud rdzogs :
rgyu rkyen rten 'brel tshogs pa las :
rtsol med gtan la phab nas kyang :
bai ro dpal seng mchog gi dbyangs :
gnubs kyi dge slong rig sngags 'chang :
bdud 'joms dran pa ye shes sogs :
sprul pa'i rig 'dzin gtsor gyur pa'i :
skal ldan 'ga' zhig don du 'gyur :
snying po'i man ngag dam rdzas bcas :
lho brag ban pa'i ri sul sbos :
'dam skyes pad+ma lta bu yi :
mchog gi ming can skyes bus 'don :
rten 'brel gzhan dbang ma gyur na :
rang gzhan 'brel tshad don du 'gyur :
sa ma ya :
!
rdo rje stong nyid nam mkha'i dkyil :
phag mo bde chen sku ru shar :
de yi go 'phang sgrub pa'i thabs :
mi zad rgyan gyi ye shes lnga :
lam khyer ting 'dzin 'khor lo ni :
rgyun mi chad par bskor ba las :
gzung 'dzin dra ba thug phrad gcod :
lha dang bde chen byang chub sems :
dbyer med d+hU tir smin pa las :
thun mong phrin las rtsol med 'byung :
mchog gi dngos grub phyag rgya che :
ye shes sgyu ma myur du 'grub :
de phyir snying las gces par zungs :
thos don rtse gcig nyams su longs :
'brel tshad don ldan e ma ho :
zhes bka' bstsal pa ltar gter gnas so sor rgya rim pa bdun gyis btab nas sbas shing :
bka' gter srung ma rnams la gnyer du gtad pa ste :
ma 'ongs skal ldan lung 'dzin pa'i :
skyes bu rnams dang 'phrad nas kyang :
phyi nang bar chad kun zhi zhing :
dngos grub ye shes rgyas par shog :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]gter rgya :
sbas rgya :
zab rgya :
gnyan rgya :
gtad rgya :
gsang rgya :
gu h+ya sa ma ya rgya rgya rgya :
rmad du byung ba'i gsang ba rdo rje phag mo'i sgrub thabs ye shes 'khor lo 'di /
lo chung dkon mchog 'od kyi skye mtha' e spel lcog las 'phro gling pas /
rab byung dgu pa'i mthar yang klung shel brag pad+ma brtsegs pa nas ma 'gags rdzu 'phrul gyi rol pas spyan drangs /
gsang ba'i thugs dam du mdzad /
slar shog ser lung byang ltar ldab gter du bzhugs pa chos bdag mkha' 'gro'i 'du bas /
gter ston gyi ming ma btags kyang /
rang byung chen po pad+ma yab yum gyi byin rlabs las shog ser bsgyur ba la spobs pa mi zhum pa kho bo pad+ma 'od gsal mdo sngags gling pa la mdongs gsol du sprad pa las /
rab tshes lcags pho 'brug gi lo'i cho 'phrul zla bar gtan la phab nas re zhig gsang ba'i rgyas btab /
slar shing sprel rgyal zla bar lo chen bai ro dngos byon 7o rgyan 'chi med bstan gnyis gling pa sogs mchog gi 'dus pa rnams la rim par spel ba'i brgyud pa'i nges pa'ang gter gzhung rtsa ba'i dgongs pa ltar /
chos sku kun bzang rdo rje 'chang /
longs sku 'khor lo bde mchog
/sprul sku rdo rje phag mo /
ye shes kyi mkha' 'gro ma las kyi dbang mo /
o rgyan pad+ma badzra /
rgyal yum ye shes mtsho rgyal /
mnga' bdag rje 'bangs 'dus pa /
sprul pa'i gter ston khyung po dpal dge /
sprul sku bde chen gling pa /
mchog ldan mdo sngags gling pa /
gar dbang las 'phro gling pa /
des bdag la nyams dang rmi lam gyi tshul du smin grol gyi gdams pas byin gyis brlabs shing chos sgo dbye bar rjes su gnang ba bstsal pa'o //
sarba dA mang+ga laM b+ha ba tu ///
/
