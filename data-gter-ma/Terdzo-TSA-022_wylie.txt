@#//
yang zlog me'i spu gri'i lag len 'khrul 'khor gnad kyi sgyu thabs zhes bya ba bzhugs so //
gam+b+hI raM//
na mo gu ru ya mAn+ta kA ya /
rtag brtan 'a~Xgyur meda~X dngos po kun gyi gzhi //
thog mtha' med pa'i rdo~X rje~X sems kyi gshis //
gdod nas zhi khro'i dkyil 'khor lhun grub tu //
shar ba'i khyab bdag gtera~X che~Xn bla~X ma~X rgyal //
zhi ba'i dbyings nas brtse ba'i thugs rje yis //
sgyu 'phrul phya~Xg rgya~X zi~Xl gno~Xn khro bo'i skur //
yongs bzhengs gdug can bsad pa'i khrag 'thung zhing //
gtum drag gar gyis sa gsum gnon la 'dud //
rgyal ba'i 'phrin las las bzhi'i sbyor ba yis //
gdul bya kun 'dul 'dul byed thabs kyi sgo //
rno myur shugs drag drag sngags me'i spu gri //
gnubs kyi zab khyad khyad par 'di rmad byung //
mtshungs med bla ma'i bka' drin gdams ngag gis //
lhag pa'i lha mchog 'jam dpal zhi khro dang //
'khrul ngor shar ba'i log 'dren gdug pa'i dgra
/yang dag don la blang dor med par go
/'on te rgyal bstan snying po'i do ra ru //
dga' ston chos bzhin spyod pa'i bde skyid grogs //
srung byed nag po'i lcags ri mngon spyod kyi //
'khrul 'khor gnad kyi sgyu thabs 'di ru bca'//
de la 'dir gshed skor rgyud lung kun gyi nying khu /
drag sngags kyi bdag po gnubs kyi khyad chos /
chos kyi rgyal po 'bri khung pa yab sras kyi gces nor /
thub pa'i bstan pa bsrung ba'i lcags ri /
drag sngags gza' gdong dmar nag gam yang zlog me'i spu gri'i zab gnad lag tu blang ba'i rim pa la yid ches brgyud pa'i lo rgyus dang /
gdams pa dngos gnyis kyi /
dang po ni /
slob dpon gtsug lag dpal dges tshe bdag nag po'i rgyud nas btus /
des o rgyan chen po la gnang /
des bal po ba su d+ha ra la gnang /
slob dpon bal po'i rgyal pos gnubs sangs rgyas ye shes bal yul du lan bdun byon pa'i tha ma la gdams pa 'di gzhan la mi spel ba'i mna' bsgags te bka' rgya dang bcas te gnang /
gnubs chen gyis snyigs dus su sngags pa nang rgyas byed dus gdams pa 'di dang phrad par shog cig ces gces pa brgyad kyi zhal gdams dang bcas te chu dar sngon po la dngul gyi yi ge bris shel gyi par bur bcug bse sgrom smug por gtams te phung po ri bo che dang lho brag mkho mthing gnyis su sbas /
phung po ri bo che'i gter kha rgya zhang khrom kyis spyan drangs /
khong la lha rje gnubs chung gis zhus /
gnubs chung gis kyang mkho mthing gi gter kha spyan drangs /
khong la tshur ston rin chen rdo rjes zhus tshul ni /
tshur ston rin rdor gyis /
dpon gzhon ston chung bu bdun /
mes spun tshun /
pho ngo drug cu ling+ga la btab ste mthu byas pas /
dol po mes ston gyis zlog pa byas te cho 'phrul chen po tshur byung /
de nas kha rag tu rang gi bla ma bal po dbang phyug rdo rje'i drung du phyin nas lo rgyus zhus pas khong gi zhal nas /
mes ston pa zhes bya ba gtsang gi rgyal khams na zlog pa la khong las mkhas pa med /
nga la yang zlog pa yang zhun la sogs pa yod de /
des kyang mi yong /
khyod rang yang phyag cha dang urmo la mkhas te /
yang zlog zab pa gcig dgos pa yin pas /
de gtsang gi lha rje gnubs chung la yod gsung /
de nas snam bu tshos ma bub bdun khyer nas gtsang rong du phyin lha rje gnubs chung la phul nas zhus /
tshur log sngags rgyun bcas pas cho 'phrul cher song bas /
de nas yang rta pho ngang zhur gcig gser zho 'ga' khyer nas sku mdun du phul /
gdams ngag 'di cha lag ma tshang ba 'dra bas tshang ba gcig zhu /
de min nga rang gi 'bul ba tshur khyer dgos /
'di'i bca' ga byas pas cho 'phrul cher song zhus pas /
der khong gis sngags kyi sham 'dogs dang /
lha'i sgom thabs gnyis ka tshang bar gnang nas lhag ma yod re'i dbu snyung bzhes /
tshur ston gyis rang gi bu rgyud min pa gzhan la mi ston pa'i mna' bskyal /
de nas bu che ba 'jam dpal lo bco brgyad lon pa dang /
tshur ston dbang nges lo bco lnga lon pa ste khong gsum gyis sngags rgyun byas pas /
mes ston dpon g.yog bzhi khrag tu skyugs nas shi'o //
de nas dpon gzhon par mthu kha zug nas lo gsum gyi khong la pho ngo drug cu kha dag la song ba yin no //
de nas rim bzhin brgyud de chos kyi rgyal po 'bri khung pa yab sras kyis nyams su bzhes te lhag pa'i lha 'di la mdzad /
las kyi sbyor bas 'gal byed du ma cham la phab /
de nas bshes gnyen du ma la brgyud de gangs can 'gro ba'i bla ma zil gnon drag po rtsal gyis kyang lha mchog 'jam dpal gshin rje kho na la yi dam mdzad /
gdams pa 'di la brten te phas kyi rbod gtong thams cad rang gshed rang la phab /
mtha' bzhi'i dgra las rgyal zhing thub bstan gyi nyi ma shar bas bde skyed kyi snang bas gangs ljongs khengs par mdzad do //
de nas kho bo'i drin can rtsa ba'i bla ma chos rgyal gter bdag gling pas kyang yongs 'dzin du ma'i zhabs la btud de gdams pa 'di nyid kyi zab gnad rnams phu thag chod par mdzad cing thugs nyams su bzhes /
skal ldan mang po'i rgyud la gtams shing las kyi sbyor bas mtha'i dmag dpung gdug pa can sogs ma rungs pa'i dgra bgegs thams cad tshar bcad /
bsam sbyor ngan pa'i rbod gtong thams cad rang gshed rang la bzlog
/mdor na bdud sde'i mun pa dbyings su bcom nas phan bde'i snang bas khengs par mdzad pa ni gang las byung ba'i gdams pa'i lo rgyus mdor bsdus pa'o //
gnyis pa gdams pa dngos la gzhung rtsa bar /
skor gsum /
mtshan bzhi /
gnad gsum ste don bcur gsungs pa ltar /
'dir yang mtshan bzhis ngos bzung /
gnad gsum gyis gtan la phab /
skor gsum gyis nyams su len tshul ston pa'o //
dang po ni /
rdzas la mtshan gsol ba pu ri dkar nag
/lha la mtshan gsol ba gshin rje tshe bdag
/sngags la mtshan gsol ba e ka ya ma sham 'dogs dang bcas pa /
dpe las mtshan gsol ba rno zhing myur bas yang zlog nag po me'i spu gri'o //
gnyis pa gnad gsum gyis gtan la phab pa la /
bca' ba rdzas kyi gnad /
sgom pa lha'i gnad /
bzlas pa sngags kyi gnad dang gsum gyi dang po la /
pu ri dkar nag bca' ba /
'khor lo bri ba /
yongs rdzogs las sbyor gyi bca' gzhi /
'dir dgos pa'i rdzas phran tshegs bshad pa dang bzhi'i dang po ni /
gnas bkra shis shing byin chags pa'i sa /
gtsug lag khang dang mchod rten byin can gyi sa /
ri dpyad legs pa'i sa /
mi 'phen dar 'dzom pa'i khang sa /
gzhan yang bkra shis shing byin chags pa'i sa sna gang 'dzom dri bzang gi chus sbrus la /
gza' skar tshes grangs bzang ba la sngags pa dam ldan nam /
dge slong khrims ldan gyis las byas te byang chub chen po'i mchod rten mtshan nyid dang ldan pa rmang dge'i steng nas thun lam yod pa bzhengs na nang gzungs kyi rim pa spyi ltar gzhug cing /
khyad par bum pa'i nang du srung zlog gi 'khor lo mdun rgyab ma nor bar srog shing la brten te bcug
/na bza' dkar po gsol /
rab gnas tshul ldan spyi ltar ram /
yang na gzhi ma dkar po'i steng du 'bras sam nas me tog dkar po'i tshom bu dgu bkod pa'i dbus su pu ri bzhugs /
phyogs mtshams su bla ma yi dam mkha' 'gro chos skyong sde brgyad gzhi bdag gi gtor ma dang /
pha rol gyi lha srung gi gtor ma rnams bshams mthar mchod pas bskor /
rang gshin rjer gsal btab la bla ma yi dam mkha' 'gro chos skyong rnams la mchod gtor phul la bdag mi nor 'khor dang bcas pa rnams bsrung ba'i gsol gdab dang phrin las gsol /
kho'i lha srung dang sde brgyad bcas pa la gtor bsngo dang bka' bsgo bya /
de nas srung sngags dpung bskyed de rtags ma byung bar bzlas la rten 'brel snying po brgya rtsa brgyad kyis rab gnas dang brtan bzhugs bya /
chos bskor bdun byas la bkra shis brjod /
de nyid dus gsum bde gshegs thams cad kyi thugs rje byin rlabs 'dus pa'i mchod sdong 'gro ba gang gis mthong reg tu gyur pa thams cad kyang pha rol gyi byad dang rbod gtong mi dang mi ma yin pa'i gnod pa las bsrung nus par bsam mo //
nag po ni dur khrod kyi sa nag dang 'phung sa gsum sogs bkra mi shis shing gdug pa'i sa sna rnams yugs sa'i gcin dang rme khrag dug chus sbrus /
phung gsum bdud nyi zin phung sogs gza' skar ngan pa la gdol bshan rme yugs sam rabs chad dam nyams sogs kyi sa las byas pa mchod rten nag po bang rim dgu pa nang gru gsum mam stong par brus pa'i rtse mo nas thun lam yod pa /
ro sol dang dug khrag gis phyi nang kun dmar nag tu byugs la bzhag
/de dang zlog bsad kyi tsakra rnams gzhi ma nag po'i   re nag gam dar /
steng du 'bru nag gi tshom bu bkod pa'i dbus su bzhag
/mchod gtor bshams la gsol gdab bka' bsgo rnams gong bzhin bya /
de nas pu ri de khaM las lcags kyi khang sgrom me 'bar ba las byed pho nya'i bshan ra /
mdor na dgra bgegs rnams der sleb pa tsam gyis brlag par bsam /
'khor ling la dgug gzhug drag tu byas la lha dang dbye /
rang nyid gshin rje gshed kyi nga rgyal gyis zlog bsad mnan pa'i sngags ci mang bzlas la bon bskor bdun byas rjes /
!
na mo bla ma'i bka' bden pa dang /
sangs rgyas kyi bka' bden pa dang /
chos kyi bka' bden pa dang /
dge 'dun gyi bka' bden pa dang /
'khor 'das zil gyis gnon pa tshe bdag nag po'i bka' bden pa dang /
gsang sngags dang rig sngags dang ngan sngags bslu ba med pa'i bka' bden pa dang /
bden pa chen po'i byin gyi rlabs kyis bdag gis ji ltar bsam pa'i drag po mngon spyod kyi las 'di 'grub par gyur cig
/myur du 'grub par gyur cig
da lta nyid du 'grub par gyur cig
/ces brjod la thal mo lan gsum brdab /
'di nyid pu ri rnying pa yin na las sbyor gyi sngon du byas na legs shing de mthun bshan pa zhig gis rme khrag dang dug khrag sogs kyang byugs /
gzhung rtsa bar gnyis ka tsha tshas rung bar gsungs shing des na nag por ye d+harmA med par bya'o //
rgyun du srung zlog gi ched du pu ri dkar po ya them mam sgrub khang steng du gzhugs shing nag po zlog pa'i tsakra dang lhan du them 'og tu 'dzud par bshad cing da lta'i lag len ltar na gnyis ka gnas dben par bzhugs su gsol /
gnyis pa 'khor lo bri ba la /
srung ba /
zlog pa /
bsad pa /
mnan pa dang bzhi'i dang po ni /
ras dar dkar ram shog bu la 'khor lo rtsibs bzhi mu khyud dang bcas pa'i lte ba la oM AHhU~M brtsegs ma'i mgo nas yig mgo phyir bstan du saM g+h+ri ba ri nri b+h+rU~M hU~M dzaH'i mthar bsrung bya'i ming dang 'dod gsol srung ba'i sham bu bcas bri /
de'i phyi'i mu khyud la a kro bcu gcig pa dang /
rtsibs bzhi'i steng ma la e ka ya ma /
g.yas g+h+ri ma /
g.yon he ka
/'og sarba /
mchan rnams la bsrung bya'i ming rnams so sor sham bu dang bcas bri /
de'i phyi'i mu khyud la dbyangs gsal /
de'i phyi'i mu khyud la ye d+harmA sham bu dang bcas bri ba'i dbyangs ma gtogs yig mgo thams cad phyir bstan no //
de'i phyi rdor ra me ri rnams bris pa'i lte ba mthing /
mdzes pa'i mu khyud ser /
mu khyud dmar /
rtsibs sngo //
mchan ser la mdangs dmar /
mu khyud gnyis sngo dmar /
rdor ra gzhi ser po la rdo rje li /
mdzes pa'i mu khyud sngon po la me dmar ser ro //
yang 'khor lo gong ltar bskor la lte ba mu khyud sogs gong ma ltar la /
rtsibs g.yas la he ka g.yon la g+h+ri ma bkod pa dang me g.yon skor du bri ba khyad par ro //
gsal byed dang ye d+harmA ma gtogs yig mgo thams cad nang bstan no //
gnyis ka'i rten 'brel snying po mgo phyi bstan byed pa rje rat+na'i phyag len snang zhing /
dbyangs gsal spel mar bri ba dang g.yas g.yon du bri ba 'dam ka can no //
gang ltar yang dri bzang dang chos sman gyis byugs /
lte bar gser gyi yig 'bru gsum dang gdung sha rI ram bcug ste kha sbyar la srung lteb spyi ltar byas rab gnas dang ldan pas lus la bcang /
pu ri dkar por gzhug tshe srog shing gi mdun nas tshur bstan la dbu zhabs ma log par bzhugs so //
gzhung gi bshad tshod bla ma gzhan gyi phyag len ltar na 'khor lo chig rkyang la rtsibs g.yas he ka dang g.yon g+h+ri ma dbyangs ma gtogs yig mgo phyi bstan du mdzad pa'ang snang ngo //
gnyis pa zlog pa la brkyang pa dang drag po dang nying zlog gsum gyi dang po ni /
lte bar hU~M dang sham bu zlog tu bsgyur ba ma gtogs gzhan thams cad srung 'khor dang 'dra ba las rten 'brel snying po rtsibs sngags dang bstun pa khyad par ro //
gnyis pa drag po ni /
ling+ga'i khog par 'khor lo rtsibs bzhi mu khyud gnyis byas pa'i lte bar sa bon dzaHyis ltems pa'i bar ming rus zlog sham dmod pa dang /
rtsibs bzhi'i steng mar oM e ka ya ma du ru tsakras dgra bgegs che ge mo zlog sogs /
g.yas he ka
/g.yon g+h+ri ma /
'og sarba /
mchan rnams la dgra bo byad ma lha srung dang bcas pa mA ra ya zlog sogs /
de'i phyi rim mu khyud la zlog sngags lhag ma sham bu bcas pa /
de'i phyi'i mu khyud ling tshe bcu gnyis su bcad pa'i nang du steng nas brtsam ste 'gro phyogs su /
dgra bo che ge mo'i ma rig pa mun pa'i smag rum du phob cig sogs rten 'brel bcu gnyis bri /
yig mgo thams cad nang bstan no //
ling+ga'i tshigs chen bzhir rdo rjes gzir zhing nyam thag pa'i rnam 'gyur can gyi phyir dza khram bri'o //
gsum pa nying zlog ni gong ltar gyi phyir mu khyud gcig bsnan la du na bdun pa sham bu dang bcas pa bri ba'o //
lte ba sngo /
rtsibs ser mdangs dmar /
mchan sngo mdangs dmar ser /
mu khyud sngo /
ling tshe sngo mdangs ser dmar /
ling+ga sha mdog la rdo rje dang mtshon cha rnams sngon po'o //
gsum pa bsad pa ni /
zlog pa drag po ltar las sham bu mA ra ya sod ces sgyur la mu khyud la bsad sngags lhag ma dang ling+ga'i rnam 'gyur mgo bor rdo rje dang /
lag g.yas phur pa dang g.yon ral gri brang la btsug pa khyad par ro //
'di dang lhan du ling rkyang re bri ba ni /
ling+ga nyam thag pa'i rnam 'gyur yan lag sgrog tu bcug pa'i snying gar sa bon dzas ltems pa'i mthar ming rus dmod mo dang bcas pa mgo phyir bstan du bri /
phyir bsad sngags mgo nang bstan du bris pa'i mthar dza khram bri'o //
bzhi pa mnan pa la lus ngag yid gsum po so sor dang cham gcig tu mnan pa gnyis las /
dang po ni /
lus mnan spyi bor 'khor lo bris la khog pa ling rkyang ltar dang /
sham bur lus satwam b+ha ya nan ces bris /
ngag mnan lce brang steng du phyungs pa'i khar bri /
yid mnan snying gar bri /
sham bu yang so sor sgyur zhing spyi bor ri rab dang phur bu bri /
'khor lo gong ltar bskor ba'i lte bar rdo rje rgya gram phyogs mdog gi dbus su dza'i bar du sa bon dang mtshams bzhir lam bris pa'i mthar ming rus dmod pa mnan sham btags pa bri /
rtsibs g.yas g+h+ri ma dang g.yon he ka
/mu khyud la mnan sngags lhag ma dang ling tsher ma rig pa nan sogs dang rtsibs mchan yang gong gis 'gre /
phyir dza khram dang nan bri /
yig mgo thams cad phyir bstan no //
gnyis pa chams gcig tu mnan pa ni /
ling+ga che ba gcig gi spyi bor lus mnan /
snying gar yid mnan /
shog theb lce bzo byas pa gcig la ngag mnan 'khor lo bris la kha nang du sbyar /
'khor lo so sor bshad pa dang khyad par med /
mnan 'khor thams cad yi ge bshur ma bri /
de ltar drag po las sbyor gyi 'khor ling thams cad rab zhing lpags 'bring ro ras tha ma dug shog la bri /
bris tshar nas 'byung ba bzhis khrus bya /
dgra bo'i dri ma drug gang 'dzom dang dug khrag gis byugs /
gnas yig dang spyod lam rnams rje 'bri khung pa'i legs bshad mur+d+ha spyi'i gnas yig tu bshad pa ltar bya'o //
gsum pa yongs rdzogs las sbyor gyi bca' gzhi ni /
gnas dben par gdug pa'i sa la stegs bu rgyar mda' gang dpangs su khru gang pa brtsigs pa'i dbus gru gsum par gri lcags kyi brub khung bang rim gsum ldan rtse rang la bstan pa'i kha khyer la /
rtsang dmar sked pa ro sol gyis nag por byugs shing sde brgyad kyi srog snying bris pa dang rtse mor sha dum bskyon pa nyer gcig srin mo 'gros su btsugs /
ro sol dang gri khrag gis stegs bu dang brub khung dmar nag tu byugs /
de nang du mnan 'khor gan rkyal du bzhag pa'i snying gar thun lam yod pa byas la pu ri nag po mgo mjug ldog pa'i nang du bsad 'khor bsad pa'i ling rkyang dgra du yod kyi grangs dang mnyam pa /
zlog 'khor rnams so sor gshin lteb byas pa'am brtsegs ma mtha' nas rim bzhin bltebs pa 'jug
/gang byed kyang sa bon ma 'chol bar brtsegs pa'i nr-i mig tu gri lcags las byas pa'i phur pa sor bzhi pa gri khrag dang b+hi shaka yugs skra rnams kyis ngar blud la ma bug tsam btab /
bdud dang gnod sbyin gyi zhags pas   bdud gnod sbyin gyi zhags pa zhes pa byad thag sngo dmar yin zhing /
thun thag kyang byad thag sngo dmar gyis mdzad /
mchan /
bcings /
de'i steng du dbye rdzas kyi thum bu bzhag
/tshon skud dang yugs skra'i thun thag btags /
kha ro g.yam la steng ri rab dang 'og rdo rje rgya gram bris pa'i dbus su thun lam yod pas bcad /
de'i steng du pu ri dkar po bzhugs /
thun lam nas thun thag drangs pa gtor mar gtad cing sne phur bur btags /
brub khung la phung re'i gur phub cing thun lam yang phur bu sor bzhi pas bkag la /
bcas kyi nang du rlung yang mi thar bar bya'o //
de'i steng du many+dzi'i khar lcags snod du 'bru nag gi ngar phye la sngar gyi gtor zan rnying pa dang btsan dug chos sman sha chen rnams bsres pa khrag chen dang chang gis sbrus la   gal che na shog bu la zlog sngags bris pa'i sham bur 'dod gsol bris pa gsham nas dril te gtor ma'i nang du 'jug go
/mchan /
gtor ma bra bo'i 'bru lta bu 'khor gru gsum bzhi dang mtshams bzhir bcad kha phyir bstan gyi ong kyu rnams khrag gis byugs /
gtso 'khor la khram ris dang mtshe yungs rgyan dkar dmar gyis brgyan pa mtha' skor du rtsang phur stod smad gri khrag dang sked pa ro sol gyis byugs shing rtse mor sha dum bskyon pa srin mo 'gros su btsugs /
rgyu rlon gyi lda ldis brgyan pa'i rtse mor gtso 'khor rnams kyi sku rten dar nag gi gdugs dang bcas pa bkod /
las gal che na srung 'khor mdun dang zlog 'khor rgyab tu 'ong bar byas la gtor gdugs 'og tu 'dogs shing zlog pa'i dus gtor ma zhal phyir bsgyur dus srung ba gtor ma'i rgyab rang ngos dang zlog pa mdun ngos phyir yong ba bya'o //
gzhan yang rtags gtor gtso 'khor lnga pa dang zor gtor ong kyu can thun gtor logs gsum du ong kyu sbyar ba rnams dbyibs dang rgyan gtor chen lta bu stegs bu'i grwa rnams la bkod /
de'i mtha' skor mdun du drag po'i nyer spyod bsham /
phyogs bde bar dam tshig gi bris sku bkram pa'i mdun du stegs bu khebs ldan gyi khar bla ma yi dam chos skyong spyi sgos kyi gtor ma dang /
de las dma' bar las gshin gyi gtor ma dang sde brgyad kyi gtor ma gru gsum 'khor brgyad pa sha khrag gis brgyan pa dang /
gter srung gi gtor ma rnams bshams shing g.yas g.yon du sman raka
/mdun du chu gnyis nyer spyod bsham /
bam chen sogs gzhan yang skong rdzas dang /
khrag gtsang gser skyems tshogs 'khor sogs mchod par 'os pa'i yo byad ci 'byor ba bsham mo //
nying zlog gi 'khor lo smyug tshigs su bcug la   bsad pa'i ling rkyang zhig dang mnyam du /
mchan /
dkyil 'khor bcas kyi 'og gam mal 'og tu mnan no //
bzhi pa dgos pa'i rdzas phran bshad pa ni /
dbye rdzas bya rog gi dang ru g.yas par yugs sa'i mngal khrag gis nr-i bris pa dang 'ug pa'i dang ru g.yon par mdze khrag gis a bris pa stegs bu'i steng g.yas g.yon du btsugs /
bdug pa'i rdzas gu gul /
mu zi /
tshil chen /
yugs dor /
rta bon /
rwa gzhob /
rme yugs dang mdze pho'i 'bog
/rgya tshil rnams sbyar ba /
thun rdzas 'bru gsum /   skye tshe shang tshe yungs dkar nag

ngan gsum /   bra bo sbang ma sran ma /
sna gsum /   dug sna khrag sna bkra mi shis pa'i sa sna /
phye gsum   lcags phye zangs phye rdo phye /
rnams sngags kyis ngar blud pa thod ngan nam g.yag rgod kyi rar blugs pa /
mig rdzas sha dmar btsan dug dang dgra bo'i dri mas sbags pa'i ril bu /
zhur rdzas sgyed bu gsum kyi dreg pa khrag chang la sbyar ba /
gdab las snying phur sngags kyi dam tshig rten du bcang ba'am khro zhal can nam yang na seng ldeng las byas pa'i sor bzhi pa /
srog phur gri lcags las byas pa /
bla phur gri rkang las byas pa /
sgrol gri tho ba hom gzar rnams /
mnan rdzas ro g.yam /
spyi'i mnan snod dgra la glang ru dang /
bgegs la wa thod tsam dang dmigs bsal so sor bshad pa ltar dang /
bya rog mi khyi'i rtug skam /
skya tsher ma /
bal nag
/sAts+tsha /
phung re /
tshon skud /
shog bur sna tshogs rdo rje bris pa dug khrag gis ngar btags pa /
rgya skyegs kyi tshig ma rnams dang /
bsreg rdzas ni cho ga gang la brten te bya ba de las shes par bya'o //
gnyis pa sgom pa lha'i gnad la /
spyir lha sgom pa /
bye brag gi dmigs pa /
zhar byung yan lag gi dmigs pa bshad pa dang gsum gyi dang po ni /
'gro drug gi sems can thams cad la snying rje chen pos kun nas bslangs te sangs rgyas kyi bstan pa rgyas pa dang bdag dang bsrung bya'i bar chad zhi ba'i phyir /
tshe bdag nag po'i srung 'khor bsgom par bya'o snyam pa'i byang chub kyi mchog tu sems bskyed do //
de nas rang bzhin dag pa'i sngags brjod la chos thams cad stong nyid spros pa dang bral ba ka dag gdod ma'i gnas lugs de bzhin nyid du mnyam par 'jog
/gnas lugs de lta bu ma rtogs pa'i 'gro ba rnams la snying rje chen po mkha' khyab tu bsgom /
stong nyid snying rje'i rang rtsal 'gag pa med pa rang gi rig pa yi ge hU~M mthing nag 'bar bar bsgom mo //
hU~M de las 'od zer mtha' med du 'phros pa'i rtse las byung ba'i yi ge gsum spros gzung 'dzin dngos por snang ba'i bag chags thams cad bsregs gtor bkrus /
slar yang hU~M las e yaM raM baM laM rnams rim par chad pa las mkha' rlung me chu sa'i dkyil 'khor rnams rim par brtsegs pa'i steng du /
hU~M las b+h+rU~M chad pas mchod rten dkar po 'od lnga 'phro ba /
de yang thabs shes gnyis su med pa'i rgyu A li kA li las grub pa /
ngo bo cis kyang mi shigs pa'i rdo rje pha lam /
rnam pa byang chub chen po'i mchod rten gdan khri bang rim gsum pa /
steng du ri rab bang rim bzhi pa /
bum pa bre chos 'khor gdugs tog nyi zla nor bur bcas pa dwangs ma'i 'od zer kha dog lnga dang ldan pa phyogs bcur 'phro bar bsam /
bum nang du rgyu las hU~M chad pa yongs su gyur pa las /
gser gyi rgya gram rwa phrag rnams su rdo rje'i tshwa tshwa 'phro zhing chi li li khol ba'i lte ba ga'u kha sbyor gyi dbyibs yangs pa'i nang du /
pad zla nyi ma'i dkyil 'khor gyi steng du shel gyi rdo rje rtse lnga pa 'od zer 'phro ba'i lte bar hU~M gis mtshan pa /
hU~M de las 'od zer 'phros pa'i sne la ya ma ti ra bam zhes tshur byung ba yongs su gyur pa las gshin rje pho mo kha sbubs dang gan rkyal du bsnol ba'i gdan steng du /
ma he dang glang rgod zung gis btegs pa'i steng du pad zla nyi ma'i steng du rgyu'i yi ge hU~M mthing nag 'od zer lnga dang ldan pa babs /
de las 'od zer 'phros 'phags pa mchod sems can gyi don byas dregs pa can thams cad tshar bcad /
bde bar gshegs pa thams cad kyi byin rlabs mthu stobs nus pa dang lhan cig tshur 'dus hU~M la thim /
de yongs su gyur pa las gnam lcags kyi rdo rje rtse dgu pa lte bar hU~M gis mtshan par gyur /
sngar bzhin 'phro 'dus yongs su gyur pa las rang nyid 'jam dpal gshin rje'i gshed sku mdog mthing nag dbu gsum phyag drug zhabs bzhi pa /
g.yas zhal dkar la bzhad pa /
g.yon zhal dmar la gshe ba /
dbus zhal mthing la rngam pa /
zhal re re la dmar la zlum pa'i spyan gsum gsum dang ldan pa /
snyan gong g.yas g.yon la sbrul nag re res brgyan pa /
khro gnyer smin mtshams su bsdus pa /
shangs gnyer ba /
zhal gdangs shing ljags 'dril ba /
mche ba bzhi bzhi gtsigs pa /
A ral+li'i sgra sgrog pa /
smin ma dmar ser 'khyug pa /
dbu skra khams nag gyen du brdzes pa /
phyag g.yas dang pos 'khor lo rtsibs brgyad pa rno ngar can /
bar pas ral gri
/tha mas rdo rje rtse dgu
/g.yon dang pos lcags kyu /
bar pas gtun shing /
'og ma sdigs mdzub kyi rtse las me 'bar ba /
zhabs bzhi g.yas bskum zhing g.yon brkyang ba'i dor stabs kyis bzhengs pa /
thod skam lnga'i dbu rgyan gyi nang na khrag 'thung rigs lngas mtshan pa /
de'i spyi gtsug tu bya khyung nag po khro zhal can /
rdo rje'i mchu dang nyi zla'i spyan gsum bsgrad pa /
skra khams nag 'khyil ba gnam lcags kyi rwa phrag nor bus mtshan pa /
rkang lag gnam lcags kyi sder mos sbrul dkar nag gnyis bzung nas mgo bo zhal du gsol ba /
sgro gshog spu gri las bskal pa'i me 'bar ba brdeb pa /
thod pa ra ri nyer gcig gis mgul rgyan dang /
rlon pa khrag 'dzag pa lnga bcus se ral kha byas pa /
sku stod la glang chen gyi ko rlon /
zhing lpags kyi sked bcing /
sku smad la stag sham dkris pa /
sbrul dkar khras dbu skra bcings pa /
ser khras phyag gdub /
dmar khras ska rags /
ljang khras zhabs gdub /
nag khras se ral kha brgyan pa /
thal chen gyi tshom bus smin mtshams dang sku'i sul byugs pa /
rak+ta'i thig les mkhur tshos dang dpral bar byugs shing /
zhag gi zo ris lkog ma dang brang la bshal ba /
ba spu'i bu ga thams cad du khyung nag me'i gshog pa can dang rdo rje rtse lngas gtams pa las me stag 'phro ba /
sku las sprul pa'i pho nya grangs med 'phro zhing 'khor las kyi gshin rje bsam gyis mi khyab pas bskor ba /
rang lus las 'phros pa'i me dang me dpung rdo rje'i tshwa tshwa dmar chi li li 'phro ba'i nang na bzhugs pa /
de'i thugs kar gser 'khor rtsibs bzhi pa'i steng du srung ba'i dus na 'jam dpal ye shes sems dpa' gser mdog can /
zhal gcig phyag gnyis pa g.yas shes rab kyi ral gri dang g.yon pa'i mtheb srin gyis ut+pal gyi yu ba thugs kar 'dzin cing 'dab ma snyan thad du bye ba'i steng du sher phyin gyi glegs bam gyis mtshan pa bsnams pa /
zhabs rdo rje'i skyil krung gis bzhugs shing dar dang rin po ches brgyan pa zhi zhing 'dzum pa'i mdangs can ral pa'i zur phud lnga dang ldan pa zhal nang du gzigs nas srung ba'i las mdzad pa dang /
zlog bsad mnan pa'i dus su sku mdog dmar nag g.yas ral gri me 'bar ba dang g.yon rdo rjes mtshan pa'i zhags pa 'phen pa /
rab tu khros shing ches cher 'bar ba dur khrod kyi chas brgyad kyis brgyan pa /
zhabs gnyis brkyang bskum pad zla'i gdan la bzhengs pa zhal phyir gzigs nas zlog bsad kyi las mdzad par bsam /
'khor lo'i lte bar pad+ma nyi zla'i steng du rin po che sna tshogs las grub pa'i mchod rten 'od zer sna lnga 'phro ba /
de'i bum nang du pad+ma nyi zla'i gdan la hU~M mthing nag las gser gyi rdo rje rtse lnga pa 'od zer 'phro ba'i yar mar gyi rwa lnga la rigs lnga yab yum gyis mtshan pa'i lte bar /
rgyu A li kA li zhu ba las byung ba'i nyi zla'i ga'u kha sbyor gyi nang du b+h+rU~M yig gi khog par hU~M mthing nag 'bar bar bsam /
de'i mthar e ka ya ma dang dbyangs gsal gyis bskor ba /
hU~M gi klad skor nang du bla ma slob dpon /
khog par rang gzhan bsrung bya'i ming yig dang pos nr-i la bskor ba /
zhabs kyu'i nang du 'khor dang nor rdzas rnams gsal gdab /
gzhan yang sde brgyad kyi srog snying yang bsgom ste pha rol po'i srung ma btson du zin pa'i dgos pa khyad par can yod do //
de nas rang gi thugs las 'od zer dmar nag 'phros pa'i rtse la b+h+yo smug nag 'od dang bcas pa mched /
'phro 'dus yongs su gyur pa las yum ma mo khrag mig ma smug nag zhal gcig phyag gnyis pa /
gcer bu rgyan med shin tu 'jigs pa /
g.yas lcags kyu nam mkhar 'phyar zhing g.yon thod khrag thugs kar bsnams pa /
zhabs dor stabs su bzhugs pa 'khor ma mo bye ba sa yas bskor ba /
rang lus las 'phros pa'i me ri 'bar ba'i klong na bzhugs pa'i thugs kar b+h+yo smug nag gi mthar he ka ya mas bskor ba /
yang thugs las 'od zer dmar nag g.yas su 'phros pa'i rtse las ya dmar nag gong bzhin yongs su gyur pa las /
sras mchog ya ma rA dza dmar nag zhal gcig phyag gnyis pa g.yas bshan gri dmar po nam mkhar 'phyar zhing g.yon dgra bo'i don snying dmar tse re ba 'drad pa /
mi lpags kyi g.yang gzhi khrag 'dzag pa sku la gsol zhing stag sham can zhabs sa la brten pa /
'khor sde brgyad yongs kyis bskor ba /
lus las 'phros pa'i me dpung nang na bzhugs pa'i thugs kar ya dmar nag gi mthar g+h+ri ma ya mas bskor bar bsam /
a /
de ltar gsal ba'i steng du bla ma slob dpon /
g.yas su pho rgyud khro bo /
g.yon du mo rgyud khro mo /
rgyab tu nor phyugs /
mdun du gang gces /
'og tu yul gzhis bang mdzod /
mtshams su dkor nor rnams kyang gsal gdab /
slar yang yab yum gyi thugs ka'i sa bon las 'phros pa'i khro bo khro mo mtshon cha sna tshogs 'dzin pa g.yas skor dang g.yon skor du thon te /
phyi nang phyogs mtshams thams cad gtams te zhal phyi nang du gzigs pas srung zlog gi las mdzad par bsam /
mchod rten gyi phyi rol du gur rim pa bcu gsum gsal gdab pa ni /
b+h+rU~M las gser gyi ga'u kha sbyor gyi gur khang /
de'i phyir rigs lnga yab lnga'i rang bzhin gyi gur hU~M oM trAM hrIHAHrnams so sor s+pha ra Na phaT ces 'phros pas /
khro bo sngon po rang mdog gi rdo rje thogs pa'i gur bar mtshams med pa rdo rjes gtams pas rlung ser bu tsam yang mi thar ba /
de bzhin du dkar po 'khor lo /
ser po nor bu /
dmar po pad+ma /
ljang gu sna tshogs rdo rje thogs pa rnams dang /
de'i phyir tIk+Shan maN+Dal las ral gri ngar ma'i 'khor lo g.yon du 'khor bas gnod byed thams cad nyal nyal gcod pa'i gur khang /
de'i phyir rigs lnga yum lnga'i rang bzhin gyi gur /
yaM raM baM laM e rnams gong bzhin 'phros pa las rlung nag 'tshub ma'i gur nang du khro bo kham nag rlung g.yab dang mtshon cha thogs pa /
me dpung 'bar ba'i gur nang du khro bo dmar nag me dpung thogs pa /
chu bo rba klong 'khyil ba'i gur nang du khro bo dkar po chu zhags thogs pa /
gser gyi rdo rje rgya gram gyi gur nang du khro bo ser po ri rab thogs pa /
nam mkha'i lcags kyi gur nang du khro bo nag po mtshon cha sna tshogs char ltar 'beb pa rnams kyis rim par gtams pa /
de thams cad kyang sra zhing mkhregs pa'i ra bar khro chung mtshon cha thogs pa dang /
nam mkha'i rdo rje phra mo dang rlung spu gri reg gcod /
ye shes kyi me dpung 'bar ba chu gri dang mtshon cha sna tshogs kyi 'khor lo mang po 'tshub pa /
shin tu drag po'i 'od zer 'phros pas dgra bgegs thams cad mtha'i rgya mtsho'i pha mthar bskrad cing /
ma song ba thams cad thal ba'i rdul phran bzhin du brlag par bsam mo //
de'i phyir rang sngags e ka ya ma sogs dang ngo bo stong nyid snying rje las byung ba'i A li kA li dkar dmar thabs shes nyi zla'i ga'u'i rnam pa can du 'khrigs pa las /
dgra bgegs thams cad sod ces stong nyid kyi rang sgra skrag chem chem sgrog pa'i gur rnams gsal gdab bo //
drag po'i las sbyor gyi skabs su thun phur de nyid las gshin dmar nag zhal gcig phyag gnyis kyis g.yas be con dang g.yon sdigs mdzub dang bcas pas dgra bgegs kyi don snying 'drad tshul gyis thun thag 'dzin pa /
stag lpags kyi sham thabs can zhabs gnyis brkyang bskum du bzhugs par bsgom /
lha tshogs thams cad kyi spyi mgrin snying gar 'khor lo pad+ma rdo rje dkar dmar sngo ba 'bru gsum gyis mtshan pa gsal gdab /
de las 'od zer 'phros pas 'og min dag pa'i gnas 'khor 'das ka nas dag pa rang bzhin gdod ma'i gnas nas rten brten pa srung ba'i gur dang bcas pa spyan drangs mdun gyi nam mkhar bzhugs su gsol /
phyag mchod bstod pa nyams chag bshags shing yig brgya bzla ba rnams 'phrin las ltar byas rjes /
dzaHhU~M baM hoHsa ye shes kyi lha tshogs 'od kyi tshul du dam ye bsre /
sde brgyad bran du khol zhing snying rjes gdug pa can thams cad dus gcig brlag nus pa dang gzhan gyis byad stems rig sngags sbyor ngan gyis tshugs par mi nus pa'i mthu rtsal dang ldan pa'i nga rgyal bzung /
rang rig gdod nas dag pa chos sku 'gyur ba med pa spros bral 'dus ma byas pa'i 'jam dpal gshin rje /
snang srid 'khor 'das kyi gzhi /
sangs rgyas sems can gyi 'byung khungs /
zhi dang khro bo thams cad kyi 'char gzhi /
mdor na dag ma dag gang du snang yang thams cad rang rig gi rol pa yin snyam pa'i dag pa dran par bya /
de nas khams gsum thams cad lha'i gzhal yas khang /
gzugs snang ma lus pa khrag 'thung khro bo'i sku
/sgra grags sngags kyi rang sgra 'ur chems sgrog pa /
dug gsum dug lnga sogs sems kyi ngan rtog sku gsum ye shes lnga'i ngo bo /
mdor na sems nyid kyi 'gyu rtog thams cad chos sku bde ba chen po'i ngang du 'bol shig ge bzhag la so so'i dgos dmigs la 'jug cing sngags bzla ba yin no //
zlog bsad kyi dus rang nyid srung 'khor gyi rang bzhin gsal ba'i mdun du stong pa'i ngang las brub khung de nyid khaM las gnam lcags kyi khang sgrom me 'bar ba /
las byed pho nya'i bshan ra /
gshin rje'i bshas khang /
gsod gcod kyi las byed pa'i nang du nr-i las dmigs bya gang yin pa de nyid gcer bu skyabs dang bral ba nyam thag pa gcig bsam /
rang gi thugs ka nas sprul pa'i khro bo khro mo'i tshogs lcags kyu zhags pa lcags sgrog dril bu thogs pa rnams kyis dmigs bya bzung zhing bsdams /
myos su bcug nas ded brub khung gi gzugs la bye ma la mar thim pa'am sngar 'dris kyi mi dang 'phrad pa ltar bstim /
skyob byed kyi lha dang phral /
kho yang nyes gnong 'gyod pa chen po skyes nas yod par bsam /
nyes pa bsgrag cing dpang gzug pho nya bskul ba rnams bya'o //
thun mtshams su gtor bsngo bstod bskul rnams byas rjes zhal gcig phyag gnyis pa'i nga rgyal gyis spyod lam bya /
nyal dus rang gi thugs ka'i hU~M las 'od 'phros srung 'khor mtha' nas rim bzhin bsdus la lha tshogs la bsdu /
'khor rnams gtso bo /
de bsrung bya rnams la /
de hU~M la /
hU~M thig le la /
de rang gi ming yig dang por bsdus pa'i mthar 'ja' ltar yal nas chos nyid ngang la nyal lo //
gnyid sad pa dang sngar bzhin gsal 'debs so //
rgyun gyi nyams len tsam la pu ri dkar po e las lcags kyi gur /
laM las rdo rje /
raM las me'i gur nang du mchod rten gyi bum pa'am gnam lcags kyi spyil po'i nang du rang gshin rje zhal gcig phyag gnyis g.yas 'khor lo dang g.yon lcags kyu dang zhags pa 'dzin par bsgoms kyang khyab bo //
de ltar spyi'i sgom gnad rnams su pu ri dkar po srung ba'i byin rten du bzhugs su gsol la bdag dang mdun gyi gtor ma las byang 'jug pa gcig gis lhar bsgoms la /
pu ri nag po dang brub khung las byed kyi bshan rar bsgom pa sogs bdag mdun tha dad du mdzad pa dang /
bdag dang gtor ma pu ri dkar po ste gsum ka tha mi dad du sgom par mdzad pa yang yod de /
mdun gyi gtor ma dang pu ris mtshon rten byas te bdag gi 'byung bzhi'i phung po sogs phyi rol gyi rig pa'i dngos po thams cad rten byang chub chen po'i mchod rten srung ba'i gur khang dang bcas pa /
sems nyid gdod nas dri bral rtsal mdangs 'gag med du 'char ba brten pa lha'i gtso 'khor du bsgom zhing /
pu ri nag po dang brub khung las khung mtshan nyid dang ldan par dmigs bya gsal ba dgug dbye'i skabs mdun dang sngags bzla ring 'og tu bsgom pa yin te /
'og tu srung zlog sgos dmigs kyi skabs man ngag rtsa ba'i khungs dang bcas te ston pa yin no //
de yang gzhi chos sku gcig gi rol pa las mdangs 'gag pa med pa sgyu ma lta bur 'char ba dag pa ye shes kyi cha rten brten pa srung ba'i gur dang /
ma dag pa 'khor ba'i cha pu ri nag po dang brub khung bcas pa las byed gshin rje'i bshan ra'i nang du rang gi gzung 'dzin rnam rtog gis bskyed pa'i dug lnga dug gsum gyi rang mdangs phyi rol dgra bgegs kyi rnam par shar ba /
lam drag po sngags kyi sbyor bas lus srog dwangs snyigs phye la snyigs ma'i phung po bdud rtsir sbar te lha tshogs kyi zhal du phul bas sgrib gnyis bag chags dang bcas pa sbyangs /
rnam shes dwangs ma'i thig le skye med dbyings su spar bas 'bras bu ye dag chos kyi skur sangs rgyas nas /
sgyu 'phrul 'gag med kyi gzugs sku 'jam dpal gshin rje'i gshed du 'gyur ba'i gzhi 'bras dbyer med byang chub mchog gi go 'phang du 'tshang  rgya ba yin no //
tshul 'di la rdzong 'phrang srog gsum gyi don yang tshang zhing de lta bu'i bden gnyis zung 'jug gi don la thag chod pa lta ba gyad kyi lha yang yin /
snang srid gzhir bzhengs rgyal ba'i dkyil 'khor du sgrub pa dang phyogs mthun pas man ngag rdzogs pa chen po dang yang mi 'gal /
drag sngags gnam thog chen mo'i lugs ltar ye nas rang chas kyi gzhal yas khang lhun grub /
lha kog bzhengs /
sngags thug phrad la don 'byor zhing babs 'brel bas lung a nu dang yang mthun /
sgrub pa 'phrin las ma hA lugs su yod pas des na 'di nyid yo ga gsum gyi snying por gyur pa yin no //
lugs gnyis ka 'gal ba min te sbyor ba rang gi blo la 'char bde zhing yid la babs pa zhig gi rjes su 'brangs te the tshom med par bsgrubs pas 'bras bu 'byin pa la khyad par med do //
blo kha zhan pas sgom don che ba blor ma chud na rang gshin rje dngos yin snyam pa'i dpa' gdengs brtul shugs kyi nga rgyal dang dmigs byar zhe sdang drag pos sngags bzlas pas kyang las 'grub ste /
zhe sdang ma yal mthu yi mchog
/ces so //
yang na thugs rje byin rlabs che zhing mthu stobs nus par ldan pa'i bcom ldan 'das 'jam dpal gshin rje'i gshed khyed kyis bdag gi srung zlog gi phrin las mdzod cig snyam pa'i dad pas bsgrubs kyang 'grub ste /
yang na blun po dad pa can //
de la sbyor ba'i dngos grub yod //
ces dang /
dad pa brtan pos bsgrubs gyur na //
nam mkha' med par gyur na yang //
sngags kyi dngos grub med mi srid //
ces 'byung bas so //
gang ltar sgrub kyang 'di'i man ngag ston pa'i bla ma la mi phyed pa'i dad pa dgos pa ni las sgrub pa'i man ngag zab gnad khyad par can yin no //
gnyis pa bye brag gi dmigs pa la srung zlog bsad mnan bzhi'i dang po ni /
mtshon cha rtsa ba'i gzhung las tsha tshwa dkar po gser gyi mchod rten mtshan nyid dang ldan pa'i bum pa'i nang du rang gshin rjer bsgom par gsungs pa ltar /
srung ba'i pu ri dkar pos mtshon byed byas te rten brten pa dang bcas pa gsal bar bsgom pa'i gtso 'khor rnams kyi thugs ka'i sa bon las /
'od zer kha dog sna tshogs 'phros pa'i rtse mo la las byed kyi pho nya sprul pa yang sprul sum sprul gyi khro bo khro mo'i tshogs dpag med 'phros pas /
rang gzhan bsrung bya thams cad kyi tshe srog gi ngo bo nr-i'i rnam pa lha srin sde brgyad rnams kyis brkus 'phrogs nas mtho nam mkha'/
dma' dmyal ba /
nyi zla'i them bar /
sprin gyi go bar /
ri rab kyi lcog bar /
'dzam gling gi yul gru sogs sa 'og sa steng sa bla gar khyer cing sbas shing bskungs nas yod pa de nyid /
sprul pa'i pho nya khro bo khro mo rnams kyis ye shes kyi spyan gyis gzigs nas gnod byed thams cad thal ba'i rdul du brlag
/tshe srog gi ngo bo de 'phrog nas hU~M gi rnam par byas te /
rang gzhan bsrung bya rnams kyi thugs kar bstims pas bkrag mdangs gzi brjid phun sum tshogs par bsam /
slar yang 'od zer sna tshogs 'phros pas bla ma yi dam sangs rgyas byang sems dpa' bo mkha' 'gro chos skyong pho rgyud mo rgyud rnams kyi byin rlabs /
lha srin sde brgyad kyi srog snying /
lha mi rnams kyi tshe dang bsod nams /
'byung ba lnga'i bcud thams cad rang dbang med par bkug la rang gzhan bsrung byar thim pas bkrag mdangs mthu stobs dang ldan par bsam la sngags bzla zhing /
sngags phreng las dwangs ma'i 'od zer rang lhar gsal ba'i phyi rim g.yas skor du bun chil li li 'phro ba dang /
lha tshogs thams cad zhal nang du gzigs nas srung sngags di ri ri bzla ba dang /
srung ba'i gur khang rnams las kyang sngags sgra 'brug stong dus gcig ldir ba ltar bsgrags pas srid pa gsum khyab /
bdag gzhan bsrung bya rnams la gnod cing 'tshe ba'i rig sngags byad stems rbod gtong lha srin sde brgyad kyi gnod pa las srung zhing skyob par bsgom mo //
mdun du las gshin nag po zhal gcig phyag gnyis kyis g.yas ral gri'i 'khor lo bskor bas dgra bgegs byad ma lha srung dum bur gtub cing /
g.yon gser 'khor rtsibs stong phub lta bu 'dzin pas bdag gzhan bsrung bya thams cad skyob par bsam mo //
lha de dmigs rten thun gtor la byas te gur gyi nang mchod rten gyi phyir sgom pa yin no //
gnyis pa zlog pa ni /
byad ma'i khog par gnam lcags kyi 'khor lo rno gcod kyi ngar ldan gcig gis brgyangs pas g.yo 'gul mi nus shing /
spyi bor laM las pu ri nag cing 'tsher ba bang rim dgu pa ri rab tsam gyis mnan pa'i steng du srung ba'i pu ri dkar po lha dang bsrung bya gur khang rnams gsal gdab /
rang gi rtsa phyag g.yas g.yon gyi mthil la zla nyi bsgom /
lha tshogs thams cad zhal phyir gzigs nas zlog pa'i las mdzad pa'i thugs ka dang ba spu'i bu ga rnams nas khro bo khro mo mtshon cha sna tshogs thogs pa /
skar ltar 'khrug cing glog ltar 'khyug pa rnams kyis byad ma lha srung dang bcas pa phar bzlog cing thal bar bun bun btang /
mes bsregs /
rlung gis gtor /
chus bshal /
sas mnan pa'i las byas /
lhag ma stobs chen tshur byung ba rnams mtshon cha'i 'khor los gtubs pas nye bar ma nus par /
brub khung du byad ma'i steng du babs nas rang gshed rang la 'beb pa'i las byed par bsam la drag sngags ngar ldan thog ltar bzla zhing phreng ba phyir bsgyur ro //
thun mthar thal mo nyi zla cha lang brdabs pa'i bar du byad ma lha srung dang bcas pa gcar bas sha khrag dmar nyog nyog byung ba las byed pho nyas hab dir zos par bsam mo //
mdun du khro bo rab tu 'jigs pa sku dang yan lag rags pa spu gri dang zhags pa 'dzin pa de'i thugs ka nas de 'dra ba'i sprul pa grangs med spros nas las byed par bsam mo //
'di dang thun phur phyi ma'i lha yang bsgom pa las gshin dang 'dra /
lha de dag 'khor 'das gnyis ka'i las byed pas so mtshams /
thun phur nang ma gshin rje'i gnas dgra bgegs kyi btson rdzi'i tshul lam srid pa 'di'i 'og na las kyi tshe bdag nag po'i gnas yod pa de ka dngos su bsgoms kyang rung ngo //
gsum pa bsad pa ni /
brub khung yangs pa'i nang du dgra bgegs byad ma gsal ba'i snying ga'i nr-i nas rang gi phyag g.yon gyi phyag mtshan lcags kyus bzung /
g.yas kyi 'khor los gtubs shing sha khrag rnams gtor /
kho skyob byed kyi srung ma dang bral zhing nyam thag ste gnas pa la kho rang gi lha srung rnams kyang khros shing log lta skyes nas kho rang gi gshed du gyur te mtshon cha'i char 'beb cing srog gcod pa'i las byed cing /
khog par gnam lcags kyi 'khor lo rtsibs bzhi pa rno gcod kyi ngar ldan gyis srog rtsa khrag rtsa snying rtsa rnams rbad rbad gcod cing sha khrag rus pa thams cad dmar thor thor gtong ba /
lha tshogs dang sprul pa'i dmag tshogs rnams kyis bsad sngags drag po 'brug ltar sgrog cing sha za khrag 'thung rus pa mur zhing bsad pa'i las byed par bsam mo //
(a)
bzhi pa mnan pa ni /
byad ma'i spyi bo nas pu ri nag po dang ri rab gling bzhis mnan cing yan lag gi tshigs bzhir rdo rjes gzir bas lus kyi dbang po 'on long zha zhing bkrag dang gzi mdangs stobs dang nus pa thams cad nyams pa dang /
lce thog tu gser gyi rdo rje rgya gram gyis mnan pas ngag gi dbang po dig lkugs smra mi shes pa dang /
snying gar 'khor lo rtsibs bzhi pa dang rdo rje rgya gram gyis mnan pas yid kyi dbang po myos shing rmongs la brgyal ba dang mdor na lus ngag yid gsum 'khyog 'gul med par mnan par bsam mo //
so sor byed na gang byed de dang chams gcig gnon na gsum ka bsgom pa yin no //
zlog bsad mnan gsum la thun gtor sngags bzla ring las gshin du bskyed /
'gug gzhug gtor bsngo sogs kyi skabs stod las gshin la smad dgra bgegs kyi sha khrag tu mos la 'bul /
slar las kyi gshin rje sde brgyad dregs pa'i dmag tshogs gnam sa bar snang khengs pa nad mtshon dug gi char 'beb pas /
dgra bgegs byad ma lha srung dang bcas pa phar bzlog cing bsad bcad gtubs te sha khrag rnams zos dgra yul dregs pa'i dmag gis khengs than dang ltas ngan gyi char phab /
dgra bo khyer nas brub khung gi ling+gar bstims par bsam pa dang /
de lta bu'i dmag brub khung nang du song nas bsad las byed pa dang /
dgra yul du song nas mnan pa'i las dang dgra bo'i snying nang dregs pa'i pho brang bcas par bsam pa rnams so so'i skabs thob bya'o //
gsum pa zhar byung gi dmigs pa bshad pa ni /
bla 'gug pa dang dgug gzhug gi skabs bdag lhar gsal ba'i sna bug g.yas nas rlung phyir rgyu ba dang mnyam du khro chung mtshon gang ba yungs kar tsam mthing nag zhal gcig phyag gnyis pa /
g.yas spu gri dang g.yon lcags kyu'i rtse la dzaHdmar po yod pa 'dzin pa spros /
dmigs bya'i sna bug g.yon nas rlung nang du rngub pa dang lhan du zhugs nas kho'i snying dkar nag mtshams nas spu gris bcad snying ga'i sa bon lcags kyu'i dzaHdmar po des 'ub kyis blangs nas /
sna bug g.yas nas rlung phyir rgyu ba dang mnyam du thon nas sa bon ling+gar bstim kho'i lus sol sdong 'gyel ba ltar song bar bsam mo //
lha dbye'i skabs bdag gi shangs sgrom dang ba spu'i bu ga rnams dang rdzas kyi dud sprin gsebs nas sprul pa'i khro tshogs nam mkha' gang bar 'phros /
kho'i lha srung bya spu rlung gis khyer ba'am bya rog rdos brdas pa bzhin phyir bskrad par bsam /
sgro gnyis sku stod khro bo la sku smad phur zhabs can dbu bya rog dang 'ug pa'i tshul can spu gri'i sgro gshog 'phur lding 'dzings thabs su brdabs pas /
skyob byed kyi lha srung rnams kyis ma bzod par dgra bo byi'u phrug thang la bor ba bzhin bskyur nas rang rang gi gnas la bros par bsam mo //
thun brdeg dus thun rnams sde brgyad dregs pa'i dmag tshogs kyis mtshon cha'i char phabs pas dgra bo'i lus thal thal phug ste khrol ma ltar gyur /
nang gi don snod dang nang khrol rnams rul zhing myags /
dug rlangs sngo dmar gyis rtsa rgyus rnams khengs shing khyab pas gtan brlag tu song ba'i mthar rnam shes kyi ngo bo nr-i dud ka mar me 'chi kha lta bu de'ang nag skem gyis bsad par bsam mo //
dgug gzhug gi thun ni thun rdzas sprul pa'i pho nyar gsal bas dgug bstim gyi las bya ba yin no //
gnyis 'dzin dang rang tha mal gyi rnam rtog 'gyu skabs rang gi nad gdon bar chad bkra mi shis pa'i phyogs ris ngan pa thams cad 'od zer nag po'i rnam par phyir thon thun thag brgyud dgra bgegs kyi steng du babs pas nyams shing 'bog
/kho'i mthu stobs gzi brjid tshe bsod dpal 'byor dbang thang lung rtogs kyi yon tan thams cad 'od zer dkar po'i rnam par thun thag brgyud nas tshur byung bdag la thim pas yon tan de dag ches cher 'phel bar bsam mo //
phur gdab kyi skabs su phur pa thal mo'i bar du bzung ste lag pa g.yas g.yon nyi zlar gyur pa'i sor mo rnams sa bon so so las byung ba'i rigs lnga yab yum gyi sbyor mtshams nas /
hU~M nag po las sras mchog kI la ya nag po nag dkar dmar ba'i zhal gsum phyag drug g.yas gsum ral gri 'khor lo rdo rje g.yon gsum lcags kyu gtun shing sdigs mdzub kyi tha ma gnyis phur bu bsgril ba /
dur khrod chas kyis brgyan pa sku smad chu srin gyi kha nas gnam lcags kyi phur pa me'i tshwa tshwa 'phro ba 'chang bzung rdo rje'i lte bar 'jam dpal zhi ba yab yum /
yar mar gyi rwa lnga la rigs lnga yab yum /
rgya mdud gong mar yi dam /
'og mar bka' srung /
dbal la gshin rje dregs pa'i dmag tshogs /
rtse mor mtshon cha'i bu yug 'tshub pa sgril zhing 'phyar bas khams gsum srid pa dngangs shing 'dar ba /
dgra bgegs gang la btab kyang brlag nus par bsgom /
slar yang 'od zer 'phros pas phyogs bcu'i rgyal ba sras bcas kyi rdo rje gsum gyi byin rlabs bsdus nas thim pas ye shes sems dpa'i ngo bor gyur /
sku gsung thugs 'gying bkrag g.yos pas khams gsum dus gcig la sgrol ba'i dbang dang ldan par bsam mo //
de lta bu'i phur pa de dmigs bya'i snying gar btab pas yid kyi rten rlung gi dwangs ma sngo skya byi'u'i mgo tsam gyi dbus srog gi rten khrag gi dwangs ma thig le dmar po sran ma tsam gyi dbus su srog gi ngo bo nr-i rang rang gi mdog can gyi lte bar /
ban dgra yin na kho la sngar bla mas dbang bskur dus ye shes sems dpa' bstim pa de nyid dam tshig bsrung na ye shes sems dpa' yin la dam nyams na las kyi gshed po yin pas /
de lcags sdig mgo bo dgu par gyur te snying rtsa brgyad nas za zhing snying khrag 'thung /
phur rtse las 'od 'phros rlung gi dwangs ma gtor /
khrag gi dwangs ma nyams /
'byung bzhi rim gyis thim /
nr-i phur rtser 'dus pa khong seng brgyud 'chang bzung gi 'jam dpal yab yum gyi thugs kar a dkar gyi rnam par bstims pas chos skur sangs rgyas /
slar yab yum sbyor ba mdzad pas a de dbu ma brgyud rdo rje'i lam nas yum gyi mkhar babs ye shes sems dpa'i sras su gyur te lho phyogs rdul bral yang dag bsags pa'i zhing du longs skur sangs rgyas /
de las gang 'dul sprul sku 'gro ba'i don du 'byung ba sprul skur sangs rgyas par bsam mo //
yang phur bu snying gar btab pas kho'i tshe bsod dpal 'byor stobs nus gzi brjid rgyas par bsgom /
kho'i snying nang gi ye shes sems dpa' yang phur bu'i khong seng nas brgyud 'chang bzung rdo rje'i lte ba'i 'jam dpal ye shes sems dpar bstim par bsam mo //
yang na dwangs ma gnas tshul gong ltar la tshe rten a dang srog rten nr-i'i rnam par byas te sngon la a dkar phur rtses blangs te bdag la bstim /
nr-i phur pa'i khong seng du hU~M gi rnam par bsgyur nas skye med dbyings sam yum gyi mkha' la 'phang ba sogs bya'o //
gnas so sor btab mthar kho'i rnam shes tshogs brgyad phur bu la thim /
phur bu lha rnams la /
lha rnams ye shes sems dpar /
ye shes sems dpa' bdag la bsdu ba rnams 'od kyi rnam par rim bzhin yin no //
gso ba gsum gyi bdag gso ba ni /
ya mAn+ta ka dang hU~M brgya phrag bzlas pas khams gsum hU~M gis gang hU~M rnams rang la thim pas rang zil gnon sku che zhing yan lag rags pas stong gsum gang bar bsam mo //
phur bu gso ba ni /
ya mAn+ta ka brjod pas phur bu grangs med 'phros khams gsum phur bus gang dgra bgegs tshar bcad tshur 'dus phur bu la thim pas phur bu mthu stobs gzi brjid nus par ldan par bsam mo //
dgra gso ba ni /
ya mAn+ta ka bzlas pas sngags kyi 'od zer lid+ga'i snying gar phog pas tshogs brgyad kyi sgrib pa nyes ltung thams cad sbyangs nas kho 'jam dpal gshin rje gshed du gyur ma thag
/rlung rdo rje rgya gram gyis gtor nas lho phyogs rdul bral gyi zhing du 'jam dpal yab yum gyi sras su gyur par bsam la oM AHhU~M brgya phrag bzlas pas sku gsung thugs su dbang thob par bsam mo //
'di yan smad las gru gu 'thul pa lta bu bsgral 'dren mthar thug pa yin la 'di phyin kho'i rnam smin gyi lus sgyu ma lta bu bag chags dang bcas pa ro tshab byed pa dang 'dra zhing don med pa min te phung po'i zhen pa chod pa dang 'khor bar 'ching byed kyi bag chags 'joms pa'i dgos pa yod de /
snying rjes kun nas bslangs pa'i shes rab ye shes kyi ral gris ma rig 'khor ba'i sa bon gyi rtsa ba chod pa /
gtun khung shes rab kyi b+ha gar tho ba yab kyi rdo rjes brdungs pas nyon mongs bag chags dang bcas pa bcom zhing snyigs ma'i sha khrag zag med kyi bdud rtsir sbar te lha tshogs la phul te dgyes shing mnyes par bsgom /
mthar 'khor gsum mi rtog pa'i mnyam gzhag bya'o //
gsum pa bzlas pa sngags kyi gnad la /
rtsa ba yan lag gnad dbab gsum gyi dang po ni /
oM wA gI shwa ri muM:
'jam dpal zhi ba'o //
oM a kro te ka ya mAn+ta ka hU~M phaT:
snying po'o //
oM e ka ya ma du ru tsakra hU~M phaT:
he ka ya ma du ru tsakra hU~M phaT:
g+h+ri ma ya ma du ru tsakra hU~M phaT:
sarba tsit+ta gzer thum b+hig nan trig nan rbad ya zlog ya hU~M phaT:
las sbyor rtsa ba'i bsnyen pa'o //
oM e ka ya ma du ru tsakras srungs :
he ka ya ma du ru tsakras srungs :
g+h+ri ma ya ma du ru tsakras srungs :
sarba tsit+ta gzer thum b+hig nan trig nan rbad ya zlog ya :
saM g+h+ri wA ri nr-i b+h+rU~M hU~M dza :
bdag cag dpon slob mi nor 'khor dang bcas pa la rak+Sha rak+Sha :
srung sngags so //
oM e ka ya ma du ru tsakras zlog :
he ka ya ma du ru tsakras zlog :
g+h+ri ma ya ma du ru tsakras zlog :
sarba tsit+ta gzer thum b+hig nan trig nan rbad ya zlog ya :
dgra bo byad ma lha srung dang bcas pa'i sha la rgyug :
snying la mA ra ya rgyug :
dbugs la rgyug :
srog la mA ra ya rgyug :
khrag la rgyug :
rtsa la mA ra ya rgyug :
hU~M phaT:
dgra bo byad ma lha srung dang bcas pa mA ra ya zlog ya :
zlog sngags so //
oM e ka ya ma du ru tsakras zlog sod :
he ka ya ma du ru tsakras zlog sod :
g+h+ri ma ya ma du ru tsakras zlog sod :
sarba tsit+ta gzer thum b+hig nan trig nan rbad ya zlog ya :
dam nyams byad ma lha srung dang bcas pa'i srog snying la mA ra ya rbad sod :
de ka'i lha srung dang bcas pa mA ra ya hU~M phaT:
yaM yaM b+h+yo b+h+yo :
dgra la b+h+yo :
e ka du na dgra bo'i gshed du mA ra ya rbad :
sa ga du na sha trUM dgra bo'i gshed du mA ra ya rbad :
rA tsa du na sa du dgra bo'i gshed du mA ra ya rbad :
ta kor du na sa du dgra bo'i gshed du mA ra ya rbad :
ma hA du na sa du dgra bo'i gshed du mA ra ya rbad :
nA ga du na sa du dgra bo'i gshed du mA ra ya rbad :
ma mo du na sa du dgra bo'i gshed du mA ra ya rbad :
sha trUM mA ra ya dgra bo'i gshed du rbad :
a ya ma du ru tsa sha na sa ma ya tsit+ta dkrugs dgra bo'i gshed du mA ra ya rbad ya :
mthu byed bsam sbyor ngan pa thams cad kyi gshed du mA ra ya rbad rbad b+h+yo b+h+yo :
zlog zlog :
sgyur sgyur :
nan nan :
nying zlog gi sngags so //
e ka ya ma du ru tsakras sod :
he ka ya ma du ru tsakras sod :
g+h+ri ma ya ma du ru tsakras sod :
sarba tsit+ta gzer thum b+hig nan trig nan rbad ya zlog ya sod ya :
dgra bo byad ma lha srung dang bcas pa'i sha la rgyug :
snying la mA ra ya rgyug sod :
dbugs la rgyug :
srog la mA ra ya rgyug sod :
khrag la rgyug :
rtsa la mA ra ya rgyug sod hU~M phaT:
dgra bo byad ma lha srung dang bcas pa mA ra ya sod ya :
nr-i mA ra ya rbad ya :
oM ra tri srog la mA ra ya rbad ya :
klu bdud nag po dgra bo'i srog la mA ra ya rbad sod :
bsad sngags so //
oM e ka ya ma du ru tsakras nan :
he ka ya ma du ru tsakras nan :
g+h+ri ma ya ma du ru tsakras nan :
sarba tsit+ta gzer thum b+hig nan trig nan rbad ya zlog ya nan ya :
dgra bo byad ma lha srung dang bcas pa'i sha la rgyug :
snying la mA ra ya rgyug nan :
dbugs la rgyug :
srog la mA ra ya rgyug nan :
khrag la rgyug :
rtsa la mA ra ya rgyug nan hU~M phaT:
byad ma lha srung dang bcas pa'i kA ya wA ka tsit+ta satwaM b+ha ya nan :
mnan sngags te so sor byed na kA ya satwaM b+ha ya nan zhes des 'gre'o //
gnyis pa yan lag gi sngags ni /
nr-i sha ku ru nr-i sha ku ru kha so ba ti yaM ru ti yaM san yaM san :
man yaM snying tshal par rbad baM ril rbad :
dam nyams dgra bo byad ma khyod kyi bla rten tshe rten srog rten ci yod pa thams cad 'dir khug myur du shog cig :
oM a kro te ka ya mAn+ta ka kA la rU pa dgra bo nr-i ang+ku sha dzaHdza :
bla 'gugs so //
che ge mo A kar+sha ya hU~M dza :
srog 'gugs pa'o //
a yur+dz+nyA na A kar+sha ya hU~M dza :
tshe 'gugs pa'o //
tri yaM ni A kar+sha ya hU~M dzaHdza :
yid 'gugs pa'o //
rU pa kan+ta A kar+sha ya hU~M dzaHdza :
gzugs 'gugs pa'o //
de rnams sgrub sngags kyi sham bur 'dogs so //
ya ma rA tsa klu ling sang sang ma lcags sang sang ku ta hU~M phaT:
lha dbye'i sngags te 'di nyid rtsa ba yin la skyob rtags che na gzhan nas dpung bskyed pa ni /
che ge mo'i d+he ba ka sa ya e dza la dza la rA tsa phye rA tsa phye a shag shag :
yam phye yam phye ya spu ta spu ta phus phus lang lang seng seng phus phus cher cher yul lha dang phye :
dgra bla dang phye :
srog lha dang phye :
pho lha dang phye :
mo lha dang phye :
zhes sgrub sngags sham bur 'dogs shing /
lha lnga so sor 'byed pa'i sngags ni /
oM dgra bo yul sha phaT:
oM dgra bo dgra sha phaT:
oM dgra bo mo sha phaT:
oM dgra bo srog sha phaT:
oM dgra bo snying sha phaT:
oM dgra bo lha sha phaT:
so sor brgya brgyas 'byed pa'o //
oM e ka ya ma dgra snying la b+h+yo zlog dgra sod rbad :
he ka ya ma\u0f8e
g+h+ri ma ya ma\u0f8e
ya ma sarba dustan e tri dza ya b+h+yo :
sarba ru dra'i tsit+ta gzir thum a mu ka trig nan rbod gtong rbad nan dgra srog la myags rbad sod ya dgra snying phyungs ya nr-i mA ra ya nr-i hur thuM rbad khaM a mu ka'i snying srog dmar po hur thuM mA ra ya dzaHrbad :
ban+d+he sha ya rbad :
nu lo ka sha rbad :
ban+d+he brag tshal rbad :
snying sgo chod :
rtsad nas chod :
dam nyams ban+d+he phye mar phur ya :
byad ma rang gshed du bskor ba'i sngags so //
gsum pa gnad dbab sngags ni /
nan nan :
sgyur sgyur :
zlog zlog :
b+h+yo b+h+yo :
rbad rbad :
mthu byed bsam sbyor ngan pa thams cad kyi gshed du mA ra ya rbad rbad :
ma mo du na sa du sha truM dgra bo'i gshed du mA ra ya rbad ya :
nA ga du na sa du sha truM dgra bo'i gshed du mA ra ya rbad ya :
ma hA du na sa du sha truM dgra bo'i gshed du mA ra ya rbad ya :
ta kor du na sa du sha truM dgra bo'i gshed du mA ra ya rbad ya :
rA tsa du na sa du sha truM dgra bo'i gshed du mA ra ya rbad ya :
tsa dur snying la sha truM dgra bo'i gshed du mA ra ya rbad ya :
sa ga du na sa du sha truM dgra bo'i gshed du mA ra ya rbad ya :
e ka du na sa du sha truM dgra bo'i gshed du mA ra ya rbad ya :
b+h+yo b+h+yo :
yaM yaM:
de'i bka' srung lha dang bcas pa mA ra ya sod ya :
srung ma yul lha phar zlog dus dgra bo byad ma'i snying la mA ra ya sod ya :
spyi dril tshe bdag g+h+ri ma /
spyi mthun tshe bdag he ka
/thun mong tshe bdag e ka
/de shad zlog go :
nan nan :
sgyur sgyur :
zlog zlog :
b+h+yo b+h+yo :
rbad rbad :
rbad rbad ya ra mA du gshed kyi cad thams pa ngan sbyor bsam byed mthu :
ya rbad ya ra mA du gshed bo'i dgra truM sha du sa na du mo ma :
ya rbad ya ra mA du gshed bo'i dgra truM sha du sa na du ga nA:
ya rbad ya ra mA du gshed bo'i dgra truM sha du sa na du hA ma :
ya rbad ya ra mA du gshed bo'i dgra truM sha du sa na du ko ra ta :
ya rbad ya ra mA du gshed bo'i dgra truM sha du san du tsa rA:
ya rbad ya ra mA du gshed bo'i dgra truM sha la snying dur tsa :
ya rbad ya ra mA du gshed bo'i dgra truM sha du san du ga sa :
ya rbad ya ra mA du gshed bo'i dgra du sa na du ka e :
b+h+yo b+h+yo :
yaM yaM:
ya sod ya ra mA pa bcas dang lha srung bka' de'i :
ya sod ya ra mA la snying ma'i byad du sa bo dgra dus zlog phar lha yul ma srung :
ma g+h+ri bdag tshe dril spyi :
ka he bdag tshe mthun spyi :
ka e bdag tshe mong thun :
de tsheg zlog go :
nan nan :
ra sgyu ra sgyu :
ga zlo ga zlo :
b+h+yo b+h+yo :
da rba da rba :
ya da rba ya ra mA du da she ga kyi da ca sa ma tha pa na nga ra sbyo ma sa ba da bye thu ma :
ya da rba ya ra mA du da she ga 'i bo gra da ma tru sha du sa na du mo ma :
ya da rba ya ra mA du da she ga 'i bo gra da ma tru sha du sa na du ga nA:
ya da rba ya ra mA du da she ga 'i bo gra da ma tru sha du sa na du hA ma :
ya da rba ya ra mA du da she ga 'i bo gra da ma tru sha du sa na du ra ko ta /
ya da rba ya ra mA du da she ga 'i bo gra da ma tru sha du sa na du tsa rA:
ya da rba ya ra mA du da she ga 'i bo gra da ma tru sha la nga snyi ra du tsa :
ya da rba ya ra mA du da she ga 'i bo gra da ma tru sha du sa na du ga sa :
ya da rba ya ra mA du da she ga 'i bo gra da ma tru sha du sa na du ka e :
b+h+yo b+h+yo :
ya ma ya ma :
ya da so ya ra mA pa sa ca ba nga da lha nga sru 'a ka ba 'i de sa du ga zlo ra pha lha la yu ma nga sru ya da so ya ra mA la nga snyi 'i ma da bya rba sa bo gra da :
ma g+h+ri ga da ba tshe la dri spyi :
ka he ga da ba tshe na thu ma spyi :
ka e ga da ba tshe nga mo na thu :
de 'bru zlog go :
zlog tsakra ru du ma ya ka e oM zlog :
tsakra du ru ma ya ma g+h+ri :
nan b+hig thum gzer tsit+ta sarba ya zlog :
ya rbad nan trig :
de sha zlog :
ya zlog ya rbad nan trig nan b+hig thum gzer t+ta tsi sarba zlog :
tsakra ru du ma ya ma g+h+ri zlog :
tsakra ru du ma ya ka he zlog :
tsakra ru du ma ya ka e oM zlog :
'di 'bru zlog go :
oM he e ka ka ya ya ma ma du du ru ru tsakra tsakra zlog zlog :
g+h+ri sarba ma tsit+ta ya ma gzer du thum ru b+hig tsakra nan zlog :
trig ya nan zlog rbad ya :
de tshag zlog yin /
de ltar gnad dbab rnams las ma 'grub mthar thug na ma gtogs bzla ba ma yin no //
nying zlog kyang brgya'am sum brgya las mang na sde brgyad rang la bzlog nas 'chi bas tshad dang ldan par bya'o //
gzhan yang log rdugs 'byams pa rnams la zlog dkrug sdeb sogs man ngag gnad du 'phrod par bya zhing bzla lugs kyang drag po'i sngags rgod glog ltar 'khyug cing thog ltar 'beb pa'i tshul gyi ngar ldan du bzla'o //
thun sngags 'ur ba len pa'i sngags byang zur du shes par bya'o //
sngags kyi mgo nas mjug tu ma 'khyol bar dbugs bsu ba /
sbrid pa grul ba /
glo lu ba tsam yang med pa dang /
skyon bcu spang ste bzlas par bya'o //
gsum pa skor gsum gyis nyams su len tshul la spyi'i sngon 'gro
/dngos gzhi skor gsum /
sgrub pa'i dus kyi spang blang /
rtags tshad /
mtha' sdud de lnga'i dang po ni /
'jam dpal gshin rje'i gshed kyi dkyil 'khor chen po gang yang rung ba'am /
tshe bdag lugs gnyis 'joms byed sogs kyi dkyil 'khor du dbang thob cing /
'di'i sgos chos rnon po nang gcod kyi byin rlabs thob nas tshe bdag gi bsnyen chen thems pa'am 'di kha'i lugs kyi zhi drag gi bsnyen pa thems na phun sum tshogs pa'i yan lag tu 'gyur zhing /
'on kyang 'di nyid mthu kha drag sngags su sgrub pa las kyi mde'u yin pas bsnyen pa med ka med yin no //
gang ltar yang dam tshig dang ldan zhing 'di'i lag len la byang ba'i sngags pas dur khrod dang sde brgyad gnas pa gshin rje sgrub pa'i gnas mtshan nyid tshang ba sogs dben zhing 'tshe ba med par song ste gzhi bdag la gtor ma byin /
sde brgyad phud kyis brngan la bka' bsgo bya /
cha gsum gtang /
bka' sgrog
/sAts+tsha 'debs pa sogs rgyab dpung yang bya zhing khyad par dgra bgegs kyi lan chags sbyong phyir chu gtor dang lan chags gtor ma gtong /
bca' gzhi rnams legs par byas /
gshin rje'i nga rgyal gyis sgrub khang gi sgo drung tho dkar po zhig brtsigs te gzhi bdag la gtor ma byin /
las mthar ma phyin bar du bar chad mi 'byung ba'i phrin las bcol la mtshams bcad do //
gnyis pa dngos gzhi la skor gsum gyi dang po srung ba ni /
brgyud 'debs nas bzung las byang gzhung srong bam skong dang chos skyong spyi sgos kyi skong gso gter srung mchod pa rnams dang tshogs tha ma'i bar byas rjes /
sngags 'bru drug pa bcu gcig pa rtsa bsnyen rnams stong phrag dang srung sngags brgya rtsa tsam bzlas rjes sman mchod phul /
dam can gyi gtor 'bul dang mjug bsdu rnams byas rjes 'od gsal gyi ngang du nyal lo //
yang na nyer bsdu'i bar dkyus bzhin byas nas /
slar rten brten pa'i dkyil 'khor nam mkha'i 'ja' tshon ltar gsal btab la byin phab /
gong gi sngags rnams bzlas dkyil 'khor pa bdud rtsi sman gyi mchod pas mnyes par byas shing rang gis myang bas rtsa khams bde bas khyab ste bde gsal mi rtog pa'i ngang du nyal lo //
nangs par las gzhung dkyus ltar gyer srung dmigs kyi mjug du /
mdun du las gshin nag po zhal gcig phyag gnyis pa sogs brjod /
de nas khams gsum ma lus gzhal yas chen por blta /sogs brjod nas sngags bzlas /   'dir slob dpon la thun thag phul /
'di nas bzung sngags 'di rgyun ma chad par byed /
mchan /
de nas srung ba'i rtags gtor phul zhing dbyangs gsal yig brgya bzlas pa'i bar ngag dam por bcad /
sgrub grogs yod na /
sngags sgra ma chad par gal che'o //
thun mtshams su /
nam mkha' med par gyur na yang sogs bden tshig brjod /
gtor chen la sha zan sman raka dang thun gtor la rak+ta bran /
dgug gzhug tshar gcig byas sman raka bran /
gtor ma'i dngos 'dzin raM las sogs byin gyis brlab /
sgrub sngags la oM ra tri srog la mA ra ya sogs gtor sngags btags pa gsum gyis bsngos la /
chos sku zhi ba ma'i rjes la srung sham dang /
rnal 'byor bdag cag sogs btags la gtor chen la btab cing sman raka sgron /
gsar pa gcig bshams pa rak+ta sgron la gong bzhin byin rlabs byas /
tshogs mchod byas lhag ma btson du 'dzin /
de snod gcig tu bsags nas sman raka sgron pa yin no //
bzod gsol dang nyer bsdu bya /
dgong thun tshogs mchod gong du dam can spyi dgos kyi gtor bsngos skong gso bya /
tshul de lta bus thun drug tu bcad la nyams su blangs /
rtags mthong nas rtags gtor la dgug gzhug gsum byas thun gtor bzhin las sgrub khang thog tu 'bul /
gtor chen gsos te rtags gtor gsar pa bshams pa byin gyis brlab /
tshogs tha ma'i rjes la /
lhag pa'i lha mchog bcom ldan sogs 'dod gsol le tshan rnams dang dbyangs gsal yig brgya bzlas nas ngag 'grol /
nam mkha' med par gyur na yang sogs brjod /
bzod gsol nyer bsdu bya ba btsan mkhar srung ba'i man ngag go
/gnyis pa zlog pa la rkyang pa dang drag po gnyis kyi dang po ni /
stan kha sbubs gos mgo mjug zlog   gong du bshad pa'i sgyed bu gsum gyi dreg pa dang khrag chang sbyar bas   sna zhud 'then las gzhung gyer /
dzapa? dmigs kyi gong sha dmar la dgug gzhug byas nas mid /
gtso 'khor rnams kyi sogs dmigs pa gsal btab la las gshin nag po sogs kyis thun gtor las gshin du bskyed la sngags bzla /
thun mtshams su g.yas g.yon phyag mthil zla nyi'i dkyil 'khor sogs dang /
na mo /
sangs rgyas kyi bka' bden pa sogs bden brdar thal brdeb bya'o //
nam mkha' med par gyur na yang brjod /
thun gtor gong bzhin las dgug gzhug gsum dang bstod ring rjes la /
chag che nyam nga zlog pa'i 'phrin las mdzod sogs kyi sham bu 'dogs 'phrin bcol drag bskul bskul thung rnams kyi rjes la /
lcags sam b+han+d+ha'i bskul dang zlog sngags bcas pas dgra phyogs sam thebs phyogs la 'phen nas gsar pa lhar bskyed pa rnams khyad par ro //
rtags gtor yang thun gtor dang 'gre'o //
gzhan mthun gcod pa ngag 'grol ba la sogs thams cad srung bas 'gre'o //
gnyis pa drag po ni /
srung ba snga dro grol ba'i dgong thun nas stan gos khyad chos gong bzhin bsgyur /
sgrub pa po rnams kyi stan 'og tu chos 'byung bris pa'am brus par ling rkyang shi lteb byas pa dur rdo la rdo rje rgya gram bris pas mnan pa re bcug
/las gzhung nga rgyal bzung ba'i bar las sras kyi rjes su sbas lha'i lha bskyed spyan 'dren phyag 'tshal drag bstod rnams 'jug cing /
gnas gsum byin rlabs kyi 'gor /
thun phur las kyi gshin rje dmar nag sogs 'jug
/gtor chen gsos la 'khor ling rnams mdun du lcags snod nang du gcer /
bdag gzhan gyi srung ma dang sde dpon sum cu mchod /
snying gzer gyi sde brgyad bskul /
gser skyems /
mkhyen dgongs brub ling bskyed /
dgug gzhug brgya rtsa tsam ci mang bya /
dmod mo gzu dpang byad ma gshed skor rnams dang /
nyes byas drag bskul /
mon pa bzhi'i bskul /
sde brgyad byung tshul gyi bskul /
bla 'gug
/sprul pa 'gyed pa /
bla 'gug gi sngags /
lha dbye'i bskul dang sngags rdzas sbyar ba /
dregs bskul dang thun bskul /
rjes la du na bdun pas dgug thun brab /
nam mkha' med par brjod /
bcas rnams sgrib /
nangs par las gzhung gong bzhin bsrang /
gser skyems /
brub khung ling+ga bskyed pa dgug gzhug tshe srog yid gzugs 'gug pa'i sngags /
bla 'gugs kyi sngags dang lha dbye /
thun gtor las gshin du bskyed /
sha dmar mid /
spyi bor lam las pu ri nag po sogs kyi rjes la /
rtsa phyag mthil gnyis zla nyi'i dkyil 'khor sogs tshig drug song mtshams /
rang gi mdun du khro bo rab 'jigs sogs dang zlog dmigs lhag ma dang sngags bzla /
'jog mtshams su du na bdun pa bzla zhing smyug tshigs thal mo'i bar du dril lo //
thun mtshams su thal mo byin rlabs /
na mo /
sangs rgyas kyi bden brdar lan gsum thal brdeb rnams dang /
nam mkha' med par brjod /
gtor chen gso /
thun gtor la rak+ta bran /
dgug gzhug nyer lnga tsam bya /
bdud rtsi sgron byin rlabs sogs /
bstod ring zlog sham btags pa bskul thung gi bar dang /
nyes byas drag bskul /
las gshin bskul /
mon bzhi'i bskul /
sde brgyad bskul rnams /
bla 'gugs sngags dang lha dbye'i bskul bya /
lcags sam b+han+d+has 'phen /
bskul rnams thun drug kar ma lcogs na nyin zhag rer tshar re 'gro bar bya'o //
thun gtor gsar pa bshams bskyed gtor chen la bsngo /
srod thun la lha dbye'i mjug tu du na bdun pas dgug thun rdeb bo /
khug rtags mthong nas mthar rtags gtor 'bul ba thun gtor dang gong bzhin 'gre'o //
gsum pa bsad pa la /
bsad mnan gnyis kyi dang po ni /
'khor ling rnams tshur bton /
lcags snod du gcer /
las gzhung nas bzung dgug thun bar gong bzhin dang /
gtor zor rdeb /
phur gsum sgril /
'di dus phur pa brdeg tshul tsam gyis sgril zhing gnas sbar gso ba gsum sogs phur gdab rgyas pa mi dgos /
lha dbye'i skabs 'khor ling phyir khyer rdzas dud bdug pa'i lag len mthong brgyud bzhin bya ba bsad pa'i mjug la mdzad kyang 'dir mdzad na babs 'brel lo //
de nas bcas rnams sngar bzhin bsgrigs /
nangs par las gzhung dang /
gser skyems dang /
sha dmar mid pa'i bar zlog pa drag po dang 'dra /
de nas /
rang gi mdun du khro bo rab 'jigs pa sogs kyi rjes la /
phyag g.yon dang po lcags kyu sogs bsad dmigs gsal btab nas sngags bzla'o //
thal mo byin rlabs byas /
lan gsum brdab /
de nas zor bskul bar 'dra zhing thun gtor brub khung du brdeb /
khyad par las byed dmag mi sbran pa ste /
snying gzer gyi sde brgyad bskul chag med gtong ngo //
dregs bskul dang /
thun bskul byas rjes bsad sngags sogs bzla zhing thun brdeg go
/de yang dgra phal pa la bsad sngags gcig pos chog cing ban dgra dang nang rgyas la gzhan rnams bzla zhing mthar /
na mo /
sangs rgyas kyi bka' sogs dmod mo thal brdeb bya /
nam mkha' med par gyur na brjod /
thun gtor lhar bskyed gtor chen gso zhing de man rtags gtor ngag 'grol rnams 'gre
/bsad rtags mthong nas 'khor ling rnams tshur bton la sngar bzhin las gzhung nas gtor zor brdebs pa'i bar 'dra /
de nas mnan gtad kyi 'khor ling rnams phyir la pu ri nag por bcug
/zlog bsad kyi 'khor ling la phur gdab mtshon chas bsgral ba gtun du brdung ba rnams kyi rjes la ling ror sman raka sgron te dug gsum dgra bgegs lta bu'i stob tshig gang yang rung bas gtor mar 'bul /
ling ro dmangs sreg pa'i ched du lcags snod du phung res bkab la 'jog go
/de dus zan ling re la'ang gdab las mnyam du mdzad pa phyag len la 'dug
/bla phur bla gnas sar gdab /
de yang bla 'gyu ba'am srog 'gyu ba dang 'grig na legs so //
gnyis pa mnan pa ni /
las gzhung nas bzung sha dmar mid pa'i bar gong bzhin dang /
de nas pu ri nag po ri rab gling bzhi yis sogs mnan dmigs gsal btab /
mnan sngags bzla /
de nas thal mo brdeb pa thun gtor sogs mnan sham dang phyir 'phang ba ma gtogs bsad pa sor bzhag ltar bya'o //
rtags gtor ngag 'grol rnams kyang 'gre /
de nas 'khor ling gcer zhing gser skyems nas tho brdung bar gong bzhin las rdeg tshul ma gtogs ma bug pa bya /
de nas mnan chas byas la lcags snod du 'jog go
/gsum pa sgrub pa'i dus kyi spang blang ni /
rdo rje theg pa'i dam tshig spyir gnas pa'i steng du bsnyen sgrub spyi'i bsrung bya dang /
khyad par srung ba'i dus mchod pa rnams nangs re bzhin kha gso zhing mi brje /
stan mi sprugs /
sgrub khang la gad brdar mi bya /
gzhan la phyag mi 'tshal /
gos mgo mjug dang phyi nang mi bsgyur /
kha lag mi 'khru /
skra sen 'breg pa sogs lus la mtshon kha mi gtod pa'o //
zlog bsad mnan pa'i dus mchod pa rnams brje /
phyag gad bya /
'khor ling la mar me dang nyi zla'i 'od zer /
bdud rtsi rnams ma phog pa dang /
lha dbye'i dus su sgro gnyis pu ri dkar po la ma reg par bya'o //
thun gtor la dgug gzhug gi skabs /
sgrub rdzas kyi rak+ta mi sgron par khrag gtsang ma bran pa da lta'i lag len la bya yang /
sgrub rdzas nas sgron kyang 'gal ba ma mthong ste khams gsum chags pas dgug pa rak+ta'i yon tan yin phyir dang /
'on te rak+ta'i 'dod yon gyi lha mo hU~M zhes rang la bsdu ba gnad dam pa'o //
bsad pa'i dus brub khung du 'phen pa'i dbang gis bdud rtsi mi bran yang /
de yang bdud rtsi'i yon tan ltar na'ang mi 'gal zhing lag len la yang 'dod yon bdud rtsir sbar nas bsngos rjes slar drag po gshin rje'i dmag tu bsgyur ba dmigs pa'i byed las gtso ba'i phyir ro //
'khor ling rnams la rang dang sgrub grogs rnams kyi dri ma ma song ba dang /
thun la sngags 'debs dus kyang mchil ma dang kha rlangs ma shor bar bya'o //
thun thag rnams kyang ma yan pa dang /
sgrub grogs yod phyin sngags sgra ma chad pa ngag ma shor ba mkhon rtsod med pa rnams gal che zhing spyod lam kun tu lha sngags kyi gsal snang dang /
dmigs byar snying rjes bskyed pa'i zhe sdang drag po dang ma bral bar bya /
phyi rtags ma thon par thun gtor rgyun mi gcod cing snying rje skad cig tsam yang skye mi rung ngo //
phyi rtags mthong nas rang gzhan gyi sgrib sbyong tsha tshA yig brgya sogs la 'bad do //
sgrub pa la 'jug dus kyang srung ba yar ngo'i tshes grangs bzang zhing gza' skar legs pa la 'jug cing thon pa yang de dang 'dra /
las sbyor mar ngo gza' skar 'phrod sbyor ngan pa zin phung nag po rgyu ba dang /
lo zla zhag dus dgra bo'i khams kyi gshed du 'gro ba la bya zhing thon pa yang de dang 'dra /
gzhan yang thun zor dgug gzir sogs kyi dus kyang dgra bo'i lo'i bdun zur bzhi gshed rnams la gnad 'phrod par bya'o //
bzhi pa rtags tshad ni /
mkhar btsan por zhugs pa /
go gyon mtshon cha bzung ba /
nyi ma shar ba /
ri rtser phyin pa /
rta rgyug pa /
dar phyar ba /
dung 'bud pa /
dmag las rgyal ba /
rtsod pa las rgyal ba /
chu las zin nas skam sar thon pa rnams ni srung ba'i rtags so //
dmag chen po zlog pa /
ser ba zlog pa /
chu sgyur ba /
brag bshig pa /
rdzing rtol ba /
rdo zlog pa sogs ni zlog pa'i rtags so //
sems can gyi rigs mang po bsad pa /
snying ster ba /
shing bcad pa /
ri bsnyil ba /
sha rlon dang khrag ster ba rnams ni bsad pa'i rtags so //
sems can gyi rigs bcings pa dang /
bkyig pa dang /
dong nang du bcug pa dang /
btson du bzung ba rnams mnan pa'i rtags so //
de rnams las zlog pa dang gzhan yang ngan pa'i rtags rnams la ting nge 'dzin gyi ngar bskyed /
du na bdun pa mang bar bzla zhing /
rang gi srung ma la mchod gtor skong bshags bya /
lta ba gyad kyi lha la rtsal 'don no //
bzang ngan gyi rtags rnams nyams dngos rmi lam gang rung la rig pa'i babs dang bstun nas dpyad shes par bya'o //
lnga pa mtha' sdud la mnan bsreg 'phang gsum gyi dang po ni /
gang du gnon pa'i sa ni lam rgya gram /
mchod rten gyi rmang /
lha khang gi them 'og
/rten byin can gyi 'og gam /
sum zur byad ma'i khang rtsa /
sde brgyad drag po gnas pa'i sa sogs gang rung skabs thob kyi gnas su sa gzhi'i bdag po la gtor ma sbyin /
mar dkar gyi gsur dud btang la /
rtsod rus sa dras /
rig byed kyis gtan la phab pa'i lto 'phye brtags pa'ang tshul mthun bya'o //
yang na gshin rje'i gshed kyi bskyed rim gsal zhing brtan na snang srid 'khor 'das kyi bdag po yin pas tshul de rnams la rag ma lus /
gang ltar dong bru ba'i tshad ni /
khru gang yan chad phan med gnod med kyi sa ro yin //
de nas sor dgu ma mo'i gnas yin pas 'gong chog mnan par bzang /
de nas sor bcu pa'i sa lha mo brtan ma'i gnas yin pas mnan pa thams cad la bzang ngo //
de nas sor nyi shu rtsa bzhi pa klu'i gnas yin pas skam gtad byed par bzang ngo /
de nas dgra bo'i gshed du 'gro ba'i dus la gang du bya ba'i sa der mnan chas rnams thogs te 'gro'o //
dong me rlung gis bkrus /
gser skyems btang ngo //
rang nyid 'jam dpal gshin rje tshe bdag nag sogs brjod /
be con gyi phyag rgya'am mi bsad kyi gris sa gzhi gshags pa'i dmigs pa byed /
dzaH
lho phyogs rim pa bdun gyi sa yi 'og sogs brjod cing tshil chen gyi gsur btang /
dar nag g.yab cing rkang gling 'bud /
bshug glu len cing dong nang du las gshin bos /
dmar chen khrag gi ar+g+haM sogs kyis dong nang du khrag chang sbreng /
dgra bgegs sha khrag rus pa'i gtor ma sogs kyis dmar gtor 'bul /
las gshin bskul /
mnan chas la dgug gzhug drag po byas /
lha dang dbyes la /
hU~M/
lho phyogs dpag tshad brgyad khri'i mar 'das na //
sogs kyi mthar dong nang du tsher ma rgya gram bting ba'i khar bskyur /
thod pa yin na ag tshe gnam la bstan no //
hoH
'chi bdag gshin rje'i rgyal po sogs dmod bcol dang /
'byung ba gdan bzhi'i rngams 'og na sogs brjod /
dmigs bya khong chud gshin rje sde brgyad kun sogs kyang brjod cing 'byung ba lnga'i lag len dkyus bzhin nam /
yang na dgra gshed rtsis nas bya /
de nas dur rdo ri rab dang rgya gram bris pa ri rab steng du bstan la mnan cing slob dpon gyis mnan sngags mthar /
sarba trig nan rbad nan b+hin+d+ha tsit+ta rbad nan lam nan nan zhes ci mang bzla'o //
de nas tsha tshA rab gnas can bzhugs /
de'i steng bal nag dang tsher mas bkab pa rdos lag tshags dam par brubs /
na mo sangs rgyas kyi sogs dmod mo thal brdeb dang /
nam mkha' med par gyur na yang brjod /
las bzhi'i bro brdung phyi mig mi blta bar nang du log go
/gnyis pa sreg pa ni bsad pa rdzogs pa'i nub mo'am phyis nyin sbyin sreg rgyas pa'i lag len ltar na dus kyi byin za'i phung po'am /
zla gsang gi gdug pa me'i las sbyor ram /
'joms byed kyi dus mtha'i me chen la lha sngags kyi 'byin 'jug byas pa rnams gang bder bya zhing /
bya tshul dang rdzas sogs de dag gang byed kyi gzhung las shes par bya'o //
de tsam yang mi nus na lcags snod sogs su rdul tshon nam dug khrag gang rung gis drag po'i thab mthing nag chos 'byung rim gsum mchu dang kha khyer can me ris bskor ba'i nang du /
'khor lo rtsibs bzhi yab yum dang sbas lha'i sa bon bris pa lte ba gru gsum can bris pa'i steng du skyer pa gru gsum du brtsigs la me sbar ba dug khrag gis bran te /
sangs rgyas bstan pa rgyas par bya ba dang nas bshags pa'i bar bton la me gshin rjer bskyed /
dgug gzhug bya /
drag bskul gyi rjes su bsad sngags la /
dgra bgegs sarba nr-i tri dz+wa la raM raM khA hi khA hi zhes dang dmod mo 'dod gsol bcas 'khor ling rnams mtshon chas btubs la bsreg cing dgra bgegs kyi sha khrag gshin rje'i lha tshogs kyi zhal du phul bar bsam mo //
de nas zan ling sha chen bsres pa dang /
drag gtor chung ngu zhig la 'gug 'dren byas /
gtor bsngo'i rjes su phul /
sman rag gis mchod cing bstod /
gshegs su gsol /
me dug khrag gis gzhil thab sol rnams lcags snod du mnan pa'i ched du 'jog la /
mnan pa dang ma 'brel na thod ngan /
khyi thod glang ru sogs su blugs la lam rgya gram mam them 'og tu mnan sngags brjod la mnan no //
shin tu bsdus par dga' na gtor ma'i steng du dpal 'bar la dmigs pa sngar lta bus bsregs kyang rung ngo //
gsum pa 'phang ba ni sgrub khang gi steng nas /
phyogs bzhi mtshams brgyad steng 'og na sogs kyi gser skyems phul /
sngar gyi zor gtor la /
lcags sam b+han+d+has bskul la dgra phyogs sam thebs phyogs la 'phang zhing sgo dbye'o //
mar log ste gtor chen la sha zan rak+ta bran /
dgug gzhug gsum byas nas sman raka sbreng ngo //
byin rlabs bsngos rjes /
bskul thung /
gru gsum mthing nag 'bar ba'i sogs rjes la /
chag che nyam nga zlog pa'i las mdzod cig sogs sham bu 'dogs /
yig brgya dang bzod gsol byas /
lhag pa'i lha mchog sogs 'dod gsol smon lam le tshan rnams bya /
nam mkha' med par brjod /
ye shes pa chos kyi dbyings su gshegs /
dam tshig pa bdag la thim /
slar yang gtor chen zor rdzas dang bcas pa skad cig gis sogs brjod /
zhal phyir bsgyur /
sha zan dang rak+ta bran /
dpal 'bar btsugs /
gtor chung la dgug gzhug gsum byed /
sman raka sbreng /
byin brlabs dmag lto'i tshul du bsngo zhing gtor chen la stob /
bstod ring gis phyir spags /
zlog gzhung gyer /
gzhan yang khro rgyal chen po sogs 'phrin bcol bya zhing gdan 'og gi shog ling rnams bzhes sgra drag pos mer bsreg
/tshogs lhag dang chad tho gtong /
sha zan mtheb skyu phul /
rak+ta bran /
dgug gzhug tshar gcig dang bdud rtsi bran nas byin rlabs bya /
gshegs skyems kyi tshul du 'bul /
spros pa la dga' na zlog gzhung rjes su /
bde yangs lta bur khyer la /
gser skyems /
mkhyen dgongs /
dgug gzhug
/dmod bcol bzhes sgra dang bcas /
gdan 'og gi ling+ga rnams gtor chen mdun du hoM la bsreg cing de man 'gre'o //
de nas gang du 'phen sar khyer la /
gser skyems dang drag bskul btang /
lcags sam b+han+d+has 'phen zhing zlog sngags dmod dang drag po zor 'phen pa'i sngags sdeb dang bcas pas 'phen /
thal mo dang dul mo brdab /
ral pa sprugs bris sku dang phyar dar rdeb pa sogs bya /
de nas /
na mo /
sangs rgyas kyi bka' bden pa dang sogs dmod mo thal rdeb bya /
nam mkha' med par gyur na yang brjod /
me chus rgyas 'debs shing srung 'khor bsgoms la srung sngags bzla zhing log
/sgrub khang gi sgo drung du gtor snod kyi bshal chus brtan ma skyong /
dong gru gsum brus par sngar gyi gdan 'og tu bcug pa'i dur rdo dang ling+ga bsregs pa'i thal sol rnams blugs shing dgug gzhug bya /
mnan sngags bzla zhing sa rdos g.yogs pa'i steng du gtor gzhong kha sbubs me dgra chus bsad cing bro brdung /
de nas gtor gzhong kha phyes la 'bru sman blugs /
shul du tho brtsigs la gshin rjer bskyed /
a+yai ring byas pa bshig pa'i spyang mo btags pa bzla zhing ban skor dgu
/bon bskor dgu byas /
bye ma'i la dgu la gom pa dgu spos phyi mig mi blta bar nang du log
/de nas tshe 'gug dang /
dam can gyi gtor 'bul bya /
long med na phug gtor sogs thams cad 'bul /
gtang rag gi mchod bstod byas pa dang /
lhag pa'i lha mchog bcom ldan gshin rje la sogs smon lam le tshan dang yi ge brgya pa dang dbyangs gsal ci mang bzla zhing bzod gsol bya /
ye shes pa pu ri dkar por brtan bzhugs dang /
dam tshig pa nyer bsdus bdag la bstim /
skye med kyi ngang la dar gcig bzhag
/thun mtshams kyi nga rgyal gyis srung sngags bzla'o //
nam mkha' med par brjod /
dge ba bsngo zhing bkra shis brjod pa rnams bya'o //
long yod na nangs par las gzhung gyer nas chos skyong gi skong gso tshogs mchod skong ba /
tshogs lhag rnams gtang /
de nas gtor ma rnams la rak+ta sgron /
dgug gzhug byas nas bdud rtsi bran te 'bru gsum gyis byin rlabs bya /
a kro te ka la gtor sngags btags pa dang /
ma hA kA la shA sa na sogs brjod la bsngos /
bskul thung chos sku zhi ba la srung sham btags pa dang /
dam can rgya mtsho'i tshogs rnams kyis sogs kyis sgrub khang thog tu 'bul /
de man gong ltar bya'o //
mtha' sdud gsum kar sngags pa bdud chas su zhugs /
lta sgom gyis lha la rtsal 'don zhing spyod pa zhe sdang drag pos las byed pho nya'i dmag tshogs las la rbad pa yin no //
de ltar skor gsum mtha' sdud dang bcas pa'i gyer tshig rnams las byang rdo rje thog mde'u ma bu rnams bsre zhing /
sngon 'gro sogs gzhan la kha 'phangs pa rnams tshe bdag khro chu /
'joms byed sogs gang byed de dag las shes par bya zhing /
lag len rnams gtso bor gzhung rtsa ba'i yig cha dang /
chos rgyal 'bri khung pa'i phyag bzhes dang /
gong ma mchog gi dgongs bzhed rnams man ngag lugs kyi tshul la 'gran gyi zla med pa drin can rtsa ba'i bla ma'i phyag bzhes rnams ngo mtshar rgyan gyi phreng bar byas te bkod pa'o //
'dir smras pa /
gshed skor rgyud lung mkha' la man ngag sprin //
drag por 'khrigs las phrin las rdo rje'i char //
dmod pa'i gad rgyangs thog dang lhan cig tu //
'bebs pas mi srun bdud sde'i klad pa 'gems //
gnubs chen brgyud pa'i phyag bzhes zab gnad kyi //
zhal shes bdud rtsi chos rgyal 'bri khung pa'i //
thugs kyi bum par gtams pa'i bzhed gzhung rnams //
bla ma'i drin las rnyed gang 'di ru bris //
zla gsang rgyud sde'i dgongs pa zab cing brling //
paN grub thugs kyi brnog chos rtogs dka' zhing //
bdag gi blo gros sbyangs pa'i mthu chung bas //
nongs par gyur rnams lha dang bla mar bshags //
mkhas pa byis pa'i legs bshad mi 'tshol zhing //
blun po phal cher chos kyi don la rmongs //
la la phyogs 'dzin khe grags rjes 'brang bas //
'di brjod 'bras bu bye ma'i mar dang mtshungs //
'on te mkha' ltar yangs pa'i gdul bya la //
nyi ltar gsal ba'i rgyal ba'i thugs rje 'jug
/rten cing 'brel 'byung 'gog pa med pa'i mthus //
'di yis thub pa'i bstan pa bsrung bar shog
/lhag bsam byang chub sems kyi btsan mkhar nas //
srung ba'i go bsgos zlog bsad dpung bshams pas //
bdud sde'i g.yul las rgyal ba'i dpa' rtags kyi //
ru mtshon 'jig rten mes po'i gnas su sgreng //
bde skyid chos bzhin spyod pa'i dkar po'i grong //
srung byed drag sngags lcags ri nag po'i gzi //
gdug can dpung gis ma bzod rang rtags kyi //
mtshon cha'i 'khor lo bor nas 'bros pa mthong //
des na mngon spyod drag po'i 'khrul 'khor gnad /
kha bshad grags skam tsam du ma lus par //
'gal byed cham la phab pa'i lag rjes ni //
mngon sum dbang po'i yul du gyur pa mang //
de las khyad par rmad byung lam gyi mchog
/bskyed rdzogs rtsa rlung thig le'i rnal 'byor gyis //
dwangs ma stobs gyur snyigs ma 'od skur grol //
tshe gcig 'jam dpal rdo rje'i sa la 'gro
/chos kun sgyu ma mkhan gyi rol rtsed bzhin //
sna tshogs snang yang kun bzang gdod ma'i gzhir //
ro gcig ngang du mngon par byang chub nas //
rnam mang 'gro ba'i 'dren par bdag 'gyur shog
/de ltar drag sngags gza' gdong dmar nag gi zab gnad lag tu blang ba'i yi ge 'khrul 'khor gnad kyi sgyu thabs zhes bya ba 'di ni /
khyab bdag bla ma mchog gi bka' las yang zlog gi lag len rnams phyogs gcig tu bris na /
khyod dang khyod 'dra bar phan par 'gyur zhes zab mo'i bka' rgyas khrol zhing /
lugs gnyis la rnam dpyod kyi mkhyen spyan yangs pa dbon rin po che kun dga' tshul khrims rgya mtsho'i zhal snga nas kyang /
'dab ldan khu bcud kyis gtams pa rtsi mar gyi skyes dang bcas bka' drin du bstsal zhing de ltar bgyi ba la brtson pa dgos pa'i bka' nan phebs pa gtsug tu bcings te /
mtshungs med bla ma gter chen chos kyi rgyal po'i bka' drin las gshed skor gyi gdams par goms 'dris cung zad rnyed pa'i sngags ban o rgyan skal bzang gis /
'og min o rgyan smin grol gling gi grwa khang du bris pa'o //
bkra shis par gyur cig //
/
