dar dang lhan cig bsal bar mos mdzod /
tsak+Shu pra be sha ya phaTa?:
ces brjod pas rang snang ye shes kyi 'khor lo yo ga rdo rje dbyings kyi dkyil 'khor rten dang brten par bcas pa mngon sum mjal bar mos pa dang spro ba skyed cig
/de nas dbang bskur ba dngos la /
thog mar rig pa'i dbang lnga las /
dang po mi bskyod pa'i ngo bo chos dbyings bum pa bdud rtsi'i rang bzhin can gyis dbang bskur bas zhe sdang rnam dag me long ye shes mngon du gyur par mos mdzod /
rnam bum thogs te /
hU~M:
chos dbyings rnam par dag pa'i bum pa ru :
rdo rje dbyings kyi dkyil 'khor mngon sum bzhengs :
dag pa lha yi bdud rtsi dbab pa yi :
me long ye shes bum pas dbang bskur ro :
A+o~M sarba ta thA ga ta ak+Sho b+h+yaHa b+hi Shiny+tsa hU~M:
zhes dbang bskur zhing bum chu sbyin la spyi bor gtor /
rin 'byung gi ngo bo rgyal ba rigs lnga'i dbu rgyan gyis dbang bskur bas nga rgyal rnam dag mnyam nyid ye shes mngon du gyur par mos mdzod /
dbu rgyan thogs la /
trA~M:
'di ni rgyal ba thams cad kyis :
dbang bskur cod pan chen po ste :
rgyal ba rigs lngas dbu brgyan pas :
mnyam nyid ye shes rtogs par shog :
A+o~M sarba ta thA ga ta rat+na saM b+ha wa mu ku Ta a b+hi Shiny+tsa trA~M:
zhes mgo bor gzhag
/snang mtha'i ngo bo gzhom med rdo rjes dbang bskur bas 'dod chags rnam dag sor rtog ye shes mngon du gyur par mos mdzod /
rdo rje thogs la /
hrI:
yang dag gzhom med rdo rje che :
ting nge 'dzin dang ye shes kyi :
rdo rje rab tu gsor ba yis :
sor rtog ye shes rtogs par shog :
A+o~M sarba ta thA ga ta pad+ma d+hA ra a b+hi Shiny+tsa hrI:
lag g.yas su gtad /
don grub kyi ngo bo stong nyid chos kyi sgra dbyangs dril bus dbang bskur bas phrag dog rnam dag bya grub ye shes mngon du gyur par mos mdzod /
dril bu thogs la /
A:
yang dag ye shes sangs rgyas dbyangs :
rgyal ba rnams kyi chos kyi sgra :
dbyangs snyan dril bus dbang bskur bas :
bya grub ye shes rtogs par shog :
A+o~M sarba ta thA ga ta karma a mo g+ha sid+d+hi karma gaN+De a b+hi Shiny+tsa A:
dkrol zhing lag g.yon du gtad /
rnam par snang mdzad kyi ngo bo sangs rgyas rigs su mtshan gsol bas gti mug rnam dag chos dbyings ye shes mngon du gyur par mos mdzod /
ming dril thogs la /
hU~M:
'di ni sangs rgyas kun gyi ming :
sa rnams kun tu grags gyur pa'i :
de bzhin rigs su mtshan gsol bas :
chos dbyings ye shes rtogs par shog :
A+o~M sarba ta thA ga ta bud+d+ha bai ro tsa na che ge zhes bya ba'i de bzhin gshegs pa'o :
zhes spyi bor 'khrol /
de ltar rig pa'i dbang lnga bskur pas /
ma rig pa lnga sbyangs /
phung po lnga gnas gyur /
ye shes lnga yi rtogs pa rgyud la skyes par gyur /
bum dbang gi rjes 'brel sku gsung thugs kyi dbang bskur ba la lha sku phyag rgya'i dbang ni /
mngon rdzogs dkyil 'khor chen po'i shar phyogs kyi dkyil 'khor du bzhugs pa'i rnam par snang mdzad rgyal ba rigs lnga'i lha tshogs rnams kyi sku las ye shes kyi sku gnyis pa re 'phros te khyed rang rnams kyi spyi bo nas zhugs te lus la thim par mos shig
/sku tsaka rnams thogs la /
hU~M:
dus gsum sangs rgyas kun rig rnam snang mdzad :
zhal bzhi phyag gnyis mnyam gzhag 'khor lo 'dzin :
dkar po longs spyod rdzogs sku mtshan dpe rdzogs :
lha mo dbyings phyug ma ni mdun na 'dud :
de bzhin gshegs pa mchog gi dbang bskur ro :
A+o~M bud+d+ha bai ro tsa na a b+hi Shiny+tsa A+o~M:
hU~M:
dus gsum sangs rgyas rgyal ba rigs bzhi rnams :
zhal gcig phyag gnyis mnyam gzhag rang rtags 'dzin :
mthing ser dmar ljang longs spyod rdzogs sku'i chas :
bde bar gshegs pa bzhi yi dbang bskur ro :
A+o~M badzra ak+Sho b+h+yaHrat+na saM b+ha wa pad+ma d+hA ra karma a mo g+ha sid+d+hi a b+hi Shiny+tsa A+o~M:
hU~M:
mtshams la bzhugs pa'i de bzhin gshegs ma bzhi :
zhal gcig phyag gnyis gar bsgyur rang rtags 'dzin :
mthing ser dmar ljang yab la 'dud pa'i tshul :
bde bar gshegs ma bzhi yi dbang bskur ro :
A+o~M sarba ta thA ga ta badzra rat+na pad+ma karma mu dra a b+hi Shiny+tsa A+o~M:
gsung gi dbang bzlas pa'i lung sbyin pa ni /
sngags yi ge'i phreng ba'i dbang bskur bas gsung gi byin rlabs dang nus pa'i stobs rdzogs par gyur /
sngags byang thogs la /
hU~M:
rdo rje rtse mo'i gzungs sngags bla na med :
ngan song rnam 'joms sdig pa'i tshogs 'joms pa :
rgyal ba'i gsang sngags rig sngags thams cad kyi :
dbang bskur ma lus yongs su rdzogs par shog :
ngan song sbyong ba'i gzungs sngags /
A+o~M shwa d+ha ni shwa d+ha ni sarba pA paM bi shwa d+ha ni shud+d+he bi shud+d+he sarba karma A wa ra Na bi shwa d+ha ne swA hA:
zhes tshar gcig brjod /
thugs kyi dbang bskur ba ni /
chos thams cad spros pa dang bral ba'i dbyings su mnyam par bzhag pas /
snang tsam ma 'gags par chos kun rang gsal du shar ba de mtshon byed me long du gzugs brnyan shar ba 'dis mtshon te /
me long thogs la /
hU~M:
chos rnams ma lus thams cad ni :
gzung du med la 'dzin pa bral :
me long nang gi gzugs brnyan ltar :
brjod du med pa rtogs par shog :
tsit+ta d+harma d+hA tu a b+hi Shiny+tsa A:
de ltar yo ga rdo rje dbyings kyi dkyil 'khor gyi lha tshogs rnams kyis dbang bskur zhing sku gsung thugs rdo rje'i byin gyis brlabs pas /
gzhan don byed nus pa lha dang skal pa mnyam pa mtshon pa'i slad du rdo rje slob dpon la 'os pa'i yo byad rnams kyis mnga' gsol zhing shis pa brjod pa ni /
rdo rje slob dpon gyi chas rnams gtad de /
hU~M:
dkyil 'khor gtso bo'i go 'phang mnyam pa'i phyir :
khri la mnga' gsol gdugs phub rgyal mtshan phyar :
rgyal ba kun gyi shis pa'i me tog kyang :
de ring 'di la kun gyis 'thor bar shog :
rten snying brjod cing me tog 'thor bar bya'o //
de yang rgyud las /
phyir mi ldog pa yi ni dbang //
rnal 'byor rgyud la gsal bar byas //
zhes gsungs pa ltar nang dka' thub rig byed kyi theg pa'am phyi rgyud sde gsum gyi dbang bskur pas /
yan lag dgu pa yo ga'i theg :
yongs su rdzogs pa'i dbang rdzogs 'gyur :
'dir gter gzhung du sa bcad yan lag bcu gnyis su gsungs pa'i /
bcu pa ni sta gon sogs sngon 'gro rnams yin zhing /
bcu gcig pa sgrub rdzas dang /
bcu gnyis pa mtha' rten dang mtha' rdzogs zhal zas kyi dbang gnyis yin la de gnyis rtsa dbang gi rjes su 'byung ngo /
!
/dkyil 'khor yol bas bsgrib /
de rnams kyis yan lag gi rim pa dgu po so so'i dbang rnams yongs su grub nas /
da ni gnyis pa yan lag can rtsa ba mngon rdzogs rgyal po nang pa thabs rgyud ma hA a nu a ti gsum gcig dril gyi dbang gi gter mdzod chen po dngos nyid bskur ba la /
dkyil 'khor du 'jug pa'i chos dang zhugs nas dbang bskur ba gnyis kyi thog mar 'jug pa'i dang po phyi 'jug ni /
dkyil 'khor gyi phyi sgo nas ye shes nang gsal gsang ba chen po'i dkyil 'khor gyi nang du 'jug par gsol ba 'debs pa 'di'i rjes zlos /
ho :
ye gsang thabs kyi sgo ba rnams :
rig pa'i ye shes mthong 'dod pas :
bdag cag skal ldan pho mo rnams :
thar pa'i grong du gtong bar gsol :
lan gcig
/de'i lan du sgo srung khro bo chen pos /
hU~M:
rig pa'i ye shes mthong 'dod na :
bla ma dpal chen mkha' 'gro ma'i :
bka' bzhin dam tshig thub pa dang :
sdom pa la ni gnas par gyis :
zhes gsungs nas thar pa chen po'i grong khyer gyi sgo nas nang du btang bar mos /
yol ba bsal /
byur dang skal pa ngan pa sbyang ba'i phyir khrus byas shing bgegs bsal bar mos /
ji ltar bltams pa sogs khrus /
bgegs bskrad /
srung 'khor rnams byas mthar /
mngon rdzogs rtsa ba'i dbang bskur zhu ba'i don du maN+Dal 'bul ba zhu /
zhes maN+Dal phul /
de nas gnyis pa nang 'jug gi thog mar thal sbyar gus tshul gyis 'khod la /
sngon chad gnyis 'dzin gyi sgrib pas ye shes gsang ba'i dkyil 'khor ma mthong ba mtshon byed du spyan dar 'ching ba zhu /
A+o~M AHhU~M gis mig dar 'ching /
dkyil 'khor gyi lha dang mjal ba'i tshe phyag rten du me tog gi phreng ba re 'dzin mdzod /
A khaM bI ra hU~M gis me tog sbyin /
thal mo me tog dang bcas pas thar pa chen po'i grong khyer du gzhug par gsol ba 'debs pa 'di'i rjes zlos mdzod /
ho :
he ru kaHdang gnyis med pa'i :
rdo rje slob dpon dgongs su gsol :
khrag 'thung chen po'i grong khyer du :
bdag cag mgon pos gzhug par 'tshal :
lan gsum /
slob dpon gyis gnang ba sbyin zhing spro ba skyed pa ni /
de ltar yin na he ru ka'i :
grong khyer chen por gzhug par bya :
bla med rgyud las gang gsungs pa'i :
dam tshig thams cad thub par gyis :
gsang sngags lam mchog rnyed pa ni :
bskal pa brgya lam res 'ga' tsam :
u dum wA ra'i me tog 'dra :
des na dga' zhing spro bar gyis :
zhes pas gnang ba bstsal ba la /
dngos grub mchog gi gnas la 'dun pas spyi dang khyad par lhag pa'i dam tshig rnams 'dzin snyam pas 'di'i rjes zlos /
bde bar gshegs pa he ru ka'i :
bdag nyid bla ma dgongs su gsol :
sku gsung thugs kyi dam tshig dang :
mi spang lnga dang dang len lnga :
shes bya lnga dang bsgrub bya lnga :
spyad par bya ba'i dam tshig lnga :
ma lus bdag gis gzung bar bgyi :
srog gi phyir yang mi gtong ngo :
lan gsum /
dpal he ru kaHmchog gi go 'phang mngon du byed pa ni dam tshig srung ba la rag las pas /
bdag las ji ltar khas blang ba'i dam tshig gi gnas rnams las 'da' bar ma byed cig
/de la thog mar rdo rje slob dpon bka' gnyan pas dam la gzhag pa ni /
rdo rje spyi bor bzhag ste /
ho :
bdag ni he ru kaHdpal te :
nga la brnyas par mi rung ngo :
tshul 'di las ni 'das pa na :
dkyil 'khor gtso bor 'gal bar 'gyur :
A+o~M badzra sa ma ya hU~M:
bka' las 'das pa'i nyes pa bsgrags pas dam la gzhag pa ni /
rdo rje snying gar bzhag ste /
he ru kaHdpal bdag gis ni :
bsgo ba'i bka' la nyan par gyis :
gal te bka' las 'das pa na :
gsang sngags 'bras bu thob 'dod min :
badzra sa ma ya tiSh+Tha :
khe nyen gnyis ka'i dpang po mna' chu sbyin pas dam la gzhag pa ni /
rdo rje sems dpa'i dam chu sbyin la /
'di ni dam tshig rdo rje'i chu :
dam bsrungs ye shes sems dpa' ste :
'das na yak+sha nag por 'gyur :
snying khrag 'thung zhing dmyal bar ltung :
de bas dam tshig thub par gyis :
badzra sa ma ya rak+sha si hU~M:
khe nyen shes pas dam las mi 'da' bar bro bor bar gdams pa ni /
he ru kaHdpal tshul 'di ni :
gsang bas byin rlabs bla na med :
tshul 'di smras shing bdag brnyas na :
dam tshig las ni 'gal bar 'gyur :
de bas snying nas bro bor cig :

slob mas rdo rje rtse gcig gi :
phyag rgya snying gar bzung byas te :
rdo rje'i bro bor rjes zlos mdzod //
A+o~M badzra sa ma ya i dan na ra kan :
zhes bro bor /
de nas dbang gi gzhi sgrub pa ye shes dbab pa la lus gnad drang por bsrang /
ngag gnad srog rtsol kha sbyor du 'ching /
sems kyi gnad dmigs pa 'di bzhin mdzod /
snang srid chos 'byung chen por bsam :
dbus su slob ma mngon rdzogs rgyal :
he ru kaHdpal zhal gcig pa :
smug nag phyag gnyis gri thod 'dzin :
zhabs gnyis skyil krung yum dang 'khril :
bam ro pad nyir gnas pa yi :
snying gar chos 'byung dmar po'i nang :
a shad dmar po 'od 'bar sgoms :
slob dpon he ru kaHdpal gyi :
thugs srog hU~M gis ye shes bkug :
slob bu'i snying gar gnyis med bstim :
dz+nyA na A be sha ya a A a haM:
ha ha ha hU~M hU~M hU~M:
A ral+li e h+ye hi a haM:
badzra sa ma ya dzaHa haM:
sbyar ba'i spos bdug
/sngags dang thod rnga sogs rol mo'i sgra dang bcas pas dbab bo //
de ltar sku gsung thugs phebs pa'i rtags gang byung ba de zhen med du skyongs shig
/ye shes pa dbab pa de nyid brtan par gyur cig
/tiSh+Tha badzra zhes spyi bor rdo rje rgya gram du bzhag
/me tog dor gzhi 'du byas la dor bar bskul ba ni slob dpon gyis /
ho :
bde gshegs rgyal ba'i pho brang 'dir :
ye shes lha tshogs dngos su bzhugs :
'brel ba gang yod brtag pa'i phyir :
rig pa'i me tog lha la phul :
khyed rang rnams la sngar byin pa'i me tog lha'i dkyil 'khor du 'dor ba'i mos pas 'di'i rjes zlos /
ho :
bskal pa sngon nas 'brel pa yi :
ye shes rig pa'i lha mchog la :
rang rig lha dang ngo 'phrod phyir :
kha dog lnga ldan me tog 'bul :
thugs kyis dgyes par bzhes su gsol :
badzra puSh+pe pra tIts+tsha ho :
zhes 'dor du gzhug la /
dor bas dbus la babs pa na :
bud+d+ha he ru kaHdpal dang :
de bzhin phyogs bzhir rig par bya :
mtshams bzhir gu h+ya la sogs so :
zhes gsungs pas dkyil 'khor lha tshogs rnams kyang gtso bo dpal chen mngon rdzogs rgyal po'i thugs ye shes chen po'i rang bzhin kho na las gzhan du gyur pa ma yin pas khyed rnams kyi gsang mtshan bud+d+ha he ru kaHdpal zhes bya ba yin no //
de ltar phul pa'i me tog de nyid rang rig ye shes kyi lha dang mjal bar dbang ba'i brdar dang gsang mtshan lhan cig dbang rtags cod pan gyi tshul du spyi bor bcings pa'i mos pa mdzod /
ho :
ye shes lha tshogs thams cad la :
rig pa'i me tog phul pa yi :
byin rlabs bsam mi khyab pa de :
rang rig lha dang ngo 'phrod de :
sku gsung thugs kyi dngos grub thob :
dpal chen po dang dbyer med shog :
puSh+pe gr-ih+Na i maM satwa ma hA bA la :
zhes me tog spyi bor bzhag
/ma rig pa'i sgrib pas ldongs pa'i mig dbye bar gsol ba 'debs pa 'di'i rjes zlos /
ho :
bde bar gshegs pa mig mkhan rgyal :
he ru kaHdpal mthong bya'i phyir :
bskal pa sngon nas bsgribs pa yi :
ma rig ling tog bsal du gsol :
lhan skyes ma rig pa'i sgrib g.yogs ye shes rig pa'i thur mas bsal bar mos /
gser thur thogs la /
ho :
deng khyod he ru kaHdpal gyis :
ye shes mchog gi mig dbye mdzad :
rab rib bde bar gshegs pas bsal :
ye shes mchog ni mthong bar 'gyur :
badzra dz+nyA na tsak+Shu pra be sha ya phaTa?:
ces mig dar bsal te /
dkyil 'khor blta bar bskul ba ni :
ho :
ltos shig ltos shig rigs kyi bu :
mthong na ye shes myur du rtogs :
'di na he ru kaHdpal gyi :
grong khyer bla na med pa bzhugs :
skad cig mthong ba tsam gyis ni :
bskal pa du ma'i sgrib pa sbyong :
zhes gsungs pa ltar /
smin par bya ba'i dbang gi byed las kyang dkyil 'khor la brten nas bskur dgos shing /
dkyil 'khor la yang rang bzhin ye shes /
ting 'dzin sprul pa /
rig pa nyams /
gzugs brnyan rten gyi dkyil 'khor bzhi las /
thog mar slob ma gzhug par bya ba'i yul gzugs brnyan gyi dkyil 'khor yin pas /
de 'di ltar sku gsum ye shes rol pa'i rnam 'phrul lhag pa gzugs brnyan gyi dkyil 'khor ting nge 'dzin sprul pa'i dkyil 'khor gyi byin gyis brlabs pa'i ye shes kyi me dang rigs lnga'i phyag mtshan gyi srung 'khor 'byung lnga rim brtsegs ri rab dang bcas pa'i steng /

rdo rje'i rdul gyis 'thas pa'i gzhir ye shes rnam lnga'i me dang rdo rje'i srung ba'i ra gur nang gi phyogs mtshams su sgo 'byed dang lam stegs sogs yan lag theg rim dgu yi so so'i rigs dang mthun pa'i dkyil 'khor dgu /
de yi nang du dur khrod chen po brgyad dang pad+ma'i ra ba'i nang 'jig rten pa'i 'khor yug sogs kyis bskor ba'i dbus su /
sna tshogs rdo rje'i gdan gyi lte bar mngon rdzogs rtsa ba'i gzhal med khang phyi nang rim pa gnyis ldan gru bzhi sgo bzhi nang ma rta babs bzhi dang phyi ma brgyad ldan gyi lte bar /
gdan drag po'i 'khor lo rtsibs brgyad pa'i dbus su byol song gtso brgyad pad+ma nyi zla'i steng du srid zhi'i spyi dpal mngon rdzogs rgyal po sku mdog smug nag dbu nyer gcig mthing dkar dmar ba /
rtsa ba'i phyag dang po gnyis kyis gri thod 'dzin pas yum la 'khyud pa /
bar pa'i g.yas g.yon gyis dag dang ma dag gi 'jig rten 'degs tshul /
tha ma gnyis kyis 'od kyi thig le'i klong du 'dod gzugs kyi 'jig rten gnas pa 'dzin pa /
lhag ma bar phyag bcus g.yas su 'byung ba lnga /
g.yon lngas rigs lnga'i phyag mtshan /
lhag ma g.yas lnga bcus gri gug
/g.yon lnga bcus thod khrag 'dzin pa /
dpal dang dur khrod kyi chas can zhabs rdo rje skyil krung gis bzhugs pa /
yum rdo rje bde ma dbu dgu phyag bco brgyad kyis gri thod 'dzin pa dang sbyor ba /
de'i phyi 'khor lo'i rtsibs brgyad du rgyud lung gi khro bo brgyad /
de'i mthar khyams drug sogs la dpal chen po'i ye shes kyi rang rtsal 'khor tshogs sum brgya dang drug cu re dgu /
steng khang bum pa'i nang du zhi ba bzhi bcu rtsa gnyis /
dkyil 'khor phyi ma'i rta babs thad kyi bar snang la brgyud gsum rig 'dzin bla ma rnams dang /
dur khrod kyi phyi 'khor srung ra'i nang du yan lag theg dgu sgo 'byed lam stegs kyi dkyil 'khor sogs ma 'dres yongs rdzogs nyi ma dang 'od zer bzhin bzhugs pa ste /
dpal chen mngon rdzogs rgyal po'i rang bzhin ye shes kyi dkyil 'khor rten dang brten par bcas pa rnams /
mtshon byed dpe yi dkyil 'khor 'di dang dbyer med cing /
mtshon bya don gyi dkyil 'khor gnyug ma mi shigs pa'i sgo gsum la gdod ma nyid nas rang byung lhun grub tu bzhugs pa ngo shes par gyis shig
/des dkyil 'khor phyi nang du 'jug pa song nas /
gnyis pa zhugs nas mngon par dbang bskur ba zhu ba'i slad du maN+Dal phul /
gsol ba 'debs pa 'di'i rjes zlos /
hU~M:
dpal chen mngon rdzogs dkyil 'khor 'dir :
zhugs kyang smin par mdzad du gsol :
smin cing grol ba mthar phyin cing :
mi gnas klong du skyel bar mdzod :
lan gsum gyis gsol ba btab nas /
dbang dngos la'ang /
phyi phan pa /
nang nus pa /
gsang ba zab mo'i dbang /
mtha' rten sgrub rdzas dang mtha' rdzogs zhal zas kyi dbang rnams su yod pa las /
dang po'i slad du ma rig pa lnga ye shes lngar dag pa'i ched du rig pa'i dbang lnga bskur ba la /
bum pa rang byung gi gzhal med khang chen por bum bcud he ru kaHdpal zhu ba'i chu rgyun dang bcas pa dbang lha rnams kyis thogs te dbang bskur bar gyur /
hU~M:
rang byung ye shes bum pa ru :
he ru kaHdpal lha tshogs bzhugs :
thabs shes gnyis med zhu ba'i chus :
skal ldan bu la dbang bskur ro :
A+o~M shrI he ru kaHka la sha a b+hi Shiny+tsa hU~M:
dbang bskur zhing bum chu sbyin la /
dpal he ru ka'i dbang rtags cod pan spyi bor bcings te /
hU~M:
he ru kaHdpal dbang gi rtags :
khrag 'thung lnga yi cod pan dang :
thabs dang shes rab dbyer med pa'i :
dar 'phyang dbang bskur sbyin par bya :
A+o~M shrI he ru kaHrat+na mu ku Ta a b+hi Shiny+tsa trAM:
dbu rgyan dar dpyang bcas pas dbang bskur /
thabs bde ba chen po'i rang bzhin rdo rje phyag g.yas su gtad de thugs kar gsor cig
/hU~M:
ye shes lnga las rang byung ba :
thabs kyi rang bzhin rdo rje che :
sangs rgyas kun gyi gsang gsum las :
byung ba'i rdo rjes dbang bskur ro :
A+o~M shrI he ru kaHbadzra a b+hi Shiny+tsa hrI:
lag g.yas su gtad la gsor du gzhug
/shes rab stong nyid kyi ngo bo dril bu phyag g.yon du gtad de dkrol zhing dku la rten cig
/hU~M:
sangs rgyas kun gyi dbyangs ldan pa'i :
shes rab rang bzhin dril bu che :
sangs rgyas kun gyi ye shes las :
byung ba'i dril bus dbang bskur ro :
A+o~M shrI he ru kaHgaN+De a b+hi Shiny+tsa A:
lag g.yon du gtad pa dkrol zhing dkur brten du gzhug
/rdor dril bsnol ma spyi bor bzhag pa dang bcas phyogs bcu'i bde bar gshegs pa thams cad kyis rdo rje'i ming gis dbang bskur te /
hU~M:
bde bar gshegs pa thams cad kyis :
sems dpar ming ni btags pa bzhin :
rgyal ba'i ming ni bla na med :
sa gsum grags par dbang bskur ro :
A+o~M shrI he ru kaHbud+d+ha he ru kaHdpal zhes bya ba'i khro bo'i rgyal po 'o :
zhes gsang mtshan bsgrag
/de ltar rig pa'i dbang lnga bskur pas nyon mongs pa lnga dag
/ye shes lnga rgyud la skyes /
khrag 'thung rigs lnga'i go 'phang thob pa'i skal ba rgyud la bzhag pa yin no //
gnyis pa de dang rjes 'brel nang nus pa 'jug pa'i slad du sku gsung thugs kyi rjes su gnang ba sbyin pa'i thog mar /
dkyil 'khor gyi lha tshogs rnams kyi ye shes phyag rgya'i sku rnams las sku gnyis pa re 'phros khyed rang mngon rdzogs he ru kar gsal ba'i gnas rnams su thim pas /
snod bcud tha mal gyi zhen rtog ye shes lha yi 'khor lor dag pa'i mos pa mdzod /
sku tsaka rnams kyis rim par dbang bskur la /
hU~M:
chos sku skye med longs spyod rdzogs :
dbus kyi he ru kaHdpal te :
mngon rdzogs rgyal po he ru ka :
yab yum 'khor bcas dbang rdzogs shog :
A+o~M shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
shar gyi he ru kaHdpal te :
bcom ldan badzra he ru ka :
yab yum 'khor bcas dbang rdzogs shog :
A+o~M badzra shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
lho yi he ru kaHdpal te :
bcom ldan rat+na he ru ka :
yab yum 'khor bcas dbang rdzogs shog :
A+o~M rat+na shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
nub kyi he ru kaHdpal te :
bcom ldan pad+ma he ru ka :
yab yum 'khor bcas dbang rdzogs shog :
A+o~M pad+ma shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
byang gi he ru kaHdpal te :
bcom ldan karma he ru ka :
yab yum 'khor bcas dbang rdzogs shog :
A+o~M karma shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
shar lho'i he ru kaHdpal te :
bcom ldan gu h+ya he ru ka :
yab yum 'khor bcas dbang rdzogs shog :
A+o~M gu h+ya shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
lho nub he ru kaHdpal te :
bcom ldan sa nu he ru ka :
yab yum 'khor bcas dbang rdzogs shog :
A+o~M sa nu shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
nub byang he ru kaHdpal te :
bcom ldan yak+sha he ru ka :
yab yum 'khor bcas dbang rdzogs shog :
A+o~M yak+sha shrI he ru kaHkA ya a b+hi Shiny+tsa A+o~M:
hU~M:
chos sku skye med longs spyod rdzogs :
byang shar he ru kaHdpal te :
bcom ldan rak+sha he ru ka :
yab yum 'khor bcas dbang rdzogs shog :
A+o~M rak+sha shrI he ru kaHkA ya a b+hi Shiny+tsa A+o~M:
de nas gsung bzlas pa'i sngags kyi lung sbyin pa ni /
bla ma he ru kaHdpal dang khyed rang mngon rdzogs he ru kar gsal ba'i snying gar nyi ma'i steng du rdo rje rtse dgu'i lte bar hU~M mthing nag de mthar sngags kyi phreng bas bskor bar sgoms /
bla ma dkyil 'khor gyi gtso bo'i thugs ka nas sngags phreng gnyis pa byung zhal nas thon khyed rang gi zhal du zhugs /
thugs ka'i sngags phreng la thim pas brtan g.yo'i sgra skad thams cad grags stong rdo rje'i sngags su dag par mos la 'di'i rjes zlos /
A+o~M badzra kro d+ha ma hA shrI sogs phrin las ltar snying po dang yang snying rnams lan gsum re rjes zlos byar gzhug
/thugs kyi rjes gnang gi slad du dus gsum gyi spros pas gdod nas rnam par dag pa'i chos nyid rang byung gi rig pa dbyings ye gnyis su med pa'i ngang du mnyam par bzhag pas dran rtog chos nyid kyi 'khor lor dag par mos shig
/des sku gsung thugs kyi rjes gnang gi rim pa grub nas /
rdo rje slob dpon bdag po'i dbang la khyed rang rnams seng ge'i khrir 'khod /
steng du gdugs phub /
rdo rje slob dpon gyi chas dang mchod pa'i yo byad rnams kyis mnga' gsol bar gyur /
chas rnams gtad la /
hU~M:
dkyil 'khor gtso bo'i go 'phang mnyam pa'i phyir :
khri la mnga' gsol gdugs phub rgyal mtshan phyar :
rgyal ba kun gyi shis pa'i me tog kyang :
de ring 'di la kun gyis 'thor bar shog :
rten snying brjod cing me tog 'thor /
A+o~M badzra puSh+pe sogs nyer spyod lngas mchod /
shis brjod ci rigs bya'o //
lung bstan pa'i slad du slob dpon gyis lag g.yon pas chos gos kyi grwa ri dwags kyi rna ba ltar bzung /
g.yas skyabs sbyin dang bcas bzhengs te /
slob dpon de bzhin gshegs pa sprul pa'i sku'i cha byad can gyis lung bstan pa ni /
kye dpal bud+d+ha he ru kaHzhes bya ba'i de bzhin gshegs pa sa 'og sa steng sa bla rnams su grags shing de bzhin gshegs pa rnams kyis mgrin gcig tu byang chub tu lung bstan pa dang dbugs dbyung bar 'gyur ro //
des bdag po'i dbang rdzogs pa yin no //
de ltar phyi thar pa chen po'i dkyil 'khor du phyi phan pa dang nang nus pa'i bdag nyid can gyi bum pa'i dbang bskur pas las dang lus sgrib dag cing /
snang stong dkyil 'khor gyi 'khor lor shar ba ma hA yo ga'i lam sgom pa la dbang /
'bras bu sprul pa'i sku 'thob par 'gyur ba'i nus pa rgyud la bzhag pa yin no //
gsum pa gsang ba zab mo'i dbang gsum bskur ba la /
gsang ba byang chub sems kyi dbang bskur ba'i slad du bla ma he ru kaHyab yum mnyam par sbyor ba'i nyi zla byang sems thod pa'i nang du lhung ba lce thog tu bzhag par gyur /
thod pa'i bdud rtsi thogs la /
hU~M:
he ru kaHdpal mngon rdzogs rgyal :
yum mchog tsaN+Da lI dang sbyor :
rgyal ba'i zag med byang sems bsdus :
bde stong zung 'jug rtogs phyir sbyin :
bo d+hi tsit+ta a b+hi Shiny+tsa A:
zhes bdud rtsi myangs pas bde stong gi ye shes nyams su myong bar mos mdzod /
de ltar gsang ba'i dbang bskur pas ngag sgrib dag cing /
a nu yo ga'i rang lus thabs ldan gsal stong bdag byin rlabs kyi rim pa sgom pa la dbang /
'bras bu longs sku 'thob par 'gyur ba'i nus pa rgyud la bzhag pa yin no //
shes rab ye shes kyi dbang gi slad du pad+ma can gyi phyag rgya gnam zhal dbyings phyug ma'i ngo bor spros pa khyed rang rnams kyi lag g.yas par phyag rgya'i lag g.yon pa gtad de /
rig tsaka thogs la /
hU~M:
'di ni bde chen gsang ba'i lam :
'du shes gsum gyis rtag tu bsten :
bde chen ye shes rtogs par byed :
'di spang sangs rgyas thob 'dod min :
rgyal ba kun gyi gsang lam mchog :
de ring khyod la bstan par bya :
bu yis bde bar rtag tu rol :
ma hA su kha b+hany+dza mok+Sha :
de ltar 'du shes gsum ldan gyis snyom par zhugs pas lhan skyes bde ba chen po'i ye shes nyams su myong bar mos shig
/de ltar shes rab ye shes kyi dbang bskur pas yid sgrib dag cing /
a nu yo ga'i gzhan lus bde stong pho nya'i lam sgom pa la dbang /
'bras bu chos kyi sku 'thob par 'gyur ba'i nus pa rgyud la bzhag pa yin no //
don dam rig pa rtsal gyi dbang bskur ba'i slad du /
rang byung rdo rje sems dpa'i man shel gyi brdas mtshon te /
man shel thogs la /
hU~M:
sems ni rang bzhin 'od gsal ba :
de nyid mi rtog skye ba med :
gsal stong 'gag med bde ba che :
thams cad dbyer med mi phyed pa 'o :
yang dag don la gnas par gyis :
d+harma d+hA tu a a a :
'di ltar snang ba thams cad snang dus nas ma grub cing gdod nas shin tu rnam par dag pa'i dbyings stong pa chen po dang /
rig pa'i rtsal sna tshogs su shar ba man shel la yul rkyen gyis kha dog sna tshogs su snang yang stong pa dang ro gcig pa ltar /
dbyings rig gnyis su med pa'i don ngo shes par gyis la mnyam par 'jog 'tshal /
de ltar dbang bzhi pa bskur pas /
ye shes kyi dri ma dag
/rig stong zung 'jug rdzogs pa chen po a ti yo ga sgom pa la dbang /
'bras bu ngo bo nyid sku 'thob pa'i nus pa rgyud la bzhag pa yin no //
de rnams kyis dngos gzhi'i dbang bskur rnams grub nas /
gsum pa mtha' rten sgrub rdzas kyi dbang bskur ba la /
thog mar sman gyi pho brang gi dbang bskur ba ste /
chos don rtags rdzas kyi bdud rtsis snang srid bde ba chen po'i ye shes kyi rang bzhin du rnam par dag pa'i rdo rje mngon rdzogs che mchog khrag 'thung chen po'i yon tan gyi dngos grub la dbang bsgyur ba'i phyir /
dpal he ru kaHyab yum gnyis med mnyam par sbyor ba'i bdud rtsi byang chub sems kyis dbang bskur bar mos shig
/bdud rtsi sman gyis dbang bskur te /
hU~M:
bde chen ye shes bdud rtsi ni :
he ru kaHdpal yab yum rnams :
gnyis med sbyor ba'i dam tshig rdzas :
ra sa yA nas dbang bskur ro :
pany+tsa a mr-ita a b+hi Shiny+tsa hU~M:
de bzhin gshegs pa thams cad kyi thugs ye shes chen po 'bras bu'i ye shes klong dgu gcig tu 'khyil ba rdo rje sems dpa' mngon par yang dag par rdzogs pa'i he ru kaHsangs rgyas thams cad mnyam par sbyor ba'i /
thugs ye shes sgrib med 'od gsal mchog gi dngos grub mngon du byed pa'i phyir mar me gling dgus dbang bskur bar mos shig
/mar me gling dgu'i dbang bskur la /
hU~M:
dbyings su mtshon pa'i kong bu ru :
ye shes klong dgu'i zhun chen bltams :
he ru kaHdgu'i me 'bar ba :
snang gsal mar mes dbang bskur ro :
badzra A lo ke a b+hi Shiny+tsa hU~M:
'khor lo rnam pa bzhis srid zhi'i stong srog 'phrog ste /
de bzhin gshegs pa thams cad kyi ye shes kyi sku can dpal chen khrag 'thung rol pa'i dgongs spyod kyis bdud dang mu stegs gdul dka' mngon spyod kyis 'dul ba'i phrin las la dbang thob par mos mdzod /
khram shing dang 'khor lo gtad la /
hU~M:
bdud 'dul mthu chen dmigs bya ngan :
gsad pa'i khram du 'debs pa dang :
tshad med stong srog 'khor lo yis :
gdug pa'i tshogs 'joms dbang bskur ro :
thum ril tsakra warti a b+hi Shiny+tsa hU~M:
de bzhin gshegs pa thams cad kyi gsung rdo rje 'gag pa med pa'i sgra dbyangs rta skad thengs gsum gyi dgongs pas /
dbang chen mngon rdzogs dpal gyi go 'phang mngon du byed phyir rta zhal gyis dbang bskur bar mos mdzod /
rta mgo spyi bor bzhag la /
hU~M:
rngam pa hi hi'i sgra chen gyis :
snang srid dus gcig dbang bsdus nas :
ye shes 'jig rten las la tshud :
mchog thun 'grub pa'i dbang thob shog :
ha ya gr-I wa a b+hi Shiny+tsa hU~M:
thal 'byin phur pa rnam bzhi'i dgongs pa yul la thebs pas rdzong 'phrang srog gi las la dbang thob nas /
gdug can dbyings su sgrol ba'i dpal chen mngon rdzogs chen po'i phrin las thugs rje'i mtshon chas 'dzin nas mi gtong ba'i dbang thob par mos mdzod /
phur pa 'dril zhing gtad la /
hU~M:
bdud 'dul mthu chen kI la ya :
'joms byed chen po'i dbang bskur bas :
gsal ba gsum ldan srog gsum gsal :
log rtog bsgral ba'i dbang thob shog :
A+o~M badzra kI li kI la ya a b+hi Shiny+tsa hU~M:
bskal ngan dus kyi g.yo 'khrugs chos nyid skye med kyi dbyings su 'chos phyir /
chos can snang srid yongs rdzogs srid pa mdos kyi dbang bskur bas don gnyis lhun grub 'gag med phrin las kyi dpal la dbang thob par mos shig :
mdos gtor gtad la /
hU~M:
snang srid g.yo 'khrugs bzlog pa'i phyir :
snang srid mdos kyi ri rab la :
don gnyis bcud kyis brgyan byas te :
yongs rdzogs mdos kyi dbang bskur ro :
A+o~M sarba ba liM ta b+h+yo b+h+yo zlog zlog :
a b+hi Shiny+tsa hU~M:
des mtha' rten gyi rdzas dbang grub nas /
mtha' rdzogs bkra shis zhal gso'i dbang ni /
rdo rje'i tshe dang thabs kyi mAM sa shes rab dza gad zhal zas bza' btung sna tshogs kyi bye brag sogs dngos grub kyi rdzas thams cad la rol pas /
mchog dang thun mong gi dngos grub rgya mtsho'i dpal la longs spyod par gyur cig
/dngos grub kyi rdzas zhal zas bza' btung sna tshogs gtad la /
hU~M:
bkra shis tshe ni tshe yi lung :
thabs shes rdzas mchog bde ba'i lung :
dza gad sman mchog gal gyi lung :
mAM sa rdzas mchog nus pa bskyed :
'bras bu rigs byed rigs rgyud lung :
zla rgyas zla phrom bkra shis zas :
mtha' rdzogs dga' ston dbang bskur ro :
ga Na tsakra mang+ga laM A yuHsid+d+hi b+h+rU~M:
de rnams kyis nang skor klong sde'i yi dam khro bo mngon rdzogs he ru ka'i yan lag dang rtsa ba'i dbang mtha' rten rdzogs dang bcas pa rnams grub pa ste /
byin rlabs brtan par bya ba'i slad du bla ma dkyil 'khor gyi lha tshogs rnams kyis shis pa'i tshig gis mnga' gsol bar gyur /
bkra shis ci rigs brjod /
de ltar gyi dbang bskur pa'i rim pa yang /
gzhung las /
rtsa ba dgu bsgril 'di nyid ni :
bdag po'i dbang phan ma hA dang :
gsang dbang sher dbang a nu ste :
rig rtsal a ti rdzogs pa che :
spyir ni theg rim dbang bskur ba :
theg pa dngos kyi 'jug sgo yin :
sngon 'gro theg rim gtan 'bebs te :
lung mdo a nu'i khyad par gyi :
bye brag 'di ni bsdus don yin :
rgyas par dpe rgyud phyogs su ltos :
de ltar nang skor yi dam gyi :
dbang bskur rtsa ba dgu bsgril yang :
las can bu dang 'phrad par shog :
ces gsungs pa ltar theg pa rim dgu'i dbang rnams yongs su rdzogs pa'i dbang gi gter mdzod chen po legs par grub pa lags shing /
dbang dus su zhal gyis bzhes pa'i dam tshig rnams mdor bsdus te gzung ba 'di'i rjes zlos /
gtso bos ji ltar sogs dam tshig khas blang dang /
gtang rag maN+Dal /
lus longs spyod 'bul ba /
dge bsngo sogs dbang rjes rnams grub nas slob ma rnams rang gnas su gtang ngo //

//gsum pa rjes ni /
slob dpon gyis tshogs la rol zhing lhag ma bsngo ba /
gtor skyong /
dkyil 'khor rjes kyi cho ga rnams nang skor klong sde'i khro bo'i byang bu khrigs bsdebs ltar byas pas grub bo //
nang skor klong sde'i yi dam ni /
khrag 'thung mngon rdzogs rgyal po yi //
rtsa ba yan lag smin byed rnams //
bskur tshul klong sde'i mdzes rgyan spel //
nang skor yi dam khro bo mngon rdzogs rgyal po'i yan lag dang rtsa ba'i dbang gi le tshan no ///
/

@#//
dgu pa nang skor klong sde'i khrid kyi byin rlabs la /
sbyor ba yo byad kyi gshom ni /
phyi nang gsang ba'i mchod tshogs rnams tshogs par bya /
og 'khar /
sgom thag
/dmigs shing ngam tshul shing gsum tsam las spros med kyi byin rlabs yin pas gzhan dbang rdzas dang /
dbang sgrub logs su mi dgos shing /
slob dpon lta dgongs dang ldan pas kun bzang don gyi phrin las ni /
a :
chos rnams ye nas sangs rgyas rang bzhin la :
bskyed pa'i rim pa dmigs su ma mchis so :
rang rtsal rdzogs pa'i rnam snang bai ro rje :
'od gsal thig le rang shar klong du bskyed :
'khrul ma myong ba'i ka dag chos sku la :
spyan 'dren gshegs su gsol ba ga la yod :
lhun gyis grub cing 'du 'bral med pa'i lha :
stong gsal 'dus ma byas par gshegs su gsol :
sku dang ye shes 'du 'bral med pa la :
dbang bskur rgyas gdab bzhugs su gsol bya ci :
'od gsal spros bral rig pa zang thal ngang :
ye nas ma bcos rang bab bzhugs gsol rdzogs :
chos rnams dbyings rig sku dang zhing khams la :
mchod pa'i longs spyod spro ru ma mchis phyir :
dag pa'i snang ba 'byams klas ye shes sprin :
gnyis med mnyam pa'i ngang du 'bul bar bgyi :
stong gsal nyid las g.yos pa ma mchis pa'i :
yon tan lhun grub nang dbyings chen po'i ngang :
ngo bo rang bzhin ma 'dres so sor gsal :
gnyis su med pa'i tshul gyis phyag 'tshal lo :
gdod ma'i gnas lugs shel ltar dwangs pa la :
lhun grub snang ba 'ja' ltar kun tu shar :
gnyis med zung 'jug rig pa'i rtsal dbang ches :
'bras bu gzhi ru smin par dbang bskur ro :
bla na med pa'i snang ba mthar phyin phyir :
re dogs med par sgom pa klong chub pa :
lta ba'i rgyal po nam 'phang gcod pa bzhin :
khyung chen rtsal rdzogs ngang du ngo sprad do :
gzung 'dzin blo zad 'khor 'das khyab gdal ngang :
dgongs klong gcig 'dres ye shes mthar phyin shog :
ces dgongs pa mi g.yo ba'i ngang nas gsal gdab la //

//dngos gzhi khrid kyi byin rlabs ni /
slob ma rnams khrus dang /
bgegs bskrad srung 'khor bsdus tsam byas nas /
sems bskyed gsal gdab /
mtshams sbyor gyi khyad par /
de la 'dir dpal kun tu bzang po'i thugs bcud /
rdzogs pa chen po klong sde la mkhas pa bai ro tsa nas spang mi pham mgon po la gdams pa ring brgyud bar ma chad par bzhugs pa la /
'dir shin tu brgyud thag nye zhing gter yig gi dpe dpang mnga' bas khungs btsun pa /
gang la gang 'dul gyi phrin las rmad du byung ba shin tu zab pa gter gyi phyogs yin la /
de yang zab gter 'byin pa'i rig 'dzin grub thob kun gyi rgyal po /
snyigs dus bstan 'gro'i dpal mgon mtshungs zla ma mchis pa rig 'dzin mkhas grub kun gyi rgyal po /
7o rgyan mchog gyur bde chen zhig po gling pas zab mo'i gter kha sum cu rtsa bdun thun mong kun gyi spyod yul du bzhes pa'i dgu pa /
grub pa'i slob dpon chen po'i man ngag
/bod yul sa 'og kun gyi gter gcig dam chos rdzogs pa chen po sde gsum gyi nang skor klong sde'i khrid kyi byin rlabs brda bzhi gnad kyi man ngag bstan pa /
lo chen bai ros ru dam pha wang nag po'i steng du thugs sras rgyal mo g.yu sgra snying po la gnang ba'i dgongs bcud zab mo lta ba rang babs klong yangs zhes bya ba zhu ba'i yon du zhes mtshams sbyar la maN+Dal 'bul /
bla ma nyid snang bzhi mthar son 'ja' lus 'pho ba chen po'i ye shes kyi sku brnyes pa slob dpon bai ro tsa na'i skur bsgom pa ni /
sems nyid ngo bo rang rig 'di :
lo chen bai ro dkar gsal 'dzum :
paN zhwa chos gos smug ber gsol :
rdo rje'i skyil krung pad zlar bzhugs :
mnyam gzhag thod pa bcud bkang bsnams :
'od dang 'od zer 'bar bar bsgom :
A+o~M AHhU~M gu ru bai ro tsa na sid+d+hi hU~M:
zhes mtshan sngags cung zad bzla /
bla ma de ltar gsal ba la /
nam mkhar dus gsum sangs rgyas dang :
rdzogs pa chen po'i rig 'dzin rnams :
bar du yi dam mkha' 'gro'i tshogs :
ma lus kun gyis mgrin gcig tu :
snyan brgyud gdams pa gsung bar sgoms :
zhes brjod /
de nas spro ba bskyed pa ni /
ho :
thar pa bla na med pa'i grong khyer du :
'dus pa'i gtso bo lo chen bai ro bzhugs :
'di na mos pa'i skal ldan skyes bu khyod :
'jug pa legs shing dngos grub ci la dga':
de nyid sbyin cing 'di na bla med pa'i :
tshe gcig sangs rgyas sgrub la spro ba skyed :
dam tshig ma lus yongs su gzung bar gyis :
slob mas thal mo sbyar zhing gsol ba 'debs pa 'di'i rjes zlos /
ho :
khyab bdag dpal ldan bla ma dgongs su gsol :
bdag ni dus gsum rgyal ba'i dgongs pa'i mthil :
bde ba chen po'i ye shes la dga' bas :
de nyid myur stsol gsang sngags rigs mchog gi :
rtsa ba sku gsung thugs kyi dam tshig dang :
nyi shu rtsa lnga'i dam tshig ches 'phags pa :
srog gi phyir yang mi gtang gzung bar bgyi :
slob dpon rdo rje mgor bzhag bdud rtsi sbyin :
'di ni gsang ba bla na med pa yi :
thar pa'i go 'phang tshe 'dir thob 'gyur ba :
nye ba'i lam mchog bde ba lam byed yin :
khyed rnams rdo rje'i dam tshig thub par gyis :
ma thub rdo rje'i dmyal ba chen por ltung :
srog gi phyir yang yongs su ma gtang zhig :
badzra sa ma ya rak+sha si hU~M:
slob mas dam chu 'thung zhing bro bor ba 'di'i rjes zlos /
ma hA su kha badzra sa ma ya hU~M:
i dan na ra kan :
slob dpon 'od gsal rdzogs pa chen po chos dbyings bya rtsol bsal gzhag bral ba'i dgongs pa'i ngang las mi g.yo bar /
phyag g.yas pa slob ma'i spyi bo'i gtsug tu bzhag pas byin gyis brlab pa dang /
spyan rdo rje'i lta stangs nam mkhar bsgrad de /
a ha yi ho :
zhes rdo rje'i yi ge 'bru bzhi brjod /
slob ma kha shas yod na re re'i mgor 'bru bzhi tshar re gsungs grub nas /
rang byung gsang ba chen po'i yi ge de yi don bshad pa ni /
a ni skye med gsal ba 'o :
ha ni ma bcos thad kar 'jog :
yi ni bde ba chen po la :
ho ni dbye ba med pa 'o :
yang slob dpon gyis phyag nam mkhar gdengs nas /
a ha yi ho :
zhes chos dbyings rang byung kun tu bzang po 'od gsal sems kyi rdo rje rgya chad phyogs lhung thams cad dang bral ba rnam par dag cing /
zab zhi spros bral bsam gyis mi khyab pa zag med yon tan lhun rjogs rang byung ye shes bde ba'i klong chen po'i ngang du mnyam par bzhag go
/de ltar rang babs gnyug ma'i klong yangs chen por bla mas brda yi byin brlab kyis ngo sprad pa de nyid nyams su ji ltar blang ba'i tshul bstan pa'i sgo nas rgyas par ngo sprad pa la bzhi las /
dang po ni /
lag pas byin rlabs nam mkhar blta :
zhes gsungs pa'i don /
slob dpon gyi phyag gi brdas byin gyis brlabs pa de'i rjes su /
slob mas lus gnad dang bcas dbang po'i sgo mi bkag par mig gnyis nam mkha'i dbyings su ha re bltar bcug la rdo rje'i tshig gi ngo sprad pa ni /
sems dang nam mkha' gnyis su med :
nam mkhar dngos po yod med brtag :
sems la gtad so yod med brtag :
de gnyis med pas dmigs pa med :
'on kyang ngo bo gsal ba 'o :
de'ang mig gnyis smin phrag gi nam mkhar blta /
rlung rtsol ba cher ma bskyed pa'i phyir gnan yid tsam bya /
rig pa mig la gtad pas sems dang nam mkha' gnyis su med pa'i nyams shar ba na /
nam mkha' la skye 'gag thog mtha' dbus sogs dngos por grub pa yod med dang /
sems la'ang dmigs pa'i gtad so yod med thung tsam re brtags pas /
yul dang yul can gnyis su med pas dmigs su med /
med pa phyang chad du ma song bar cir yang grub pa med pa'i stong chad de /
dpe smag dwangs pa'i nam mkha' 'am ston gnam g.ya' thag chad pa lta bu'i rang rig gsal dwangs su lhag ger 'char ba /
de thog rtsol med du bzhag pa ni rdo rje'i yi ge dang po (a zhes )gsal ba'i brda'o //
de ltar dbang po'i sgo mi bkag par sems nyid rang bzhin gyis gsal ba sprul pa sku'i don bsgom par gyis shig
/gnyis pa ni /
sgom shing og 'khar btsug byas te :
lus bsrangs dbang po thad kar gzhag :
ces gsungs pas /
lag g.yon du sgom shing gtad pa mdun nas 'dzug pa'i steng og ko gzhag
/lus gnad rnam snang chos bdun nam phyed skyil /
yang na tsog pu rkang mthil sar phab /
de rnams gang la yang sgal tshigs drang por bsrang /
dbang po sgo ma g.yos par mig had por thad kar bzhag la /
ngo sprad pa ni /
lus dang sems gnyis tha dad dam :
lus kyi dbang po gang nas byung :
sems kyis yul la gang nas khrid :
de gnyis dbyer med ji lta bu :
sems ni dmigs pa med pa ste :
gang yang gnas pa ma yin no :
mi rtog pa ste ngo mtshar che :
de'ang lus sems gnyis ngo bo gcig pa dang tha dad gang yin /
mig la sogs pa'i dbang po drug po rnams gang nas byung /
sems zhes bya ba'i wal po 'dis dbang po rnams yul la khrid nas gzung 'dzin zhen rtogs bskyed lugs ji 'dra /
yul dbang de gnyis dbyer med gcig tu 'dres nas /
yul 'dzin de yi rang bzhin ji ltar so sor rtogs pa'i shes rab kyis dpyad pas /
sems la gdod nas skye 'gag gnas pa /
dmigs pa /
'gro 'ong thams cad dang bral ba'i yin lugs phu thag chod cing /
yul dang rig pa dngos med zang thal /
snang ba yul med /
rig pa dngos med /
zang thal yul med blo yi spyod yul du ma grub pa /
gang la'ang mi 'dzin /
ci la'ang rtog pa med pa'i ngang du bzhag pa ni rdo rje'i yi ge gnyis pa (ha zhes )mi rtog pa'i brda'o //
de ltar sgom rten 'di la brten nas lus gnad dang ldan pas dbang po'i sgo ma g.yos par chos nyid rnam par mi rtog pa chos kyi sku'i don sgom par gyis shig
/gsum pa ni /
sgom thag lus la bskon byas te :
'og rlung yid tsam 'then byas la :
zhes gsungs pas /
pus 'khyud byin pa phyag len ltar bcings /
'og rlung a long 'byed 'dzum gyis yid tsam 'then te /
ngo sprad pa ni /
bde ba chen po'i rang bzhin las :
sems 'di 'das par ma gyur te :
'on kyang dmigs su med pas na :
bde ba de la 'dzin pa bral :
rang byung bde chen ngo mtshar che :
de'ang tha mal gyi shes pa /
gnyug ma /
so ma /
lhug pa de nyid bde ba'i ngo bor shar ba na /
gsal la rtog pa med pa'i chos nyid rang gsal mi rtog pa de /
las rlung gis ma g.yos par had de bzhag pas /
chos nyid rang byung bde ba chen po /
de la der 'dzin dang bral zhing lus sems la bde bas khyab /
bde ba de'ang sgyu mar snang bas sdug bsngal rang bzhin med par shes pa'i ngang la blo bde chen po rgyun chad med par 'byung ba ni rdo rje'i yi ge gsum pa (yi zhes )bde ba'i brda' ste /
de'i grogs su skabs rer lce'u chung gi bdud rtsi bzho /
bar rlung mnan pa'ang bya'o //
de ltar sgom thag 'di dang mi 'bral bar 'og rlung 'then pa dang bcas rang byung bde ba chen po longs spyod rdzogs sku'i don sgom par gyis shig
/bzhi pa ni /
dbyer med dmigs shing mdun du bzhag :
lce ni gang du'ang ma reg bya :
zhes gsungs pas /
ye shes kyi tshul dang /
chos nyid kyi tshul dang /
bde ba'i tshul dang /
dbyings kyi tshul bzhi'i don ston pa'i tshul shing gtad pa mdun du bkram /
lce rtse g.yon du cung zad bsgril nas gang la'ang ma reg par zhog cig
/ngo sprad pa ni /
phyi nang 'khor 'das chos thams cad :
gsal la dmigs med bde ba che :
dbyer med dmigs shing mdun du bzhag :
de gsum dbyer med ngo bo nyid :
'khor 'das thams cad klong du chub :
man ngag klong chub gdams ngag bsgom :
de'ang bde gsal mi rtog gsum ka'ang so so ma yin chos nyid gnyug ma'i gshis la dbyer med chen por gnas pa ste /
snang srid 'khor 'das kyi bsdus pa'i chos thams cad yul med rang gsal /
'dzin bral dmigs med /
rang gshis bde ba chen po /
de gsum tshig gis gsum du dbye'ang /
don la gcig las med la /
de'ang rtag pa ther zug dngos mtshan du grub pa gang yang med cing chos nyid rang byung gdod ma'i ye klong chos dbyings kun tu bzang po'i ngo bor bzhugs pa ngo shes /
sangs rgyas gzhan na med par thag chod /
snang srid thams cad nam mkha'i ngang du gcig
/stong pa 'od gsal chen por shar ba de la thag chod de rang rig pa'i ye shes kyis yang yang lta bas lta ba /
de la ma yengs pa sgom pa /
de grogs su gyur pa spyod pa /
de mngon du gyur pa 'bras bu bzhi'ang da ltar gyi shes pa gsal rig skad cig ma gcig la tshang bas /
de la 'dzin med yengs med du bsgoms pas 'khor 'das su snang ba thams cad gnyug ma byang chub kyi sems kun byed rgyal po'i klong du 'ub chub pa ni rdo rje'i yi ge bzhi pa (ho zhes )bde gsal mi rtog gsum dbyer med pa'i brda'o //
de ltar tshul bzhi'i ting nge 'dzin gyi don ston pa'i dmigs shing dang bcas lce rtse gang la'ang mi rten par 'jog pa'i ngang nas dbyer med ngo bo nyid sku'i don sgom pa las nam yang ma g.yos par gyis shig
/de ltar brda bzhi'i ngo sprad pa de bzhin sgom pas nyams su blang ba na /
thog mar nges 'byung dang byang chub kyi sems yun ring du sgom /
bla ma'i rnal 'byor dang dbang blang thugs yid bsres pa'i ngang /
rlung ro bsal /
lus gnad dang bcas /
sngar dbang dus su gdab pa dang khrid kyi skabs su 'byung ba'i man ngag rnams dmigs thun du bcad la myong ba thun thun du bsgom zhing /
thun mthar dge rtsa gzhan don du bsngo ba sogs spyi ltar bya /
de ltar brtson pas nyams su blang bas ring por mi thog par 'khrul rtog bag chags dang bcas pa rang sar zad de /
gsal ba sprul pa'i sku /
mi rtog pa chos sku /
bde ba longs sku /
dbyer mi phyed pa ngo bo nyid kyi sku ste gzhi dus ji ltar bzhugs pa /
lam dus brda' bzhi'i gnad kyis 'bras bu rang shar du gyur te blo zad chos zad rdzogs pa chen po /
dngos po gshis kyi gnas lugs ye grol gsang ba'i sku rang snang du 'char ba na bkag pas mi khog ste /
nyams kyi phreng ba las /
ston pa rdo rje sems dpa'i zhal nas /
ye shes spyi blugs su shar ba nyi ma lta bu /
chos nyid thug phrad du shar ba rgyal po lta bu /
rnam rtog ye shes su ldang ba nags kyi me lta bu /
mtshan ma rang sar grol ba nam mkha' lta bu /
ting nge 'dzin 'byung 'jug dang bral ba rin chen gser gling lta bu /
de lta bu dang ldan pa'i rnal 'byor pa la gol 'grib med par thag chod /
spang len med par thag chod /
mtshan sgom med par thag chod /
rtsol bya mi dgos par thag chod /
ces gsungs pa'i dgongs pa der phyin par 'gyur bas dad brtson drag pos nyams len la 'bad par bya'o //
'dir spro na /
nang skor rig 'dzin sgrub dbang skabs ltar rgya bod kyi bla ma'i dgongs nyams kyi glu phreng rkyang pa rnams bya zhing gter gzhung du dgos pa'i gsal kha ni med do //
de rnams kyis nang skor klong sde'i khrid kyi byin rlabs lta ba rang bab klong yangs legs par grub pa yin pas dam tshig khas blangs pa 'di'i rjes zlos /
gtso bos ji ltar sogs /
de ltar thob pa'i gtang rag dang /
slar grol byed khrid kyi rim pa dngos zhu ba'i yon du maN+Dal phul /
klong sde'i sngon 'gro tshogs gsag byang bu ltar 'bul du gzhug
/de la 'dir grub pa'i slob dpon chen po rnam pa gsum gyi dgongs bcud /
rgyal dbang pad+mAka ra dang lo chen bai ro tsa nas bkral ba'i dam chos rdzogs pa chen po sde gsum las /
nang skor klong sde nyi ma klong chub dgongs pa 'od gsal gyi zab khrid dngos gzhi snying por dril ba nyid 'chad pa ni gter gzhung rdo rje'i gsung 'di la nyan pa zhu /
na mo gu ru :
nang skor khrid kyi dngos gzhi la :
sogs nas /
sa ma ya rgya rgya :
zhes 'byung ba dang /
de nyid kyi rjes 'brel du /
nang skor khrid kyi rjes 'brel ni :
sogs /
sa ma ya rgya rgya :
zhes gsungs pa rnams kyi tshig don thugs la bcags pas nyams len tshul bzhin gnang ba nas /
smin grol de dag legs par thob pa'i gtang rag tu lus longs spyod dge rtsa dang bcas pa yongs su 'bul ba'i blos 'di'i rjes zlos mdzod /
deng nas brtsam ste sogs kyis dge bsngo bcas bya'o //

//rjes rim ni dgongs pa mnyam nyid du 'jog pa las gzhan ni med do //
byin rlabs khyad du 'phags pa yi //
gsal byed nyung ngu 'di nyid kyang //
gser la g.yu yi spras pa bzhin //
mdzes rgyan 'di yang bla ma'i drin //
nang skor khrid kyi byi rlabs dang zab khrid dngos bcas kyi le tshan no ///
/

@#//
bcu pa nang skor mkha' 'gro'i dbang la bsham ni /
zangs kyi maN+Dal la rdul tshon nam ras bris gang rung gi chos 'byung bsnol ma pad+ma dur khrod rdor ra me ri can gyi lte bar me tog dmar po'i tshom bu bkod la bsham /
ma nus na maN+Dal steng lha grangs dang mthun pa'i tshom bu bkod pas kyang rung /
de steng many+dzi'i khar thod pa bdud rtsis bkang ba dang /
de steng 'khar ba'i me long sin+d+hu ra byug par chos 'byung bsnol ma'i dbus su ba~M/
de mthar mdun nas brtsam ste zur drug la e yaM haM laM raM hU~M gi sngags 'bru drug g.yas skor du bris pas bkab pa sku gsung thugs kyi dkyil 'khor dang /
mchod tshogs rnams dang nyer mkho'i chas rnams bsham /
nang skor yi dam khro bo'i byang bu khrigs bsdebs ltar dngos gzhi rten byang gi b+h+rU~M dz+nyA na tsakra maN+Dal b+h+rU~M:
zhes pa'i mtshams mkha' 'gro rang gzhung gi rang byung ye shes pho brang du :
sogs mngon rtogs sbyar la /
dkyil 'khor gsum dbyer med du bskyed cing dbang bskur nas bstod pa grub kyi bar song ste /
bsnyen sgrub las gsum gyi bzlas pa gzhung ltar bya /
sgrub pa'i skabs la /
thun mtshams sin+d+hu chang sbyar ba'i :
bdud rtsi'i snying ga'i thig le mchod :
ces gsungs pa /
sgrub pa'i sngags mthar 'bru gsum btags pas bdud rtsi myang ba yin nam snyam /
thun mthar stong tshigs /
srung ma'i gtor 'bul /
tshogs mchod grub nas /
bsang chu rdor sems snying pos brlabs /
rig me dor ba bcas grub nas //

//dbang bskur dngos la /
slob ma khrus dang /
bgegs bskrad spyi ltar bya /
sems bskyed gsal gdab la /
mtshams sbyor gyi khyad par /
de la 'dir gsan bya'i dam pa'i chos ni /
khyab bdag kun bzang rdo rje 'chang chen pos chos tshul mtha' yas pa bstan pa yang /
spyi mdo dgongs pa 'dus pa las /
theg pa dpag med bstan pa las //
ji ltar mos pa tha dad pas //
'khrid par bya ba'i thabs su zad //
mthar thug 'bras bu'i theg pa ni //
rdo rje theg pa nyid las med //
ces gsungs pa ltar dgongs pa'i mthar thug rdo rje theg pa yin zhing /
de'i yang rtse a ti 'od gsal rdzogs pa chen po la skor tsho gsum dang rjes su 'brel ba'i rtsa ba gsum gyi sgrub skor mtha' yas pa bzhugs pa las /
rnam med chos dbyings rdo rje btsun mo'i ye shes sgra ji bzhin pa mngon du byed pa ni dngos grub mtha' dag gi rtsa ba ste /
de nyid rtogs pa'i thabs la rnam bcas mkha' 'gro'i dbang dang sgrub pa la brtson dgos pas /
de'i tshul chos dang gang zag gnyis ka tshad ma gsum gyis legs par grub cing rtsod pa dang bral ba'i zab chos rdzogs chen sde gsum gyi nang skor klong sde'i chos skor las byon pa'i /
phrin las kyi rtsa ba mkha' 'gro'i gsang sgrub mkha' 'gro dgongs pa klong gsal gyi rgyud las /
lung dang sgrub thabs su btus pa mkha' 'gro'i dgongs rgyan dang zab pa yum gyi dbang bskur bcas /
kun la thun mong du ma grags shing zab gnad du mas khyad par 'phags pa 'di nyid /
gzhung rtsa ba las /
de lta bu yi gsang sgrub 'di :
bai ro bdag gi thugs khrag ste :
dpe rgyud 'chol bar bstan pa las :
snyan brgyud man ngag nyams pa'i tshe :
ye shes snying po tshig gi rgyud :
mnga' bdag yab sras rnam 'phrul sogs :
skal ldan 'ga' la snang bar 'gyur :
shin tu gsang ba dam tshig go :
zhes rnam snang lo tsA'i thugs bcud zab mo 'di'i byin rlabs bsgrub par bgyi ba la /
slob dpon gyis bgyi 'os rnams grub nas khyed rang gi ngo skal smin byed zab mo zhu ba'i yon du maN+Dal 'bul ba zhu /
maN+Dal phul /
de nas bla ma rdo rje btsun mo dngos su bzhugs pa la mi phyed dad pas gsol ba 'debs pa 'di'i rjes zlos /
bde gsal mi rtog dbyer med pa'i :
bla ma rdo rje btsun mo yis :
thugs rje brtse bas nyer dgongs nas :
byin rlabs dbang mchog bstsal du gsol :
lan gsum /
rgyud dag par bya ba'i phyir bla ma khyab bdag rdo rje btsun mo'i spyan sngar sku gsum rang ngo shes pa'i skyabs 'gro dang /
gnyis snang rang grol chen por sems bskyed pa /
don dam pa'i yan lag bdun pa 'bul ba rnams kyi rjes zlos /
skyabs sems sogs kyi tshig rnams nang byang ltar bya /
slar yang sngags kyi sdom pa dang dam tshig rnams gzung snyam pas 'di'i rjes zlos /
rang byung rdo rje btsun mo yi :
bdag nyid bla ma dgongs su gsol :
sku gsung thugs kyi dam tshig dang :
mi spang lnga dang dang len lnga :
shes bya lnga dang bsgrub bya lnga :
spyad par bya ba'i dam tshig lnga :
ma lus bdag gis gzung bar bgyi :
lan gsum /
de rnams kyis rgyud sbyong ba'i rim pa rnams grub nas /
dngos gzhi byin rlabs kyi gzhi 'god pa la khyed rang dmigs pa 'di bzhin du mdzod /
mkha' 'gro chos 'byung 'bar ba'i dkyil :
dmigs pa med pa'i lta ba'i klong :
rang bzhin gsal dwangs sgom par shar :
bde ba chen po'i spyod pa'i sku :
zung 'jug shin tu rnam dag pa'i :
rol pa bde ba'i stobs ldan ma :
'bum phrag mkha' 'gro kun gyi gtso :
mthing nag nam mkha' dwangs pa'i mdog :
zhal gcig phyag gnyis spyan gsum g.yo :
phyag g.yas thod pa'i cang te'u 'khrol :
g.yon pas b+han+d+ha khrag bkang gsol :
zhi chags khros pa'i nyams 'gyur rdzogs :
skra grol thor gtsug nor bu dang :
rin chen rus pa dar snas brgyan :
zhabs gnyis g.yas bskum g.yon brkyang ba'i :
bde ba chen po'i gar stabs kyis :
ye shes me phung 'ja' 'od klong :
pad nyi bam ro'i snying gar brdzis :
kha T+wAM ga ni mchan g.yon brten :
gnas gsum yig 'bru gsum gyis mtshan //
slob dpon thugs nas 'od 'phros pas //
ye shes spyan drangs dbyer med thim //
spos rol dang bcas bsnyen sgrub sngags mthar /
dz+nyA na A be sha ya a A e A ral+li hrIM hrIM pheM pheMH
zhes drag tu brjod pas dbab /
tiSh+Tha badzra /
zhes brjod pas brtan par byas pa'i mos pa mdzod /
thod bum thogs la /
mkha' dbyings khyab pa'i lha tshogs rnams kyis rang byung bde skyong gi bum pa thogs te dbang bskur bar gyur /
A+o~M:
bde chen bdud rtsi'i thod pa la :
ye shes mkha' 'gro'i dkyil 'khor rdzogs :
rigs kyi bu la dbang bskur bas :
snang stong bde mchog mngon 'gyur shog :
sngags mthar :
ka la sha kA ya a b+hi Shiny+tsa A+o~M:
lha tshogs rnams 'od du zhu ba'i mkha' sbyor gsang ba'i bdud rtsi lce thog tu bzhag par gyur /
A:
ye shes mkha' 'gro'i lha tshogs rnams :
'od zhu byang sems bdud rtsi'i bcud :
rigs kyi bu la sbyin pa yis :
gsal stong dgongs pa mngon gyur shog :
gu h+ya dz+nyA na a mr-ita wA ka a b+hi Shiny+tsa A:
bdud rtsi sbyin /
rjes 'brel bzlas lung sbyin pa ni /
dpon slob gnyis ka'i thugs rin chen zur drug mchong gur lta bu'i nyi zla'i gwa'u'i nang ba~M yig sngags phreng bcas gsal ba dang /
slob dpon gyi thugs ka nas sngags phreng byung /
zhal nas thon khyed rang gi zhal du zhugs /
thugs srog gi mthar 'khod pa'i mos pas bsnyen sngags 'di'i rjes zlos mdzod /
bsnyen sngags lan gsum /
slar yang khyed rang gi tsit+ta rin chen zur drug pa'i dbus nyi zla'i gwa'u'i nang ba~M yig dang rtsibs la yi ge e yaM haM laM raM hU~M 'bru drug gis mdun nas g.yas skor du mtshan pa /
sngags bzlas pa'i rkyen gyis tshogs drug gi rnam rtog ye shes drug gi ngo bor shar zhing rab 'byams zhing gi DA ki rnams kyi thugs rgyud bskul bas /
bde ba chen po'i gzi byin lhag par 'bar te thams cad bdud rtsir zhu nas bdag la thim pas /
byin rlabs nus stobs mchog tu 'bar bar bsam la sgrub pa'i sngags kyi rjes zlos mdzod /
sgrub sngags lan gsum /
las sbyor gyi bzlas pa'i slad du slar yang 'od zer 'phros /
las byed mkha' 'gro gsum gyi thugs rgyud bskul /
de las rang 'dra mkha' khyab tu 'phros /
rgyal ba sras bcas la mchod pa phul /
bde ba chen po'i dngos grub bsdus /
'jig rten dang 'jig rten las 'das pa'i dngos grub rnams 'od zer bdud rtsi'i rnam pas bsdus pa rang la thim par bsam la las sbyor gyi sngags 'di'i rjes zlos mdzod /
las sngags lan gsum /
sham bu btags pa lan gcig rjes zlos byar gzhug
/deng phyin chad bsnyen sgrub las sbyor gyi bzlas pa chu bo'i rgyun ltar gyis shig
/sin+d+hu ra'i maN+Dal phyag tu gtad cing thig le snying gar bkod pa dang shes rab rnam thar gsum ldan dbyings kyi chu skyes la brten pa'i dga' bzhi'i ye shes mngon du byas pa'i mos pa mdzod /
hU~M:
rnam thar gsum ldan dga' ba bzhi :
mtshon byed rtags kyi maN+Dal la :
rigs kyi bu la gtad pa yis :
mi rtog ye shes nyams myong shog :
sin+d+hu ra maN+Da la tsit+ta a b+hi Shiny+tsa hU~M:
lag tu gtad cing snying gar thig le bya /
de ni mtshon byed dpe yi ye shes yin la mtshon bya don gyi ye shes bde gsal mi rtog dbyer med pa zung 'jug shin tu rnam par dag pa'i ngang du mnyam par zhog mdzod /
de'i don rdo rje'i tshig gis ngo sprad pa ni /
ho :
bde gsal mi rtog dbyer med pa :
zung 'jug shin tu rnam dag ngang :
rigs kyi bu la byin brlabs pas :
klong lnga'i ye shes mthar phyin shog :
dz+nyA na d+hA tu a a a :
de rnams kyis sgo gsum dang khams gsum gyi dri ma bag chags dang bcas pa sbyangs /
dbyings phyug rdo rje phag mo'i gsang ba gsum ye shes rdo rje dang bcas pa'i byin rlabs thob /
sa 'og sa steng mkha' spyod kyi gnas gsum gyi mkha' 'gro'i tshogs dang skal ba mnyam par byas /
sku bzhi'i sa bon theb pa yin no //
byin rlabs dngos grub brtan par bya ba'i slad du bla ma dang dbyings yum rdo rje phag mo'i lha tshogs rnams kyis shis pa brjod par gyur /
bkra shis brjod /
de ltar bsgrubs pa'i dgos pa dang phan yon yang /
gzhung rtsa ba las /
de lta bu yi dbang mchog 'di :
dgongs pa mngon gyur slob dpon gyis :
snod dang skal ldan slob ma la :
tshul bzhin smin pa'i dbang bskur bas :
rtsa khams rlung la byin phebs nas :
bde gsal mi rtog dbyer med pa'i :
klong chen kun tu bzang mo'i dbyings :
sku dang ye shes myur 'grub 'gyur :
de phyir shin tu gces par zungs :
zhes gsungs pa bzhin mkha' 'gro'i zab dbang byin rlabs khyad par du 'phags pa legs par grub pa yin pas rang bzhin lta ba'i dam tshig las mi 'da' zhing /
khyad par gyi spyod pa dam tshig spyi dang bye brag mkha' 'gro dgos kyi dam tshig rnams las kyang 'da' bar mi bgyid do snyam pas 'di'i rjes zlos /
gtso bos ji ltar sogs yon 'bul dge bsngo rnams bya'o //

//rjes rim ni /
slob dpon gyis tshogs la rol ba sogs rjes kyi las rim rnams bya'o /
khyab bdag rdo rje btsun mo yi //
byin rlabs bdud rtsi'i zil mngar ni //
snying gi pad+mor bran pa las //
byung ba'i tshig don sbrang rtsi 'o //
nang skor mkha' 'gro'i dbang gi le tshan no ///
/

@#//
bcu gcig pa gsang skor bla ma rig 'dzin yongs rdzogs kyi spyi dang bye brag khyad par gyi dbang la /
sbyor ba yo byad kyi bsham ni /
'di'i ras bris 'od lnga'i dkyil 'khor ram med na maN+Dal dbus su tshom bu gcig dang phyogs bzhir bzhi /
de'i phyi rol du brgyad bkod pa'i khar many+dzi'i steng rnam bum so lnga'i bcud ldan /
phyogs bzhir rig dbang lnga'i chas /
mdun du gsang skor rig 'dzin bcu drug gi sku tsaka
/mtha' skor gang bder sngags phreng /
me long dang rdo rje /
mnga' gsol chas /
rdor dril /
rgyud kyi glegs bam /
dar gyi chas gos /
sna tshogs rdo rje /
gsang thod /
rig ma /
shel rdo /
me long dang rma bya'i mdongs /
tshe 'brang /
tshe ril chang /
tshe mda'/
bkra shis rdzas rtags sna bdun /
khyad par byin rlabs la gsang skor rig 'dzin bcu gsum gyi sku tsaka
/gzhan yang mig dar /
me tog
/phyi nang gi mchod tshogs rnams 'du bya'o //
dbang don sgrub mchod ni /
sngon rjes rnams gsang skor yi dam khro byang gi khrigs ltar la /
mngon rtogs dang bzlas pa rnams gsang skor bla ma'i sgrub thabs ltar bya /
bum bzlas zur du spro na dmigs bzlas 'od zhu spyi khyab ltar dang /
las bum rdor sems snying pos brlab /
srung ma'i gtor chog dang /
tshogs mchod /
rig me dor ba bcas grub nas //

//dngos gzhi dbang la /
slob ma rnams khrus nas dbyung /
bgegs bskrad /
srung 'khor bsgom /
sems bskyed gsal gdab la /
mtshams sbyor gyi khyad par /
de la 'dir bde bar gshegs pa thams cad kyi dgongs pa'i zhe phugs /
rig 'dzin grub thob rgya mtsho'i gseng lam /
ma ye shes kyi DA ki bye ba 'bum gyi thugs khrag 'od gsal rdzogs pa chen po la dbye na /
a ti bkod pa chen po las /
yid can rnams la sems kyi sde //
nam mkha' can la klong gi sde //
rim rtsol bral la man ngag sde //
zhes gsungs pa ltar gsum du dbye ba de thams cad kyang /
nam mkha' che las /
rang byung ye shes rtsol med las //
grol nas grol ba'i lam yang ston //
zhes pa ltar rtsol med kyi lam yin par gcig kyang /
gsang ba man ngag gi sdes rig pa rang gnas kyi ye shes rjen gcer du ston pas khyad par du 'phags pa'i gsang skor la bka' gter ji snyed cig bzhugs pa las /
'dir mthong bas byin rlabs kyi bab dang ldan pa /
thos pas ngan song gi skye sgo 'gag pa /
tshul bzhin nyams su blangs pas tshe 'dir sangs rgyas 'ja' lus 'pho ba chen po'i grub mtha' snyogs pa /
glegs bam la reg pa tsam gyis kyang thar pa'i sa bon thebs nges pa'i zab chos byin rlabs kyi tshan kha khyad par du 'phags pa'i rdzogs pa chen po'i chos sde las /
skabs su babs pa 'di ni gzhi lam 'bras gsum gyi chos thams cad ka dag dang lhun grub dbyer med pa'i don rang gi mtshan nyid spang gnyen gnyis ka'i mtha' las grol ba gsang ba zab pa man ngag gi sde /
yid dpyod kun las 'das shing chos can gyi snang ba thams cad chos nyid ka dag yongs grol chen por sdud pas khyad par du 'phags pa /
gnad thog tu phebs pa'i me btsa' lta bu gsang ba snying khrag gam srog gi dwangs ma dang 'dra ba rgyud chen bcu bdun sogs kyis bstan don /
bi ma dang pad 'byung /
bai ro gsum gyi bka' srol las byung ba bka' gter dag snang gi bab so zab rgyas mtha' klas pa bzhugs pa las /
'di ni mnga' bdag chos rgyal yab sras kyi rnam 'phrul rig 'dzin rtsal 'chang rnam gnyis kyis zab mo gter las spyan 'dren par mdzad pa'i zab chos bai ro'i thugs tig gi gsang skor man ngag gi sde'i bla ma rig 'dzin yongs rdzogs kyi dbang bskur zhes /
sangs rgyas gnyis pa slob dpon chen po pad+ma saM b+ha was rgya gar nas dka' ba du ma spyad de /
zag med ye shes kyi sku can gyi slob dpon mang po mnyes pa gsum gyis bsten nas theg mchog rdzogs pa chen po'i rgyud lung man ngag gsan pa'i /
bla ma yongs rdzogs 'dus pa'i gseng lam gyi dbang bskur zab mo bsgrub par bgyi ba la bdag nyid kyis bgyi 'os grub nas /
khyed rang rnams kyi ngo skal dkyil 'khor phyi nang du 'jug pa'i chos rnams sogs kyis mtshams sbyar la maN+Dal phul /
sngon chad rang rig bla ma'i dkyil 'khor ma mthong ba'i brdar mig dar 'ching ba zhu /
A+o~M AHhU~M/
ye shes kyi lha dang mjal ba'i phyag rten du A khaM wI ra hU~M las skyes pa'i me tog gtad par gyur /
A khaM wI ra hU~M/
thal mo me tog dang bcas pas gsol ba 'debs pa 'di'i rjes zlos /
ho :
brgyud gsum rgyal ba rig 'dzin dang :
dbyer med rdo rje slob dpon gyis :
bdag la brtse bas nyer dgongs nas :
smin grol dbang mchog bstsal du gsol :
lan gsum /
gsang ba mchog gi lam gyi snod dang ldan mi ldan brtag pa'i dri ba bya ba ni /
rig 'dzin yongs rdzogs dkyil 'khor 'dir :
'jug pa'i skal ldan re re tsam :
rgyud sbyang dam tshig sdom pa gzung :
tshul bzhin sgrub la brtson nus sam :
zhes dris pas slob mas bka' bzhin sgrub par khas blangs te lan gsol ba 'di'i rjes zlos /
ji ltar bka' bstsal bdag gis bgyid :
nges par rjes su gzung mdzad gsol :

de nas rgyud sbyong ba'i slad du tshogs gsag pa la dmigs 'dun 'di ltar mdzod /
shin tu rnam par dag pa'i ye shes kyi dbyings ni sangs rgyas kun gyi dgongs pa ste de nyid don dam chos sku'i bla ma mchog gsum yang yin pas de rang la ye nas 'du 'bral med par bzhugs pa ngo shes pa'i phyir /
kun rdzob gzugs sku'i bla ma sangs rgyas thams cad kyi spyi gzugs mchog gsum kun 'dus su shes pa'i yid ches dad pas bden gnyis dbyings rig dbyer med kyi skyabs 'gro 'di'i rjes zlos /
dbyings nyid rnam dag sogs lan gsum /
'gro kun gdod nas chos nyid kyi klong du ye sangs rgyas kyang de ltar ma rtogs a 'thas su zhen pas /
med snang srid par 'khrul pas gdung ba'i yid can kun rang byung rang gsal gyi ngang du bsgral phyir phyogs ris med pa'i sems bskyed kyi g.yar dam gzung ba 'di'i rjes zlos /
e ma ho rang rig sogs lan gsum /
dbyings rig gsal khyab chen por gsag sbyang gnyis med bsal bzhag dang bral ba'i dgongs klong mchog la rjes su 'dun pas don dam pa'i yan lag bdun pa 'di'i rjes zlos /
nam mkha' lta bu'i sogs lan gsum /
spyi dang khyad par gyi dam tshig dang sdom pa rnams gzung snyam pas 'di'i rjes zlos /
ho :
bde bar gshegs pa khyed ci 'dra :
de 'dra kho nar bdag gyur cig :
sprul sku'i ston pas bshad pa yi :
so so thar dang byang chub sems :
longs sku'i ston pas bshad pa yi :
rigs lnga'i sdom pa ma lus gzung :
khyad par rig 'dzin yongs rdzogs kyi :
nyi shu lnga dang bye brag tu :
sku gsung thugs kyi dam tshig rnams :
ji ltar bstan pa bdag gis gzung :
srog gi phyir yang mi gtong na :
rig 'dzin rig mchog bstsal du gsol :
zhes pas khas blang du 'jug
/dam la gzhag pa ni /
rdo rje phreng ba mgo bor bzhag la /
nga ni sangs rgyas kun bdag nyid :
he ru kaHdpal bla na med :
shrI siM ha nga yin gyis :
nga la brnyas par ma byed cig :
rdo rje phreng ba snying gar bzhag la /
nga ni bla ma kun tu bzang :
khyod kyis bka' yang mi gcog cing :
bde gshegs rigs kyis bshad pa'i chos :
bshad kyis the tshom ma za zhig :
dam chu bdud rtsi sbyin la /
'di ni ngo bo dam tshig chu :
ye shes bskyed phyir sbyin pa yin :
dam bsrungs dngos grub 'dis thob byed :
ma bsrung lcags kyi sdig par 'gyur :
srog gcod dmyal ba chen por ltung :
dam srung rdo rje'i chu 'di thungs :
de ltar byin pa'i dam tshig rdo rje'i chu snying la bstims te mi 'da' rdo rje'i bro bor ba 'di'i rjes zlos /
A+o~M badzra sa ma ya i dan na ra kan :
de nas dbang gi gzhi sgrub pa ye shes dbab pa'i slad du dmigs pa 'di ltar gsal thobs shig
/'khor 'das snod bcud stong par thim :
stong pa'i rang mdangs 'gags med rtsal :
seng khri pad nyi zla ba'i steng :
slob ma 'jigs med shrI siM ha :
dmar smug shin tu brjid pa'i sku :
rnal 'byor brtul zhugs spyod pa'i tshul :
khro 'dzum gzi byin rab tu 'bar :
ye shes lta stangs dbyings la gzigs :
phyag g.yas lcags kyu'i phyag rgya yis :
'khor 'das kun gyi dwangs ma bsdus :
g.yon pa'i bde skyong snod du bskyil :
me tog phreng bas thod bcings shing :
thod skam cod pan 'khor lo sogs :
rin chen rus pa'i rgyan gyis brgyan :
dar gyi na bza' stag sham gsol :
zhabs zung g.yon brkyang phyed skyil bzhugs :
spyi bor chos sku kun tu bzang :
mthing gsal mnyam gzhag yum dang 'khril :
mgrin par rdor sems yab yum dkar :
rdo rje dril 'dzin longs sku'i chas :
thugs kar ye shes sems dpa' ni :
dga' rab rdo rje sprul sku'i tshul :
mnyam gzhag skyil krung mtshan dpe 'bar :
de ltar gsal ba'i gnas gsum rdo rje gsum gyi yi ges mtshan pa dang /
bla ma dang dkyil 'khor gyi gtso bo'i thugs ka nas kyang 'od zer 'phros pas ye shes pa bsam gyis mi khyab pa spyan drangs te khyed rang la thim pa'i mos pa mdzod /
rtsa sngags mthar /
dz+nyA na A be sha ya a A:
dzaHhU~M baM hoH
mang du brjod pas dbab /
ye shes pa brtan par gyur cig
/tiSh+Tha badzra zhes brtan par bya /
tshom bu 'du byas la /
slob dpon gyis /
rig 'dzin yongs rdzogs pho brang du :
rig pa'i me tog 'dres med dor :
sngon nas las 'phro gang yod pa'i :
ye shes lha la 'bab par 'gyur :
khyed rang rnams la sngar byin pa'i me tog de nyid ye shes kyi dkyil 'khor du dor ba'i mos pas 'di'i rjes zlos /
ho :
rig 'dzin rol pa'i dkyil 'khor 'dir :
snying po'i ye shes brtag bya'i phyir :
rig pa'i me tog 'di 'bul gyis :
las 'phro'i dbang gis bzhes su gsol :
puSh+pe pra tIts+tsha ho :
zhes 'dor du gzhug
/rten dang brten par bcas pa'i dkyil 'khor gtso dang 'khor du snang ba thams cad kyang dpal mgon rig 'dzin bla ma ye shes kyi sku can shrI siM ha'i ye shes lnga'i rol rtsal brgyud gsum rig 'dzin bla ma'i bdag nyid rnam pa thams cad pa'i rang bzhin kho na yin pas /
khyed rang rnams kyi gsang ba'i mtshan rigs mchog 'dus pa rtsal zhes bya ba yin no //
de ltar me tog phul pa de nyid kyang rigs kyi rtags su byin gyis brlabs te rdo rje'i cod pan du bcings par mos shig
/hU~M:
mi gnas ye shes dkyil 'khor du :
rig pa'i me tog phul pa 'di :
byin rlabs bsam mi khyab par zungs :
dngos grub thams cad 'dis thob shog :
puSh+pe gr-ih+Na satwaM i maM satwa ma hA bA la :
zhes me tog spyi bor gzhag
/sgrib pas ldongs pa'i mig dbye bar gsol ba 'debs pa 'di'i rjes zlos /
ho :
bskal sngon bsgribs pa'i ma rig mig :
thabs mkhas rgyal po rig 'dzin ches :
myur ba nyid du dbye ba dang :
ye shes dkyil 'khor bstan du gsol :
lhan skyes ma rig pa'i sgrib g.yogs ye shes rig pa'i thur mas bsal bar mos shig
/ces gser thur thogs la /
sngon gyi rgyal ba thams cad kyis :
'gro ba'i mig ni dbye bar mdzad :
sangs rgyas sa la bkod pa bzhin :
deng 'dir rig pa 'dzin bdag gis :
ma rig mig ni dbye bar bya :
tsak+Shu pra be sha ya phaTa?:
ces mig dar bsal /
ho :
ltos shig skal pa can rnams ltos :
rig 'dzin yongs rdzogs dkyil 'khor 'di :
skad cig mthong ba tsam gyis kyang :
sgrib pa dag ste ye shes mthong :
ho :
rig 'dzin rol pa'i pho brang dang ye shes kyi bum pa dbyer med pa'i nang du :
bde gshegs kun 'dus 'jigs med shrI siM ha dang brgyud gsum rig 'dzin rgya mtsho'i tshogs rnams gtso 'khor gyi tshul du bzhugs pa 'di ni mtshan ma rdzas dang ting 'dzin sprul pa'i dkyil 'khor dbyer med yin zhing :
'di mtshon byed de :
mtshon bya don gyi dkyil 'khor rang gi sems nyid brgyud gsum rig 'dzin bla ma'i bdag nyid chen por rdzogs pa'i rang bzhin du ngo shes par gyis shig :
ces lha ngo bstan /
de dag gi dkyil 'khor phyi nang gi 'jug pa song nas /
mngon par dbang bskur ba zhu ba'i slad du maN+Dal phul /
gnyis pa dbang dngos la /
bum dbang rjes 'brel bcas spyi dang /
bye brag gsang ba /
sher ye /
tshig dbang /
mtha' rten bkra shis tshe yi dbang dang /
khyad par bla ma'i byin rlabs zab mo rnams su yod pa las /
de la thog mar spyi dbang bum pa'i dbang rjes 'brel dang bcas pa rnams zhu ba'i yon du gsol ba 'debs pa 'di'i rjes zlos /
ho :
rig 'dzin yongs rdzogs dkyil 'khor 'dir :
zhugs kyang smin par mdzad du gsol :
smin cing grol ba mthar phyin zhing :
mi gnas klong du skyel bar mdzod :
lan gsum /
de la thog mar bum dbang 'khor dang bcas pa la sangs rgyas rigs lnga'i ngo bo rig pa'i dbang lnga /
rjes 'brel sku gsung thugs yon tan phrin las kyi rjes gnang sbyin pa rnams su yod pa las /
dang po chu yi dbang gi slad du /
bum pa rang byung gi gzhal yas khang du rig 'dzin yongs rdzogs kyi lha tshogs rnams bzhugs pa'i sku las byang chub sems kyi chu rgyun byung bas sgrib pa'i 'ching ba gtor zhing ye shes kyi bcud blugs par mos shig
/hU~M:
dbyings kyi bum par rig pa'i bcud :
zung 'jug rig 'dzin rol pa'i lha :
gnyis med mnyam sbyor bdud rtsi mchog :
ye shes chu yi dbang bskur ro :
ka la shaHa b+hi Shiny+tsa hU~M:
ye shes rdo rje'i cod pan dbu la bcings pas rigs thams cad kyi rgyal srid la mnga' dbang bsgyur bar mos shig
/rin chen 'bar ba'i prog zhu 'di :
rgyal ba kun dang mnyam pa yi :
go 'phang bla med bsgrub bya'i phyir :
dbang bskur cod pan chen po 'o :
rat+na mu ku Ta a b+hi Shiny+tsa trAM:
mi 'gyur rdo rje rtse lnga phyag g.yas su gtad pas thabs bde ba chen po mchog tu mi 'gyur ba'i bdag nyid chen por grub par mos shig
/sangs rgyas rigs lnga'i ye shes lngas :
dug lnga rnam par gzhom pa'i phyir :
mi 'gyur rdo rje bla na med :
sangs rgyas rdo rje'i dbang bskur ro :
badzra d+hA ra a d+hi pa ti badzra a b+hi Shiny+tsa hrI:
las kyi dril bu phyag g.yon du gtad pas shes rab stong nyid gzhom med chos kyi sgras 'gro khams sad par byed pa'i mthu thob par mos shig
/yan lag drug cu'i dbyangs ldan gsung :
rjes su 'gro ba'i shes rab mchog :
ma rig sad pa'i dril bu che :
karma gaN+De a b+hi Shiny+tsa A:
ming gi dbang bskur bas rdo rje'i mtshan gyis sa gsum du grags pa'i dbang thob par mos shig
/dus gsum sangs rgyas thams cad kyi :
rdo rje'i ming ni bla na med :
sa gsum kun tu grags pa yi :
rig 'dzin 'dus pa rtsal zhes bya'o :
A+o~M sarba ta thA ga ta shrI bid+yA d+hA ra yA mi a b+hi Shiny+tsa A+o~M:
de dag gis ma rig pa las gyur pa'i sgrib pa lnga dag
/rig pa ye shes lnga'i sa bon gsos btab pas rig pa'i dbang zhes bya'o //
de nas de'i rjes 'brel du /
sku phyag rgya'i dbang bskur ba la mdun bskyed rig 'dzin rol pa'i lha tshogs gtso 'khor rnams kyi sku las ye shes kyi snang brnyan gnyis pa re 'phros te khyed rang rnams kyi gnas rnams su thim par mos shig
/rig 'dzin so so'i sku tsaka gis dbang bskur te /
hU~M:
chos sku'i ston mchog 'od mi 'gyur :
kun tu bzang po yab yum gyis :
rigs kyi bu la dbang bskur bas :
gzung 'dzin dbyings su thim par shog :
A+o~M gu ru sa man+ta b+ha dra a b+hi Shiny+tsa A+o~M:
A:
longs sku'i ston mchog dkyil 'khor bdag :
rdo rje sems dpa' yab yum gyis :
rigs kyi bu la dbang bskur bas :
rig pa'i ye shes rang snang shog :
A+o~M gu ru badzra satwa a b+hi Shiny+tsa A+o~M:
A+o~M:
sprul sku'i ston pa rig 'dzin gtso :
dga' rab dgyes pa rdo rje yis :
rigs kyi bu la dbang bskur bas :
yongs rdzogs mchog gi dbang thob shog :
A+o~M gu ru pra he badzra a b+hi Shiny+tsa A+o~M:
hrI:
sku gsum dbyer med he ru ka :
'jigs med shrI siM ha yis :
rigs kyi bu la dbang bskur bas :
rig rtsal dbang mchog thob par shog :
A+o~M gu ru shrI siM ha a b+hi Shiny+tsa A+o~M:
hrI:
rgyud lung man ngag kun gyi bdag :
rgyal chen in+d+ra b+hU ti yis :
rigs kyi bu la dbang bskur bas :
glegs bam dbang mchog thob par shog :
A+o~M gu ru in+d+ra b+hU ti a b+hi Shiny+tsa A+o~M:
hrI:
rtsa gsum rgya mtsho'i khyab bdag che :
'chi med pad+ma 'byung gnas kyis :
rigs kyi bu la dbang bskur bas :
rab 'byams dbang mchog thob par shog :
A+o~M gu ru pad+ma saM b+ha wa a b+hi Shiny+tsa A+o~M:
hrI:
paN grub lnga brgya'i gtsug gi rgyan :
slob dpon bi ma mi tra yis :
rigs kyi bu la dbang bskur bas :
bshes gnyen dbang mchog thob par shog :
A+o~M gu ru bi ma la mi tra a b+hi Shiny+tsa A+o~M:
hrI:
snang bzhi mthar phyin ye shes sku :
paN chen dz+nyA na sU tra yis :
rigs kyi bu la dbang bskur bas :
dgongs klong dbang mchog thob par shog :
A+o~M gu ru dz+nyA na sU tra a b+hi Shiny+tsa A+o~M:
hrI:
yang dag grub pa'i thig le'i sku :
slob dpon rdo rje hU~M kA ras :
rigs kyi bu la dbang bskur bas :
me long ye shes mngon gyur shog :
A+o~M gu ru hU~M kA ra a b+hi Shiny+tsa A+o~M:
hU~M:
bcom ldan 'jam dpal gshin rje dngos :
slob dpon khrag 'thung nag po yis :
rigs kyi bu la dbang bskur bas :
mnyam nyid ye shes mngon gyur shog :
A+o~M gu ru he ru kaHkA la a b+hi Shiny+tsa A+o~M:
hrI:
dbang chen rta mchog rol pa'i gar :
slob dpon nA gardzu naHyis :
rigs kyi bu la dbang bskur bas :
sor rtog ye shes mngon gyur shog :
A+o~M gu ru nA gArdzu naHa b+hi Shiny+tsa A+o~M:
hrI:
phrin las lha dang gnyis su med :
slob dpon pra chen hasti yis :
rigs kyi bu la dbang bskur bas :
bya grub ye shes mngon gyur shog :
A+o~M gu ru pra b+hA hasti a b+hi Shiny+tsa A+o~M:
hrI:
srid pa ma mo'i 'khor los sgyur :
slob dpon d+ha na saMskr-itas :
rigs kyi bu la dbang bskur bas :
klong gyur ye shes mngon gyur shog :
A+o~M gu ru d+ha na saMskr-ita a b+hi Shiny+tsa A+o~M:
hrI:
rig 'dzin DA ki'i 'khor los sgyur :
mkha' 'gro las kyi dbang mo ches :
rigs kyi bu la dbang bskur bas :
phyag rgya'i ye shes mngon gyur shog :
A+o~M gu ru karma in+d+ra NI a b+hi Shiny+tsa A+o~M:
hrI:
dregs pa zil gnon stobs kyi bdag :
slob dpon ram+bi gu h+ya yis :
rigs kyi bu la dbang bskur bas :
dbyings grol ye shes mngon gyur shog :
A+o~M gu ru ram+bi gu h+ya a b+hi Shiny+tsa A+o~M:
hrI:
drag sngags dmod pa'i 'khor los sgyur :
slob dpon shAn+tiM gar+b+ha yis :
rigs kyi bu la dbang bskur bas :
mtha' grol ye shes mngon gyur shog :
A+o~M gu ru shAn+tiM gar+b+ha a b+hi Shiny+tsa A+o~M:
lha dang dbyer med rig 'dzin rol pa'i sku phyag rgya'i dbang bskur pas :
deng phyin chad 'di ltar snang zhing btags pa'i chos thams cad sku rdo rje snang stong zung 'jug gi ye shes chen po rang shar du 'char bar gyur cig :
gsung bzlas pa'i lung
