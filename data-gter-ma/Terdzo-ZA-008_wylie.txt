@#//
thugs rje chen po yang snying 'dus pa'i sgrub chen gyi khog dbub gzhan phan bdud rtsi'i chu gter zhes bya ba bzhugs so //
thugs rje chen po yang snying 'dus pa'i sgrub chen gyi khog dbub gzhan phan bdud rtsi'i chu gter zhes bya ba /
bla ma dang bcom ldan 'das 'jig rten dbang phyug la phyag 'tshal lo //
sku dang zhing khams rgya mtsho'i spro bsdu kun //
ba spu'i khung bu gcig na gnas pa yis //
'khor ba dong nas sprugs pa'i phrin las can //
bla ma thugs rje'i dbang phyug zhabs la 'dud //
gang de bod yul lha gcig nyid kyi phyir //
sgrub thabs che chung bye ba bsam yas las //
bla med yang snying zab gter ma lus pa'i //
phyi mo gter kha 'og ma'i lugs 'di 'phags //
gna' dus gzhan phan rgya mtsho'i mthar khyab kyang //
deng sang tshad ldan byed pa nyung ba dang //
'jig rten mgon dang dbyer med bla ma'i bka'//
rjes su bsgrub phyir khog dbub nyung gsal 'bri //
bcom ldan 'das thugs rje chen po yang snying 'dus pa'i sgrub pa chen po nyams su blang ba la spyi don rnam pa lnga ste /
sgrub pa po nges shes bskyed phyir spyi'i khog dbub pa /
phun sum tshogs pa bdun gyis sgrub pa'i gzhi bzung ba /
sngon 'gro sta gon gyi rim pas sgrub chen sgrom du gzhug pa /
dngos gzhi bsnyen sgrub khrigs chags kyis sgrub pa'i gzhung gzug pa /
mtha' rgyas las kyi rim pas sgrub pa'i rjes bskyang ba rnams so //
dang po ni /
bsgrub gzhi rang bzhin rnam dag khyab bdag pad+ma gar gyi dbang phyug brtan g.yo 'khor 'das kun gyi srog tu bzhugs pa de nyid /
sgrub byed thun mong gi tshul las khyad par du mas 'phags pa bla med rdo rje theg pa'i lam zab yo ga rnam pa gsum gyi dgongs pa gcig tu dril ba'i tshom bu tshogs sgrub kyi myur lam las /
grub pa'i 'bras bu tshe 'di 'am ring por mi thogs par sku lnga'i bdag nyid can gyi gdod ma'i mgon po'i sa la lhun gyis rdzogs par 'gyur ba yin pa'i phyir na /
dgongs brda snyan brgyud kyi bla ma spyi dang khyad par gsung rdo rje bde ba chen po o rgyan gyi slob dpon pad+mA ka ras sngon byung ston pa'i rnam thar dang mthun par rjes 'jug gdul bya 'dul ba'i thabs la mkhas pas /
rgyud lung man ngag kun gyi gnad lag len du dril te spros bcas grol ba bzhi ldan bstan pa 'di nyid mos slob tsam gyis 'brel bas kyang 'khor ba dong nas sprugs pa'i phrin las rgya che la rgyun mi 'chad pa mnga' ba yin no //
gnyis pa phun tshogs bdun gyis sgrub gzhi bzung ba ni /
sgrub pa'i ston pa lta sgom gyis rang rgyud grol cing spyod pas gdul bya 'dul ba la mkhas pa /
sgrub pa po slob ma dad brtson shes rab dam tshig dang ldan pa /
sgrub gnas grub thob gong mas byin gyis brlabs pa'am phrin las bzhi dang lhun grub kyi rtags mtshan tshang ba /
sgrub pa'i grogs 'khor rgyud 'jam blo gsal gsang thub mtshan dang ldan pa /
sgrub pa'i yo byad sku gsung thugs kyi sgrub rten /
phyi nang gsang ba'i mchod rdzas /
tshe gal la sogs dngos grub kyi rdzas /
'tsho ba zas /
rkyen zlog go mtshon sman sngags srung 'khor /
nye bar mkho ba'i yo byad sogs cis kyang ma shol ba /
sgrub pa'i dus lo zla'i stod gza' skar 'phrod sbyor grub pa'i nyi ma sogs bzang zhing bye brag las bzhi'i dus dang mthun pa /
sgrub pa'i man ngag ma hA'i rgyud /
a nu'i lung /
a ti'i man ngag dang 'brel zhing de dag so so'i dgongs don rnam par 'byed pas nyams len gcig tu dril ba la mkhas pa'o //
gsum pa sngon 'gro sta gon gyi rim pas sgrub chen sgrom du gzhug pa ni /
sa chog dal brtsigs lhag par gnas //
phyi bshags bya dang mtshams gsum bcad //
thig tshon rgyan bkod mnga' gsol zhing //
bsre bsnan brda bskos byin dbab bo //
zhes pa rnams las /
thog mar sa'i cho ga la bzhi /
sa brtag pa ni /
sgrub gnas rnying pa la mi dgos shing nye bar mkho na gzhan nas 'byung ba ltar bya'o //
sa slong ba ni /
snang ba mis bdag tu bzung na rin dang bden pa'i tshig gis bkrol /
mi snang ba la slong ba ni /
stegs ji ltar rigs pa'i bang rim dang por bdag bskyed bla gtor dmar po pad 'dab bzhi ril bus mtshan pa'i g.yas g.yon du sman raka
bang rim gnyis par phyi mchod phreng tshar du bkod /
dkyil 'khor gang du bya ba'i stegs bu'i dbus su me tog gi tshom bu gcig bkod pa'i mdun du sa lha'i gtor ma dkar zlum mdun du mtheb skyu dang ril bus mtshan pa bkod /
mthar byang shar du mtshams 'dzin gyi me tog nas brtsam ste chu gnyis nyer spyod lnga dang bcas pas g.yas su bskor /
gzhan yang /
nye bar mkho ba'i yo byad rnams tshogs par byas la /
tshig bdun gsol 'debs brgyud 'debs /
skyabs sems sngon du 'gro ba'i bdag gi rnal 'byor bzlas pa bsdu ldang bar du gtang dgos pa la /
skabs 'dir thams cad mkhyen pa mkhyen brtse'i dbang po'i gsung rab las 'byung ba'i rgyun gyi rnal 'byor bzlas pa bsdu ldang gi bar du gtang na mang nyung 'tsham zhing shin tu 'brel chags par 'gyur ro //
de nas sa lha'i mchod pa rnams sngags drug phyag drug gis byin brlab ste /
chos nyid rnam par dag pa'i sngags rgyas sbyong ba ni /
thal mo khong stong snying khar sbyar la /
oM swA b+hA ba shud+d+haHsarba d+harmAHswa b+hA ba shud+d+ho\u0f85 haM/
nam mkha' mdzod kyi sngags rgyas spel ba ni /
thal mo'i tshigs dang po bcag pa rin chen sgrom bu'i rgya smin mtshams su bskor zhing /
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM swA hA/
bdud rtsi thab sbyor gyi sngags rgyas bsgyur ba ni /
thal mo brkyang pa'i mthe bong sbrel ba pad+ma'i phyag rgya kha'i thad du bzhag la /
oM badzra a mr-ita kuN+Da lI ha na ha na hU~M phaT/
rgya chen shugs ldan gyi sngags rgyas tshim par byed pa ni /
lag pa g.yon khu tshur las mdzub mo bsgrengs pa snying gar bzhag
/g.yas pa de bzhin las brkyangs nas bskor ba'i tshul byas la /
na maHsarba ta thA ga ta a ba lo ki te oM sam+b+ha ra sam+b+ha ra hU~M/
ye shes skar mda'i sngags rgyas thob par byed pa ni /
g.yas khu tshur snying khar bzhag
/g.yon mchog sbyin bskor zhing brkyangs la /
oM dz+nyA na a ba lo ki te na maHsa man+ta s+pha ra Na rasmi b+ha ba sa ma ya ma hA ma Ni du ru du ru hr-I da ya dz+wa la ni hU~M/
dbang sgyur 'khor lo'i sngags rgyas dbang du byed pa ni /
sor mo rnams nang du bkug nas bsnol ba'i thal mo spyi bor bskor te /
na maHsa man+ta bud+d+hA nAM gra he shA ri pra b+hany+dza ti ma hA sa ma ya swA hA/
zhes sngags rgya rnams lan gsum gsum gyis byin brlabs shing so so'i mthar se gol gtog go
/de nas slob dpon rdo rje dang bcas pa'i phyag g.yas sa la rdeg pa'i tshul bya zhing /
hU~M hU~M hrIHhrI:
sa de brdol ba las sa'i lha mo brtan ma sku mdog ser mo phyag g.yas mchog sbyin dang g.yon gter gyi bum pa bsnams pa :
lte ba yan chad sa steng du thon pa dam ye dbyer med du snang ba sa bdag gi tshogs kyis bskor bar gyur :
hU~M:
ji ltar sngon gyi dpang mdzad ltar :
sems can rnams kyi don gyi phyir :
bdag gis byang chub nges sgrub pa'i :
mchod 'bul dpang mdzod sa 'di zhu :
bcu gnyis lo yi rta la zhon :
ko long sdom pa'i lha dgu sogs :
'byung po'i tshogs rnams ma lus kun :
sa glud mchod sbyin 'di bzhes la :
sa 'di bdag la gnang bar mdzod :
'byung po sa yi bdag po kun :
gnas rten gzhan du khyod spos la :
sa 'di bkra shis mdzad du gsol :
sarba b+hUta pU dza gr-ih+Na ho :
lan gsum /
shIn+taM ku ru ye swA hA:
lha mo 'khor bcas kyis gnang ba byin nas sa la thim par gyur :
zhi rol ring po'i 'og gtor ma rgyab tu phul /
mchod pa bsal /
sgrub gnas gsar pa lta bu la skabs 'dir gter gzhug 'grub na legs te de'i tshul ni rat+na'i thugs gsang sgrub khog ltar ro //
spros pa bsdu ba dang sgrub gnas rnying pa sogs la med kyang chog pas 'dir ma bris so //
sa bzung ba ni /
slob dpon zhwa chos bcas stegs bu'i shar nas nub tu phyogs pa la dbang mchog phur bu phul /
dbus su phur gdan bkod /
bdag gi thugs ka nas khro bo bcu spros pa'i tshogs kyis sa gzhi gang bar gyur :
phur bu rnams stod zhal gsum phyag drug phur bu 'dril ba :
smad lcags phur me'i tshwa tshwa 'phro bar gyur :
phur bu bsgril zhing /
oM g+ha g+ha g+hA ta ya g+hA ta ya sarba duSh+TAn badzra d+ha rod A dz+nyA pa ya ti sarba big+h+nAn kA ya wA ka tsit+ta badzra kI li kI la ya hU~M hU~M phaT:
lan gsum mthar stegs bu'i dbus su gdab /
phur bu las 'phros pa'i khro chung dang me'i 'od kyis sa gzhi khengs par gyur :
sa sbyong ba ni /
bdag dbang chen gyi thugs ka'i yi ge b+h+rU~M smug nag las 'od zer phyogs bcur 'phros pas :
rgyal ba rnams la phog pas sras su dgongs :
zhi khro lcam dral la phog pas spun dang grogs su dgongs :
ma mo mkha' 'gro la phog pas rang rang gi rigs kyi gtso bor mthong :
sems can rnams la phog pas sgrib pa sbyangs nas :
'od zer slar tshur 'dus pa bdag dang sa gzhi la phog pas :
dbang chen gser gyi sa gzhi sra brtan bde ba'i steng du rin po che sna tshogs las grub pa'i gzhal yas khang du gyur :
gnyis pa dkyil 'khor brtsig pa ni /
rgyar 'dom gang gru bzhi /
dpangs su khru gang ba /
mchod stegs 'khor yug khru gang /
dpangs su chag gang ba ni tshad yin la /
gzhan che chung gnas khang dang sbyar ba'i ji ltar rigs pas chog cing /
ba'i rnam lnga /
bdud rtsi lnga /
dri bzang pos byugs te me long ltar 'jam pa dbus mtho zhing byang shar gdon gyi gnas dma' bar bya'o //
gsum pa lhag par gnas pa la gnyis /
lha dang bum pa sta gon no //
dang po ni /
dkyil 'khor gyi gzhi la lha gnas mi 'chol ba'i mtshan ma byas la /
bdud rtsi lnga dang sbyar ba'i dri bzang gis gtso bo'i gnas su dbang ldan nas brtsam pa'i thig le gru bzhi /
'khor rnams kyi gnas su zlum po byas pa la yig drug brjod cing me tog gi tshom bu bkod /
byang shar mtshams 'dzin me tog nas brtsam phyi mchod g.yas skor du bshams la /
rgyas par spro na las byang mchod pa byin rlabs nas bstod pa'i bar mthar chags su gtang /
de ltar na sman raka gtor gsum yang bsham dgos so //
spros pa bsdu na /
mchod pa rnams /
oM pad+mAn+ta kr-ita ha ya grI wa hU~M phaT kyis bsang /
swa b+hA bas sbyang /
thams cad stong nyid nam mkha'i ngang :
b+h+rU~M las rin chen snod nang du :
oM las phyi nang mchod pa'i tshogs :
so so'i lha mo'i rol pa bcas :
rab 'byams nam mkha' gang bar gyur :
oM badzra puSh+pe d+hU pe A lo ke gan+d+he nai wid+ya shab+da pU dza sa ma ya hU~M:
zhes pas brlab /
mi dmigs stong pa'i ngang nyid las //
mtshan rdzogs ye shes gzhal yas khang //
dwangs gsal sgrib med 'od lnga'i klong //
pad+ma nyi zla'i dkyil 'khor steng //
hrIHlas bde gshegs thugs rje'i sku
/zhal gcig phyag gnyis sku mdog dmar //
phyag g.yas pad phreng thugs kar 'dren //
phyag g.yon pad steng bdud rtsi'i bum //
rin chen rgyan rdzogs skyil krung bzhugs //
pang du gsang ba ye shes yum //
thugs kar dpa' bo rta mgrin dang //
spyi bor rigs bdag 'od dpag med //
g.yas su nor bu 'dzin pa dang //
g.yon du gsang sngags 'dzin mas 'dud //
'khor du 'gro 'dul thub pa drug
/bskal bzang sangs rgyas stong rtsa gnyis //
sgo skyong las bzhi'i he ru ka
/thams cad chu zla'i tshul du gsal //
lha tshogs kun gyi gnas gsum du //
'bru gsum mtshan las 'od 'phros pas //
ye shes sems dpa' spyan drangs gyur //
hrI:
thugs rje chen po yab yum sras 'khor bcas :
rgyal ba'i thugs la gshegs bzhugs mi mnga' yang :
'gro ba'i tshogs gsag bsnyen sgrub bgyi slad du :
chos kyi dbyings nas skur bzhengs 'dir gshegs shig :
oM ma hA kA ru NA pad+ma nIrtI shwa ra sa pa ri wA ra badzra sa mA dza :
dzaHhU~M baM ho :
zhes drangs shing bstims la /
hrI:
kun 'byung nam mkha'i klong yangs las :
bdug spos me tog mar me dri :
bshos gtsang sil snyan rol mo dang :
gzugs sgra dri ro reg bya chos :
rang byung rnam dag bdud rtsi dang :
'dzin chags bral ba'i gtor ma dang :
rigs drug bsgral pa'i rak+ta dang :
gnyis med sbyor ba'i byang chub sems :
kun bzang mchod sprin mchog tu rol :
oM ma Ni pad+me hU~M hrI:
oM na mas+sarba ta thA ga ta ma hA kA ru Ni kA gu h+ya dz+nyA na sarba yo gi nI badzra puSh+pe d+hU pe A lo ke g+han+d+he nai bid+ya shab+da pany+tsa kA ma gu Na ma hA a mr-ita rak+ta ba liM ta ta na ga Na d+harma d+hA tu sarba pU dza ho :
zhes mchod cing bstod pa ni /
hrI:
bde gshegs rgyal ba 'dus pa'i sku :
thugs rje chen po spyan ras gzigs :
ye nas rang byung thugs rje'i sku :
'jig rten mgon la phyag 'tshal bstod :
rigs 'dus rang las sprul 'khor rnams :
'gro 'dul phrin las cir yang ston :
sku gsung thugs yon phrin las bdag :
bdud bzhi 'joms la phyag 'tshal bstod :
ces bstod nas /
snyan gsan dbab pa'i ched du thams cad kyis spos dang bcas pa'i rdor dril 'dzin pas /
ho :
dus gsum bla ma yi dam lha :
yi dam rgyal ba rgya mtsho'i tshogs :
mkha' 'gro dam can ma lus dgongs :
dkyil 'khor bzang po legs bris nas :
bdag cag bsnyen sgrub las sbyor bsrang :
sta gon la ni gnas par mdzod :
lan gsum brjod /
rdo rje slob dpon gyis se gol gsum byas la lha rnams bar snang 'od kyi drwa bar bzhugs par mos /
gnyis pa bum pa sta gon ni /
dkyil 'khor dbus su many+dzi mtho ba la mtshan nyid dang ldan pa'i rnam rgyal bum pa gtsang zhing dag par rdzas so lnga'i bcud dang dri bzang gi chus sum gnyis bkang ba drag sngags bzla zhing gu gul gyis bdug yungs dkar gyis brabs pa'i khar dung chos steng gzungs rdor bkod pa dang /
byang shar mtshams su many+dzi dma' ba la las bum bsham /
mchod pa kha gsos la /
bsang sbyang /
mi dmigs stong pa'i ngang nyid las //
pad+ma zla'i ba'i dkyil 'khor steng //
b+h+rU~M las rin chen bum pa ni //
phyi ni bum pa'i rnam pa la //
nang ni ye shes gzhal yas khang //
dwangs gsal sgrib med 'od lnga'i klong //
pad+ma nyi zla'i dkyil 'khor steng //
hrIHlas bde gshegs thugs rje'i sku
/zhal gcig phyag gnyis sku mdog dmar //
phyag g.yas pad phreng thugs kar 'dren //
phyag g.yon pad steng bdud rtsi'i bum //
rin chen rgyan rdzogs skyil krung bzhugs //
pang du gsang ba ye shes yum //
thugs kar dpa' bo rta mgrin dang //
spyi bor rigs bdag 'od dpag med //
g.yas su nor bu 'dzin pa dang //
g.yon du gsang sngags 'dzin mas 'dud //
'khor du 'gro 'dul thub pa drug
/bskal bzang sangs rgyas stong rtsa gnyis //
sgo skyong las bzhi'i he ru ka
/thams cad chu zla'i tshul du gsal //
las bum nang du khro bo'i rgyal //
rta mgrin dmar po rta skad 'tsher //
dbang sdud rgya dang zhags pa bsnams //
dur khrod chas gsol brkyang bskum bzhugs //
lha tshogs kun gyi gnas gsum du //
'bru gsum mtshan las 'od 'phros pas //
ye shes sems dpa' spyan drangs gyur //
oM ma hA kA ru NA pad+ma nIrtI shwa ra sa pa ri wA ra badzra sa mA dzaH
dzaHhU~M baM hoHsa drangs shing bstim /
oM na maHsarba ta thA ga ta ma hA kA ru NA de wa sarba yo gi nI puSh+pe 
d+hu pe 
A lo ke 
gan+d+he 
nai wid+ya 
shab+da sarba pU dza hoHsa mchod /
hrI:
snang ba yab la stong pa yum :
snang stong gnyis med thugs rje che :
dkyil 'khor lha tshogs thams cad la :
gnyis med tshul gyis phyag 'tshal bstod :
ces bstod /
las rdor gyis me tog 'thor la pad kor gyis gzungs thag blangs te slob dpon la phul /
des kyang pad kor byed bzhin pas blangs te g.yon pa'i khu tshur gyis bzung la /
rang srog sngags kyi 'od zer gzungs thag la //
'khril te bum pa'i lha tshogs thugs kar zhugs //
de dag sku las byang sems bdud rtsi'i rgyun //
babs pas bum chur gnyis med ro gcig gyur //
zhes pas rnam rgyal bum par gtso sngags yi ge bdun pa stong rtsa sogs ci 'grub dang /
las bum la dmigs nas /
oM pad+mAn+ta kr-ita ha ya grI wa hU~M phaT:
zhes brgya rtsa sogs bzlas nas las rdor gyi pad kor sngon 'gros me tog gi phreng ba bsdus la /
yang pad kor sngon 'gros dung zhal blangs te /
oM AHhU~M gis mchod yon phul bas /
lha rnams bde ba chen po'i ngo bor zhu nas bum pa'i chu dang ro gcig tu gyur par bsam nas gtsang ma'i stegs la bzhag
tshom bu dang mchod pa rnams bsdu'o //
sgrub pa dngos gzhi'i skabs mi mang 'dus pa'i grib gung gnyis la 'ong bas khrus gal che bar gsungs pa de ltar 'grub na skabs 'dir bum pa bcud ldan zhig la rdo rje rnam 'joms mthing kha bskyed nas gzungs ring thung ci 'grub bzlas la phyis skabs su babs pa dang rgyal thebs shig gis mched rnams la khrus bya'o //
bzhi pa phyi bshags bya ba ni /
sAts+tsha gdab pa /
srog bslu /
nye'u 'don /
bshags skong /
sbyin sreg
/chu gtor bsang brngan sogs mgron bzhi la mchod sbyin ci 'byor /
gzungs mdo sgrog pa sogs dge ba'i dpung skyed ci ltar nus pa rang ngam gzhan gyis bsgrub par bya dgos shing /
khyad par gnas khang gi shar du sher phyin /
lhor stobs po che /
nub tu lang gshegs /
byang du tog gzungs rnams bklag pa dang /
dam sri glud mdos lta bu'i glud dang lan chags sbyin pa bya /
spros pa bsdu ba'i dbang gis de dag mi 'grub pa'i skabs su'ang 'dir sa khongs bzung byed tsam du /
cha gsum gzhan nas 'byung ba ltar gtang zhing /
tshogs gsag yan lag bcu pa ni /
bla ma yi dam mkha' 'gro gnas 'dir gshegs :
nyi zla pad gdan mdzes la dgyes par bzhugs :
bdag gzhan 'gro kun sgo gsum gus phyag 'tshal :
phyi nang gsang ba'i mchod sprin kun gyis mchod :
sngon nas da bar mi dge ci bsags bshags :
dus gsum dge spyod mdzad la yi rang 'bul :
bdag gzhan yongs grol chos 'khor bskor du gsol :
'gro mgon mya ngan mi 'da' bzhugs su gsol :
sgo gsum dge spyod ma lus byang chub bsngo :
mkha' mnyam 'gro kun sku gsum mngon gyur shog :
ces lan gsum bya'o //
lnga pa mtshams bcad pa la gsum /
dang po phyi mtshams ni /
dkyil 'khor gyi khang pa'i phyi rol gyi phyogs bzhir tho bzhi la rgyal chen so so'i sku'am sngags byang rgyal mtshan dang bcas pa btsugs la so so'i mdun du stegs gtsang mar gtor ma dkar zlum mdun du mtheb skyu ril bus mtshan pa re dang /
de'i mdun du g.yon phyogs nas brtsam pa'i chu gnyis nyer spyod lnga bcas bsham /
sgrub pa po rnams rol chas sogs ser sbreng gi tshul gyis sgrub khang nas don te shar gyi tho mdun du 'khod la /
raM yaM khaM/
thams cad stong nyid nam mkha'i ngang :
b+h+rU~M las rin chen snod nang du :
oM las phyi nang mchod pa'i tshogs :
so so'i lha mo'i rol pa bcas :
rab 'byams nam mkha' gang bar gyur :
oM badzra puSh+pe d+hU pe A lo ke gan+d+he nai wid+ya shab+da pU dza sa ma ya hU~M:
zhes mchod pa dang /
gtor gzhong rat+na'i gzhal yas su :
gtor ma 'dod yon phung por spungs :
oM AHhU~M:
lan gsum gyis gtor ma byin brlab /
rang gi thugs ka'i hU~M las 'od zer 'phros pas rgyal po chen po yul 'khor srung 'khor dang bcas pa spyan drangs par bsam la /
hU~M/
gsang bdag spyan sngar dam mnos shing //
bstan pa bsrung bar zhal bzhes pa //
rgyal po chen po yul 'khor srung //
'dir gshegs rten la brtan par bzhugs //
badzra sa mA dzaHsa spyan drang /
dzaHhU~M baM hoH
gnyis su med par gyur /
oM ma hA rA dza sa pa ri wA ra ar+g+haM nas shab+da pra tIts+tsha swA hA'i bar gyis mchod /
rtsa sngags mthar /
i dam ba liM ta kha kha khA hi khA hi zhes lan gsum gyis gtor ma phul la /
hU~M/
dri za'i mnga' bdag yul 'khor srung //
zhi ba'i las mdzad sku mdog dkar //
lha yi thugs dam pi+i waM bsnams //
de la bstod de phyag kyang 'tshal //
rgyal po chen po 'khor bcas kyis //
sngon gyi tha tshig ji bzhin du //
mchod sbyin gtor ma 'di bzhes la //
sgrub pa'i bar chad kun srungs shig
/ces bstod cing phrin las bcol /
oM d+h+r-iSh+Ta rASh+T+rA ya swA hA/
tiSh+Tha badzra zhes brtan bzhugs bya /
lho la sogs pa'i phyogs gzhan gsum du rim bzhin song ste cho ga gzhan snga ma lta bu las yul 'khor srung zhes pa'i tshab tu /
'phags skyes po dang /
mig mi bzang dang /
rnam thos sras zhes bsgyur pas spyan 'dren mchod gtor 'bul ba rnams shes par byas la /
bstod pa'i tshe /
hU~M/
gshin rje'i mnga' bdag 'phags skyes po //
mngon spyod las mdzad sku mdog sngo //
tshar gcod be con ral gri bsnams /
de la bstod de sogs dang /
oM bai rU D+ha kA ya swA hA/
hU~M/
klu yi mnga' bdag spyan mi bzang //
dbang gi las mdzad sku mdog dmar //
tshogs rdzogs mchod rten sbrul zhags bsnams //
de la bstod de sogs dang /
oM bi rU pAk+ShA ya swA hA/
hU~M/
gnod sbyin mnga' bdag rnam thos sras //
rgyas pa'i las mdzad ljang ser sku /
gter 'chang be con ne'u le bsnams //
de la bstod de sogs dang /
oM bai shra ma NA ya swA hA/
phrin las bcol ba sogs gong bzhin du bya zhing /
khor yug thams cad du rgyal thabs bzhis rdo rje'i gur phub par bsam mo //
gnyis pa bar mtshams la gnyis kyi dang po dam sri mnan pa ni /
gser skyems chas /
mnan ling /
skyer pa'i phur chung /
lcags zangs rdo phye yungs dkar sogs kyi thun rdzas /
gu gul /
dur rdo ri gling dang rgyab tu rdo rje rgya gram bris pa /
sa chu me rlung /
sAts+tsha nag po sogs nyer mkho'i yo byad 'du bya /
sgo'i phyi rol du dong gru gsum brus par /
dug shog la dam sri'i ling+ga bya mchu can yan lag lcags sgrog gis bsdams pa'i snying gar dza tri[<!TCC Tibetan character 4,146 undefined in unicode!>] kha sprod kyi mthar mgrin pa nas brtsam ste mgo phyir bstan pas /
ya ma dam sri gaM pa ri mA ra ya dzaHdzaHnan :
tri'u tri'u mA ra ya na ma sho dzaHkhug nan :
zhes dang /
gzugs kyi mthar yig mgo nang du bstan la /
dus drug dang bcur rgyu ba'i nyul le dam sri rgyal 'gong 'byung po'i tshogs dang bcas pa'i lus ngag yid gsum mthu stobs rdzu 'phrul nus stobs thams cad non cig :
bskal pa ma stong gi bar du ma ldangs shig :
oM laM hU~M laM satwam+b+ha ya nan :
zhes pa rnams kyi mthar dza khrom gyis bskor la gan rkyal du bzhag
/gser skyems /
raM yaM khaM/
gcig
/oM AHhU~M ha hoHhrIH
gsum gyis byin brlab /
dbyangs rol bcas /
hU~M/
rig 'dzin rtsa brgyud bla ma dam pa dang //
bde gshegs zhi khro rab 'byams dkyil 'khor lha /
khyad par pad+ma zhi khro'i lha tshogs rnams //
gser skyems 'di bzhes rnal 'byor mthu dpung skyed //
ma mgon lcam dral dam can rgya mtsho'i tshogs //
dregs pa'i sde dpon sum cu yab yum sras //
bka' nyan bran g.yog mngag gzhug bcas rnams kyis //
gser skyems 'di bzhes rnal 'byor mthu dpung skyed //
sngags 'chang bdag gi rigs kyi srung ma dang //
sa phyogs 'di sogs yul gzhi gnas kyi bdag
/lo zla zhag dus tshes la dbang ba'i lhas //
gser skyems 'di bzhes rnal 'byor mthu dpung skyed //
ces pa'i tshig mtshams gsum por gser skyems phul /
oM pad+mAn+ta kr-ita ha ya grI ba hU~M phaT/
ces rang nyid dbang chen yongs rdzogs kyi nga rgyal bzung /
e yaM raM/
dz+wa la raM/
brub khung yangs shing gting zab pa'i nang du tri las dam sri pho mo gzugs rid cing nyam thag pa'i lus can du gyur /
na mo /
dkon mchog gsum la phyag 'tshal lo //
dkon mchog gsum gyi bka' bden pa dang /
chos nyid rnam par dag pa'i bden pa dang /
chos can rgyu 'bras bslu ba med pa'i bden pa dang /
khyad par 'jig rten dbang phyug 'phags pa thugs rje chen po'i lha tshogs rnams kyi bka' bden pa dang /
bden pa chen po'i byin gyi rlabs kyis dngos grub la bar du gcod pa'i ya ma dam sri mtshan ma rdzas kyi rten 'di la mchis par gyur cig
tri yaM dzaH
tri badzra ang+ku sha dzaH
dzaHhU~M baM hoH
lan gsum gyis 'gugs gzhug bya /
'og gi 'don tshig dang bsgrigs te skyer phur 'debs /
thun brab gu gul bdug pa sogs bya zhing /
hU~M:
dam sri bya ba'i las ngan khyod :
rdo rje slob dpon sku la bsdos /
rdo rje mched la bar chod byas :
rnal 'byor bdag la gnod byed cing :
rgyal khams yongs su gnod byas pas :
sbyor sgrol mang po'i sgo yang bkag :
bka' las 'da' byed dam sri rnams :
nam yang gtang bar ma gsungs pas :
rdo rje khro bo'i phur pas gdab :
lcags phye zangs phye rdo phyes brabs :
gu gul sbyar ba'i dud pas bdug :
thun gyis brab cing mtshon chas gtub :
rdo rje srin po'i zhal du bstab :
ma mo mkha' 'gro'i tshogs la sbyin :
ri rab brjid pa'i 'og tu mnan :
zhes dur rdo sa chu me rlung rim pa bcu gsum swats+tsha nag po rnams kyis mnan /
slob dpon gyi rdo rjes rgya gram du rgyas btab ste bskal pa'i bar du mi thar bar bsam la /
hU~M:
gcig ni ting 'dzin rtse gcig rgya :
gnyis ni thabs dang shes rab rgya :
gsum ni sku gsung thugs kyi rgya :
bzhi ni tshad med bzhi yi rgya :
lnga ni ye shes lnga yi rgya :
drug ni pha rol phyin drug rgya :
bdun ni yan lag bdun gyi rgya :
brgyad ni rnam thar brgyad kyi rgya :
dgu ni theg pa dgu yi rgya :
bcu ni sa bcu dbang bcu'i rgya :
don dang brda sbyar rtags kyi tshul :
gnyis su med pa'i rgyas gdab bo :
oM laM:
hU~M laM:
satwaM b+ha ya nan :
sum+b+ha ni'i sngags brjod cing mched rnams srin lag lu gu rgyud du sbrel la /
hrIHhU~M:
thugs rjes 'gro 'dul dkyil 'khor 'dir :
bar gcod dam sri 'dul ba'i lha :
khro bo'i rgyal po rta mchog dpal :
gtum chen rngam pa'i sgra sgrog cing :
dpal gyi rta skad tse re re :
khro bo'i 'brug sgra 'u ru ru :
rol pa'i rta bro chems se chem :
bdud dang dam sri rdul du rlog :
hrIHpad+mAn+ta kr-ita ha ya grI wa hu lu hu lu hU~M phaT:
ya ma dam sri satwam+b+ha ya nan :
zhes bro brdung /
gnyis pa sgo byang gdags pa ni /
sgo phyi mar ra sog gam ro ras la gshin rje gshed kyi sku snying po 'dod gsol bris pa dang skyer phur la snying po bris te rgyab tu btags pa bkod /
dmar gtor dang mchod yon sogs bsham /
raM yaM khaM/
oM AHhU~M/
gsum /
pad+mAn+ta krita sogs kyis bsang /
swa b+hA bas sbyang /
stong pa'i ngang las las kyi gshin rje nag po be con dang 'khor lo thogs pa khro bo'i chas ldan ma he nyi zla pad+ma'i gdan la bzhengs pa'i gnas gsum oM AHhU~M gis mtshan pa las 'od 'phros /
rang 'dra'i ye shes pa badzra sa mA dzaH
dzaHhU~M baM hoH
oM badzra karma ya ma rA dza hU~M:
bdun dang /
ar+g+haM nas shab+da'i bar gyis mchod /
kro d+ha ya ma rA dza i daM ba liM ta kha kha khA hi khA hi :
gsum gyis gtor ma phul /
hU~M:
gsang chen lhun grub pho brang nas :
bcom ldan chos rjes bka' bstsal ltar :
bdag cag rig 'dzin sgrub pa pos :
bka' gsang gzhung chen 'di sgrub pas :
'di la gnod cing bar gcod rnams :
sa 'di yan chad ma gtang zhig :
phyi 'khor skyong ba'i mu ran la :
rdo rje'i yal gam thub par mdzod :
oM badzra ya ma rA dza sa ma ya satwaM:
zhes lan gsum bzlas nas me tog gtor zhing tiSh+Tha badzras brtan bzhugs bya /
nang sgor ra sog gam shing byang la bdud rtsi 'khyil pa'i sku sngags 'dod gsol skyer phur sngags ldan dang mchod gtor gong ltar bkod la /
'bru gsum dang /
bsang sbyang sngar ltar /
stong pa'i ngang las pad nyi'i gdan la bdud rtsi 'khyil pa ljang nag rgya gram dang dgra satwa thogs te bzhengs pa'i gnas gsum oM AHhU~M gis mtshan pa las 'od zer 'phros /
rang 'dra'i ye shes pa badzra sa mA dzaH
dzaHhU~M baM hoH
oM badzra kro d+ha a mr-ita kuN+Da lI hU~M:
lan bdun /
ar+g+haM sogs kyis mchod /
badzra kro d+ha a mr-ita kuN+Da lI i daM ba liM ta kha kha khA hi khA hi :
lan gsum /
hU~M:
khro bo bdud rtsi 'khyil pa'i sku :
sprul pa'i 'od zer dgra bgegs 'dul :
dngos grub bdud rtsi'i rgya mtsho skyil :
dam sri thal ba rdul du rlogs :
oM a mr-ita kuN+Da lI tshin+d+ha tshin+d+ha dam sri mA ra ya phaT:
ces dang /
tiSh+Tha badzras brtan bzhugs bya'o //
gsum pa nang mtshams la gnyis kyi dang po ma traM bsgral ba ni /
dkyil 'khor gyi gzhi la ma traM gi gzugs mgo lho nub tu bstan pa gan rkyal du bzhag la /
stegs bu'i shar ngos su slob dpon zhal nub bstan gyis gnas pas chos nyid kyi dgongs pas sgrol ba ni /
oM pad+mAn+ta kr-ita sogs kyis rta mchog gi nga rgyal lhag par gsal bas /
hU~M:
ma traM bya ba'i sdig can khyod :
sngon yang sgrub pa kun la bsgribs :
sngon tshe dpal chen he ru kas :
bsgral nas dur khrod chen por byas :
khungs dang rdzas bcas gang las byung :
khungs dang rdzas bcas bdag las byung :
bdag med stong pa'i tho bas gzhom :
oM ma hA shUn+ya tA dz+nyA na badzra swa b+hA wa At+ma ko\u0f85 haM:
cho gas bsgral ba ni /
ma traM ka ru tra dzaH
A kar+sha ru dra dzaH
kha tang ru dra dzaH
zhes lan bdun brjod pas /
dngos grub la bar du gcod pa thams cad ling+ga la bstim /
de nyid rang rta mchog he ru ka'i zhabs dor stabs kyis mnan par bsam zhing /
hU~M:
ma traM bya ba'i sdig can khyod :
rol pa'i stabs kyis mnan pa ni :
dbang chen rta mchog he ru kas :
mgo ni lho nub mtshams su bstan :
rkang pa byang shar mtshams su bstan :
khro rgyal zhabs ni g.yas g.yon gyis :
gyad kyi dor stabs tshul du mnan :
oM pad+ma shrI he ru ka dr-i sh+ya ho :
sa ma ya satwaM:
ma hA de wa ru dra dza :
dzaHhU~M:
zhes lan bdun bzlas te /
thams cad kyi lag g.yas sor mo gsum sbreng ba kha T+wAM ga'i rgyas snying gar bsnun tshul byas la /
gzugs phung hrul gyis zhig
/ma rig sgo lnga'i sbubs dral /
rnam shes tri nag por gnas pa thugs ka'i 'od kyis sbyangs pas hU~M yig dkar por gyur pa bdag gi thugs kar thim nas gnyis su med par gyur /
de nas sum+b+ha ni'i sngags sngon du 'gro bas mched rnams lag pa lu gu rgyud du sbrel nas /
hrIHhU~M:
thugs rjes 'gro 'dul dkyil 'khor 'dir :
sogs kyis bro brdung /
las kyi rdo rjes ma traM gi lhu tshigs so sor phral nas stegs bu'i lho nub tu mgo bo /
nub tu snying /
nub byang du lag g.yon /
byang du rkang g.yon /
byang shar du gsang gnas /
shar du rkang g.yas /
shar lhor lag g.yas /
lhor glo ba ste phyogs mtshams rnams so sor bkod /
slob dpon shar du gnas pas /
b+h+rU~M dz+nyA na maN+Da la b+h+rU~M:
bdag gi thugs ka nas b+h+rU~M 'phros khog pa la thim pas khog pa ye shes rang snang gi gzhal yas khang dur khrod brgyad rwa ba me dang bcas pas bskor bar gyur par bsam la /
thams cad kyi lag gnyis khu tshur dpung mgor bsnol la /
b+h+rU~M pra we sha ya phaT:
lan bdun brjod pas /
dkyil 'khor gyi sgo shag gis phye bar gyur par bsam la /
slob dpon rdo rje'i 'gros gar gyis dkyil 'khor la g.yas su lan gsum bskor zhing /
hU~M hU~M hU~M/
ha ha ha /
phaT phaT phaT/
ces brjod cing /
dkyil 'khor gyi dbus su tshud par bsam mo //
gnyis pa phur bu gdab cing srung 'khor bsgom pa ni /
dkyil 'khor gyi phyogs mtshams brgyad dang shar nub kyi phyi rnams su phur gdan bcu bkod la /
slob dpon shar du phyogs pa'i mdun du seng ldeng gi phur bu tsan+dan dmar pos kha dog bsgyur zhing rtse mor me tog phreng ba bcings pa bcu bshams la /
rang gi thugs ka nas hU~M yig bcu spros phur bu rnams la thim pa yongs su gyur pa las stod khro bo'i gzugs can smad phur bu 'bar ba'i rnam pa can du gyur par bsam la /
thams cad hU~M mdzad kyi rgya dang /
sum+b+ha ni'i sngags kyis phyogs bcu'i bgegs rnams bkug pa la /
slob dpon gyis lag g.yas kyis tho ba dang /
g.yon pas phur bu bzung la /
hU~M:
steng 'og phyogs mtshams 'jig rten kun :
zhe sdang rdo rje bla na med :
sku gsung thugs sprul stobs dang ldan :
ta kr-ita khrag 'thung khro rgyal bcu :
'jigs tshul rngam pa'i stangs stabs kyis :
gdug pa'i tshogs rnams brlag par mdzod :
dur khrod gsang ba'i gnas mchog 'dir :
rang byung khro rgyal chen po bcu :
log 'dren bdud dang mtshams gcad phyir :
khro bcu'i phur pa gdab par bya :
oM badzra kI li kI la ya ma hA kro d+ha hU~M kA ra hU~M:
gnod byed 'byung po gardza gardza hU~M phaT:
oM badzra kI li sogs de bzhin du sbyar te /
bi dza ya hU~M:
ha na ha na hU~M phaT:
nI la daN+Da hU~M:
da ha da ha hU~M phaT:
ya mAn ta ka hU~M:
pa tsa pa tsa hU~M phaT:
Ar+Ya a tsa la hU~M:
b+han+d+ha b+han+d+ha hU~M phaT:
ha ya grI wa hU~M:
hu lu hu lu hU~M phaT:
a pA ra dzi ta hU~M:
tiSh+Tha tiSh+Tha hU~M phaT:
a mr-ita kuN+Da lI hU~M:
tshin+d+ha tshin+d+ha hU~M phaT:
trai lokya bi dza ya hU~M:
b+hin+d+ha b+hin+d+ha hU~M phaT:
ma hA bA la hU~M:
s+pho Ta s+pho Ta hU~M phaT:
ces 'bar ba'i stangs stabs dang bcas steng gi phur bu shar gyi shar dang /
phyogs bzhi shar nas g.yas skor dang /
mtshams bzhi byang shar nas g.yon skor dang /
'og gi phur bu nub kyi nub tu gdab pas /
bgegs rnams kyi snying phug nas g.yo 'gul med cing 'od gsal bar gyur par bsam zhing /
phur bu las byung ba'i 'od zer srung ba'i 'khor lor 'khrigs pas phyogs mtshams thams cad khyab par gyur /
zhes dang /
hrIHhU~M:
nga ni khro rgyal rta mgrin te :
rta skad rngam sgrog bar chad sel :
sku yi 'od zer mtshon cha'i gur :
me ri 'bar bas phyogs mtshams gcod :
ma rtogs 'khrul pa'i sems can rnams :
rnam rtog ma rig bag chags kyis :
lha dang 'dre bgegs gnyis snang yang :
rnam par rtog pa bgegs yin phyir :
'dre bgegs rang gi sems las byung :
sems nyid ye nas chos sku la :
bgegs dang bar chod ga la yod :
thams cad rang grol chos sku'i mtshams :
'di las su yang 'da' ma byed :
hrIHhU~M gnod byed 'byung po mA ra ya hU~M phaT:
ces srung 'khor bsgoms la bsrung bya srung byed thams cad las 'das pa de kho na nyid kyi srung 'khor yang bya /
ma traM dang phur bu de dag re zhig phyogs su bsdu nas rgyan bkod skabs su slar dgram par bya'o //
drug pa thig gdab pa'i thog mar go ma ye gtang ba ni /
bdud rtsi rnam pa lnga sbyar ba'i dri bzang gi chus dkyil 'khor gyi gzhi la rdo rje khu tshur gyis byang shar nas g.yas skor du khyab par khyem med par byug cing /
hU~M:
dri chen dri chu pad+ma rak+ta dang :
byang sems dkar dmar la sogs bdud rtsi lnga :
nyon mongs dug lnga ye shes lngar sbyang phyir :
gsang ba'i dkyil 'khor chen por chag chag 'debs :
oM AHhU~M sarba pany+tsa a mr-ita shud+d+he maN+Da la hU~M:
zhes brjod cing zhi rol bya /
de nas thig gi las dngos ni /
dkyil 'khor gyi gzhi'i dbus su thig skud sgril ma tshar na kha dog lnga po lnga tshom rigs mthun dang /
sgril tshar na dbus nyid du bzhag la /
bdag dang thig g.yog dkyil 'khor gyi bdag po yab yum du gsal ba las thig skud rnams /
oM pad+mAn+ta kr-ita ha ya grI wa hU~M phaT kyis bsang /
swa b+hA was sbyang /
stong pa'i ngang las oM AHhU~M swA hA las thig skud rnams de bzhin gshegs pa rigs lnga'i ngo bor gnas par gyur pa bdag nyid kyi sku la zhugs /
byang chub kyi sems su zhu ba thig skud dang ro gcig pa yum gyi mkha' la spros par gyur par bsam zhing /
dzaHdzaHdzaH
zhes rlung phyir 'gro ba dang bstun slob dpon langs te nub nas shar du lta bas g.yon pa'i khu tshur gyis thig skud lte ba'i thad du bzung ba'i sne mo yum gyi lag tu gtad de /
des kyang rlung nang du 'dren pas /
dzaHdzaHdzaH
zhes skud sna drangs la lte bar bzung nas sngar sgril grub na'ang sgril ba'i stangs ka tsam byas la /
hU~M:
nga ni thabs kyi rdo rje ste :
khyod ni gsang ye mkha' dbyings su :
thabs dang shes rab thig btab pas :
thugs rje'i dkyil 'khor yid bzhin shar :
dz+nyA na kA ru b+h+rU~M:
zhes brjod de /
rdo rje dang bcas pa'i mthe bong dang gung mos thig skud bzung ba 'og nas gyen du bcus te se gol gyis /
nub shar lho byang tshangs thig gnyis //
me rlung srin dbang zur gyi thig
/me dbang rlung srin shar nub grwa
/rlung dbang me srin byang dang lho'i //
grwa yi thig yin slob dpon dang //
slob ma'i gnas te rim bzhin no //
zhes sdom tshig ltar thig chen brgyad gdab cing /
'gro tshul spyi ltar tshangs log rgyab 'gros dang /
zur thig la rgyab 'gros spangs te g.yas kho nas te /
de'i tshe /
dkyil 'khor gyi steng gi nam mkha' la rang bzhin gyi dkyil 'khor bkra lam gyis gsal bar bsam zhing sngags ni /
b+h+rU~M dz+nyA na maN+Dal hU~M b+h+rU~M:
zhes pa kho na brjod cing gnam thig gdab bo //
de nas slob dpon nub tu gnas pas srad bu bsdu zhing /
oM badzra muHsa ye thig gi ye shes pa gshegs /
de nas thig skud gzhan yod na dang med kyang ye thig de nyid kyis gdab ste /
dang po shar nub tshangs thig gdab //
dbus nas phyogs bzhir mtshan ma bya //
shar nub tshad nas gnyis pa dang //
phyogs bzhi'i tshad nas zur thig btsal //
tshangs pa'i thig gi phyogs bzhi ru //
cha chen dgu dgu bco brgyad las //
rtsa ba'i brgyad cha sgo yin te //
sgo yi bzhi cha cha phran no //
cha chen drug pa'i phyi mtha' nas //
logs thig bzhi gdab mda' yab thig
/mda' thig nas ni lte ba'i bar //
zur thig bzhi po cha gsum bgos //
sum cha phyi ma'i steng bzung nas //
logs thig bzhi gdab rtsa ba'i thig
/mda' thig dang ni rtsa ba'i bar //
phyed bsgos re re'ang bzhi bzhir bsgos //
nang ma dbus dor mtha' gnyis gdab //
rtsig pa 'dod snam pha gu 'byung //
phyi ma phyed gdab phyi ma bsil //
dra phyed shar bu mda' yab 'byung //
de nas nang gi rtsa thig nas //
rta babs phyi thig bar du ni //
phyogs bzhi'i tshangs thig g.yas g.yon du //
cha chen gnyis gnyis bgo bar bya //
nang ma phyed gdab phyi ma phyed :
/phyi ma cha bzhir bgo bar bya //
sgo khyud sgo 'gram sgo logs dang //
mun pa ka ba ka rgyan 'byung //
rta babs snam bu brgyad ma ni //
mda' phyir cha chen gsum bcad pa'i //
nang ma gnyis po bzhi bzhir bgos //
rta babs snam bu brgyad yin no //
phyi ma dbus dor mtha' gnyis gdab //
pad+ma chos 'khor gdugs kyi sa //
rta babs phyi ma'i rim pa ni //
ka rgyan mtha' ru cha phran bsnan //
rta rkang ka rgyan mtha' dang mnyam //
chu skyes dang ni sgrom bu gnyis //
de las cha phran gcig gis ring //
zar tshags de las gnyis kyis thung //
sna 'phyang de las gcig gis ring //
chun 'phyang de las gnyis kyis thung //
shar bu de las gcig gis ring //
de yang khyung mgo gcig 'phyar ro //
pad+ma 'khor lo gdugs gsum po'i //
rgya tshad cha phran gnyis re ste //
pad+ma'i g.yas g.yon cha phran phyed //
dor sar ri dwags re re bri //
glang rgyab mig gsum bskor tshul ni //
snam bu gsum pa'i phyi thig dang //
tshangs thig 'dzom pa nas bzung ste //
cha phran gnyis kyis dbus ma bskor //
mun pa pa ti'i phyi thig dang //
tshangs thig 'dzom pa'i g.yas g.yon du //
cha phran gnyis re phyin pa nas //
cha phran gnyis kyis g.yas g.yon bskor //
de rnams phyi ru cha re bskor //
sna tshogs rdo rje'i rwa bskor tshul //
snam bu gsum pa'i phyi thig dang //
tshangs phyir gnyis phyin 'dzom sa nas //
bzung ste ka rgyan rtse nas bskor //
de nas 'phred gnyis phyi ru gcig
/phyin te snga ma'i tshad des bskor //
dbus rwa rtsa ba'i rgya tshad du //
cha chen gcig yin mi mthong yang //
rim phra rtse mo cha phran gnyis //
pad 'khor gdugs kyi 'og tu bri //
de yi phyi rol cha phran gnyis //
cha chen gcig dang cha phran gcig
/cha chen gcig rnams rim par bskor //
nang nas pad+ma dur khrod dang //
rdor rwa me ri rnams kyi sa //
lte ba'i lha gnas bskor tshul ni //
rtsa thig nas ni lte ba'i bar //
cha chen bzhir bcad nang ma dang //
nang ma'i nang du cha phran gcig
/bskor ba lte ba'i phyi'i mu khyud //
bar pa'i cha chen gnyis kyi sar //
bskor ba pad+ma 'dab drug bgo
/phyi ma cha phran bzhir bgos pa'i //
mu khyud bzhi la pad 'dab stong //
ma 'chol bgo ba khyams yin no //
zhes pa ltar ma 'khrul par gdab bo //
bdun pa tshon dgye ba ni /
tshon sna lnga la 'bru lnga bris pa thig gi dbus su lnga tshom rigs mthun du bzhag ste /
oM pad+mAn+ta kr-ita ha ya grI wa hU~M phaT kyis bsang /
swa b+hA was sbyang /
stong pa'i ngang las oM AHhU~M swA hA las tshon sna lnga de bzhin gshegs pa rigs lnga'i ngo bor gnas pa bdag nyid kyi sku la zhugs byang chub kyi sems su zhu ba rdul tshon dang ro gcig tu gyur par bsam zhing /
oM AHhU~M swA hA/
zhes sa bon lnga bzlas te /
slob dpon gyi lag sor la'ang 'bru lnga bkod de /
thog mar dbang ldan du nang nas rim bzhin dmar dkar ser sngo ljang ba'i rtsig pa'i re khA lnga sgo tshad tsam du /
sbom pa dang /
phra ba dang /
yon po dang /
chad pa dang /
dma' ba sogs kyi skyon med par mnyam zhing drang la mtho bar dbus nas shar du phyogs par 'dug ste slob dpon gyis bris pa thod pas bkab pa'i mtha' zan gyis gtems /
phyis de'i mtha' sbrel ma ran par kha mi dbye zhing /
sbrel ran pa dang kha phye la tshon pra brtag
/de yang byang shar gyi re khA bris grub pa dang /
shar du lta ba'i phur khungs rnams tshon mthing ga
/ljang gu
/dmar po /
dkar po /
ser po lnga so so dang /
tshon sna lnga g.yon pa'i lag mthil du bsres pa rnams kyis rim bzhin bkang la 'byung lnga rim brtsegs ri rab dang bcas par bsam zhing /
de nas grogs gzhan dang bcas pas bri bar bya ste /
lte ba dmar la mu khyud ge sar ser //
ze'u 'bru dmar skya de rgyab pad 'dab drug
/mdun nas dkar sngo ser dang ser ljang nag
/de rgyab bar khyams mu khyud bzhi'i nang mar //
pad 'dab brgya dang rtsa gnyis gzhan gsum po //
nyis brgya sum brgya bzhi brgya mdzes tshon bkra
/gru chad dmar la sgo ka phyogs kyi mdog
/ka rgyan mdzes tshon rtsig pa nang rim bzhin //
dmar dkar ser sngo ljang la 'dod snam dmar //
pha gu ser po drwa ba zar tshags dkar //
drwa ba'i gzhi dang mun pa glang rgyab nag
/shar bu'i gzhi sngo mda' yab mchod rten dkar //
rta babs snam brgyad rta rkang gzhi sngon por //
rdo rje ser po 'greng zhing chu skyes dmar //
sgrom leb mdzes tshon zar tshags nag la dkar //
sna 'phyang ser po sgril 'phyang drwa ba dkar //
shar bu sngon po'i gzhir bsgribs rgya phub mthing //
pad+ma dmar po 'khor lo ri dwags ser //
gdugs dkar sna tshogs rdo rje phyogs kyi mdog
/khyams ljang ge sar ser la pad 'dab ni //
so gnyis dur khrod la sogs spyi dang mtshungs //
sgo mtshams zla phyed rdo rje khor yug steng //
gdugs dang rgyal mtshan ba dan sgo'i phyi rol //
dpag bsam tA la'i ljon pa khrus kyi rdzing //
rin chen phung po phyogs rer gnyis gnyis bri //
bsdu na rta bab snam bu bzhi ma bya //
dbus su sku 'am ut+pal hrIHdmar mtshan //
'dab drug mdun nas brtsam ste yi ge drug
/dkar sngo ser nag ljang la mthing nag bri //
pad 'dab stong la thig le gser gyi mdog
/sgo bzhir hrIHyig dkar ser dmar ljang bri //
de ltar dkyil 'khor rdzogs par bri tshar ba dang tshon lhag gi ye shes pa badzra muHsa gshegs nas lhag ma dben par bzhag go
/gal te gnas skabs gzhan du rdul tshon gyi dkyil 'khor ma grub pa'i tshe ras bris bkram pas kyang rung ste /
de'i tshe thig tshon gyi las 'di dag mi dgos so //
de yan chad kyis nyin dang po'i bya ba zin nas dge ba bsngo zhing spyod lam la 'jug
/brgyad pa rgyan bkod pa ni /
gnas khang thams cad rgyan gyis mdzes par byas la /
bdag bskyed gtor ma mchod pa dang bcas pa sngar sa chog skabs ltar bshams la bdag gi rnal 'byor bzlas pa'i bar song nas /
slob dpon gyis dril spos dang bcas pas sna drangs te /
sngar lhag gnas byas pa'i rnam rgyal bum pa dang /
thod pa bzang po a mr-ita dang chang gis bkang ba'i kha dar dmar brgyad bltebs kyis g.yogs pa'i steng me long g.ya' dang bral ba /
khyad par skye bdun gyi sku sha dngos rnyed na dang /
ma rnyed na gong ma'i sgrub rdzas sel med kyi skye bdun ril bu'i phabs rgyun dang /
'bras gtsang ma'i phye bre gsum tsam gyis gzhi byas pa'i tshod la /
a ru ra rdog sum cu /
ba ru ra rdog bcu /
skyu ru ra sum cu /
dzA ti /
li shi
/sug+mel /
gur gum /
ka ko la /
cu gang rnams zho do tsam re dang /
gla rtsi dul ma dri tsam /
grub pa thob pa'i sku sha dang /
gsang chen gsang chab cung zad re /
sngo rtag tu ngu a ru ra dang mnyam pa rnams rdo gtun du zhib par btags shing 'dres par byas pa la /
dbang lag dang shel ka ra bur sbrang rnams kyi phye ma'i kha tshar cung zad btab ste /
chang gar ma dang sbyar ba'i zan gyi gong bur byas pa las ril bu che chung sran ma 'bring po tsam dang yungs dkar tsam gang 'os sgril nas grib skam byas pa /
mtshal bzang pos kha dog dmar por bsgyur ba 'du byas pa gser dngul sogs rin po che'i bum pa'i nang du blugs pa dar dkar dmar mthing gsum gyis legs par dril ba dang /
ral gri bzhi /
phur bu bzhi /
mda' dar me long can bzhi /
gdugs 'phan bzhi /
rgyal mtshan bzhi sogs yo byad thams cad thogs pa'i ser sbreng gis dkyil 'khor la g.yas su lan gsum bskor te /
hU~M:
bum pa rin chen me long bdud rtsir bcas :
thugs rje chen po'i sku gsung thugs kyi rten :
sman raka gtor gsum dug gsum dbyings su mchod :
tshogs kyi 'khor los rtog tshogs ye shes rol :
shes rab ral gris bdud bzhi dbyings su bsgral :
phur bu rnam bzhis skye rga na 'chi 'joms :
mda' bzhi tshad med rnam bzhis 'gro ba 'dul :
me long ye shes bzhi ldan rang ngo sprod :
tshon skud drwa bas rgyud lnga gnas nas 'dren :
gzhung bzhin dkyil 'khor ma nyams ma 'dres gsal :
'gro ba 'dul ba'i dkyil 'khor ngo mtshar che :
dar gur khyab pa'i sems can thugs rjes skyabs :
stag sham gang la dpa' rnams spyod par mdzad :
dz+nyA na maN+Da la sarba b+h+rU~M:
oM ma Ni pad+me hU~M hrI:
sa ma ya tiSh+Tha lhan :
zhes sku rten rnam rgyal bum pa dkyil 'khor gyi dbus su many+dzi'i khri la bkod /
de'i steng du gsung rten thod pa dar dmar gyis bkab pa'i steng thugs rten me long bzhag
/de'i mdun du many+dzi'i stegs la skye bdun ril bu'i bum pa gzungs thag rdo rje dang bcas pa ril bu bungs mang bas bum pa lnga la sogs pa yod na phyogs bzhi dbus lngar bzhag pa sogs rigs pas dpag
/rdor rwa'i steng sngar btab pa'i khro bcu'i phur pa dang /
dkyil 'khor gyi phyogs bzhir ral gri bzhi /
zur bzhir mda' dar me long dang bcas pa bzhi /
sgo bzhir phur pa bzhi /
gra bzhir 'phan bzhi /
zur bzhir rgyal mtshan bzhi rnams btsugs pa tshon skud sna lnga'i drwa bas sbrel /
steng nas dar gyi gdugs phub cing /
stag gi pags pa dngos sam ras la stag ris bris pas dkyil 'khor gyi sgab dkris khor yug tu bskor ba'i nang ngos kyi shar du mchod yon /
shar lhor zhabs bsil /
lhor me tog
/lho nub tu bdug spos /
nub tu mar me /
nub byang du dri chab /
byang du zhal zas /
byang shar du mtshams 'dzin me tog rnams bsham /
sngar btab pa'i khro bcu'i phur bu dang ma traM rnams kyang sngar dang go rim mtshungs par ci bder bkod /
dkyil 'khor gyi mdun du mchod stegs bang rim can gyi stegs dang po'i dbus su rtsa ba'i sgrub gtor /
g.yas su chos skyong pho rgyud rnams kyi gtor spungs dang /
chad tho /
sman /
g.yon du chos skyong mo rgyud rnams kyi gtor spungs dang /
brtan ma /
rak+ta /
bang rim 'og ma la mdun bskyed kyi g.yas nas brtsam pa'i zhi mchod /
g.yon nas brtsam pa'i drag mchod gnyis sne sbrel /
gzhan yang nyin re bzhin 'bul rgyu'i chos skyong gtor 'bul /
chad tho /
brtan ma sogs kyang go rim ma 'dzol bar gnas ji lta bar rol mo 'khrol bzhin par bkod /
byang phyogs su lcags hom du nyul le'i ling+ga dang /
thun rdzas /
yungs dkar /
rta mgrin gyi phur pa phur gdan bcas 'du bya /
slob dpon gyi mdun du g.yon nas brtsam ste nang mchod /
rdor dril /
cang te'u /
me tog gi snod /
las bum /
rnams bzhag
/gzhan yang tshogs kyi yo byad /
rol mo'i khyad par sogs nye bar mkho ba'i cha rkyen thams cad phun sum tshogs par bsham mo //
dgu pa tshom bur sgrub pa'i las la 'jug rung gi bya ba'i thog mar mnga' gsol ba ni /
las rdor gyis thod chang mar zegs can dang phud skyogs thogs /
thams cad zhwa chos bcas rgyal thebs kyi gtso bos gral gsham du bzhengs te gtong thun sngon du 'gro ba'i dbyangs snyan bor len tshul gyis /
hU~M:
sangs rgyas gdung 'tshob rdo rje rgyal po nyid :
sku gsung thugs dang yon tan phrin las rdzogs :
dug lnga rtsad gcod dngos grub kun 'byung gnas :
ston pa'i sgron mer mnga' gsol dgyes par bzhugs :
zhes re re bzhin skyems drang ba thams cad la 'gre
/hU~M:
bla ma'i gdung gsob sku dang thugs kyi sras :
dam chos char 'beb tshe dang bsod nams spel :
dbang bskur phrin las rnam bzhi mthar phyin pa :
rgyal thebs ston par mnga' gsol dgyes par bzhugs :
gnyis med bde skyed mtshan nyid rab tu bzang :
kun bzang yum du mnga' gsol dgyes par bzhugs :
phyi nang mtshams gcod bar gcod thams cad srung :
rdo rje mtshams par mnga' gsol dgyes par bzhugs :
phrin las gzhung srong gzugs phung lha la stob :
rdo rje ging chen mnga' gsol dgyes par bzhugs :
dngos grub bgegs gnyis dus kyi drod tshad mkhyen :
rdo rje spyan par mnga' gsol dgyes par bzhugs :
phud gtsang bgos mkhan nang ma bya byed mkhas :
phyi ging phyag tshang chen por mnga' gsol lo :
g.yos mkhan chad lhag med cing gtsang sbra ldan :
rdo rje byan mor mnga' gsol dgyes par bzhugs :
gsal dag dzapa? mkhas yi dam brtson pas sgrub :
gser phreng mched rnams mnga' gsol dgyes par bzhugs :
kun gyi bka' sgrub phyi yi nyul le skrod :
rdul phyags skyes bur mnga' gsol brtan par bzhugs :
zhes skyems drangs la gral bsham par bya'o //
bcu pa bsre bsnan ni /
mched gsar bu ba lta spyod dam tshig ma 'dres pa rnams dang bsre zhing /
'dres zin pa rnams mched rnying pa la bsnan pa'i cho ga yin te /
sngar sgrub pa la ma 'dus pa'i mched gsar pa rnams gud du phye /
rdo rje rgyal pos bdud rtsi byin brlabs shing las byang ltar sman mchod dang /
bgegs bskrad pa sngon du 'gro bas /
mdun gyi nam mkhar thugs rje chen po rgyal ba sras dang bcas pa'i dkyil 'khor pa rnams mngon sum du bzhugs pa'i drung du skyabs su 'gro ba dang sems bskyed pa tshul bzhin du bgyid do snyam pas 'di'i rjes zlos mdzod /
ces brda sbyar la /
bla ma sangs rgyas 'khor dang bcas :
kun nas bdag la dgongs su gsol :
bla ma dkon mchog rnam gsum po :
byang chub ma thob bar du ni :
skyabs kyi mchog tu bzung bar bgyi :
sngon nas bsags pa'i sdig sgrib bshags :
'gro don sangs rgyas thob bya'i phyir :
smon pa'i byang chub sems ni bskyed :
sems can yongs su smin bya'i phyir :
'jug pa'i byang chub sems bskyed de :
gsang sngags spyod pa rlabs chen spyad :
don dam spros bral byang chub sems :
rang byung mtha' bral stong gsal bsgom :
zhes lan gsum /
hU~M:
rgyu lam 'bras bu dbyer med pa'i :
rin chen gru gzings lta bu'i lam :
theg chen sgo 'dir 'dus pas chog :
lta spyod dri med dam tshig bsre'o :
mched gsar pa rnams kyi lce la bdud rtsi bzhag ste /
ho :
ji snyed sangs rgyas thams cad dang :
byang chub sems dang rdo rje 'dzin :
de bzhin sgrub pa'i rnal 'byor la :
gal te snying ring brnyas gyur na :
yak+sha rdo rje gnod sbyin gyis :
khyod kyi snying khrag gzhom ste 'thung :
snying la yang dag rab gnas pa'i :
'di ni sems can dmyal ba'i chu :
dam bsrung mchog thob nyams na brlag :
sa ma ya i dan na ra kan bak+sha si yak+sha hU~M:
gsar rnying gral bsres la /
hU~M:
rnam dag lta spyod bla ma'i bka':
brgyud par mi 'gal dam tshig nod :
'di nas kun mkhyen ma thob bar :
srog phyir mi gtong bsgrub lags so :
sarba ta thA ga ta kA ya wA ka tsit+ta hU~M:
slar yang gsar rnying thams cad la bdud rtsi sbyin la dam tshig gi bslab bya rgyas par bya'o //
bcu gcig pa brda sbyar ba ni /
gdod nas rang byung lhun gyis grub pa'i thugs rje chen po'i dkyil 'khor mjal ba'i sgo glo bur 'khrul pa'i dri mas bcad pa rig pa ye shes kyi brda mjal bas lhag ger phyes par bsam la /
b+h+rU~M pra be sha ya phaT:
ces brda sgo dbye /
rang snang ye shes kyi dkyil 'khor ci ltar shar yang rang rig las gud du med pa'i gnas lugs chu la chu bzhag pa lta bur rtogs pas /
a ti b+hU ho :
pra ti b+hU ho :
zhes brda phyag 'tshal /
bcu gnyis pa lha bskos la gdab pa ni /
gdod nas grub pa'i dkyil 'khor pa rnams bris pa'i dkyil 'khor gyi bar snang du 'ja' tshon lta bur gsal bar mos la /
'dus pa rnams dbu zhwa bcas bzhengs la /
hU~M:
rang bzhin lhun grub gzhal yas khang :
pad+ma nyi zla 'od kyi klong :
rang bzhin lhun gyis grub pa'i lha :
thugs rje chen po gsang ye yum :
nor 'dzin gsang 'dzin rigs kyi bdag :
sgo skyong khro rgyal bzhi rnams dang :
sprul sku thub drug sangs rgyas stong :
nyi ma dang ni 'od zer bzhin :
dbang chen khro rgyal tshogs dang bcas :
thams cad brtan par bzhugs su gsol :
sa ma ya tiSh+Tha lhan :
zhes pas gong du gsal gdab pa dang /
sngar sta gon skabs kyi dkyil 'khor pa rnams gzugs brnyan gyi dkyil 'khor sgrub pa'i rdzas la dbyer med brtan par bzhugs par mos /
bcu gsum pa byin rlabs pa ni /
slob dpon sogs kyis dkyil 'khor bskor /
'dus pa rnams kyang bzhengs la zhwa chos bstar /
dbyangs rol g.yab dar DA dril bcas /
rang nyid lhar gsal ba'i thugs srog hU~M las 'od 'phros bla ma rig 'dzin rtsa ba gsum gyi thugs rgyud bskul /
thams cad sprin gtibs pa ltar byon nas byin brlabs dbang bskur /
dngos grub stsol zhing phrin las sgrub par bsam la /
hU~M:
stong gsum stong gi 'jig rten na :
phyogs bcu stong gi 'jig rten khams :
rang bzhin dkyil 'khor chen po nas :
gsung mchog yongs rdzogs gshegs su gsol :
dkyil 'khor byin rlobs bdag dbang skur :
he ru ka yi gnas bcu dang :
dur khrod chen po'i gnas brgyad dang :
'og min lhun grub gnas mchog nas :
sku gsung thugs yon phrin las bdag :
lha dang rig 'dzin dam can gyis :
dkyil 'khor byin rlobs bdag dbang skur :
zhi tshogs 'od dang lams se lam :
khro tshogs hU~M sgra di ri ri :
rig 'dzin byin chen thibs se thib :
mkha' 'gro'i gar stabs shigs se shig :
chos skyong ru mtshon lhabs se lhab :
rtags dang mtshan ma bstan pa dang :
sku gsung thugs kyi dngos grub stsol :
sa ma ya ho :
sa ma ya satwaM:
a la la ho :
A we sha ya a A:
zhes mos gus drag pos byin dbab cing mthar rgyud gsum rol mo dang 'beb ring 'og dkyil 'khor lan gsum bskor zhing rang gnas su bzhugs la rgyun spyod dang bsngo smon bya /
de dag gis sngon 'gro sta gon gyi rim pa grub /
bzhi pa dngos gzhi bsnyen sgrub khrigs chags kyis sgrub pa'i gzhung 'dzug pa la gsum /
dngos grub bsgrub cing bar chad bsal //
dngos grub mtshan ma brtags pa 'o //
dang po phrin las dzapa? bsnyen dang bcas pas dngos grub sgrub pa la /
spyi don bshad pa /
sgrub thabs dngos bstan pa'o //
dang po ni /
de'ang yig bdun rkyang sgrub tsam la'ang yon tan tshad med pa gzhung gi dngos bstan yin mod /
'gro ba 'dul ba'i phyag bzhes kyi gtso bo skye bdun ril sgrub la mdzad pa de'i don cung zad 'chad pa la gnyis /
gdams ngag gi ngo bo /
de nyid lag tu blang tshul bshad pa'o //
dang po ni /
de'ang gdul bya rnams ji tsam nyon mongs pa rags shing gdul dka' ba de tsam du sangs rgyas rnams kyi thugs rje'i stobs cher bskyed nas dngos dang brgyud nas 'gro ba rnams thar pa las phyir mi ldog pa'i sa la sbyor bar mdzad cing /
khyad par bdag cag gi ston pa bka' drin can de'i thugs rje tshad med pa'i cha las rtsod pa'i dus mthar kun bzang thugs kyi bstan pa khyab brdal du snang ba'i dus 'dir mthong thos dran reg grol ba bzhi ldan gyi gdams zab rgya mtsho tsam byon pas /
skal ldan mtha' yas pa gdod ma'i grol sar rtsol med du dengs pa'i phrin las ngo mtshar zhing nges shes skyed pa'i rtags mngon gyur tu gsal ba dus gsum du nub pa med pa rnams kyang mdor bsdu na /
ji skad du /
ma bsgrub sangs rgyas thob thabs lnga :
sngon sbyangs las sad rtogs grol dang :
rang byung rgyud mchog btags grol dang :
mtshan ldan pad can rtsa yi gnad :
gsang lam zab mo 'pho ba dang :
ngo mtshar rdzas mchog skye bdun no :
zhes 'byung ba ltar ma bsgom sangs rgyas thob pa'i gdams ngag gi gtso bo lnga las kyang khyad par du gyur pa ni myang grol skye bdun rdzas kyi sgrub pa 'di nyid dbang po mchog dman kun dang 'tsham zhing kun la khyab pa'i phrin las rmad du byung ba yin zhing /
skye bdun la brten te mkha' spyod rig pa 'dzin pa dang /
bla med byang chub kyi go 'phang sgrub pa gnyis su bshad pa las /
snga ma ni gtso bor rgyud chen rdo rje gur dang rdo rje mkha' 'gro sogs las ci rigs par bstan kyang bod yul 'dir phyag bzhes su btab pa cher ma byung la /
phyi ma ni gtso bor gu ru'i gter kha kun las bsgrub bya'i dam rdzas dang sgrub byed kyi thabs mchog mtha' yas pa byon dang 'byon dang 'byon par 'gyur ba rnams yin la /
gter byon rnams kyi yang rtsa ba'i shing rta ni chos dbang rin po che'i bka' srol 'di kho na yin pas shes nas gces spras su bya bar rigs so //
gnyis pa de nyid lag tu blang tshul la bdun /
skye bdun brtag pa /
ril bu sbyor tshul /
sgrub pa dngos /
dngos grub blangs ba /
gzhan don bya ba /
sgos kyi dam tshig
/dgos ched phan yon bstan pa'o //
dang po ni /
rgyas par rgyud nas bshad kyang lag tu lon par dka' bas 'dir ma bris la mdor na dal 'byor chos ldan gyi skye ba bdun brgyud blangs pa rang nyid kyis dran cing de'i rtags gsal ba'i gang zag gi gdung nyid bsgrub pa'i gzhi yin yang /
tshad ldan ma rnyed na gter byon bram ze'i gdung rus sam /
sha ril lam /
ring bsrel sogs gang yang rung ba rnyed na mchog tu gyur cing /
de'ang dngos su ma rnyed na de'i rgyun 'dres par nges pa'i phabs gta' yang nas yang bsing ma yin pa rtsa ba'i gta' spel lta bu la gzhi bcol nas sman dang dam rdzas gzhung mthun sel med kyi skyobs sbyar dgos kyi /
rtsa ba'i sgrub rdzas skye bdun gyi gdung med pa'i gang zag rnams kyi gdung ring bsrel ci rigs kyi ril bu bsgrub pa ni rten 'dus tsam du zad kyi myong grol rdzas mchog ma yin la /
de bzhin ril bu yang nas yang bsing byas pa'ang nus pa dman pas /
thog mar rtsa ba'i phabs gta' bum snying ril bu brgya do bcu do sogs mang du gzhug nas /
lo bstar rgyun sgrub kyi ril bu sgril sbyor gyi skabs su'ang bum snying ril bu'i phabs gta' mdzad pa sngon gyi gang zag mchog rnams kyi phyag bzhes yin pas shin tu legs so //
gnyis pa ril bu sbyor tshul ni /
skye bdun sgrub thabs bsam yas ma las /
skye bdun sha ni sran tshad la :
bzang drug gla rtsi a mr-i ta :
grub thob sha ni tshogs tshad nang :
byin rlabs rdzas dang rtag tu ngu :
sman dang dbang lag 'bras phye ni :
phul re phul re sbyar bar bya :
rgyal rigs bu chung bya rgod kyi :
sha yang yod na mtheb tsam re :
skyobs su sbyor na bzang bar bshad :
de nas rtogs ldan grub thob dang :
khrims ldan dge slong dri chus sbyar :
ril bu snyoms shing dpag med bya :
mtshal dang skyer pa'i khaN+Da dang :
gur gum sbyar te kha dog bsgyur :
rin chen bum pa mtshan ldan la :
gu gul bdug cing gegs bskrad bya :
ril bus bkang ste kha rgyan dang :
mgul chings gzungs thag rdo rje sogs :
chas rnams legs par rdzogs byas te :
bum rdzas nyer lnga dag kyang brub :
dkyil 'khor dbus su bzhugs su gsol :
zhes 'byung ba ltar te phyag len zhib pa gong du song grub la /
de'ang skye bdun gyi snying dang klad pa yod na sran tshad /
gdung gzhan ni byi'u'i sgo nga gang tsam dgos par gsungs shing /
rgyal rigs skye ba bdun pa'i sha dang bya rgod mgo snying 'byar ba bcas mkha' spyod gtso bor sgrub na skyobs su med thabs med cing /
mchog sgrub kyi skabs 'dir de dag ma 'dzom kyang ched du btsal mi dgos so //
gsum pa sgrub thabs dngos la'ang don bzhi ru yod pa'o //
dang po sgrub pa po'i grangs ni /
ye shes rigs mchog gi rgyud las /
rnal 'byor lnga yis gzungs thag bzung :
ji srid gzungs 'dzin mang na mchog :
ces gsungs pas 'dzom na dkyil 'khor gyi phyogs bzhir slob dpon bzhi /
rdo rje slob dpon dang lnga yis gzungs thag 'dzin cing /
pad+ma gsung gi sgrub pa yin pa'i phyir bzlas pa gtso che bas sngags zlo mkhan ji tsam mang bzhin legs la /
ma 'dzom na gzungs thag 'dzin pa'i slob dpon dang thun dpon gnyis /
sngags gsung mi 'chad du zlo mkhan gyi thun pa nges par dgos so //
gnyis pa bsgom bya'i ting nge 'dzin ni /
sgrub pa po re re bzhin thugs rje chen por gsal ba'i thugs ka'i 'od kyis don gnyis byas nas tshur 'dus bsgrub rdzas la thim pas ril bu re re bzhin thugs rje chen por gsal ba dang /
gzhan yang 'og nas 'byung ba'i ting nge 'dzin la nan tan du bya'o //
gsum pa bzla bya'i snying po ni /
bsgrub bya'i dam rdzas de nges par 'phags pa spyan ras gzigs kyi byin rlabs las byung bar gsungs pas de dang 'brel ba'i dbang gis sgrub byed kyang thugs rje chen po'i dkyil 'khor kho na la brten par snang zhing /
de'ang yi ge bdun pas ril bu dam tshig dang ye shes dbyer med par bsnyen cing byin gyis brlabs /
ma bsgom sangs rgyas thob pa'i sngags a ra pa tsa'i sham bu sbrel bas snang grags rtog gsum lha sngags chos nyid du gsal ba'i gzi brjid kyis byin rlabs dngos grub thams cad bsdus te myang grol ye shes kyi bdud rtsir bsgrub /
rtags rdzogs nas ye shes lnga sgrub kyi sngags shams chen mo sbrel bas gdul bya'i dug lnga ye shes lngar sbyong zhing 'khor ba dong nas sprugs pa'i phrin las kyi nus pa 'byin pas las la sbyor ba'o //
bzhi pa grub pa'i rtags ni /
bsnyen pa'i rtags spyi dang mtshungs la /
sgrub pa'i rtags /
'od dang du ba sgra dang dri :
zhal mthong dag snang dpag med 'byung :
zhes pa ltar dang /
dngos su ril bu 'phel ba /
'phur ba /
bdud rtsi me tog gi char 'beb pa /
'jig rten dge ba'i ltas bkra shis pa gang yang rung ba mthong ba la sogs pa dang /
las sbyor gyi ltas /
rang gzhan gyi sgrib pa dag pa /
bsod nams rgyas pa /
nyams rtogs 'phel ba'i ltas sna tshogs 'byung ba'o //
bzhi pa dngos grub blang ba ni /
bdun nam bcu bzhi nyer gcig dag tu bsgrub :
zhes gsungs pa'i dus sam /
rtags kyi tshad gang rung rdzogs pa'i tho rangs khar dngos grub kyi rdzas rnams la ril bu cung zad bsres te de nyid ngo bo bde gshegs kun gyi rang bzhin la rnam pa ye shes bdud rtsir mos shing cho ga dang ldan pas rol pas /
lus kyi phyi gzhal yas khang la nang don snying rnams thugs rje chen po'i lha tshogs su lam gyis grub par mos pas de ltar the tshom med par 'gyur bar nges so //
lnga pa gzhan don bya ba ni /
rgyud las /
gdul bya sbyang phyir khrus kyang bya :
zhag bdun kha gso rjes gnang sbyin :
zhes gsungs pa ltar gdul bya ni 'gro ba gang yang rung ba ste sngon la khrus sogs kyis dag par byas pa'i gser snod lta bur ril bum gyi dbang bskur zhing bcud seng ge'i 'o ma lta bu'i ril bu byin pa tsam gyis /
lus gzhal yas khang snying pad+ma 'dab drug zla ba dang bcas pa'i lte bar /
ril bu thugs rje chen po nyid kha gzhal yas khang gi sgo nas byon byang chub ma thob kyi bar du mi 'bral brtan par bzhugs par mos te phyogs ris med pa'i 'gro ba mtha' dag pa rjes su bzung ngo //
drug pa sgos kyi dam  tshig ni /
de ltar dbang thob cing ril bu ltor song phan chad ltar snang tha mal du 'dug kyang ngo bo spyan ras gzigs kyi go 'phang thob pa yin pa'i phyir dmangs rigs rgyal sar phyung pa dang 'dra bas /
rgyal srid thob nas rgyal khrims skyong ba dang chos mtshungs par thugs rje chen po'i bslab pa'i dam tshig bdag bas gzhan gces kyi sems bskyed dang ldan pas spyir 'gro don ji ltar nus pa bsgrub cing rang gi lus ngag yid gsum gzhan don 'ba' zhig par bsngo /
khyad par nyin mtshan thun drug gam tha na nyin rer lan re thugs rje chen po'i bzlas bsgom snying rje'i sems dang ma bral bar bya'o //
bdun pa dgos ched phan yon ni /
bsam yas ma las /
ril bu su yi ltor song ba :
tshe rabs gang dang gar skyes kyang :
spyan ras gzigs dang 'bral mi srid :
ces pas ril bu sus thob pa :
thugs rje chen po'i zhing du 'gro :
'di la the tshom mi 'tshal lo :
zhes gsungs te mtheb dang gzhu yi nus pas mda' gang 'dod kyi gnas su 'gro ba ltar sangs rgyas kyi thugs rje dang rgyu rkyen rten 'brel bsam gyis mi khyab pa'i mthu yin pas ji skad bshad pa de dag ni nges pa'i don kho na yin la /
de dag gi lag len rgyas pa 'og nas 'byung bar 'gyur ro //
gnyis pa sgrub pa'i thabs dngos lag tu len pa la sngon 'gro'i las rim bdun /
dngos gzhi'i las rim bdun /
rjes kyi las rim bdun gyis sgrub pa'i gzhung bsrang ba ni las byang gi dkyus su bstan pa ltar la /
de'ang sgrub pa po thams cad khrus byas dris byugs /
rgyan bzang po dar chas gos dmar po bstar te /
slob dpon shar nas dkyil 'khor la phyogs pa dang /
gzhan rnams kyang ji ltar 'os par 'dug nas /
sngon 'gro gzhi bgegs la gtor ma byin nas mtshams gcad pa dang /
skyabs 'gro
/sems bskyed /
tshad med bzhi /
tshogs gsag pa /
byin dbab pa /
mchod rdzas byin gyis brlab pa rnams bya'o //
dngos gzhi'i sgom rgyud ni /
bdag mdun bum gsum dbyer med du shes pas gyer tshig gcig gis dkyil 'khor gyi 'khor lo gcig tu bsdus nas bsgoms pa'i 'dzin sems rtse gcig pa las gzhan du mi g.yeng bar byas nas /
rten dang brten pa'i dkyil 'khor bskyed cing byin gyis brlab pa /
phyag mchod bstod pa sogs las byang gi gzhung bsrang zhing /
dzapa? dgongs ni /
rten dang brten pa'i dkyil 'khor thams cad snang la rang bzhin med par gsal btab la /
phyi sku gsung thugs la dmigs pa'i spro bsdu /
nang dregs pa tshar gcod la dmigs pa'i 'phro 'du /
gsang ba thugs dmigs med mkha' ltar dag pa'i klong du dkyil 'khor thams cad rdzogs pa'i dbyings las rtsal 'gag med du 'char bar rgyas btab ste rlung sngags dbyer med du bsre ba /
de las snang ba thams cad rang snang thugs rje chen po'i skur rgyas 'debs pa /
sgrar grags thams cad grags stong gzhom med kyi rang sgra thugs rje chen po'i gsung /
dran rtog thams cad ye shes zang thal rang shar rang grol thugs rje'i ngang du la bzla ba /
de nyid ye nas lha yin pa yin par ngo shes pas gnyis su 'dzin pa'i the tshom med pa'i ngang la 'jog pa /
bsgrub bya'i lha rang sems las gud na med pa'i lta bas thag gcod pa /
lha tshogs thams cad rang las byung zhing rang gi rang bzhin 'od gsal ba'i ngang du lta ba /
mdor na de thams cad sku gsum dbyer med kyi klong las mi 'da' ba'i dgongs pa bskyang ba ste dzapa? dgongs bcu po'i don la dmigs pa rtse gcig pas bzla bya'i sngags brgya stong la sogs pa ji ltar rigs pa bzla zhing /
khyad par skye bdun sgrub ril la dmigs te gzungs thag nas 'jus la /
bum pa rang byung gi pho brang ye shes kyi gzhal yas khang du bum bcud 'khor ba dong sprugs 'jig rten dbang phyug 'phags pa thugs rje chen po'i lha tshogs su gsal bar gyur /
rang gi thugs ka'i hrIHlas mkha' khyab tu //
'od lnga'i zer 'phros phyogs bcu'i bde gshegs mchod //
gang la dmigs pa'i yul des thog drangs pa'i //
'gro drug sdug bsngal las nyon sdig sgrib sbyangs //
'khor 'das snang srid snod bcud thams cad kyi //
dwangs ma'i rtsi bcud bum bcud rdzas la bstim //
zer rlangs thugs rje chen po'i skur gsal bas //
lha sngags yom yom shig shig lta bur gyur //
ces gsal btab ste /
oM ma Ni pad+me hU~M hrI:
a ra pa tsa mi ta hri da ya swA hA:
zhes btags pa'ang bzla zhing /
de ltar sngags sgra rgyun mi chad pa'i sgo nas dzapa? dbyangs dang bcas thun bzhi'i rim pas bzlas brjod kho na gtso bor bya'o //
thun mtshams rnams su stong tshigs kyi mchod pa bya ba ni /
hU~M:
ye shes lha tshogs spyan 'dren gshegs :
sogs kyis mchod /
de yang nyin mo'i snga thun la cho ga sngon 'gro bcas rgyas pa dang /
nyin mo'i phyi thun dang /
mtshan thun snga phyi gnyis la mtshams gcod nas bzung sman mchod kyi dgongs pa brda sogs mtshan don khA hi dor ba ma gtogs bzlas pa'i bar las byang dkyus ltar bya /
nyin mo'i phyi thun gyi mjug tu chos skyong gtor bsngo dang /
tshogs mchod byed /
lhag ma dkyil 'khor gyi byang shar du brtson du bzung zhing bsngo /
chos skyong gi gtor 'bul rjes chog
/chad tho dang /
brtan ma bskyang /
rta bro brdung /
gtang rag mchod bstod ni /
hrI:
kun 'byung nam mkha'i klong yangs nas :
bdug spos me tog mar me dri :
bshos gtsang sil snyan rol mo dang :
gzugs sgra dri ro reg bya chos :
rang byung rnam dag bdud rtsi dang :
'dzin chags bral ba'i gtor ma dang :
rigs drug bsgral pa'i rak+ta dang :
gnyis med sbyor ba'i byang chub sems :
kun bzang mchod sprin mchog tu rol :
oM ma Ni pad+me hU~M hrI:
oM na mas+sarba ta thA ga ta ma hA kA ru Ni kA gu h+ya dz+nyA na sarba yo gi nI badzra puSh+pe d+hU pe A lo ke g+han+d+he nai bid+ya shab+da pany+tsa kA ma gu Na ma hA a mr-ita rak+ta ba liM ta ta na ga Na d+harma d+hA tu sarba pU dza ho :
zhes mchod /
hrI:
snang ba yab la stong pa yum :
snang stong gnyis med thugs rje che :
dkyil 'khor lha tshogs thams cad la :
gnyis med tshul gyis phyag 'tshal bstod :
ces bstod /
dbyangs gsal yig brgya /
las byang ltar nongs bshags dang /
phyogs bcu na bzhugs pa'i sangs rgyas dang byang chub sems dpa' thams cad bdag la dgongs su gsol /
ji srid nam mkha'i mtha' dang mnyam pa'i sems can thams cad mi gnas pa'i mya ngan las 'das pa'i sa la ma bzhag gi bar du rgyal ba rnams mya ngan las mi 'da' bar brtan par bzhugs su gsol /
khyad par du'ang rdul tshon gyi dkyil 'khor la bskyed cing spyan drangs pa'i lha tshogs thams cad ji srid gshegs gsol gyi cho ga ma byas kyi bar du brtan par bzhugs su gsol /
brtan par bzhugs nas kyang bdag dang sems can thams cad la mchog dang thun mong gi dngos grub ma lus pa bstsal du gsol /
oM su pra tiSh+Tha badzrA ya swA hAH
zhes brjod cing me tog 'thor te brtan bzhugs bya /
hU~M zhes brjod pas /
rang gi snying ga'i 'od kyis phog pas snod bcud thams cad 'od du zhu nas sogs kyis nyer bsdu byas la /
oM ma Ni pad+me hU~M hrI:
zhes yi ge bdun pa'i sgras thun mtshams kyi lhar langs nas /
rgyun spyod /
bsngo smon /
ye d+har sngon du 'gro ba'i bkra shis brjod par bya'o //
da lta'i phyag len phal mo cher dngos gzhi zhag bdun byed na zhag dang po gsum yig bdun rkyang pa /
de rjes zhag gsum la myang grol sngags sham can /
mtha'i zhag gcig la sngags sham ring ba sbrel ba'i phyag bzhes kyang snang rung 'dir myang grol sngags sham thog ma nas sbrel ba bsnyen sgrub gcig chod legs par mngon zhing /
sgrub zhag rdzogs pa'i nyin gsum mam gcig la gdul bya'i snod sbyong phyir tshe'i snying po ni /
oM AHhU~M swA hA mUM lAM mAM pAM tAM sarba ta thA ga ta ma hA pany+tsa /
oM A yur+dz+nyA na ma hA puN+ye tiSh+Tha A+oM/
zhes btags pa bzla ste /
sgrub thabs bsam yas ma las /
rgyal ba rigs lngas ye shes sku lngar sbyor :
ye shes bdud rtsi'i sngags kyis 'chi med tshe :
rnam rtog bag chags sbyong zhing mngon sangs rgyas :
rmi lam dag tu rtags bzang 'byung bar nges :
thugs rje chen pos 'khor ba myang 'das sbyor :
skye bdun snying po ma bsgrub sangs rgyas thob :
ces 'byung ngo //
gnyis pa bar chad nyul le 'dul zhing bskrad pa ni /
gong gi bkra shis rdzogs pa'i rjes 'brel du /
tshogs pa thams cad zhwa bcas bzhengs /
slob dpon chas zhugs mdzad pa dkyil 'khor gyi mdun du 'khod pa'i drung du nyul le'i ling+ga bkod /
e yaM dz+wa la raM/
brub khung yangs shing gting zab pa'i nang du triHlas dngos grub la bar du gcod cing log par blta ba'i 'byung po nyams len bdud kyi rigs su gyur pa thams cad rid cing nyam thag pa'i lus can du gyur par bsam la /
na mo /
dkon mchog gsum la phyag 'tshal lo //
dkon mchog gsum gyi bka' bden pa dang /
chos nyid rnam par dag pa'i bden pa dang /
chos can rgyu 'bras bslu ba med pa'i bden pa dang /
khyad par bcom ldan 'das thugs rje chen po yang snying 'dus pa'i lha tshogs 'khor dang bcas pa'i bden pa dang /
bden pa chen po'i byin gyi rlabs kyis dngos grub la bar du gcod cing log par 'dren pa'i 'byung po nyams len bdud kyi rigs su gyur pa thams cad mtshan ma rdzas kyi rten 'di la mchis par gyur cig
tri yaM dzaHtri badzra aM ku sha dzaH
dzaHhU~M baM hoHsa dgug gzhug byas nas ging dkar nag las kyi rta mgrin du gsal ba'i thugs ka nas pho nya mtshon cha'i char 'beb pas rdul du brlag par bsam la /
rta mgrin gyi phur pa 'dril zhing /
hU~M/
nga ni dbang chen pad+ma'i sku
/sras dang sprul pa bye ba 'bum //
bka' sdod rab 'jigs pho nyar 'gyed //
rta mgrin lha tshogs dus la babs //
g.yas kyi phyag na phur bu 'dril //
g.yon gyi phyag na lcags kyu bsnams //
lcags kyus zungs la phur bus thobs //
gnod byed 'byung po rdul du rlogs //
zhes phur bus gnas rnams su gdab /
thun gyis brab cing /
oM pad+mAn+ta kr-ita ha ya grI wa hu lu hu lu hU~M phaTaH
ces gzir /
khyad par dpal gyi pho nya kun thub rgyal mo bskul ba ni /
hU~M:
shar phyogs dkar mo dung gi gzhal yas nas :
khrag mdog dmar mo bse yi lan phran can :
spyan rtsa dmar po nyi zla skar ltar 'phro :
smin ma glog 'gyu mun pa'i go skabs 'byed :
bu yug thog 'beb shangs nas rdo rje 'khrugs :
bzhad pa he dang dpal gyi spu gris gtams :
rngam pa'i ljags 'dril bskal pa'i me chen 'bar :
ag tshoms me 'bar rab 'byams srid pa sreg :
bskal pa'i 'brug sgra snyan nas gsung sgra sgrog :
lag pa dmar po spu gri 'bum gyis gtams :
sen mo lcags kyu'i rtse las bskal pa'i me chen 'bar :
ba spu rdo rje gnam lcags zhun ma 'khrugs :
smin ma lcags kyi khro chung char 'bebs shing :
zhabs kyi phur pas srin mo lnga brgya gzir :
ral pa bse khrab khrag gi khu char 'beb :
shin tu mi bzad gtum chen khrag 'thung ma :
srin mo'i snying 'byin changs par bcug nas gsol :
shin tu mi bzad 'bar ba'i sku gcig ma :
dpag tshad lnga brgyar rgyug cing klu srin ma lus sgrol :
khros pa'i zhal mdog khrag gi mchin pa kha :
na bza' dmar po srin gyi g.yang gzhi gsol :
phyogs bcur kha bltas phyogs skyong zhabs kyis gnon :
bdud la babs na snying khrag dron mo 'thung :
srin la babs na srog rtsa dmar po gcod :
dgra la babs na dug gi kha chu 'debs :
bgegs la babs na rU pa rdul du rlog :
dpal gyi pho nya dpal gyi thugs las byung :
dam tshig dgra dang 'byung po bgegs kyi tshogs :
phung po dum bur gtub cing don snying ma lus bsreg :
bru bu bru a pa tse ru pa tse ni tse ra Na thun du thun na sha satwaM b+ha ya yak+sha 'byin yak+sha 'byin ya phye ma phye ma :
rdul phran rdul phran :
zhes drag sngags spos rol dang ging dkar nag rgyug shar drag pos 'don cing /
dpal gyi pho nya kun thub rgyal mos khyad par gyi dbyug pas bsdigs shing thun gyis brab pa sogs drag po'i tsham rngam dang bcas gzir bar bya'o //
de nas spos btul zhing dar tshon sna lnga g.yab /
gdung ba'i dbyangs dang bcas pas /
hU~M:
stong gsum stong gi 'jig rten na :
phyogs bcu stong gi 'jig rten khams :
rang bzhin dkyil 'khor chen po nas :
gsung mchog yongs rdzogs gshegs su gsol :
dkyil 'khor byin rlobs bdag dbang skur :
he ru ka yi gnas bcu dang :
dur khrod chen po'i gnas brgyad dang :
'og min lhun grub gnas mchog nas :
sku gsung thugs yon phrin las bdag :
lha dang rig 'dzin dam can gyis :
dkyil 'khor byin rlobs bdag dbang skur :
zhi tshogs 'od dang lams se lam :
khro tshogs hU~M sgra di ri ri :
rig 'dzin byin chen thibs se thib :
mkha' 'gro'i gar stabs shigs se shig :
chos skyong ru mtshon lhabs se lhab :
rtags dang mtshan ma bstan pa dang :
sku gsung thugs kyi dngos grub stsol :
sa ma ya ho :
sa ma ya satwaM:
a la la ho :
A we sha ya a A:
zhes bdag gnas yo byad sgrub rdzas thams cad la byin dbab pa nan tan du byas pas bar chad sel zhing dngos grub myur du 'thob par 'gyur ro //
gsum pa dngos grub kyi mtshan ma brtag pa ni /
yi dam lha'i zhal mthong ba dang /
dam can mkha' 'gros lung ston pa dang /
bum chu khol ba dang /
sgrub rdzas 'phel zhing 'od 'phro ba dang /
snyan pa'i sgra dang dri bzang 'thul ba /
nyi zla shar ba /
ri bo la 'dzeg pa /
mkha' la 'phur ba /
longs spyod kyi gter thob pa sogs nyams dngos rmi lam gang rung du 'byung ba dang /
khyad par ril bu grub rtags ni /
bum pa las 'od 'byung ba /
sgrub gnas su 'ja' 'od shar ba /
ril bu las du ba dang sgra snyan dang dri zhim 'byung ba /
lha dang lha mo'i gzugs mthong ba /
lhas char 'beb pa dang /
'jig rten gyi khams thams cad dge zhing bkra shis pa dang /
sgom nyams gsal zhing rtogs pa 'phel ba sogs byung na de ma thag tu dngos grub blang ba gnad yin pas /
ban+d+ha mtshan ldan du a mr-ita sgrub pa'i ril bu sbyar ba'i chang gis bkang la /
hU~M:
bde gshegs rgyal ba kun gyi thugs dam dang :
sbyor lam tshogs lam gnas pa'i dam can tshogs :
rnal 'byor bdag la sngon gyi thugs dam gyis :
tshe dang chos dang las bzhi myur 'grub dang :
rkang mgyogs mig sman ril bu mkha' spyod dang :
srid nor zas gos mthu rtsal dngos grub stsol :
a la la ho :
zhes brjod la bdud rtsi rol /
rtags mtshan dmigs su ma byung na 'di nyid dmigs su mi dgos shing /
gal te bar chad rtags dmigs su bsal ba byung na de ma thag tu nyul le bskrad pa'i cho ga dgos kyang ma 'grub na rta'i drag sngags brjod cing yungs gul gyis brab bdug bya /
cis kyang ltas ngan na mched lcam rnams dkyil 'khor gyi mthar lag pa lu gu rgyud du sbrel te lta ba'i gding bskyed la las byang ltar bro brdung bya /
gzhan yang 'grub tu rung na tshe 'gugs pa po dang /
bar chad bsal ba'i rdo rje mtshams pa dang /
gung gnyis la khrus kyi cho ga dang /
thun drug gam nang nub tu dngos grub bskul ba dang /
khyad par nyams chag skong ba'i cho ga ni kun la gces pas skong chog mdzad pa po rnams kyis so so'i cho ga la brtson par bya zhing /
de dag zur du mi 'dzom na dkyus su bstan pa 'di tsam la gzhung gi don tshang zhing /
bar chad mi 'byung bar dngos grub 'grub pa'i rgyu'i gtso bo sgrub pa po rnams dam tshig dang sdom pa rnam par dag pa /
rdo rje slob dpon ting nge 'dzin gsal ba /
thams cad dad mos dag snang rtse gcig pa gal che ba dang /
dam tshig gi gnad ni shin tu phra bas ma tshor bar nyams chag 'byung ba'i phyir rtag tu yi ge brgya pa'i bzlas bsgom la 'bad pa ci nas gal che'o //
lnga pa sgrub pa'i rjes bskyang mtha' rgyas las kyi rim pa ni /
bdag don gzhan don tshe 'gugs shing //
gter sbed rjes rim rgyun spyod dang //
phyi mtshams bkrol zhing dkyil 'khor bsdu //
bzod gsol smon lam bkra shis brjod //
rdul tshon chur gshegs gnas srung ngo //
zhes pa'i dang po bdag don du dus kyi dngos grub blang ba ni /
ltas bzang gtan la pheb pa'am /
zhag dang dus grangs kyi nges pa can gang yin na'ang rung ste /
sang grol rgyu'i de ring gi dgong thun nas dngos grub blang ba'i rdzas bsham ste /
dkyil 'khor gyi mdun du gzhi dkar po'i steng du gro'i g.yung drung g.yas 'khyil du bris pa'i dbus su /
rin po che'i snod du 'bru bzang gi phye mngar gsum dang zho mar 'o mas sbrus pa'i nor bu 'bar ba'i gzugs dang phyogs bzhir las bzhi'i 'brang rgyas bza' bca' sna tshogs pas bskor ba /
g.yas su mngar gsum thud dang bsres pa'i ril bu dang /
g.yon du b+hany+dza bzang por 'bru bcud bdud rtsi la a mr-ita btab pa'ang bsham /
nub tha ma'i thor thun la bab pa na las gzhung bzlas pa'i bar dang /
gtor bsngo /
tshogs mchod sogs rgyas par byed /
tshogs tha ma'i skabs nyul le'i ling+ga mer bsreg
/sngar btson 'dzin byas pa'i tshogs lhag mchod pa'i ras ma dang bcas pa phyi rol du gtang /
chos skyong gi gtor 'bul skabs srung ma'i gtor ma rnams 'bul zhing rjes chog bya /
las byang gi chad tho /
brtan ma /
bro rdung bcas song mtshams /
hrIHhU~M:
nga ni khro rgyal rta mgrin te :
rta skad rngam sgrog bar chad sel :
sku yi 'od zer mtshon cha'i gur :
me ri 'bar bas phyogs mtshams gcod :
ma rtogs 'khrul pa'i sems can rnams :
rnam rtog ma rig bag chags kyis :
lha dang 'dre bgegs gnyis snang yang :
rnam par rtog pa bgegs yin phyir :
'dre bgegs rang gi sems las byung :
sems nyid ye nas chos sku la :
bgegs dang bar chod ga la yod :
thams cad rang grol chos sku'i mtshams :
'di las su yang 'da' ma byed :
hrIHhU~M gnod byed 'byung po mA ra ya hU~M phaT:
ces bgegs bskrad /
hU~M hrI:
rnam dag spros dang bral ba'i ngang nyid las :
ma 'gags thugs rje'i rang rtsal gtso dang 'khor :
gnas 'dir sku gsung thugs kyi byin phob la :
ye shes lnga yi dbang mchog bskur du gsol :
oM ma Ni pad+me hU~M hrI:
ma hA kA ru ni kA ya :
sarba sa ma ya :
A be sha ya aHA:
zhes byin dbab /
oM AHhU~M:
rgyal ba zhi khro rdo rje slob dpon dang :
bde gshegs yongs rdzogs srung ma dam tshig can :
sku gsum gdung gsob rdo rje lcam dral mched :
dpang gyur dkon mchog ma lus dgongs su gsol :
bdag ni ma rig lus dang ngag sems kyis :
rdo rje slob dpon mched la ngan smras shing :
yi dam sngags dang phyag rgya gsang ba bsgrags :
rtsa ba'i dam las 'gal gyur mthol zhing bshags :
shes bya lnga dang spyad par bya ba lnga :
mi spang lnga dang bsgrub par bya rgyu lnga :
dang len lnga sogs yan lag dam tshig kun :
nyams gyur rang gnong 'gyod pas mthol zhing bshags :
sngags la the tshom bla med theg pa smad :
lta sgom ya bral bsnyen sgrub gzhung ma bsrang :
long yod le los dus kyi mchod pa chag :
sgo gsum thun mong dam nyams mthol zhing bshags :
rig pa'i rtsal chung snying po'i don ma rtogs :
sgom pa'i bsran chung gnas lugs so ma thub :
blo yi stobs chung spyod pa bogs ma thon :
legs bsam spyad kyang don log thugs 'gal bsags :
'bras bu yid smon gyur pa mthol lo bshags :
zhes nongs pa bshags /
dngos grub bsdu ba'i dmigs pa ni /
rtsa ba'i dkyil 'khor lha rnams mnyam sbyor ba'i //
sbyor mtshams 'od zer dmar po phyogs bcur 'phros //
'gro drug sems can rgyud sbyangs mkha' khyab kyi //
bde bar gshegs pa rnams la dgyes pa bskyed //
sku gsung thugs dang yon tan phrin las kyi //
dngos grub tshur bsdus bdag dang sgrub rdzas la //
thim pas 'chi med bdud rtsi'i dwangs ma che //
dngos grub kun gyi snying por 'khyil bar gyur //
ces gsal btab la /
oM ma Ni pad+me hU~M hrIHkA ya wA ka tsit+ta sarba sid+d+hi hU~M hU~M AH
zhes ci nus bzla'o //
de nas skya rengs 'char ba dang mnyam du rnam rgyal bum pa /
thod pa /
me long /
skye bdun bum ril /
dngos grub kyi rdzas 'brang rgyas dang bcas pa /
tshe ril /
tshe chang sogs lag tu thogs la /
hU~M:
nam mkha'i mtha' dang mnyam pa'i 'jig rten na :
thugs rje chen po'i lha tshogs 'khor dang bcas :
chos sku skye med dbyings las ma g.yos kyang :
gzugs sku rnam bzhi 'ja' tshon lta bur gsal :
sgrub pa'i lha mchog thugs rje'i sku gsung thugs :
gsang ba ye shes sangs rgyas kun gyi yum :
nor 'dzin gsang sngags 'dzin ma sras dang bcas :
rgyal ba rigs drug sprul sku thub pa drug :
dus gsum sangs rgyas stong rtsa thugs rje'i bdag :
sgo skyong bdud 'dul ye shes khro bo bzhi :
bla ma lha mched rig 'dzin chos skyong tshogs :
hU~M:
nam mkha'i sku mnga' 'gran du med pa yi :
'gyur med sku yi dngos grub bstsal du gsol :
'gro drug sgrol mdzad chos kyi 'brug sgra sgrog :
'gag med gsung gi dngos grub bstsal du gsol :
ye shes thugs kyi rdo rje 'gyur ba med :
'chi med thugs kyi dngos grub bstsal du gsol :
sa gzhi'i drod ltar yon tan zad mi shes :
yon tan lhun gyis grub pa'i dngos grub stsol :
cho 'phrul sna tshogs 'gran med nyi zla'i tshul :
phrin las 'gro don mthar phyin dngos grub stsol :
phyag rgya chen po mchog gi dngos grub stsol :
bla med thar pa'i dngos grub bstsal du gsol :
dam can mkha' 'gros dngos grub bstsal du gsol :
dang po bsgrubs nas deng gi zhag grangs thems :
dus las mi 'da' thugs rjes dngos grub stsol :
sarba sid+d+hi hU~M A:
zhes dngos grub bskul mthar /
oM ma Ni pad+me hU~M hrI:
kA ya sid+d+hi oM:
wA ka sid+d+hi A:
tsit+ta sid+d+hi hU~M:
zhes skye bdun bum ril gnas gsum du bzhag cing /
ril bu cung zad bdud rtsi a mr-ita dang sbyar la de nyid ngo bo bde gshegs kun gyi rang bzhin la rnam pa bdud rtsi dkar mer gyis 'khyil bar bsam la /
spyi mgrin snying gar thig le bya /
sarba sid+d+hi pha la hoHsa lce thog tu myangs pas lus phyi gzhal yas khang nang rtsa khams thams cad thugs rje chen po'i lha tshogs su bsam la dngos grub blang ngo //
de nas dngos grub kyi rdzas lhag ma rnams kyang 'dus pa thams cad la 'gyed cing dbang bskur rgyas par mi byed na skabs 'dir dzapa? dbyangs dang bcas te 'dus pa rnams la bum ril gyi dbang yang bskur bar bya'o //
gnyis pa gzhan don dbang skur ba'i tshul ni dbang gi cho ga las 'byung ba ltar rgyas bsdus skabs phyed par bya'o //
gsum pa tshe 'gugs ni skabs 'dir tshe 'gugs bstim tsam gyis chog kyang /
spros pa la dga' zhing spro na tshe bum dang tshe ril tshe chang yang 'du byas la tshe dpag med rigs lnga yum lnga mgyogs ma sgo ma dang bcas pa gsal ba'i 'od zer spro bsdus tshe bcud bsdu bstim gyi ting nge 'dzin dang ldan pas /
hU~M b+h+rU~M badzra A yu she hU~M A:
oM b+h+rU~M badzra A yu she hU~M A:
swA b+h+rU~M badzra A yu she hU~M A:
AHb+h+rU~M badzra A yu she hU~M A:
hA b+h+rU~M badzra A yu she hU~M A:
zhes bzla /
mda' dar g.yab cing /
hU~M:
bcom ldan mgon po tshe dpag med :
sku mdog dmar 'tsher 'od zer 'bar :
phyag g.yas rdo rje tshe dar 'dzin :
g.yon pas tshe yi bum pa bsnams :
yang gsang thugs kyi gwa 'u nas :
snying po thugs kyi A yuHstsol :
mgon po'i tshe bzhag gnas 'di yin :
bdag cag tshe srog brtan par mdzod :
hU~M:
mgyogs ma rnams kyis tshe drongs la :
byin chen rnams kyis byin phob cig :
dbang chen rnams kyis dbang skur cig :
gsang ba bzhi yis rgyas thobs shig :
oM b+h+rU~M badzra A yu she hU~M dzaH
A yu she dz+nyA na dzaHdzaH
zhes sngags lan gsum brjod la tshe 'gugs /
de nas tshe brtan par bya ba ni /
hU~M tra tra shag :
mu tra ho :
tiSh+Tha lhan :
bdun nam nyer gcig bzlas la /
hU~M:
snying po bstan par mi nus te :
rdo rje 'chang gi tshe yang tshe :
spros pas khams gsum bkrag mdangs ldan :
bsdus pas lus la gzi mdangs ldan :
bcings pas rdo rje lu gu rgyud :
brtan pas mi 'gyur rdo rje 'dra :
bdag cag rdo rje'i dam tshig can :
sku gsung thugs kyi tshe mchog stsol :
tshe mchog rdo rje'i don rtogs shog :
de nas tshe dbang skur bar spro na bum pa mgo'i gnas lngar bzhag ste /
hU~M badzra kA ya a b+hi Shiny+tsa hU~M:
oM bud+d+ha kA ya a b+hi Shiny+tsa oM:
swA rat+na kA ya a b+hi Shiny+tsa swA:
AMHpad+ma kA ya a b+hi Shiny+tsa aAM:
hA karma kA ya a b+hi Shiny+tsa hA:
zhes pa'i rjes 'brel du tshe'i snying po brjod bzhin du tshe ril chang yang bkye /
de nas me tog 'thor la /
oM:
sku yi sku ste sku la thim :
phung po lnga la rab tu thim :
A:
gsung gi gsung ste gsung la thim :
ljags kyi dbang po mchog la thim :
hU~M:
thugs kyi thugs te thugs la thim :
rang byung ye shes thugs la thim :
nyin mo bkra shis mtshan bkra shis :
nyin mtshan rgyun du bkra shis pa :
skal ldan rnams la bkra shis shog :
snying po nyi zla gsal gyur cig :
oM AHhU~M dz+nyA na hU~M ho :
zhes tshe brtan pa'i bkra shis brjod /
bzhi pa gter sbed pa'ang bsdus pa'i skabs phyag len mi mdzad pas 'dir ma bris la spro na thugs gsang sgrub khog ltar ro //
lnga pa dkyil 'khor gyi rjes rim ni /
dkyil 'khor pa la gtang rag gi mchod bstod nongs bshags bzod gsol bcas bya /
oM/
khyed kyis sems can don kun mdzad //
sogs kyi mthar /
dz+nyA na maN+Dal badzra muHsa ye shes kyi 'khor lo chos kyi dbyings su gshegs /
hU~M/
rang gi snying ga'i 'od kyis phog pas snod bcud thams cad sogs kyis dam tshig gi 'khor lo bsdus nas mi dmigs pa'i ngang mnyam par bzhag la /
slar yang /
oM ma Ni pad+me hU~M hrI:
zhes yi ge bdun pas thun mtshams kyi lhar ldang ngo //
drug pa rgyun spyod ni las byang gi dkyus su gsal ba ltar ro //
bdun pa phyi mtshams bkrol ba ni /
ser sbreng dang bcas te phyi rol gyi shar la sogs par rim bzhin song la rgyal tho bzhi'i mdun mchod gtor bshams nas byin brlab mchod bstod rnams sngar ltar las /
phrin bcol mjug gi
/sgrub pa'i bar chad kun srungs shig
/ces pa'i tshab tu /
bcol ba'i phrin las grub par mdzod //
ces bsgyur zhing /
sku rten la brtan bzhugs bya /
sgo byang gnyis la'ang sngar ltar las /
hU~M/
gsang chen lhun grub ces sogs kyi tshab tu /
mchod sbyin gtor ma 'di bzhes la //
sogs dang sku rten la brtan bzhugs bya'o //
brgyad pa dkyil 'khor bsdu ba ni /
nang du phyin la slob dpon gyis hU~M mdzad rgya dang bcas /
oM badzra kI la ya ut+kI li ya sarba kI la ya badzra d+ha rod A dz+nyA pa ya ti hU~M hU~M hU~M hU~M phaT swA hA:
zhes phur bu rnams dang por gdab rim las ldog phyogs su phyung ste /
oM ru ru s+phu ru dz+wa la tiSh+Tha sid+d+hi lo tsa ni sarba ar+tha sA d+ha ni swA hA sa phur rtse rnams 'o mas bkru
/chos thams cad skye ba med pa'i don yid la byas te dril bu dkrol zhing /
a kA ro'i sngags brjod bzhin par g.yas pa'i rdo rjes shar gyi tshangs thig gi lam nas gtso bo'i gnas kyi bar dbyi zhing /
lhag ma rnams kyang rjes mi mngon par phyags la /
don du gnyer ba rnams la cung zad byin nas gzhan rnams bum par blugs la bkur sti chen pos mchod /
thig shul dri bzang gis dbyi'o //
dgu pa bzod gsol la dang po mched lcam rnams phan tshun du phyag byas la nongs pa bshags pa ni /
ho :
thams cad rdo rje mched dang lcam dral te :
bde bar gshegs pa'i slob mar dam mnos nas :
kun kyang mthun par spyod pa'i dam tshig la :
mnyam nyid ngang las legs nyes dbyer med kyang :
lus ngag rnam par dag pa'i tshul tsam du :
gzhung las nyams shing thugs dang 'gal ba rnams :
rnam dag bsam pas mi gnas tshig 'dis bshags :
'dzin med ngang du bzod par bzhes mdzod la :
rang bzhin dag pa'i tshangs pa bstsal du gsol :
a a a :
de nas rdo rje slob dpon la gtang rag 'bul zhing bzod par gsol ba ni thams cad kyis phyag bya /
lus longs spyod 'bul ba'i blos /
ho :
rdo rje slob dpon chen po dpal mchog ldan :
gsung rab rgya mtsho lha mi'i 'dren pa'i dpal :
yang dag don ston 'khor ba'i sdug bsngal skyob :
'jig rten 'di na pha ma'i tshul du gnas :
bka' drin bzang yang bsnyen bskur rngo ma thogs :
sdom gsum bsrung bya dam tshig gang nyams kyang :
nyes ltung sgrib par mi 'gyur dag bya'i phyir :
mthol bshags bzod par gsol gyis tshangs par mdzod :
ces zhabs spyi bor blangs shing bla ma spyi gtsug tu 'bral med bzung ngo //
bcu pa mar me'i smon lam gyis dge ba'i rtsa ba bla na med pa'i rgyur bsngo ba ni /
dpon slob thams cad lag bsnol bas srin lag sbrel te g.yon pas mar me bzung zhing /
rdo rje rgyal thebs kyis rnam sbyar dang bcas bzhengs te mar me'i smon lam gyi gtong thun sngon du 'gro bas /
hU~M:
dur khrod gsang ba mchog gi dkyil 'khor du :
rdo rje slob dpon mchog gis dbu bzung nas :
rgyal ba'i gdung gsob mched dang lcam dral rnams :
nam zhig byang chub mchog tu zhugs pa'i tshe :
'khor ba'i g.yang sa chen por mi ltung dang :
ma rig mun pa'i dbang du mi gtang zhing :
gcong rong zab mo'i gnas su mi skye dang :
dmyal ba'i zangs khar nang du mi ltung zhing :
gcan gzan gdug pa'i sgra skad mi grags dang :
mtshon rnon gdug pa'i dbal gyis mi phog shog :
dge ba'i bshes gnyen bka' drin che ba dang :
dam tshig gcig pa'i rdo rje mched lcam rnams :
dbang gis 'brel pa'i mtshan ldan gzungs ma rnams :
tshe rabs 'di dang tshe rgyud thams cad du :
mi 'bral 'grog pa'i ting 'dzin rtse gcig gis :
sa bcu rim gyis khyad par bgrod par shog :
nam zhig tshe 'phos lus brjes dus byung tshe :
ma rig dbang gis 'khor bar ltung srid na :
snang gsal mar mes 'khor ba'i sdug bsngal sel :
phrag dog dbang gis lha min yul 'khyams na :
snang gsal mar mes gdug pa'i mtshon kha snyil :
'dod chags dbang gis kla klo mir skyes na :
snang gsal mar mes shes rab gsum la sbyor :
nga rgyal dbang gis tshe ring lhar skyes na :
snang gsal mar mes gdug pa'i sdug bsngal choms :
gti mug dbang gis byol song gnas bsgribs na :
snang gsal mar mes shes rig sgron me thegs :
ser sna'i dbang gis yi dwags gnas skye na :
snang gsal mar mes bkres skom gdung ba sol :
rgyu mchog 'di yis sa bcu yongs bgrod de :
shes bya'i sgrib byang phyir mi ldog par shog :
snang ba'i go 'byed zhun mar mdangs ldan 'di :
bde gshegs yongs la phul ba'i mthu byin gyis :
sa bcu 'das te sa rnams yongs bgrod shog :
kun tu 'od dang ma chags pad+ma spyan :
'khor lo tshogs chen stug po bkod la sogs :
de ba ko sa kun bzang dbyer med sar :
rdo rje sems ming lcang lo can gyi sa :
bla med sa dang srid gsum ngang rdzogs sa :
rtsol bral thig le'i sa la lhun grub nas :
gzugs sku gnyis kyis 'gro don yongs rdzogs shog :
ces thams cad kyis rjes zlos dang bcas te smon lam rtse gcig tu gdab /
gzhan yang las byang gi dkyus su bstan pa nyid dang /
ho :
dge ba dri med rgya chen 'dis :
mtha' yas sems can ma lus kun :
sgrib pa kun bral tshogs rdzogs te :
sa lam ma lus yongs rdzogs te :
sku gsum dbyer med lhun grub ste :
byang chub mya ngan 'das pa'i sa :
mchog gi dngos grub myur thob shog :
oM swasti b+h+rU~M b+h+rU~M b+h+rU~M:
zhes pa'ang brjod do //
bcu gcig pa shis brjod ni /
'dus pa thams cad kyis zhwa gsol zhing ye d+har sngon du 'gro bas dril gsil dang me tog 'thor bzhin las byang du bshad pa dang gzhan yang shis brjod rgyas par bya'o //
bcu gnyis pa rdul tshon nyid slob dpon slob mar bcas pas bkra shis pa'i glu dang rol mo /
rnam par bkra ba'i ltad mo sna tshogs dang bcas chu klung chen po'am /
rgyun mi chad pa'i chu bo lta bu'i 'gram du khyer nas /
der dri'i maN+Dal dkar po 'dab ma brgyad pa'i dbus dang phyogs mtshams brgyad la 'bru tshom bkod /
stegs mtho bar rdul tshon bzhugs su gsol /
mthar nyer spyod dkar gtor bsham /
pad+mAn+ta kr-ita bsang /
swa b+hA was sbyang /
thams cad stong nyid nam mkha'i ngang :
zhes sogs dang /
gtor gzhong rat+na'i gzhal yas su :
sogs kyi mthar /
oM AHhU~M hoHsa byin gyis brlab /
rten pad+mAn+ta kr-ita bsang /
swa b+hA was sbyang /
maN+Dal gyi dbus su rdo rje sems dpa' dkar po rdo rje dang dril bu 'dzin pa rgyan thams cad kyis brgyan par gyur /
rang gi snying ga nas 'od zer 'phros pas klu chen brgyad 'khor dang bcas pa badzra sa mA dzaHsa spyan drangs /
'dab ma brgyad la 'khod pa ni /
stod lha'i lus can sbrul mgo'i gdengs ka can thal mo sbyar ba smad sbrul mjug tu 'khyil pa dar dang rin po ches brgyan pa 'khor dang bcas par gyur /
oM badzra satwa aSh+Ta ma hA nA ga sa pa ri wA ra ar+g+haM nas shab+da pra tIts+tsha swA hA'i bar gyis mchod /
a kA ro lan gsum gyis gtor ma 'bul /
gdengs ka nor bu 'bar ba'i 'od zer gyis //
sa 'og mun pa'i tshogs rnams rab 'joms shing //
bstan la rab dga' mthu stobs bsam mi khyab //
klu rgyal 'khor dang bcas la phyag 'tshal bstod //
rdul tshon gtad de chur sbyang /
deng de bzhin gshegs pa rnams kyis byin gyis brlabs pa'i rdul tshon rin po che'i rang bzhin 'di rnams bdag gir mdzad nas mchod pa dang /
'jig rten gyi khams spyi dang khyad par sa phyogs 'di dag tu bde legs kyi dpal phun sum tshogs pa 'phel zhing rgyas par mdzad du gsol /
zhes dang bkra shis brjod /
slar yang /
oM badzra satwa aSh+Ta ma hA nA ga sa pa ri wA ra ar+g+haM nas shab+da'i bar gyis mchod /
gdengs ka nor bu 'bar ba'i sogs kyis bstod /
yi ge brgya pas nongs pa bshags /
oM ma hA nA ga a d+hi pa ta ye sa pa ri wA ra gats+tshas klu rnams gshegs /
dzaHhU~M baM hoHrdo rje sems dpa' rang la thim par bsam la /
gang du rdul tshon blugs pa'i bum pa de chus bkang nas sngar bzhin khyer te /
oM ru ru s+phu ru sogs spyan ma'i sngags bzla bzhin du dkyil 'khor khang pa sogs la 'thor /
bcu gsum pa gnas srung ba ni /
grub nas nyin gsum la sogs par las byang gi gzhung bsrang zhing tshogs gtor 'bul ba /
zab mo'i rgyud bklag cing dam chos bshad nyan gyis mtshon pa'i dga' ston ji tsam byas pa de tsam du bstan pa dang 'gro ba yongs la 'phral dang yun du bde legs kyi snang ba zad mi shes pas khyab cing rtag par 'gyur ro //
gsang ba yongs rdzogs kyi sgrub 'bum chen mo las /
spyir gsang sngags sgrub chen 'di zhi khro bka' brgyad thams cad kyi spyi khog skyed byed ma lta bu yin phyir :
sngon rjes chog khrigs 'di bzhin la :
'dod lha'i mtshan dang rdzas bcas gar dgos su bcug ste :
bar 'dir rang rang gi sgrub gzhung zhi khro :
yang dag :
phur pa :
bdud rtsi :
ma mo :
pad+ma :
thugs rje chen po :
phyag rdor gang byed 'di'i sgo nas bton pas khyad par mchog tu 'gyur ro :
zhes gsungs pa ltar yongs rdzogs nyid chos dbang rin po che'i zab gter thams cad kyi spyi'i chings chen po yin pas rtsa ba'i sa khongs dang 'don bya yang 'dus rang gzhung du mi gsal ba rnams de nyid nas blangs /
mkhan chen au DI ya na'i yig cha las legs pa'i bcud bsdus te 'dus gsal du bkod pa'o //
yang ras bris kyi phyogs lta bur shin tu zor yang ba byed na /
bdag bskyed sngon du 'gro ba'i sa lha la gtor 'bul /
las byang gi mtshams gcod tsam gyis sa bzung /
lha dang bum pa sta gon /
rgyan bkod tsam byas pas sngon 'gro'i don tshang /
mnga' gsol sogs mi dgos /
de nas phyi nang bar gyi mtshams gcod 'dir bstan rdzogs par byas te dngos gzhi la 'jug cing /
rjes kyi skabs su'ang tshe 'gugs slob dpon dang mched kyi nongs bshags rdul tshon chur gshegs gnas srung gi sa bcad rnams dor bas kyang legs par 'grub bo //
grol ba bzhi ldan thabs mchog nye ba'i lam //
gsang sngags snga 'gyur ba yi khyad chos gang //
deng dus 'gro blor lhag par 'tsham pa'i phyir //
'di ltar bshad pa'ang don dang ldan pa nyid //
yang 'dus sgrub pa'i tshom bus sa gzhi'i khongs /
khyab cing der 'brel 'jig rten dbang phyug gi
/go 'phang thob nas srid pa'i khams 'di nyid //
rnam dag bde ldan zhing khams dngos 'gyur shog
/bzlas pas grol ba bod kyi chos gcig ma //
theg rtse'i rnal 'byor gsum gyis zlo ba'i thabs //
spros bcas 'di yi gong na gzhan med pas //
sa gsum rdo rje'i rang sgras 'gengs gyur cig
/thugs rje chen po yang snying 'dus pa'i skye bdun myang grol chen mo'i tshom bu tshogs su sgrub pa'i khog dbub 'di ltar /
spyan ras gzigs dngos chos dbang rin po che bdag cag gi 'dren par snang ba 7kun mkhyen bla ma rdo rje gzi brjid rtsal gyis bka' bstsal yang yang pheb pa rjes su sgrub pa'i gus 'dun gyi blos /
pad+ma gar dbang phrin las 'gro 'dul rtsal gyis dpal spungs yang khrod tsa 'dra rin chen brag gi sgrub gnas su rgyal ba lha las babs pa'i dus bzang por grub par sbyar ba'i dge bas dpal ldan bla ma'i zhabs pad yun ring du brtan zhing bstan 'gro la phan pa rgya chen po 'byung bar gyur cig
/dge legs 'phel //

//
