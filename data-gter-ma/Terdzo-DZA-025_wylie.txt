@#//
rig 'dzin yongs 'dus las /
tshe sgrub ye shes 'od mchog gi gsang sgrub phrin las kyi byang bu ye shes 'od kyi thig le zhes bya ba bzhugs so //
na mo gu ru pad+mApa ri mi tAyu She /
mkhyen gnyis dri med ye shes 'od mchog gis //
sgrib gnyis dus kyi mun pa'i rgya dbral nas //
grub gnyis ring 'tsho'i dga' tshal bzhad pa'i gnyen //
bla ma 'chi med mgon pos thugs brtses skyong //
a ti sems kyi dkyil 'khor mchog
/sgra don rang byung rdo rje'i tshig
/brjod pa kun las khyad 'phags pa'i //
phrin las zab mo 'di rmad do //
bka' 'dus phyi mar grags pa'i yan lag gi chos sde rig 'dzin tshe'i sgrub pa yang gsang bla na med pa'i snying tig ye shes 'od mchog gi sgrub thabs las byang ltar nyams su len pa la don gsum ste /
sngon 'gro
/dngos gzhi /
rjes kyi rim pa'o //
dang po ni /
dbang dang sgrub mchod sogs skabs su babs pa'i dkyil 'khor sgrub rdzas dang /
mchod gtor rnams 'du bgyis te brgyud pa'i gsol 'debs dang /
bsnyen sgrub kyi thog ma lta bur gzhi bgegs kyi gtor ma'ang spyi ltar gtang /
gzhung dngos bstan gyi sngon 'gro la bcu gsum las /
dang po skyabs 'gro ni /
oM AHhU~M hrI:
rang byung rig pa sangs rgyas chos kyi sku :
gsal mdangs longs sku chags bral dam pa'i chos :
sna tshogs rang grol sprul sku dge 'dun la :
rang shar rang grol don dam skyabs su mchi :
lan gsum /
gnyis pa sems bskyed ni /
oM AHhU~M hrI:
rig pa rang shar gsal ba'i 'od po che :
rang shar kun khyab bde chen brtse ba'i sems :
ma bcos lhun grub gnyug ma don gyi lha :
mchog tu mi 'gyur bde chen sems bskyed do :
lan gsum /
gsum pa tshogs gsag tshad med ni /
oM AHhU~M hrI:
snang sems gnyis su med pa la :
sgyu ma lta bus spyan 'dren gshegs :
'pho dang 'gyur ba med mod kyang :
lhun grub ngo shes tshul gyis bzhugs :
yul dang shes pa gnyis med kyang :
rtog 'dzin dag phyir phyag 'tshal lo :
longs spyod rol pa mi dmigs kyang :
nam mkha' mdzod ltar mchod pa 'bul :
gshis la sdig sgrib med mod kyang :
glo bur dri ma bshags par bgyi :
rang rig dus gsum 'gyur med kyang :
rang rtsal snang la rjes yi rang :
rtag tu nges pa ltar bzhugs te :
rig rtsal chos 'khor bskor du gsol :
ji ltar snang yang chos kyi sku :
skye 'chi med par gsol ba 'debs :
'khor gsum dmigs pa med pa yi :
don dam 'gyur med klong du bsngo :
rnam shes 'khor ba gdod med kyang :
ye shes rtag rgyun smin byed shog :
de nas rang gi thugs ka nas 'od zer dkar po me long ye shes kyi ngo bo 'phros pas sems can bde ba dang ldan par byas /
ser po mnyam nyid kyis sdug bsngal bral bar byas /
dmar po sor rtog gis bde ba dang mi 'bral bar byas /
ljang gu bya grub kyis chags sdang bral bar byas par bsam la /
sems can bde dang ldan gyur cig :
sdug bsngal kun dang bral bar shog :
bde dang rtag tu mi 'bral zhing :
chos kun mnyam nyid rtogs par shog :
bzhi pa gsol ba 'debs shing dbang len pa ni /
oM AHhU~M hrI:
spros bral don dam bde chen chos kyi sku :
kun khyab 'od gsal rang byung rig pa'i lha :
dran rtog bla ma pad+ma bde chen rtsal :
gsol ba 'debs so smin grol dngos grub stsol :
oM AHhU~M hrIHa b+hi Shiny+tsa hU~M:
lnga pa bka' bsgo ba ni /
hU~M hrI:
lhun gyis grub pa'i rig pa la :
lha dang 'dre bgegs ming tsam med :
kun tu gsal ba'i ye shes kyi :
'od kyis ma rig mun pa bcom :
bka' ni kun bzang don gyi bka':
log rtog 'khrul pa phyir dengs shig :
hU~M hU~M phaT phaT:
drug pa srung 'khor ni /
hU~M hrI:
'khor 'das ming tsam med pas na :
mya ngan 'das pa kun tu khyab :
ye shes kun khyab zhing khams su :
'khrul rtog bag chags srung mtshams gcod :
badzra rak+Sha rak+Sha hU~M:
bdun pa brda sgo dbye ba ni /
hU~M hrI:
kun snang ye shes zhing khams la :
'khrul rtog sgo bcad kun tu bral :
rang shar rang ngo shes pa yis :
klong yangs zhing khams sgo dbye 'o :
b+h+rU~M pra be sha ya phaT:
brgyad pa brda phyag 'tshal ba ni /
hU~M hrI:
zang thal kun bzang ye shes che :
thig le kun khyab kun tu snang :
rtag chad bral ba don gyi mchog :
rang ngo shes la phyag 'tshal lo :
a ti pU ho :
pra ti dza ho :
a la la ho :
dgu pa dam bca' ba ni /
hU~M hrI:
'char dang nub pa med pa la :
spang blang byas pas gol sar lhung :
re dogs bral ba'i byang chub sems :
srog gi thig ler gzung bar bgyi'o :
hU~M badzra tsit+ta hU~M:
bcu pa byin 'beb ni /
hU~M hrI:
gdod nas lhun grub sku gsung thugs :
byin rlabs ye shes rmad po che :
spro bsdu med pa'i ngang nyid las :
lham me lhan ner byin chen phob :
sa ma ya A be sha ya a A:
bcu gcig pa phyi mchod byin brlab ni /
hU~M hrI:
snang du rung ba'i chos rnams kun :
yon tan longs spyod rol par shar :
spro bsdu bral ba'i ye shes che :
chos nyid mngon sum mchod par brlab :
sarba pU dza me g+ha sa mu dra s+pha ra Na sa ma ye AHhU~M swA hA:

bcu gnyis pa nang mchod byin brlab ni /
hU~M hrI:
gdod nas dag cing dri ma med :
sbyang dang spel du med mod kyang :
rang ngo shes pa'i yid ches kyis :
sngon 'gro'i thig le rang byin brlab :
oM sarba pany+tsa a mr-ita ba liM ta rak+ta ga Na tsakra bo d+hi tsit+ta sarba pU dza AHhU~M:
bcu gsum pa bshags pa ni /
hU~M hrI:
glo bur shar ba rig pa'i rtsal :
thams cad ngo bo nyid kyi ngang :
skye 'gag gnyis su med pa'i phyir :
rtag chad mthar 'dzin mthol zhing bshags :
oM AHhU~M hrI:
badzra satwa sa ma ya :
ma nu pa lA ya :
badzra satwa twe no pa tiSh+Tha :
dr-i D+ho me b+ha wa :
su to Sh+yo me b+ha wa :
a nu rak+to me b+ha wa :
su po Sh+yo me b+ha ba :
sarba sid+d+hi m+me pra yats+tsha :
sarba karma su tsa me :
tsit+taM shre yaHku ru hU~M:
ha ha ha ha ho :
b+ha ga wAn sarba ta thA ga ta :
badzra mA me muny+tsa :
badzrI b+ha wa :
ma hA sa ma ya :
badzra satwa A:
zhes dang /
na ra ka
/pre ta ka
/tir+Ya ka
/ni we sha
/de wa a li bi shud+d+he dag sha ka shud+d+he shud+d+he bi shud+d+he swA hA:
gnyis pa dngos gzhi la sum cu so gcig las /
dang po de bzhin nyid kyi ting 'dzin ni /
hU~M:
chos rnams ye nas smra bsam brjod las 'das :
mnyam nyid thig le kun tu khyab cing gdal :
gsal 'tsher dwangs ma kun bzang chos kyi sku :
rang rig rgyal po bcos bslad bral bar bsgom :
oM ma hA shUn+ya tA dz+nyA na badzra swa b+hA wa At+ma ko\u0f85 haM:
gnyis pa longs sku kun snang ting 'dzin ni /
A:
cir yang kun tu ma 'gags snang ba ni :
mkha' dang mnyam pa'i 'gro la brtse ba yi :
sgyu ma lta bu'i sems nyid longs spyod rdzogs :
'od lnga gsal ba'i ye shes snying rjer shar :
AHd+harma d+hA tu badzra swa b+hA wa At+ma ko\u0f85 haM:
gsum pa sprul sku rgyu'i ting nge 'dzin ni /
oM:
stong pa dang ni snying rje gnyis su med :
'khor ba myang 'das spros pa'i mtha' dang bral :
snang stong shes rig rgyal po rdo rje sems :
sgyu 'phrul 'od lnga'i phung po hrIHru 'bar :
hU~M badzra tsit+ta hrI:
bzhi pa ye shes 'od lnga'i 'byung rim ni /
hU~M hrI:
nam mkha' klong yangs chos dbyings ye shes ngang :
mthing gsal dwangs ma 'od kyis kun tu khyab :
rlung chen rgya gram bya grub ye shes ngang :
ljang gsal dwangs ma 'od kyis kun tu gang :
chu chen zlum po me long ye shes ngang :
dkar gsal dwangs ma 'od kyis ma lus khyab :
sa chen gru bzhi mnyam nyid ye shes ngang :

ser gsal dwangs ma 'od kyis kun tu khyab :
me chen gru gsum kun rtog ye shes ngang :
dmar gsal 'khrugs pa'i 'od kyis kun nas dkrigs :
e yaM baM laM raM:
maN+Dal hU~M:
lnga pa lhun grub gzhal yas khang bskyed pa ni /
hU~M hrI:
'byung lnga ye shes ma 'dres 'od kyi dkyil :
'gyur med rdo rje brag ri brtsegs pa'i steng :
chags med pad nyi 'od kyi dkyil 'khor gsal :
badzra pad+ma sUr+ya maN+Dal hU~M:
hU~M hrI:
stong gsal 'od lnga 'dus pa'i gur nang na :
snang ba sgo 'byed kun bzang pho brang mdzes :
'od lnga'i rtsig pa gru chad bar khyams brdal :
gru bzhi sgo bzhi rta babs ka ba dang :
ka zhu thog phub rgyan phreng drwa bar ldan :
bum bzang gdugs dang rgyal mtshan tog gis mdzes :
khrus kyi rdzing bu dpag bsam ljon pa'i tshal :
glu dbyangs tshigs bcad snyan pa'i sgra sgrog cing :
bcu drug lha mo mdzes pa'i tshogs kyis gang :
de dbus 'dab brgyad ge sar pad+ma dang :
nyi zla 'od 'bar lte dbus rma bya'i khri :
pad+ma nyi zla brtsegs pa'i gdan steng du :
rang byung rig pa 'od kyi phung por gsal :
byang chub sems las kun 'byung rdzogs pa che :
snang srid dag pa ye shes lhun gyis grub :
b+h+rU~M bi shwa bi shud+d+he badzra dz+nyA na tsakra maN+Da la hU~M:
drug pa rang rig lha bskyed ni /
hU~M hrI:
sgyu 'phrul ye shes ka dag dkyil 'khor nas :
lhun grub ye shes 'od gsal yi ge hrI:
rang byung ye shes gdan steng thig le la :
thim pas ye shes lha rnams gsal bar bskyed :
hU~M hrI:
sangs rgyas kun gyi thog ma'i mgon po ni :
kun bzang snang ba mtha' yas tshe dpag med :
dmar po zhal gsum phyag drug chags pa'i nyams :
zhi zhing 'dzum dang khro gtum g.yas g.yon zhal :
nyi ma zla ba nam mkha'i ngang tshul can :
spyan gsum zhi dang khro gtum rnam par spel :
dbu skra gtsug tor mthing shun lta bur mdzes :
dang po mnyam gzhag phyag rgyas tshe bum 'dzin :
gnyis pa gri gug thod khrag phyar ba'i tshul :
tha ma pad phreng pad+ma dmar po bsnams :
gos dkar yum chen pad+ma rA ga'i mdog :
pad+ma'i skyil krung gri gug thod khrag bsnams :
phyogs bzhir rigs bzhi'i snang mtha' tshe dpag med :
gtso bo dang mtshungs ye shes grub phyir snang :
ye shes sgyu ma rigs bdag gtsug na mdzes :
bde chen sgyu ma mnyam sbyor bde bas gang :
snang stong sgyu ma rdo rje'i skyil krung can :
dwangs ma 'od lnga 'khyil pa'i klong dkyil na :
mtshan dang dpe byad sa lam yongs su rdzogs :
blta bas mi ngoms lham me lhan ner bzhugs :
de nyid thugs kar 'dab brgyad pad+ma'i dbus :
rang 'dra'i ye shes mgon po tshe dpag med :
'od lnga'i dkyil na sku lnga'i ngo bor bzhugs :
'od lnga'i mdangs kyis sku yi gnas kun gang :
thig le lnga ldan kun tu lhang nger gsal :
de yi thugs kar gser gyi rdo rje ni :
'od lnga kun 'phro sku lnga ye shes lnga :
rang gsal yongs rdzogs bum par nyi zla'i dbus :
hrIHdmar dwangs ma mar me'i mdog ltar gsal :
gnas gsum 'khor lo pad+ma rgya gram gyi :
lte bar gsang sngags rgyal po oM AHhU~M:
mkha' gsang rdo rje pad+ma bde stong gi :
ye shes lhun grub zag med bdag rgyud gang :
snang srid bde ba chen por byin gyis brlabs :
hrI:
gtso bdag thugs kyi hrIHlas 'od 'phros pas :
stong gsum 'od kyi cho 'phrul 'gro don mdzad :
slar 'dus 'dab brgyad pad+ma nyi zla'i steng :
'du 'phro 'bar zhing 'phro 'dus zhu ba las :
gu ru pad+ma ye shes tshe dpag med :
pad+ma 'byung gnas pad+ma sam b+ha wa :
blo ldan mchog sred pad+ma rgyal po rtsal :
nyi ma 'od zer shAkya seng ge dang :
seng ge sgra sgrog rdo rje gro lod rtsal :
kun kyang pad+ma rA ga'i sku mdog 'dzin :
phyag gnyis mnyam gzhag tshe bum dpag bsam brgyan :
de steng thod pa tshe yi bdud rtsis gang :
dbang gi thor tshugs mtho zhing dar dmar brgyan :
dar dmar lhab lhub rin chen rgyan gyis mdzes :
'od lnga'i rgyal yol 'dzum zhal gzi brjid 'bar :
rang 'od yum bcas gri thod bum pa 'dzin :
sgrub mchog kun la bu bzhin gzigs par mdzad :
'khor du lha dang rig 'dzin mkha' 'gros bskor :
gru chad bar khyams mtshams kyi gru bzhi la :
sgeg mo phreng ldan glu dang gar mkhan mdzes :
bdug spos me tog mar me dri chab ma :
g.yon pas tshe bum g.yas pas rang rtags 'dzin :
dar dang rin chen 'jo sgeg nyams dang ldan :
bar khyams bdud bzhi'i dpung 'joms khro bcu'i tshogs :
mda' gzhu 'bar bas dga' rab dbang phyug dang :
be con 'chang ba'i sde tshogs snying nang 'debs :
khros pa'i zhal mdog bskal pa'i me ltar 'bar :
dur khrod rin chen rus pa'i rgyan gyis mdzes :
brkyang bskum zhabs kyis phyogs skyong pho mo gnon :
sprul pa'i khro tshogs phyogs bcu'i 'jig rten 'gengs :
ha ha'i gad mo hU~M hU~M nga ro sgrog :
sgo bzhir nyon mongs 'chi bdag phung po dang :
lha bu gzhon nu'i steng bzhugs rta mchog dpal :
rigs bzhi'i rta mchog dkar ser dmar dang ljang :
phyag g.yas 'khor lo rin chen pad+ma dang :
rgya gram dbyug to g.yon pa thams cad du :
tshe bum bdud rtsis yongs gang dpag bsam shing :
me tog 'bras ldan dgos 'dod rin chen 'beb :
dur khrod rus rgyan rngam stabs me klong na :
dpa' bo chen po 'bar ba'i tshogs kyis bskor :
ri rab gling dang rgya mtsho 'khrugs pa'i stobs :
kun tu me yi dkyil na srung mtshams kyi :
las mdzad 'jigs byed chen po'i tshul gyis bzhugs :
gzhal yas phyi rol pad+ma'i ze'u 'bru la :
lha dang rig 'dzin mkha' 'gro bsam mi khyab :
tshe dang las dang chos kyi dngos grub ster :
sprin phung stug po kun nas 'khrigs pa ltar :
snang stong ma 'gags lha sku phyag mtshan bcas :
gsal stong ma 'dres chu zla me long gzugs :
bde stong ro mnyam dbyings rig gnyis med lha :
rig stong lhun grub thig le gcig gi ngang :
thams cad mnyam nyid dag pa'i sku ru bzhugs :
sarba d+he wa maN+Da la oM AHhU~M hrI:
bdun pa dbang bskur ba ni /
hU~M hrI:
ye shes lnga ldan rang rig sku gsung thugs :
snang srid dbang bsgyur 'khor ba rnam par dag :
bzang ngan rtog pa'i dri ma sbyang ba'i phyir :
rang byung ye shes rang dbang thob par shog :
hU~M oM swA AMHhA:
a b+hi Shiny+tsa hU~M:
brgyad pa go chas gdab pa ni /
hU~M hrI:
nga ni ye nas rdo rje 'chang :
sku gsung thugs dang mnyam par sbyor :
sgra 'od zer gyi cho 'phrul gyis :
byin rlabs go cha chen po bgo :
oM AHhU~M badzra rak+Sha rak+Sha hU~M hrI:
dgu pa ye shes pa spyan 'dren pa ni /
hU~M hrI:
kun bzang kun tu khyab pa'i lha :
kun mkhyen kun rig kun tu bzang :
kun gsal pad+ma tshe dpag med :
rang rtsal rdzogs phyir spyan 'dren gshegs :
badzra sa ma ya dza dza :
bcu pa bzhugs su gsol ba ni /
hU~M hrI:
mngon sum 'pho 'gyur 'du 'bral med :
nyams snang gong du 'phel ba'i phyir :
rig pa rang gsal dwangs ma lnga :
chos nyid zad mthar bzhugs su gsol :
sa ma ya tiSh+Tha lhan ma hA badzra :
bcu gcig pa phyag 'tshal ba ni /
hU~M hrI:
rang dang gnyis med ye shes la :
'du dang 'bral ba yongs kyi med :
rang rig thig le chen po'i ngang :
tsit+ta 'od kyi gzhal yas su :
rang zhal mjal la gus phyag 'tshal :
a ti pU ho :
pra ti dza ho :
na mo pU ru sha a la la ho :
bcu gnyis pa phyag rgya gar mchod ni /
hU~M hrI:
kun khyab nam mkha'i dkyil 'khor du :
thig le stong sgron yangs pa la :
rig pa dbyings sgron lu gu rgyud :
sku dang thig le'i mchod pa 'bul :
ma hA mu dra pU dza ho :
bcu gsum pa glu bro'i mchod pa ni /
hU~M hrI:
sems can kun gyi snying la gnas :
dga' bzhi'i ye shes bzhi dang ldan :
chos dbyings nA da gzhom med sgra :
'du 'bral med pa'i mchod pa 'bul :
ma hA dz+nyA na te te hU~M te na hU~M:
te te te te hU~M:
bcu bzhi pa phyi mchod 'bul ba ni /
hU~M hrI:
snying nang sgron ma 'od du 'khyil :
rang byung 'od kyis phyi nang khyab :
mkha' gsal rdo rje 'od phung can :
snang bzhi rgyas pa'i mchod pa 'bul :
oM pa na peM:
pe nu su ra to :
ti pu pa ra mu :
sarba ta thA ga ta sid+d+hi sa ma ya ho :
oM shrI badzra rA ga badzra puSh+pe pu :
d+hU pe d+hU:
A lo ke A:
gan+d+he gan :
nai bid+ya na :
shab+da sha :
bco lnga pa nang gi mchod pa 'bul ba ni /
hU~M hrI:
rtsa khams rlung gi dwangs ma las byung ba'i :
ye shes chen po mchog gi thig le gsal :
gzugs sgra dri ro reg bya 'od phung 'khyil :
kun tu bzang po'i rol pa'i mchod pa bzhes :
rU pa shab+da gan+d+he ra sa spar+she pU dza ho :
bcu drug pa dug lnga rnam dag gi mchod pa ni /
hU~M hrI:
gti mug 'od dkar nga rgyal ser po'i 'od :
'dod chags dmar po phrag dog ljang gur gsal :
mthing gsal dwangs ma chos dbyings ye shes ngang :
dug lnga rang grol thig le'i mchod pa 'bul :
ha la pany+tsa pU dza ho :
bcu bdun pa dug gsum rnam dag gi mchod pa ni /
hU~M hrI:
snang ba 'od kyi dkyil 'khor sku :
sgra sgrag sngags kyi nga ro can :
thugs srog zer gyi 'phro 'du gsal :
dug gsum dag pa'i mchod pa bzhes :
ma hA mAM sa rak+ta kiM ni ri ti pU dza ho :
bco brgyad pa bdud rtsi sman mchod ni /
hU~M hrI:
rang byung thig les dug lnga 'joms :
sku dang ye shes lnga dang ldan :
snang srid 'od lnga lhun gyis grub :
rlung lnga dwangs ma lnga ru grol :
oM AHhU~M ma hA sarba pany+tsa a mr-ita hU~M hrIHThA:
hU~M hrI:
kun gzhi thig le chen po la :
spang blang rtog pa kun tu bral :
thun mong mchog gi 'od gsal ba :
lnga ldan bde ba chen pos mchod :
sarba ma hA pany+tsa a mr-ita khA hi :
hU~M hrI:
stong 'byams ma yin dngos grub che :
snang 'byams ma yin mtha' dang bral :
gnyis med zung 'jug rang rig mchog :
bde chen bde ba'i dngos grub stsol :
kA ya wA ka tsit+ta sarba sid+d+hi hrI:
bcu dgu pa 'dod yon gtor ma'i mchod pa ni /
hU~M hrI:
snang ba stong pa'i snod nang du :
rig pa 'od lnga'i gtor ma bshams :
snang srid yongs rdzogs 'od lnga'i rdzas :
rang shar rang grol mchod pa 'bul :
ma hA ba liM ta khA hi :
nyi shu pa rak+ta'i mchod pa ni /
hU~M hrI:
'bral med thig le 'od po che :
spyod lam kun tu spang du med :
rang shar rang ngo shes pa yi :
chags pa chen po'i mchod pa 'bul :
ma hA rak+ta khA hi :
nyer gcig pa gsang nan gyi mchod pa ni /
hU~M hrI:
mngon sum ye shes mthong ba la :
yid ches gding rnyed ngo sprod kyis :
dus gsum dus med mnyam sbyor ba :
gsang ba nan tan mchod pa 'bul :
sarba pany+tsa a mr-ita dza gad khA hi :
nyer gnyis pa sbyor mchod ni /
hU~M hrIH
glo bur bral ba'i 'od gsal ba :
rig stong 'od lnga kun tu snang :
nyin dang mtshan du mnyam sbyor ba'i :
'du 'bral med pa'i mchod pa 'bul :
oM pad+mo yo gi nI ga Na pad+ma pra we sha ya phaT:
nyer gsum pa sgrol mchod ni /
hU~M hrI:
'khrul snang shes pa tha mal pa :
ji ltar snang ba dngos po'i sprin :
dngos med thig le dwangs ma'i mtshon :
kun khyab kun bsgral mchod pa 'bul :
ma traM ru tra pra b+hany+tsakra mA ra ya phaT:
nyer bzhi pa bstod pa ni /
hU~M hrI:
rab 'byams snang la 'od gsal ba :
rdo rje'i sku la phyag 'tshal bstod :
'ur ting sil chol gang bur sgrar :
grags pa'i gsung la phyag 'tshal bstod :
dus gsum mi 'gyur thig le che :
mnyam nyid thugs la phyag 'tshal bstod :
rig pa rang gsal kun tu snang :
yon tan rgyas la phyag 'tshal bstod :
rtog 'dus ye shes 'od lnga gsal :
phrin las mdzad la phyag 'tshal bstod :
nyer lnga pa bshags pa ni /
hU~M hrI:
sdug bsngal kun dang gdod nas bral :
ma rig log rtog sdug bsngal bcing :
rnam snang chos bdun 'khrul 'khor gyis :
dug lnga glo bur rang sar bshags :
oM AHhU~M hrI:
yig brgya brjod /
nyer drug pa dzapa? bzla ba ni /
bsnyen pa nye bsnyen sgrub pa sgrub chen bzhi las /
dang po ni rlung 'byung 'jug gnas gsum 'bru gsum dang sbyar ba'i rdor bzlas dang /
thugs ka'i hrIHyig la dmigs te /
hrI:zhes ci nus bzla /
gnyis pa nye bsnyen ni /
hrIHhrIHhrI:
zhes sum sbrel ci nus bzla /
gsum pa sgrub sngags bzla ba ni /
thugs kar pad steng ye shes sems dpa' ni :
rang 'dra'i tshe lha'i thugs kar gser rdor lter :
hrIHyig dmar gsal mtha' skor sngags phreng gsal :   tshig 'di gsum lha bskyed skabs ltar gsar du bsnan /
mchan /
de las sngags phreng sku yi dbyibs brgyud nas :
yab kyi zhal nas 'thon te yum zhal zhugs :
yum gyi pad+ma 'od kyi bde bas gang :
gsang ba'i sbubs nas 'od ni lte ba dang :
snying gar thim pa'i tshul gyis bde chen ngang :
ye shes chen po tshe yi bdud rtsir gyur :
oM AHhU~M badzra gu ru pad+ma thod phreng rtsal badzra sa ma ya dzaHbadzra A yu She hU~M b+h+rU~M nr-i dzaHsid+d+hi pha la hU~M A:
zhes ci nus bzla /
brgya stong sogs song mtshams su go ldog tu sngags phreng yab kyi gsang gnas nas yum gyi gsang gnas dang yum gyi zhal nas yab kyi zhal brgyud thugs kar thim par bsams te bzla bar gsungs so //
bzhi pa sgrub chen gyi sngags bzla ba ni /
thugs ka'i sngags las byung ba'i sngags phreng gis :
sku yi dbyibs brgyud zhal 'thon phyogs bcu yi :
lha rnams kun gyi thugs kar thim pa yis :
sku yi byin rlabs srog gi dwangs ma bsdus :
rim par gyen byon zhal nas 'thon pa yi :
'od kyis 'jig rten khams kun yongs su gang :
sangs rgyas mchod cing sems can don kun byas :
'khor 'das kun gyi tshe bsod ye shes bsdus :
tshur 'dus rang gi zhal du ma lus zhugs :
snying nang 'od khengs lus sems smin par gyur :
oM na mo b+ha ga wa te :
a pa ri mi ta :
A yur+dz+nyA na :
su bi nish+tsi ta te dzo rA dzA ya :
ta thA ga tA ya :
a ra ha te :
samyak+saM bud+d+hA ya :
tad+ya thA:
oM puN+ye puN+ye :
ma hA puN+ye :
a pa ri mi ta puN+ye :
a pa ri mi ta puN+ye :
dz+nyA na saM b+ha ro pa tsi te :
oM sarba saMskar pa ri shud+d+he d+harma te :
ga ga na sa mud ga te swa b+hA ba :
bi shud+d+he ma hA na ya pa ri wA re swA hA:
zhes tshe gzungs mtshan brgya rtsa brgyad par grags pa ci nus bzlas te bzlas pa'i dngos gzhi 'di la bya'o //
lnga pa las sbyor gyi bzlas pa ni /
spyi bo'i rigs bdag gi gnas gsum 'bru gsum gyi 'od zer gyis phyogs bcu'i sangs rgyas sras bcas mchod /
de rnams kyi gnas bzhi'i 'od zer rang gi gnas bzhir thim pas dbang bzhi dang /
bla ma yab yum gyi sbyor mtshams kyi 'od zer gyis sangs rgyas sras bcas mchod /
byin rlabs dang 'khor 'das snod bcud kyi tshe bcud bsdus /
sbyor mtshams nas bdud rtsi rang gi gnas bzhi'i 'khor lor babs pas dbang bzhi dang /
spyi bo'i bla ma bdud rtsir zhu ba rang gi 'khor lo bzhir babs pas dga' bzhi skyes /
dbang bzhi thob /
sgrib bzhi dag
/sku bzhi dang rdo rje bzhi thob cing khyad par 'chi med tshe'i dngos grub thob par bsams nas tshe gzungs oM gsum ma bzla ba tshan gsum bya'o //
yang snying gar pad+ma 'dab brgyad dkar dmar steng 'og gnyis la steng mar dbyangs dang 'og mar gsal byed bkod nas dbyangs gsal bzla bar gsungs pa ltar mthar bdun tsam dang yig brgya rten 'brel snying po bcas bzla'o //
nyer bdun pa thun mtshams kyi mchod bstod ni /
hU~M hrI:
snang ba ma 'gags gsal le ba :
sku yi mchod pa bzhes su gsol :
sgra kun ma 'dres stong gsal ba :
gsung gi mchod pa bzhes su gsol :
dran rig ma 'dres bde gsal ba :
thugs kyi mchod pa bzhes su gsol :
phyogs chos ma 'dres sa lam rdzogs :
yon tan mchod pa bzhes su gsol :
phrin las ma 'dres lhun gyis grub :
lnga ldan mchod pa bzhes su gsol :
a la la ho :
ka dag spros dang bral ba la :
lhun grub 'od gsal rgyun chad med :
mngon sum ye shes zang thal ba :
glo bur rtog sgrib mthol lo bshags :
hU~M hrI:
chos sku rig pa zang thal ba :
kun tu snang la phyag 'tshal bstod :
longs sku 'od gsal dwangs gsal ba :
kun tu khyab la phyag 'tshal bstod :
sprul sku 'dzin pa rang grol ba :
kun tu grol la phyag 'tshal bstod :
ngo bo nyid sku khyab gdal ba :
kun tu mnyam la phyag 'tshal bstod :
mngon par byang chub mi g.yo ba :
kun mkhyen kun rig phyag 'tshal bstod :
phyag 'tshal rang rig chos kyi sku :
phyag 'tshal kun mkhyen ye shes che :
phyag 'tshal kun khyab kun tu bzang :
phyag 'tshal de bzhin gshegs pa'i sku :
phyag 'tshal thog ma'i mgon po che :
phyag 'tshal rnam par snang mdzad la :
phyag 'tshal yang dag sangs rgyas la :
phyag 'tshal ye shes lnga bdag la'o :
oM na mo b+ha ga wa te :
a pa ri mi ta sogs tshe gzungs brjod /
nyer brgyad pa thun mtshams dngos grub blang ba ni /
hU~M hrI:
skye ba med las thams cad skye :
rten 'brel cho 'phrul zung 'jug don :
mchog dang thun mong ye shes sems :
grub pa rtags kyi dngos grub stsol :
kA ya wA ka tsit+ta sarba sid+d+hi oM AHhU~M hrIHA yur+dz+nyA na sid+d+hi hU~M hU~M:
nyer dgu pa che ba bskyed pa la /
sku'i nga rgyal ni /
hU~M hrI:
bdag nyid sangs rgyas rnams ni thams cad kyi :
ye shes ye nas dag pa yin pa'i phyir :
snang rung srid pa'i ming ni ye nas med :
gal te snang yang sangs rgyas nga yi rtsal :
hU~M hU~M hU~M:
hrIHhrIHhrI:
gsung gi nga rgyal ni /
hU~M hrI:
bdag nyid khro rgyal rta mgrin dpa' bo'i sku :
dbyug to zhags pa dur khrod chas brgyad ldan :
rta skad rngam sgrog bskal pa'i me ltar 'bar :
pad+ma nyi zla lha chen gdan du bting :
sku che yan lag rags pas stong gsum gang :
hrIHbadzra kro ta ha ya grI wa hu lu hu lu hU~M phaT:
thugs kyi nga rgyal ni /
hU~M hrI:
snang srid rnam dag ye shes lnga yi mdangs :
gzugs snang thams cad kun bzang rig pa'i rtsal :
snying gi thig le sangs rgyas kun gyi srog :
rtag tu 'chi ba med pa'i bdag nyid che :
hrIHhrIHhrI:
yon tan gyi nga rgyal ni /
hU~M hrI:
sku yi yon tan mngon sum ye shes gsal :
gsung gi yon tan rgyun chad med pa'i sgra :
thugs kyi yon tan 'char nub med pa'i dpal :
sangs rgyas lnga yi bdag nyid nga rgyal che :
hU~M hU~M hU~M:
phrin las kyi nga rgyal ni /
hU~M hrI:
dwangs ma'i rlung lnga snying gi thig le la :
las kyi rlung lnga lte ba'i gtum mo 'bar :
snang mched thob pa'i phrin las myur ba'i stobs :
lhun gyis grub pa'i ye shes bdag nyid che :
hA hA hA:
sum cu pa dbang dang sgrub chen dus su tshe rdzas dbang rdzas rnams skabs 'dir bsgrub dgos pas /
bum pa rang byung gi gzhal yas khang du lha rnams dwangs pa'i mtsho la gza' skar shar ba bzhin skad cig gis gsal bar gyur /
rang srog sngags kyi 'od zer sogs kyis gzungs thag blangs la sgrub sngags dang mtshan brgya rtsa brgyad pa'i gzungs rnams ci nus bzla /
tshe rten 'brang rgyas tshe chang tshe mda' tshe ril sman rdzas phur pa rnams la /
tshe rten nang du mgon po tshe dpag med :
dmar po phyag gnyis tshe bum rgyan gyis mdzes :
pad+ma nyi zla 'od kyi dbus su gsal :
thugs kar tshe bdag mgon po tshe dpag med :
dkar gsal zhal gcig phyag gnyis tshe bum 'dzin :
yab yum sbyor bas tshe rgyun 'beb par gyur :
!
tshe chang nang du hrIHlas tshe dbang rtsal :
dmar gsal phyag gnyis pad steng thod pa 'dzin :
za 'og ber gsol dar dmar cod pan can :
'dzum zhal rigs bzhi'i mkha' 'gros bskor ba yi :
thugs kar pad+ma 'dab bzhi nyi ma'i steng :
hrIHdmar tsheg drag ldan pa'i 'od zer gyis :
gnyis med sbyor ba'i bdud rtsi chen po 'beb :
!
thugs rten tshe mda' tshe g.yu 'khor lo dang :
tshe ril re re'ang dkyil 'khor lha ru gyur :
skye shi med pa'i g.yung drung 'od du 'bar :
!
yon tan sman rdzas rigs lnga yab yum sku :
pad+ma thod phreng lta bu'i cha lugs la :
pad+ma 'dab bzhir rigs bzhi yab yum dang :
mtshan brgyad lha mo brgyad dang sgo ba dang :
sman gyi lha dang drang srong tshogs bcas gsal :
yab yum gnyis med sbyor ba'i byang chub sems :
dmar ser 'od kyis thams cad gang bar gyur :
!
phrin las tshe rten rta mgrin rgyal po la :
khro rgyal 'bum gyi tshogs kyis bskor ba rnams :
g.yas pas mtshon cha sna tshogs 'debs shing 'dul :
g.yon pa 'khor 'das kun gyi tshe bcud kyis :
yongs su gang ba'i bum pa thugs kar 'dzin :
'bar khro rngam brjid bdud rnams 'dul bar gyur :
spyan 'dren sogs ni /
hU~M hrI:
sku gsung thugs dang yon tan phrin las kyi :
lha rnams kun gyi ye shes rig pa'i rtsal :
sku gsung thugs ldan srog gi ye shes ldan :
ma lus kun khyab rdul snyed 'khor tshogs kun :
gnyis med snyoms 'jug phrin las lhun gyis grub :
spyan 'dren gshegs dang bzhugs par mi dmigs kyang :
rtog 'dul dam tshig rten la spyan 'dren na :
sgyu ma'i rnam 'phrul glog ltar myur ba yi :
'dir gshegs 'dir bzhugs gnyis med thim par mdzod :
phyag dang phyag rgya phyi nang gsang mchod bzhes :
dngos grub cho 'phrul cir yang snang bar mdzod :
a ral+li dza :
dzaHhU~M baM ho :
sarba pU dzaHho :
de nas bdag nyid lhar gsal ba'i :
thugs nas byung ba'i 'od dmar pos :
mdun gyi lha rnams thams cad kyi :
thugs rgyud bde ba chen por bskul :
thugs nas byung ba'i 'od zer ni :
kun tu dmar ba'i phreng ba yis :
lte ba'i khung bu nas brgyud de :
yab yum lte ba'i khung du zhugs :
sku lus ma lus gang ba'i 'od :
phyogs bcu'i 'jig rten khams su 'phros :
dngos grub ye shes tshe yi bcud :
nam mkha'i khams kun gang bar byon :
yab yum zhal gyi dkyil 'khor nas :
slar 'dus sku gang sbyor mtshams lud :
snang srid bde ba chen por bsgyur :
zhes mos la /
tshe rten 'brang rgyas la /
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M:
zhes dang /
oM AHhU~M hrIHbadzra A yu She hU~M b+h+rU~M nr-i dzaHsid+d+hi pha la hU~M A:
tshe chang mda' sogs la /
hrI:dang rtsa sngags dang tshe gzungs dang rten 'brel snying po bzla /
sman la bsnyen sngags ni /
oM badzra satwa hU~M b+h+rU~M AHb+h+rU~M:
oM badzra satwa hU~M:
rat+na mu tra A yur+dz+nyA na hU~M hrIHThA:
sgrub sngags ni /
oM badzra satwa hU~M:
bai ro tsa na oM:
rat+na saM b+ha wa trAM:
a mi de wa hrI:
karma badzra hA:
las sbyor ni /
oM badzra kro d+ha ha ya grI wa hrI:
sarba ta thA ga ta ma hA pany+tsa A:
oM A yur+dz+nyA na ma hA pun+ye tiSh+Tha oM:
phur pa la'ang de nyid bzla /
kun la thun mong du /
oM b+h+rU~M badzra A yu She hU~M A:
AHb+h+rU~M badzra A yu She hU~M A:
hU~M b+h+rU~M badzra A yu She hU~M A:
oM badzra rak+Sha kA wA tsi hU~M:
zhes bzlas shing byin gyis brlab bo //
bum sgrub nas 'di'i bar dbang gi skabs ma gtogs las byang dkyus tsam la mi dgos so //
so gcig pa tshe 'gugs bskul ba ni mda' dar g.yab la /
hU~M hrI:
chos dbyings ye shes dbyings las rol pa'i dpal :
zhi lha yongs rdzogs yab yum sprul 'khor bcas :
che mchog khro rgyal hU~M chen gnyis su med :
'dod pa'i skyon sbyong ye shes pha rol phyin :
skye la dbang ba'i tshe dbang dngos grub stsol :
hU~M hrI:
stong nyid ye shes dbyings nas rol pa'i dpal :
snang mtha'i thugs las sprul pa'i dpal chen tshogs :
khrag 'thung nga brgyad stobs chen gnyis su med :
brnab sems skyon sbyong bzod pa'i pha rol phyin :
smon lam dbang ba'i tshe dbang dngos grub stsol :
hU~M hrI:
me long ye shes dbyings nas rol pa'i dpal :
pad+ma 'byung gnas yab yum sprul 'khor bcas :
sa snying yang dag rnam rgyal gnyis su med :
ma byin len spong sbyin pa'i pha rol phyin :
yo byad dbang ba'i tshe dbang dngos grub stsol :
hU~M hrI:
mnyam nyid ye shes dbyings nas rol pa'i dpal :
blo ldan mchog sred yab yum sprul 'khor bcas :
nam snying 'jam dpal gshed po gnyis su med :
srog gcod las sbyong bsam gtan pha rol phyin :
tshe la dbang ba'i tshe dbang dngos grub stsol :
hU~M hrI:
sor rtog ye shes dbyings nas rol pa'i dpal :
nyi ma 'od zer yab yum sprul 'khor bcas :
spyan gzigs rta mchog pad+ma gnyis su med :
phra ma'i skyon sbyong tshul khrims pha rol phyin :
ye shes dbang ba'i tshe dbang dngos grub stsol :
hU~M hrI:
bya grub ye shes dbyings nas rol pa'i dpal :
seng+ge sgra sgrog yab yum sprul 'khor bcas :
phyag rdor phur pa 'khyil pa gnyis su med :
tshig rtsub skyon sbyong smon lam pha rol phyin :
las la dbang ba'i tshe dbang dngos grub stsol :
hU~M hrI:
klong 'gyur ye shes dbyings las rol pa'i dpal :
pad+ma saM b+ha yab yum sprul 'khor bcas :
byams pa mngon rdzogs dbyug sngon gnyis su med :
log lta'i skyon sbyong brtson 'grus pha rol phyin :
mos la dbang ba'i tshe dbang dngos grub stsol :
hU~M hrI:
lhun grub ye shes dbyings nas rol pa'i dpal :
pad+ma rgyal po yab yum sprul 'khor bcas :
sgrib sel rig 'dzin mi g.yo gnyis su med :
rdzun gyi skyon sbyong thabs kyi pha rol phyin :
chos la dbang ba'i tshe dbang dngos grub stsol :
hU~M hrI:
dbyings sgrol ye shes dbyings nas rol pa'i dpal :
shAkya seng ge yab yum sprul 'khor bcas :
kun bzang dregs 'dul 'dod rgyal gnyis su med :
ngag 'khyal skyon sbyong shes rab pha rol phyin :
sems la dbang ba'i tshe dbang dngos grub stsol :
hU~M hrI:
'da' dka' ye shes dbyings nas rol pa'i dpal :
rdo rje gro lod yab yum sprul 'khor bcas :
'jam dpal stobs ldan gsum rgyal gnyis su med :
gnod sems skyon sbyong stobs kyi pha rol phyin :
rdzu 'phrul dbang ba'i tshe dbang dngos grub stsol :
hU~M hrI:
ye shes rnam bzhi'i ngang las bzhengs pa mo :
sgeg phreng glu dang gar gyi phyag rgya 'dzin :
rang rang sprul 'khor bsam 'das brjod med tshogs :
dga' bzhi 'phel ba'i tshe dbang dngos grub stsol :
hU~M hrI:
tshad med rnam bzhi'i ngang las bzhengs pa mo :
bdug spos me tog mar me dri chab 'dzin :
rang rang sprul 'khor nam mkha'i khams gang nas :
bsdu ba bzhi 'grub tshe dbang dngos grub stsol :
hU~M hrI:
phrin las rnam bzhi'i ngang las skur bzhengs lha :
rdo rje rin chen pad+ma las byed dpal :
khro rgyal rigs bzhi rang rang sprul 'khor gyis :
bdud bzhi 'joms pa'i tshe dbang dngos grub stsol :
hU~M hrI:
'khor gyi mkha' 'gro rtsi dang sman gyi lha :
drang srong rig 'dzin nam mkha'i khams gang bas :
myur mgyogs las kyis tshe khug byin chen sdus :
ye shes lnga rdzogs dbang dang dngos grub stsol :
oM AHhU~M badzra gu ru pad+ma thod phreng rtsal badzra sa ma ya dzaHbadzra A yu She hU~M b+h+rU~M nr-i dzaHsid+d+hi pha la hU~M A:
zhes dang /
tshe gzungs kyi mthar /
shAn+tiM puSh+TiM wa shaM mA ra ya phaT:
ces bskul la rol mo bya /
bum sgrub yod skabs 'bru gsum gyis mchod yon phul la bum lha 'od zhu bya /
las bum dgos skabs rta mgrin bskyed bzlas spyi 'gre dang /
chos srung gtor 'bul spyi dang bye brag gter srung tsi'u dmar po'i gsol mchod sogs skabs 'dir sbyar ro //
gsum pa rjes kyi rim pa la bcu dgu las /
dang po tshogs kyi 'khor lo byin gyis brlab pa ni /
hU~M hrI:
ka dag rig pa kun tu bzang :
lhun grub bde chen 'od lnga yis :
rtog 'dzin tshogs kyi yo byad rnams :
ye shes 'od lngar byin gyis brlab :
oM u tsuSh+ma kro ta bai tA li sarba dra byaM sho d+ha ni hU~M phaT:
oM AHhU~M swA hA:
gnyis pa tshogs zhing spyan drang ba ni /
hU~M hrI:
ye shes lnga dang sku lnga'i klong :
kun bzang kun tu khyab pa'i lha :
rig pa mngon sum thig le'i sku :
snang srid 'od lnga'i tshogs la gshegs :
badzra sa mA dza :
gsum pa bzhugs su gsol ba ni /
hU~M hrI:
rtag tu mi 'gyur chos kyi sku :
stong gsal 'od lnga lham me ba :
gang du'ang gshegs pa'i yul med cing :
kun la khyab cing gsal bar bzhugs :
sa ma ya tiSh+Tha lhan badzra :
bzhi pa gus phyag 'tshal ba ni /
hU~M hrI:
snying nang pad+ma'i 'od po che :
rang dang ye nas 'du 'bral med :
rang ngo rang shes yid ches kyis :
rang zhal mjal la phyag 'tshal lo :
na mo pU ru sha ya ho :
lnga pa skong ba ni /
hU~M hrI:
rang dang 'du 'bral med pa'i don gyi lha :
ma bcos lhun grub rdzogs pa chen po'i ngang :
kun mkhyen kun gzigs kun tu snang ba la :
rang snang dag pa'i 'od kyis thugs dam bskang :
ka dag bsam brjod bral ba'i chos sku la :
stong gsal rnam rtog bral ba'i tshogs kyis bskang :
lhun grub thig le lnga ldan longs sku la :
ma 'dres yongs rdzogs zhi khro tshogs kyis bskang :
mngon sum ye shes zang thal sprul sku la :
nyams snang gong 'phel ye shes tshogs kyis bskang :
dbyings rig gnyis med ngo bo nyid sku la :
rig pa tshad du phebs pa'i tshogs kyis bskang :
rang byung ye shes rdzogs pa'i mngon byang la :
chos nyid zad sar 'khyol ba'i tshogs kyis bskang :
bar do bzhi sbyor rgyal ba'i tshogs rnams la :
sgra 'od zer gsum rgyas pa'i tshogs kyis bskang :
bskang ngo bskang ngo don dam byang chub sems :
skong bar gyur cig 'khor 'das rang grol lo :
ga Na tsakra pU dza ho :
drug pa bshags pa ni /
hU~M hrI:
ye nas 'khrul pa med pa la :
rtog 'dzin skyes pa tshogs kyis bshags :
snang srid rig pa chos sku la :
tha dad bzung ba tshogs kyis bshags :
rigs drug yul rnams med pa la :
'jigs snang las dbang tshogs kyis bshags :
phan gnod ci yang med pa la :
lha dang 'drer 'dzin tshogs kyis bshags :
dgra bgegs gdod nas med pa la :
srung zlog byas pa tshogs kyis bshags :
sems can sems kyi snang ba la :
gzhan du bzung ba tshogs kyis bshags :
mnyam gzhag sangs rgyas zhing khams la :
rnam g.yeng 'khrul pa tshogs kyis bshags :
byar med lhug par gnas rgyu la :
bya byed las rnams tshogs kyis bshags :
sa ma ya ho :
sa ma ya satwaM:
yig brgya brjod /
bdun pa tshogs phud 'bul ba ni /
hU~M hrI:
kun bzang 'od lnga'i lha tshogs la :
kun tu bzang po'i ye shes kyi :
kun bzang mchod pa rgya mtsho'i tshogs :
kun tu dgyes par 'bul gyis bzhes :
ga Na tsakra pU dza ho :
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM sa ma ya swA hA:
brgyad pa tshogs kyis bshags pa ni /
hU~M hrI:
bzang ngan med pa'i dkyil 'khor la :
bzang ngan gnyis su 'dzin pa'i blo :
glo bur rtog pa'i sgrib pa rnams :
blo 'das tshogs kyi mchod pas bshags :
badzra sa ma ya ho :
yig brgya bdun brjod /
dgu pa bsgral zhing bstab pa ni /
hU~M hrI:
blo 'das chos skur dwangs pa la :
blo 'das rtog pa'i gding ma rnyed :
glo bur rtog pa lhan cig skyes :
blo 'das thig le mtshon chas bsgral :
mA ra ya rbad :
'od gsal rdo rje sems dpa'i tshe :
dwangs ma 'od lnga'i klong du bstim :
hU~M A yuHnr-i b+h+rU~M:
bdag srog 'khrul pa cir yang snang :
skad cig dran gsal 'od kyis sbyang :
sarba bi shud+d+he haM:
klong yangs chen po'i 'od rum du :
rang shes rig pa gnas su bstabs :
a yaM yu ti dza :
s+pha ra Na phaT:
hU~M hrI:
bdag tu 'dzin pa rang gi sems :
'khrul rtog las kyi tshogs brgyad 'khrul :
skye med rtogs pa'i mtshon gyis gtubs :
bstab bo kun bzang zhal du bstab :
skye 'gag med pa'i klong du bstab :
dngos po chos nyid klong du bstab :
snang ba ye shes klong du bstab :
gsal ba chos nyid klong du bstab :
glo bur rig pa'i klong du bstab :
ma hA mAM sa rak+ta kiM ni ri ti ga Na tsakra kha kha khA hi khA hi :
bcu pa tshogs drang ba ni /
las kyi rdo rjes /
kye :
kun bzang dbyer med bla ma dgongs su gsol :
snang stong dbyer med tshogs kyi longs spyod 'di :
bde stong dbyer med chen po'i tshul gyis 'bul :
rig stong dbyer med ngang du bzhes su gsol :
kye :
snang srid dag pa 'od lnga'i lha tshogs dgongs :
ye nas mnyam nyid tshogs kyi longs spyod 'di :
rtog pa'i blo la dag snang tshul gyis 'bul :
'khrul med dag pa'i ngang du bzhes su gsol :
kye :
rdo rje mched lcam rig rtsal dgongs su gsol :
dga' mgu rnam dag tshogs kyi longs spyod 'di :
so sor ma mchis g.yar dam tshul gyis 'bul :
'khon 'dzin med pa'i ngang du bzhes su gsol :
zhes drangs pa'i lan du /
e ma ho :
sku gsum zhing khams mthong bas dang re spro :
chos nyid blo 'das rtogs pas blo re bde :
phun sum tshogs pa lnga ldan ngo mtshar che :
blang dor mi 'tshal yi rang dga' bas rol :
zhes dang /
a la la ho :
zhes lan gsum brjod de blang la dgyes par rol /
bcu gcig pa smon lam gdab pa ni /
hU~M hrI:
dus gsum mi g.yo thig le gcig gi ngang nyid du :
longs spyod mi g.yo 'dod pa'i yon tan kun tu snang :
kun bzang rnam 'phrul tshogs kyi mchod pas mnyes byas mthus :
tshogs gnyis mi 'gags 'od gsal mchog gi tshe 'phel shog :
ces brjod /
bcu gnyis pa lhag ma ni /
oM AHhU~M ha hoHhrI:
lan gsum gyis byin gyis brlab /
hU~M hrI:
dam tshig phyag rgya phud kyis mi mchod du :
thog ma'i kun bzang skyon bral chos kyi sku :
rtag tu mi g.yo dam tshig mchog la gnas :
ma 'khrul sangs rgyas stong rtsa phud kyis mchod :
chos kyi phyag rgya tshogs kyis mi mchod du :
lhun grub 'od gsal tshogs drug zhi khro'i lha :
snang srid sku dang ye shes nyid la gnas :
gar gyi dbang phyug sgyu 'phrul tshogs kyis mchod :
las kyi phyag rgya lhag mas mi mchod du :
rig rtsal rnam dag thabs shes g.yung drung lha :
khams gsum rgyu drug bde stong nyid la gnas :
rtsa khams rnam dag rlung sems lhag mas mchod :
phyag rgya chen po gcig tu mi bsre ru :
dus gsum dus med 'od gsal snying por 'khyil :
'pho 'gyur med pa'i byang chub sems su gnas :
rnam grol mchog gi thig le gcig tu brdal :
mi 'gyur kun 'gro lhag ma'i mgron tshogs rnams :
snang srid phyag rgya'i ngang nas 'dir gshegs la :
rtag tu rig rtsal don gyi dkyil 'khor du :
'dir byon med pa'i klong du bzhugs su gsol :
pheM pheM pheM:
e a ral+li hrIM hrIM dza dza :
pad+ma ka ma lA ya satwaM:
ha ya grI wa ga ru Da kro d+ha kiM ka ra Na sa ma ya hU~M:
ma hA pany+tsa a mr-ita ba liM ta rak+ta ga Na tsakra kha kha khA hi khA hi :
hU~M hrI:
thig le mi 'gyur dpal gyi lhag sdud ni :
'od gsal dbyings las g.yo ba med mod kyang :
skye ba'i cho 'phrul gar sgyur rtsal snang ba :
chu tshod so gnyis mkha' 'gro sprin ltar gtibs :
rlung khams shugs 'gro 'byung lnga char ltar 'beb :
rtsa khams nyer gcig dbang phyug mtsho ltar 'khyil :
dur khrod sgo bzhi ma mo glog ltar 'khyug :
skye mched bco brgyad kiM kang thog ltar 'phro :
dus tshod 'bar ma me 'od lta bur 'bar :
yul brgyad spor ma dpag bsam shing ltar rgyas :
drug cu rtsa bzhi dbyug gu'i pho nya 'phro :
pho nya drug cu lang ka 'jigs pa'i gzugs :
tshogs brgyad drag rtsal sde brgyad sde dang dpung :
dus dang srid pa ma bdun nam gru'i tshogs :
nam zla dus bzhi'i sring mo 'jo sgeg can :
kun kyang ma nges dpal gyi bka' sdod tshogs :
klong yangs 'khyil pa 'od kyi dkyil 'khor na :
kun bzang thugs mchog gcig tu khyab pa'i sku :
rang rang rig rtsal 'khor dang bcas pa rnams :
gnas bzang mchog gi thig le'i pho brang na :
gos bzang 'ja' 'od ma 'dres kun tu gsal :
rgyan bzang zer lnga thugs rje'i glog tu 'khyug :
skyogs bzang stong nyid chos sku'i bde bas gang :
zas bzang ye shes lnga dang sku lngar bcas :
skyems bzang dam pa rlung lnga'i dwangs ma rol :
rnam dag 'od kyi thig le zas su za :
las su glo bur rtog tshogs dag par byed :
dbyings rig gnyis med gtor ma 'di bzhes la :
mi g.yo tshe mchog sku gsung thugs thob pa'i :
rang bzhin bcol pa'i phrin las grub par mdzod :
ma ma sha trUM a mu ka tsi phreng dam yak+Sha uts+tshiSh+Ta ba liM ta kha kha khA hi khA hi :
bcu gsum pa chad tho ni /
hU~M hrI:
dus gsum mi g.yo bskal pa thog ma la :
srid gsum dmigs med chos sku'i zhing khams su :
thog ma'i mgon po 'od mi 'gyur ba dang :
gsal mdangs 'gag med lhag mthong ye shes kyis :
skye med mtha' bral dkyil 'khor zhal phyes tshe :
'gag med rang rtsal gzugs sku'i 'khor 'dus shing :
gnas med zung 'jug rang rang gzugs bstan nas :
dmigs med mtha' bral rtogs par ma chad dam :
'gro dang 'ong med lta bar ma chad dam :
gdod nas dag pa'i gtor ma 'di bzhes la :
ye sangs rgyas pa'i sa lam thob par mdzod :
hU~M hrI:
lhun grub dri bral bskal pa'i bar ma la :
kun gzhi gsang ba dag pa'i gnas mchog tu :
rang byung rgyal po shes rig 'od lnga la :
chos can kun snang 'od zer snang stong gis :
ye shes rgyas pa'i dkyil 'khor zhal phyes tshe :
yang sangs rgyas pa'i dkyil 'khor yongs 'dus shing :
sku dang ye shes rang rang gzugs bstan nas :
snying nang thig le bstan par ma chad dam :
dkar 'jam lam 'gags bsal bar ma chad dam :
chos nyid mngon sum gtor ma 'di bzhes la :
snang bzhi tshad du 'khyol pa'i phrin las mdzod :
hU~M hrI:
ma 'dres yongs rdzogs bskal pa'i tha ma la :
'og min lhun gyis grub pa'i gnas mchog tu :
nges pa lnga ldan drug pa rdo rje 'chang :
rtog tshogs rang grol zhi khro bka' brgyad kyi :
sku dang ye shes dkyil 'khor zhal phyes tshe :
phung khams skye mched rang rtsal 'khor 'dus shing :
gdan gsum tshang bas rang rang gzugs bstan nas :
spyod yul yongs su dag par ma chad dam :
tha mal dgrar 'dzin 'dul bar ma chad dam :
dbyings rig rang gsal gtor ma 'di longs la :
brgyud gsum chos 'khor bskor ba'i phrin las mdzod :
hU~M hrI:
de 'og bar gyi bskal pa dang po la :
bde ba can dang mngon dga' la sogs su :
rigs bzhi'i sangs rgyas sras yum 'khor bcas kyis :
rang rang sprul pa'i dkyil 'khor zhal phyes tshe :
tshogs gnyis rdzogs pa'i gang zag 'khor 'dus shing :
sgrib gnyis spangs pas rang rang gzugs bstan nas :
rgyu 'bras chos 'khor bskor bar ma chad dam :
cho 'phrul rtsal chen spro bar ma chad dam :
ye shes dag snang gtor ma 'di longs la :
kun tu 'od kyi sar phyin phrin las mdzod :
hU~M hrI:
de 'og bar gyi bskal pa bar ma la :
dga' ldan brtsegs dang rdo rje gdan rnams su :
bde gshegs ston pa dam pa bcu gnyis dang :
rang nyid 'khor gyi dkyil 'khor yongs 'dus nas :
sna tshogs chos kyi 'khor lo bskor ba'i tshe :
skal ldan las can dag pa'i 'khor 'dus shing :
smon lam dag pas rang rang gzugs bstan nas :
rgyu 'bras chos 'khor bskor bar ma chad dam :
'gro rnams smin grol 'god par ma chad dam :
skyon bral dam chos gtor ma 'di longs la :
rang rang khas blangs dam bca'i phrin las mdzod :
hU~M hrI:
de 'og bskal pa dus kyi tha ma la :
o rgyan bsam yas 'dzam gling gnas rnams su :
rig 'dzin dpa' bo pad+ma thod phreng dang :
rgya bod rig 'dzin mkha' 'gro'i tshogs bcas kyis :
theg dgu yongs rdzogs dkyil 'khor zhal phyes tshe :
skal ldan las can 'khor gyi tshogs 'dus shing :
rgyu 'bras blang dor rang rang gzugs bstan nas :
dal 'byor don yod byed par ma chad dam :
rgyu 'bras blang dor byed par ma chad dam :
dbang dang dam tshig gtor ma 'di longs la :
bskyed rdzogs dam tshig sgrub pa'i phrin las mdzod :
sa ma ya :
bcu bzhi pa gtor zlog ni /
hU~M hrI:
nga ni kun bzang don gyi lha :
rang rtsal sku dang ye shes rtsal :
spros pas gnyis snang rdul du brlag :
bsdus pas 'od gsal klong du 'khyil :
ngas ni ma nyes ma tho zhing :
nga ni 'gyur med rdo rje che :
glo bur 'khrul rtog dgra bgegs dpung :
ye shes rig pa'i gtor mas zlog :
zab zhi spros bral 'od gsal la :
yid gnyis the tshom gtor mas zlog :
skye med ka dag zang thal la :
bdag rtog mtshan ma gtor mas zlog :
kun gzhi gsang ba dag pa la :
rtog tshogs 'khrul pa'i dmag dpung zlog :
sems dang rig pa gnyis med la :
gol sar lhung ba'i ltas ngan zlog :
dbyings dang rig pa gnyis med la :
tha dad rtog pa'i phung sri zlog :
sku dang ye shes gnyis med la :
gnyis su rtog pa'i gdon bgegs zlog :
chos nyid don gyi thig le la :
rtag chad gnyis 'dzin khor yug zlog :
tha dad bral ba'i ye shes la :
blos brtags can gyi byol kha zlog :
gnad kyi sangs rgyas lag len la :
the tshom log lta'i phur kha zlog :
mi 'gul gsum ldan lam mchog la :
rnam g.yeng mtshe mda'i zor kha zlog :
sdod pa gsum gyi tshad 'dzin la :
bag chags 'khrul pa'i g.yo thabs zlog :
thob pa gsum gyi gzer 'debs la :
yid dpyod blo yi kong zor zlog :
'od gsal nam mkha'i khyung chen la :
gti mug bag chags byad stems zlog :
chos nyid zad sar 'khyol ba la :
med par lta ba'i 'beb spar zlog :
gting gsal nub pa med pa la :
nyams su zhen pa'i btso dmar zlog :
sangs rgyas ye shes mngon sum la :
yid ches med pa'i ngan sngags zlog :
thun mong ma yin sa lam la :
thun mong mchog 'dzin bdud zhags zlog :
rgya gsum grol ba'i dam tshig la :
log par rtog pa'i ngan sems zlog :
mthong lam ye shes thig le la :
rmi lam dus kyi bag chags zlog :
g.yo med ting 'dzin rgya mtsho ru :
snang zhen 'khor ba'i gtad khram zlog :
sgo gsum zab mo'i ru dbye la :
le lo snyom las dal yams zlog :
'khor ba'i dgra la gtor zor phob :
bag chags bgegs la gtor zor phob :
log lta'i bdud la gtor zor phob :
thams cad kun bzang klong du b+h+yo :
ma lus chos kyi dbyings su b+h+yo :
mnyam nyid thig le'i mthil du b+h+yo :
b+h+yo b+h+yo b+h+yo :
zlog zlog zlog :
pra mo hA sarba sha trUM mA ra ya rbad :
dza ye dza ye swA hA:
bi dza ye bi dza ye swA hA:
bco lnga pa brtan ma mchod pa ni /
rang nyid gu ru drag po dbu dgu phyag bco brgyad rnams g.yas rdo rje dang g.yon lcags sdig 'dzin par gsal la /
oM AHhU~M:
lan gsum gyis gtor ma byin gyis brlabs te /
ma ma e A ral+li hrIM hrIM dza dza :
sa ma ya satwaM:
A sa na tiSh+Tha badzra :
puSh+pe d+hU pe A lo ke gan+d+he nai bid+ya shab+da pU dza ho :
rU pa shab+da gan+d+he ra sa spar+she pU dza ho :
hU~M hrI:
pha ni gnam gyi rje kan la :
ma ni nag mo bzhin mi sdug :
bu mo bdud mo chen mo bzhi :
ye shes bzhi las sprul pa mo :
mkha' 'gro lA ma dum skyes ma :
gzugs can ma dang ma rig pa :
'du byed rnam shes ming gzugs dag :
'di yang ye shes chen po'i rtsal :
mchod sbyin 'di bzhes phrin las mdzod :
hU~M hrI:
pha ni gnam gyi glog chen ma :
ma ni dmar mo gnod sbyin che :
bu mo gnod sbyin chen mo bzhi :
dga' ba bzhi las sprul pa mo :
khA dang 'ug pa khyi phag gdong :
skye mched drug dang reg pa dang :
tshor ba sred pa dag pa mo :
'di yang ye shes chen po'i rtsal :
mchod sbyin 'di bzhes phrin las mdzod :
hU~M hrI:
pha ni gnam gyi skya 'od la :
ma ni dkar mo bzhin bzang ma :
bu mo sman btsun chen mo bzhi :
tshad med bzhi las sprul pa mo :
gshin rje brtan ma pho nya mo :
mche ba ma dang 'joms pa ma :
len dang srid skye rga shi dag :
'di yang ye shes chen po'i rtsal :
mchod sbyin 'di bzhes phrin las mdzod :
dpal ldan ye shes mkha' 'gro ma :
kun bzang don gyi ye shes dang :
gcig ste rnam pa mang mod kyang :
chos rnams rten cing 'brel 'byung phyir :
ye shes bzhi dang dga' ba bzhi :
tshad med bzhi po lugs las byung :
lugs las ldog pa ma rig dag :
rig pa ye shes thig ler smin :
'di yang don gyi ye shes yin :
rtags kyi cho 'phrul bstan pa ni :
bdag nyid mthing khram sha ba zhon :
dpal ldan ser zhags rta la zhon :
gangs dkar dmar thod bong bu zhon :
'brog chen ljang dbyug rnga mong zhon :
yum chen dkar gri stag la zhon :
kha rag seng dgra rkyang la zhon :
mkha' dmar lcags kyu dom la zhon :
rma ri ljang snying dred mang zhon :
kong btsun dkar zhags sha ba zhon :
btsan rol ser dril gtsod la zhon :
sman btsun dmar mtshon 'bri la zhon :
dril snyan nag mo lcags spyang zhon :
thams cad phyag g.yas rdo rje bsnams :
kun kyang 'bum 'bum 'khor dang bcas :
rgyan cha dar ni pu ru ru :
sil snyan sgra bsgyur mang po sgrog :
a su ra sogs gnas rnams su :
rig pa rang rtsal shar ba'i tshe :
dam la btags pa'i mkha' 'gro ma :
mchod sbyin bzang po'i yon gyis mchod :
'di bzhes rnal 'byor bsam pa sgrubs :
rang snang log lta'i mu stegs dang :
bdud dang bgegs rnams med par mdzod :
gal te dam las 'das gyur na :
yak+sha me dbal khros pa yi :
rdo rjes mgo bo bcom nas ni :
sdig pas snying khrag 'thung bar byed :
de bas dam las ma 'da' bar :
rnal 'byor bcol pa'i las rnams mdzod :
chos dang rigs rgyud 'phel bar mdzod :
tshe dang longs spyod rgyas par mdzod :
'khor dang snyan grags 'phel bar mdzod :
mngon sum zang thal mthong bar mdzod :
ma ma kha kha la la le le ta ta te te sring 'gro ma sarba pany+tsa a mr-ita khA hi :
ba liM ta khA hi :
rak+ta khA hi :
ga Na tsakra khA hi :
sarba pU tsa khA hi :
mchod sbyin bzang po 'di bzhes la :
phyi rol srid pa'i brtan ma'i tshogs :
rang rang las kyi gnas su gshegs :
rtsa rlung thig le brtan ma'i tshogs :
ro rkyang lam nas dbu mar gshegs :
don dam ye shes brtan ma'i tshogs :
mi 'gyur thig le'i klong du gshegs :
ya hi gats+tsha :
bcu drug pa rta bro ni /
hU~M hrI:
glu drug blangs pas don drug 'grub :
bde gshegs yongs rdzogs drug rdzogs shing :
pha rol phyin drug glu drug thob :
brtul zhugs drug gi yon tan rgyas :
oM:
gti mug sha chen 'dus pa la :
me long ye shes dkar gsal bro :
oM gyi glu blangs brdungs byas pas :
sprul sku brtul zhugs sku ru gsal :
oM oM oM oM oM:
AM:
'dod chags khrag mtsho 'khyil pa la :
sor rtog ye shes dmar gsal bro :
AM gi glu blangs brdungs byas pas :
longs sku'i brtul zhugs gsung du rgyas :
AM AM AM AM AM:
hU~M:
zhe sdang rus pa'i ri rgyal rtser :
chos dbyings ye shes mthing gsal bro :
hU~M gi glu blangs brdungs byas pas :
chos sku'i brtul zhugs thugs su rgyas :
hU~M hU~M hU~M hU~M hU~M:
swA:
nga rgyal nang khrol brdal ba la :
mnyam nyid ye shes ser gsal bro :
swA yi glu blangs brdungs byas pas :
nyid sku'i brtul zhugs yon tan rgyas :
swA swA swA swA swA:
hA:
phrag dog rtsa khams gzings pa la :
bya grub ye shes ljang gsal bro :
hA yi glu blangs brdungs byas pas :
mngon byang brtul zhugs phrin las grub :
hA hA hA hA hA:
oM AHhU~M swA hA:
sangs rgyas kun gyi ye shes drug :
breng nge ba dang dung nge ba :
shab+da ba dang garta ba :
cang ka te'u dang pang ga te :
glu drug blangs pas don drug 'grub :
bde gshegs ye shes drug rdzogs shing :
pha rol phyin pa drug dang ldan :
phyi yi bro brdungs las bzhi 'grub :
lha dang ye shes gnyis med rtogs :
nang gi bro brdungs bde chen 'bar :
rtsa rlung thig le dbu mar thim :
gsang ba'i bro brdungs dug lnga 'joms :
bdud dang gol sa thig ler 'khyil :
don dam bro brdungs 'khor ba 'jig :
snang srid rdzogs pa chen por grol :
oM laM AHlaM hU~M laM swA laM hA laM satwam b+ha ya yak+sha ti ra nan :
sems la sangs rgyas re ba yi :
che sri thig le'i klong du mnan :
mngon sum gnad du ston pa yi :
chung sri 'od lnga'i klong du mnan :
rang grol rang ngo mi blta ba'i :
dgra sri zer lnga'i klong du mnan :
mi 'gul gsum las phyir gyur pa'i :
god sri ka dag klong du mnan :
sdod gsum gzer dang bral ba yi :
nor sri lhun grub klong du mnan :
thob gsum tshad du mi skyol ba'i :
phung sri chos nyid klong du mnan :
sa lam re dogs g.yeng ba'i bdud :
gding thob sku lnga'i klong du mnan :
snang bzhi tshad du phyin pas na :
mnan te 'khrul rtog ldang mi 'gyur :
thig le chen po 'gyur srid na :
nam mkha'i khams kyang sa gzhir gyur :
sgra 'od zer gsum rgyun chad na :
srid gsum go ldog nyid du gyur :
ye shes zhing khams stongs srid na :
mnan pa las kyang ldang bar 'gyur :
chos dbyings skye 'jig 'gyur ba na :
las dbang gis kyang 'chi mi 'gyur :
mnan te gtang bar mi bya ba :
don dam bden pa'i bka' yi mthu :
gal te ye shes ngo shes na :
thig le lnga ldan nyid du ldang :
de nyid 'gyur med gtor gzhong gis :
don dam mnan pa de bzhin gyur :
bcu bdun pa /
rtsa gzhung du mi gsal yang gsang ba spyi chog gi 'gros ltar sbyar na byis pa'i blo can rnams la 'thad pas /
mchod bstod mdor bsdus /
dngos grub bskul pa /
nongs bshags bzod gsol /
dkyil 'khor ras bris yod na brtan bzhugs dang med na gshegs gsol bdag bskyed bsdu ldang rnams rig 'dzin phrin las spyi 'gro ltar bya'o //
bco brgyad pa bsngo ba ni /
e ma ho :
ye shes rol pa chos sku'i byin rlabs kyis :
'gag med rtsal gdangs dge bcu'i cho 'phrul las :
kun nas ma 'dres thugs rje chen po yis :
yongs la dbang sgyur lhun grub sa ru bsngo :
rgyu 'bras thams cad thig le gcig gi ngang :
'khrul dang grol ba glo bur dri ma'i cha :
rang sar dwangs pa'i dge rtsa gang yin pa :
'gyur med thig le chen po'i klong du bsngo :
'khor dang 'das pa'i chos rnams sems kyi rtsal :
sems nyid rang bzhin dag pa'i nam mkha' ltar :
bcings dang grol med bri dang gang med pa'i :
ka dag 'byams klas gdal khyab klong du bsngo :
gdod nas sangs rgyas yin pa'i phyir :
bskyar mi dgos te rang ngo shes :
'brel tshad byang chub don ldan pa :
mthong bas sangs rgyas thob par shog :
bcu dgu pa bkra shis ni /
e ma ho :
kun bzang bde chen snang mtha' yas :
thig le zang thal lu gu rgyud :
dbyings rig zung 'jug thod phreng rtsal :
yang sangs rgyas pa'i bkra shis shog :
gzung 'dzin bral ba'i zhing khams su :
lnga phung zad pa'i 'od po che :
chos dang ye shes ming 'dogs bral :
kun tu bzang po'i bkra shis shog :
rten 'brel chos kun ma 'gags pa :
byas dang byed pa chos sku'i rtsal :
'khor ba ming du zad pa yi :
rtogs pa'i gding thob bkra shis shog :
ces brjod cing me tog gi char dang rol mo'i sgras dge legs kyi dpal yon spel bar bya'o //
thos mthong dran pas grol ba theg dgu'i rtse //
de don rang shar rdo rje nA da'i dbyangs /
khams gsum skye dgu'i rna ba'i bcud len du //
'babs nas rang grol dgongs pa'i gding thob shog
/'di'i gter gzhung shin tu zab cing rgyas pas khyer bde ba'i slad du 'don cha yongs rdzogs gzhung sor bzhag dang /
dkyus su mkho ba'i dzapa? dmigs tsam khol du phyung ste tshe dbang pad+ma'i rig pa 'dzin pa pad+ma gar gyi dbang phyug phrin las 'gro 'dul rtsal gyis yon tan gnas lnga gcig 'dus rdzong shod kyi sgrub gnas chen por bgyis pa dge legs 'phel //

//
