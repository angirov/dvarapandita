@#//
rab tu gnas par byed pa'i cho ga'i lag len gsal bar byed pa legs par bshad pa'i rol mtsho zhes bya ba bzhugs so //
oM swasti /
zhi khro rigs brgya'i dkyil 'khor 'khor lo kun //
spro dang bsdu ba'i byed por chu zla bzhin //
dngos kun khyab bdag rdo rje sems dpa' dang //
dbyer med ro mnyam drin can bla mar 'dud //
gang gi gsung ngag legs bshad bdud rtsi'i dpyid //
dngos grub rin chen 'byung gnas rol pa'i mtshor //
yong bskyil rang dang skal mnyam thos pa yis //
dub pa de dag ngal bso'i skyes su sbyin //
de yang 'di ltar nges pa bya ba yin te sngon du shes dbye bshad pa /
bshad 'bras kyi cho ga lag tu blang ba /
zhar byung yan lag gzhan spros pa'i tshul lo //
dang po la /
rab gnas kyi rang bzhin /
gang la gnas bya'i rten /
de la rab gnas ma byas pa'i nyes pa /
byas pa'i phan yon /
byed pa po'i slob dpon /
gang du bya ba'i gnas /
gang gi tshe bya ba'i dus dang bdun /
dang po ni /
gzung 'dzin gnyis bsdus kyi chos thams cad gzod ma nyid nas 'od gsal ba'i ngo bor son pas gzhan gyis 'du ma byas pa'i ye shes sems dpa' til la mar bzhin khyab par gnas pa ni lhun gyis grub pa'i rab gnas te /
dgyes rdor rgyud du /
'di nyid ye shes chen po ste //
thams cad lus la rtag tu gnas //
dngos dang dngos med bdag nyid gtso //
gnyis dang gnyis su med pa'i tshul //
brtan dang g.yo bar khyab nas gnas //
zhes gsungs pas so //
de ltar gnas pa'i ye shes de mngon du ma gyur pa rnams la kun rdzob kyi bden par brten nas dam tshig pa bskyed cing de la ye shes sems dpa' dgug gzhug bcing mnyes dbang bskur ba'i sbyor ba sogs kyis lha'i ngo bor sgrub pa 'di ni /
'gro ba rnams bsod nams kyi dngos po nye bar bsgrubs te nges pa'i don zab mo la dkri ba'i don can du shes par bya ste /
de ltar yang rab gnas rgyud du /
sangs rgyas kun na rab tu bzhugs //
rab tu gnas pa gang yang med //
ces dang /
'jig rten kun rdzob la brten nas //
rab tu gnas pa rab tu brtags //
zhes drang ba dang nges pa'i don gyis gsungs pa'i tshul lo //
gnyis pa gang la gnas bya'i rten ni /
rgyud las /
brdungs pa dang /
bris pa dang /
'bur du byas pa la sogs pa zhes gsungs pa'i sku gzugs kyis mtshon nas /
glegs bam dang /
mchod rten dang /
gtsug lag khang dang /
phyag mtshan dang /
rgyan cha dang /
mtsho rdzing dang tshal la sogs pa rnams so //
ji skad du /
sku gzugs mtshan nyid ldan pa ste //
zhi ba la sogs ro dang ldan //
tshad kyis tshad la phab cing bzang //
de 'dra rab tu gnas par bya //
zhes pas /
sangs rgyas dang byang chub sems dpa'i sku gzugs kyi snang brnyan so so'i mngon par rtogs pa'i mtshan nyid dang ldan pa /
ro zhes pa nyams te zhi ba la sogs pa'i nyams dang 'gyur bag chags pa /
mdo dang rgyud sde'i chag tshad la phebs pas bzang zhing mdzes pa kun gyi yi gar 'ong ba des mtshon nas /
mchod rten sogs rab tu gnas byar gyur pa thams cad so so'i bshad tshod las 'byung ba'i tshad dang mtshan nyid thams cad tshang zhing phun sum tshogs par bya'o //
sku gzugs sogs kyi nang du bzhugs pa'i ring bsrel bzhi ni /
gzungs sngags rnams chos sku'i ring bsrel /
gdung rus sogs sku gdung gi ring bsrel /
dbu lo sen mo sogs sku bal gyi ring bsrel /
sha rI raM sogs yungs 'bru lta bu'i ring bsrel lo //
de dag bzhugs tshul ni /
gtsug tor dang dbu'i nang du yungs 'bru lta bu'i ring bsrel sogs byin rten dang bla brgyud kyi mtshan sngags dang sku gzugs uSh+Ni Sha'i gzungs   gtsug tor rnam rgyal dang dri med sogs /rnams bzhugs /   bya rgyud yin yang 'dir 'jug pa dmigs bsal lo //
mgul du rten 'brel snying po dang dbyangs gsal sogs byin rlabs kyi tshogs /
sku'i stod zom la rnal 'byor chen po sde gsum gyi gzungs rnams dang /
de dag gi sku gzungs bzhi rnams /
thugs kar rig pa phug ron /
khyad par lha gang yin gyi rtsa sngags /
'khor lo sogs /
de'i 'og tu yo ga dang /
rked par spyod rgyud /
lte bar bya rgyud kyi gzungs rnams dang de dag gi sku rten dang /
smad du sangs rgyas rabs bdun gyi gso sbyong sogs mdo sde'i gzungs rnams gzhug cing /
gzhan yang gnas yig dang skye mched byin rlabs rnams so so'i gzhung bzhin dgod /
ma khengs na sku'i stod smad thams cad du sngar gyi rim pa bzhin ma nor bar mdo rgyud kyi glegs bam sogs gzhug
/pad gdan la chos skyong nor lha'i sngags dang srog 'khor bla rdo /
khyad par tshul bzhin bsgrubs pa'i gnod sbyin 'khor lo rin chen 'bru sman dar zab dri bzang sogs yo byad ji snyed pa dang bcas gzhug
/gzungs 'khrugs pa sogs kyi nyes pa zhi phyir /   rig pa phug ron dang rten 'brel snying po ni stod smad thams cad du gzhug cing 'bul ba'i tshe ngag tu'ang bzla'o //
mchod rten gyi tshe gtsug tor dang dbu'i rnams 'khor lo dang bre yan /
sku ngo bo'i rnams bum pa nas bang rim 'og ma yan dang /
pad+ma'i rnams gdan khrir gzhug cing /
bris sku rnams la ji ltar rigs pa rgyab tu bri'o //
srog shing med pa dang go rim 'khrugs pa sogs la rnam smin mi bzad pa bskyed par gsungs pas dpyod pa dang ldan pa rnams kyis sgrin po'i blos rtog par bya'o //
gsum pa rab gnas ma byas pa'i nyes pa ni /
rab gnas ma byas pa'i lha ni ro dang 'dra bas mchod par mi 'os /
mchod kyang bsod nams kyi 'bras bu mi 'byin zhing gang du bzhag pa'i phyogs der yang bkra mi shes pa skyed par gsungs shing sngon gyi gtam rgyud las kyang 'byung ba ste /
rgyud du /
gang du sku gzugs rab rdzogs pa //
byin ma brlab par ring gnas na //
de la bkra mi shis pa 'byung //
de srid mchod par de mi 'os //
zhes sogs dang /
cho ga yang rgyud dang rtog pa las gsungs pa ma gtogs dman pa'i cho gas kyang nyes pa bskyed de /
cho ga dman pas mi bya ste //
rab gnas rtag par bkra mi shis //
'jig rten 'dir yang sdug bsngal la //
'jig rten pha rol 'jigs pa che //
zhes gsungs pas so //
bzhi pa rab gnas byas pa'i phan yon ni /
spyir smros pa'i skyon bzlog pa de yang phan yon yin cing /
khyad par cho ga mtshan nyid dang ldan pas rab gnas byas pa dang /
byas pa'i rten de la mchod cing bkur sti bgyis pa'i bsod nams ni /
rgyal ba sras dang bcas pas rtag tu bsrung zhing byin gyis rlob /
tshe 'dir phun sum tshogs pa'i dpal thams cad thob cing phyi ma bla na med pa'i byang chub kyi bde ba mchog la reg par gdon mi za ste /
de bas 'bad pa thams cad kyis //
dngos grub 'dod pas nan tan bya //
cho ga bdag nyid nus pa yis //
brtag pa las byung tshul legs pas //
de byas bsod nams che ba ni //
mthong dang ma mthong rnams su skye //
sku gzugs sngags kyi mtshan nyid kyis //
de la byin rlabs byed par 'gyur //
zhes gsungs so //
lnga pa byed pa po'i slob dpon ni /
theg pa gsum gyi bslab pa mtha' dag dang khyad par rdo rje theg pa'i dkyil 'khor chen por yongs su smin cing thun mong dang thun mong ma yin pa'i dam tshig la gnas pas /
stong nyid snying rje zung du 'jug pa'i ye shes mchog gi nges pas rgyud bltams shing de nyid bcu sogs slob dpon gyi las rab 'byams la dbang 'byor ba /
mthong brgyud kyi sgo nas rab gnas kyi cho ga la mkhas shing byang chub pa ste /
slob dpon de nyid bcu shes shing //
mtshan nyid kun dang yang dag ldan //
phyag rgya sngags dang cho ga shes //
las rnams kun la mkhas pa 'o //
zhes gsungs shing /
phyi'i de nyid bcu ni /
dkyil 'khor ting 'dzin phyag rgya dang //
stangs stabs gdan dang bzlas brjod dang //
sbyin sreg mchod pa las la sbyar //
slar bsdu ba dang rnam pa bcu //
nang gi bcu ni /
srung ba dbang bskur gtor bzlas dgar //
phyir bzlog dkyil 'khor sgrub sdigs gshegs //
zhes pas /
srung ba ni bka'i 'khor los so //
dbang ni gnyis pa dang gsum pa'o //
gtor ma ni sha lnga sogs nang gi'o //
'dir bzlas zhes pa'i don ma tshang /mchan /
dgar ba ni drag las kyis chos dbyings su bsgral ba'o //
phyir bzlog ni zlog pa dang bris pa'i zlog pa ste so sor rtsi'o //
sgrub pa ni ye shes sems dpa' mngal 'byin sogs thun mong ma yin pa'o //
sdigs pa ni ma grub na spog pa'i cho gas gnad la dbab pa'o //
gshegs pa ni /
snying ga'i zla ba rdo rje la bsdu ba lta bu mtshon pa ste mi 'dra ba'i bshad pa gzhan 'byung ba de dag tu shes par bya'o //
chos de dag dang ldan pa'i slob dpon yang dge slong rab /
dge tshul 'bring /
khyim pa tha ma ste /
dus 'khor las /
de nyid bcu ni yongs shes pa //
gsum las dge slong mchog yin 'bring //
dge tshul zhes bya de nyid las /
khyim na gnas pa tha ma 'o //
zhes gsungs /
sa thob ma gtogs pa'i khyim pas rtags can yod bzhin du rab gnas kyi slob dpon dang /
rgyal po'i bla ma byas na bstan pa la mi rung bar gsungs so //
drug pa gang du bya ba'i gnas ni /
spyir sa'i phyogs rnams mdangs snum zhing khod snyoms pa ljon shing dang mtsho rdzing me tog gi tshal sogs kyis rnam par brgyan pas bkra shis shing /
zhi rgyas kyi las la mngon par bsngags pa yid dang rjes su mthun pa'i gnas su bya zhing /
khyad par rten chen po spyan drang du mi rung ba yin na de'i dbang ldan gyi phyogs sam gar bde ba'i sar bya ste /
rgyud du /
yang thog mchod rten la sogs dang /
khyim dang lha yi gnas rnams su //
sangs rgyas la sogs rab gnas ni //
cho ga dbang dang ldan par bya //
zhes dang /
khrag 'thung gal por /
bkra shis dag pa chen po'i gnas //
yid 'ong nyams ni rnam par dga'//
zhes gsungs pa ltar ro //
bdun pa gang gi tshe bya ba'i dus ni /
nges pa'i dus zla ba drug
/gza' bzhi /
rgyu skar bcu bzhi /
tshes grangs bdun zhes pa la /
zla ba ni /
mgo mchu dbo sa ga chu stod nag pa'i zla ba rnams so //
gza' phur bu lag pa wa sangs zla ba rnams so //
rgyu skar rgyal me bzhi lha mtshams dbo snar ma byi bzhin mgo lag snron snubs chu stod chu smad khrums stod khrums smad rnams so //
tshes grangs gnyis gsum lnga bdun bcu gsum bco lnga rnams so /   'dir gcig ma tshang /mchan /
de ltar yang /
dkyil 'khor dang ni rab gnas pa //
yar gyi ngo la brtag par bya //
zhes gsungs pas so //
'on te nyi shu dgu dang stong spangs pa'i mar ngo la yang gza' skar 'phrod sbyor dge na byar rung ste /
gza' dang skar ma 'dzom gyur na //
mar gyi ngo la'ang nyes pa med //
ces pas /
dus nges pa de dag la 'chi sbyor sreg tshes biSh+Ti rnams spangs pa'i gza' skar 'phrod sbyor yud tsam bzang po dag legs par brtags nas bya'o //
gzhung 'gar /
dus thams cad du rab gnas bya rung bar gsungs pa ni slob dpon mi mthun phyogs zil gyis gnon nus pa'i ting nge 'dzin dang ldan pa la dgongs pa yin no //
!
//gnyis pa bshad 'bras lag tu blang ba la bsnyen pa dang cho ga gnyis las //
dang po ni /
gtsug lag khang sogs rab tu gnas pa kho na'i ched dam rang dang gzhan gyi don bla na med pa'i dngos grub don du gnyer ba'i slob mas gsol ba btab pa'am /
don de dag rang gi yid la brnags pas kyang rung ste /
yid dang mthun pa'i gnas su zab mo'i rnal 'byor las mi g.yo bas dkyil 'khor gyi 'khor lo'i bsnyen pa so so'i sgrub thabs bzhin kha skong gi sbyin sreg dang bcas pa mthar phyin pa'o //
nye ba'i bsnyen pa ni /
rab gnas gang bya ba de'i sngon du bsnyen pa kha gso ba ste /
rim gsum rtsa bar /
lan gsum gzhan gyis gsol btab pas //
yid 'ong gnas su 'dug nas ni //
bsnyen pa rnam gnyis mthar phyin pas //
zhes gsungs pas so //
gnyis pa cho ga dngos ni rgyas pa'i rim pa dang sbyar ba las /
sngon 'gro
/dngos gzhi /
rjes so //
dang po bsdom ni /
sa chog sta gon bri zhing bsham //
sgrub mchod bum bzla sbyang bkru phyi //
rten bskyed spyan drangs mchod dgug gzhug
/rgyas btab dbang bskur mchod bstod sngags //
gtor ma snyan gsan mchod bstod dang //
bzod gshegs rten dgab bdag nyid bsrung //
zhes 'byung ba las /
dang po sa chog ni /
brtag slong sbyang gzung   rgyas pa'i tshe gar rtsa 'chams kyang cho ga gang yin dang bstun nas byed /bsrung ba rnams so //
gnyis pa sta gon ni /
sa lha dkyil 'khor pa bum pa'i lhag gnas gsum mam slob ma yod na de nyid dang /
gzhung 'gar rten gyi sta gon 'dir sbrel kyang /
rim pa gsum par /
dkyil 'khor bris sgrub sta gon bya //
zhes pa dang bla ma'i phyag len mthun par 'byung ba bzhin no //
gsum pa dkyil 'khor bri zhing rdzas bsham pa ni /
sgrub pa'i dkyil 'khor 'du bya ba   rgyas pa'i tshe phyi nang gi mtshams gcod ma TaM bsgral ba sogs kyang byed /dang bum pa 'god pa sogs gzhung bzhin las /
khyad par gyi yo byad ni /
rim gsum du /
rdzas rnams thams cad tshogs byas nas //
lho yi phyogs su stegs bu brtsig
/ba yi rnam lngas byugs nas kyang //
bum pa la sogs bkram par bya //
zhes pas /
ba byung dang tsan dan la sogs pa'i chus byugs shing bla re dang ba dan rgyal mtshan rnams kyis mdzes par brgyan pa'i gzhi der /
gnas bya'i rten rnams gos gsar pa dmar ser gyis g.yogs pa bkod de /
gos dmar can dag mthong gyur na //
kla klo la sogs 'bros par 'gyur //
zhes 'byung bas so //
rten gyi mdun ngos dang sgrub pa'i /   dkyil 'khor gyi shar ram lho'i phyogs su khrus stegs dang /
bum stan dang thun mong du /
ngos rer khru bzhi dpangs su khru gang gru bzhir brtsigs pa'am tshad de dang mnyam pa thig gis bcad pa'i gzhir bdud rtsi lnga dang /
ba byung gis byug cing re khA   dkar po /gru bzhi pa gcig gis bskor ba'i   gru chad ser po /sna tshogs pad+ma 'dab ma brgyad pa'i lte ba'i phyogs mtshams su rigs lnga yum bzhi'i mtshan ma bri /   gzhan du bkra shis rdzas brgyad bri bar bzhed kyang gal por gsungs pa bzhin 'di'o //
de'i dbus su pad+ma 'dab ma bris pa'i shing stan sogs kyi khar khrus gzhong bzhag
/'dab ma brgyad la chas su bcug pa'i   lha mi skyed na mtshan ma mi dgos /khrus bum dri'i chus   sug smel shing tsha spang spos bA la ka tsan dan rnams zho gnyis re thum byas pa chu bre brgyad la bcug nas bzhi gsum ma bri bar bskol pa'i lhag ma yin no /sum gnyis bkang ba brgyad kyi /
mdun nas g.yas skor /   dang por ga pur gur gum tsan dan dkar dmar gla rtsi'am dzA ti ste dri sna tshogs /
gnyis par ka ra sbrang rtsi bu ram ste mngar /
gsum par zho gsar /
bzhi par star ga sogs 'bras bu /
lnga par nas 'bras gro sran ma til sogs 'bru /
drug par 'bras yos /
bdun par br-i hatI/   sle tres /
kaN+Da kA ri /   go sla'o //
shwa ta pa rA dzi to /   shu dag dkar po /
daN+Dot+pa la /  ut+pal sngon po /
sa ha de wa   co ga klad sman /sogs sman /
brgyad par gser dngul mu tig byu ru mu men sogs rin po che sna tshogs blug
/de rnams kyi mdun du rim pa bzhin dang por   mkhar snod du /n+ya gro d+ha u dum ba ra p+lak+sha p+ph+nil+ya gan+d+ha muN+Da ste shing shun lnga /   bod du rnyed dka' bas rung mthun bal bu 'om bu kham bu lcang skya shug pa thang shing sogs 'o ma can cha 'dra bas byed /
gnyis par   zangs snod du /bdud rtsi lnga ste 'dir 'o ma zho mar sbrang rtsi ka ra rnams so //
gsum par   zangs snod /ba byung lnga ni /   bya rgyud legs grub tu /
dmar ser ba yi 'o ma dang //
ba yi zho dang ba yi mar //
ba gcin ba yi lci ba dang //
ba dmar ser zas gtsang mas gsos pa'i 'o ma zho mar lci ba chu dang lnga'o //
bzhi par   zangs snod /dri bzang lnga sogs /
lnga par   'khar snod /shing shun lnga /   gong bzhin /
drug par   'khar snod /skyu ru'i phye ma /
bdun par   'khar snod /yung ba'i phye ma /
brgyad par   zangs snod /dri bzang rnams zangs dang 'khar ba sogs kyi snod so sor blug pa'o //
ma 'byor na sug pa nye shing mA sha   sran dkar /rnams kyi phye ma snod gcig tu bkod pa bzhag
/de bzhin du bsku mnye'i 'bru mar   rin po che'i snod /
til lam yungs dkar gyi mar /dri zhim pos bsgos pa dang /
de dag byug pa'i dUr sngon gyi pir dang bcas pa /
de rnams kyi steng nas gdugs dkar pos dbub cing mtha' mchod pas bskor /
gzhan yang me long dang kha tshar ma nyams pa'i khrus ras dkar por dri bzang gis rigs lnga'i sa bon bris pa dang /
gos zung /
sbyong chas kyi gtor ma ting lo gu gul yungs chu kham phor dur lci zan changs seng ras rnams dang til la sogs pa yang ji ltar bde bar bkod /
ngos gcig tu mnga' dbul gyi maN+Dal thig chen brgyad btab pa'i dbus nas phyogs rer cha mnyam lnga lnga byas pa'i zur na zlum skor nyis rim dang lte ba'i cha gnyis zlum por bskor ba la /
dbus su sna tshogs pad+ma 'dab ma brgyad pa /
de'i phyi'i cha bzhi ri rab kyi bang rim ste shar dkar lho sngo nub dmar byang ser ba'i zur gyi gra mig rnams nag po /
khyam gzhi sngon po chu ris can gyi shar du lus 'phags gling zla gam dkar po /
lhor 'dzam gling sog kha sngon po /
nub tu ba glang spyod zlum po dmar po /
byang du sgra mi snyan gru bzhi ser po /
re re yang rang 'dra'i gling phran gnyis gnyis kyis rten pa'i shar nub kyi gling dang ri rab kyi bar zla ba dang nyi ma /
gling che chung gi mtshams brgyad du shar stod nas rim bzhin dpal be'u dang 'khor lo /   shar /
pad+ma dang rgyal mtshan /   lhor /
gdugs dang bum pa /   nub tu /
dung dang gser nya rnams so /   byang du /
phyi'i zlum skor ni lcags ri ste nag por bya'o //
dbus dang phyogs bzhir me tog gi tshom bu bkod cing mtha' mchod pas bskor /
de dang nye bar rin po che'i snod me tog dkar pos bkang ba'i dbus su gzungs chu'i bum pa'i khar /
me long la tsan+dan dkar po gur gum 'gi'u wang gsum gyis rten 'brel snying po tshar bdun   yig mgo phyir bstan 'khor stabs su /bris pa dang /
bza' bca' ji snyed pas bskor ba'i tsA ru'i zhal zas /   rgyan gyis brgyan /
gzhan yang phyi nang gi mchod tshogs bzang zhing rgya che ba dang /
spyi dang bye brag gi mnga' dbul gyi yo byad /
'jig rten dang 'jig rten las 'das pa'i gtor ma /
rol mo'i khyad par sogs 'dir dgos pa'i yo byad thams cad tshogs par bshams nas /
mdzes pa'i gos rgyan dang ldan pas 'dug par bya'o //
bzhi pa dkyil 'khor sgrub mchod ni /
bdag mdun dbang len pa rnams so so'i nges pa bzhin no //
lnga pa bum sgrub ni /
lha bum gong du bsgrubs zin nas /
'dir khrus bum rnams las sngags kyis bsang /
swa b+hA was sbyang /
stong pa'i ngang las sogs nas gang bar gyur gyi bar te /
bzlas pa'i tshe slob dpon gyis gzungs thag la 'ju zhing /
gal por /
me long ngos la tsan dan chus //
rten 'brel yi ge bris nas ni //
brgya brgya bzlas te bum par blug
/ces pa'i don ni gzungs bum gyi me long khar rdo rje bzhag pa'i srad bu nas gzungs bum gyi steng du zla ba la gnas pa'i sogs nas ro gcig tu 'dres par bsam zhing   rten snying bzla ba dang /
khrus bum sgrub cing /
las thog med du 'grub ched /mchan /rten 'brel snying po bzla ba'i bar ro /   oM dzI na dzika? sogs rigs lnga'i snying po rnams phyogs dang mtshungs par bzla bar yang bshad do //
gzhan yang yungs dkar dang gu gul sogs las sngags dang hU~M bzhi pas sngags pa ni phyag len no //
drug pa sbyang ba ni /
bgegs mi shis pa sdig pa sbyang ba gsum gyi dang po la /
zhi ba phyed ma drag pos sbyong ba gsum las /
dang po ni /   'di nas zhwa rnams bzhes te 'khod /
rten la g.yas skor gsum /   rdzas dang sngags gnyis ka 'jam po ste zhi ba'o //
gnyis pa ni /
rten la g.yon skor /   ting lo dang changs bu rdzas zhi ba /
rdo rje gsor dril bu gsil la /   sum+b+ha'i sngags ni drag po ste phyed ma'o //
gsum pa ni /
rang nyid hU~M mdzad du bskyed nas khro bo spyan 'dren mchod bstod bka' bsgo spos rol thun brab pa sogs rdzas sngags ting nge 'dzin thams cad drag po'o //
tshul 'di lag len gyi rgyun las gzhung gi khungs med ces snga rabs pa kha cig gsungs mod /
de ltar na /
gsang ba thams cad gcod pa'i rgyud du /
bgegs rnams tshims byas rngan zhing gzir //
shin tu gzir zhing sdigs te bskrad //
ces pa dang /
dA ri ka pas kyang /
de dang mtshungs par bshad pa'i phyir ro //
gnyis pa mi shis pa sbyang ba ni /
nir many+tsa zhes pa byur bsal ba ste /
rim pa gsum par /
oM sarba pA paM da ha na badzra ye swA hA/
zhes pa'i sngags kyis yungs dkar la sngags te /
sku la bskor zhing mer bsreg
/chus kyang de bzhin no //
zhes sogs dang /
dA ri ka pas /
lan mang du ni byur bsal ba //
rab gnas la ni yongs su bsngags //
zhes pa'i rim pa ni sarba pA paM sogs kyis yungs chu g.yon g.yas su so sor gnyis bskor zhing mer dor /
kham phor sogs hU~M dang las sngags kyis sngar bzhin bskor nas bzed zhal du dor ba las mer mi 'dor ro //
gsum pa sdig pa sbyang ba ni /
rdo rje mkha' 'gror /
paM gyur sdig pa mi bzad pa //
sna yi sgo nas phyungs nas ni //
de nas mkha' 'gro'i gzugs bsgoms la //
kun tu zos par bsgom par bya //
zhes dang /
kha cig g.yas g.yon du me chu 'god par bshad khungs med gsungs kyang /
dA ri ka pas /
g.yas g.yon du ni yongs bskor nas //
me dang chu la blug par bya //
zhes pa dang /
mkha' 'gro snying thig du'ang bshad pa mthun par 'byung ngo //
des na bdag dang sbyin pa'i bdag po sogs nas khro bo bsdu zhing thal ba de /   me chur dor ba'i bar ro //
bdun pa bkru zhing phyi ba ni /
rgyud las /
slob ma'i tshogs dang bcas pa yis //
sngags kyi gtsang sbras bkru bar bya //
zhes gsungs pas /
sbyang gzhi bzo bo la sogs pa'i mi gtsang bas sbags pa'i dri ma sbyong byed ye shes kyi bdud rtsir bsgrubs pa'i khrus chu /
sbyong ba po rdo rje slob dpon rjes su spyod pa dang bcas pa /
sbyangs 'bras rten ye shes sems dpa'i ngo bor bsgrub rung du 'gyur ba'o //
ji ltar sbyong ba'i tshul ni /
rgyud du /
lugs ma rnams ni dngos su bkru
/ri mo rnams ni me long la'o //
zhes pas rten spyan drang du rung ba rnams khrus stegs khar spyan 'dren /
mi rung ba rnams de'i gzugs brnyan shar ba'i me long khrus gzhong gi khar bzung la /   khrus dkyil gyi rtsar slob dpon rgyal theb lag g.yas su khrus bum dang po thogs pa'i phrag g.yon par khrus ras dpyangs /
de'i g.yon du til mar dang me long 'dzin pa dang /
g.yas su dag byed dang khrus bum gnyis pa bzung ba'i phrag g.yon par gos zung bkal ba rnams 'khod pas /
gang 'dir bcom ldan 'das sogs snyan mnan pa'i rjes su dUrba'i pir gyis til mar dri ldan me long la khyab par byugs nas oM sarba sogs brjod pas drud cing mnye zhing /
pir des shing shun lnga'i phye ma byugs nas sarba sogs brjod pas drud cing mnyes la khrus bum dang por /
'di ni khrus mchog dpal dang ldan //
zhes pa sngags bcas kyis snum bag sogs dag par bkrus nas /
de dag sku la sogs kyis sku dbyi'o //
des mtshon nas khrus bum brgyad pa'i bar bsgre zhing /
de nas byug mnye'i rdzas rnams bzhag la /
khrus bum dang po kho nas bkru zhing sku dbyi ba /
dri byug cing gos zung dbul ba'i bar ro //
de dag gi tshe bdug spos 'thul ba dang me tog gi char dbab cing rol mo 'khrol ba sogs rnam pa du ma dang ldan par bya'o /
khrus rim 'di la dman mchog gi gnyis su dbye ba'i rgyu mtshan gzhan du 'byung ba /
sa bcad khongs gcig tu ma smros kyang don la gnas te nges pa skyed pa'i khungs du ma yod pas so //
des na brjod ma thag pa ni dman khrus te /
mchog khrus ni sa bcad bcu par 'chad 'gyur las shes so //
brgyad pa rten skyed pa ni /
lhag gnas kyi ngo bo yin cing /
de yang dam tshig sems dpa'i sbyor ba ste sa ma ya zhes pa dam tshig la 'jug pas sa mA ti'i nges tshig gis bshad na 'gro ba dang 'du ba la yang sbyar du yod pas /
lha ye shes pa rnams gang du 'gro zhing 'du ba'i gzhi yin pas so //
de'i tshul ni /
bsang sbyang stong pa'i ngang las lhar bskyed pa dkyus bzhin no //
dgu pa ye shes pa spyan drang zhing mchod pa sogs ni /
bdag dang rten gyi snying ga'i sogs nas ro gcig tu dgyes par bsam pa'i bar ro //
bcu pa rgyas gdab cing dbang bskur ba ni /
lha so so'i phyag rgya bzhis rgyas gdab cing mi nus na dkyus su bkod pa bzhin bya /
dbang ni /
sbyang gzhi lha'i rgyud nyes pas rnyog pa can du byas pa'i dri ma /
sbyong byed lha rnams chags pa chen pos zhu ba'i byang sems ye shes kyi chu rgyun /
sbyong ba po nam mkhar spyan drangs pa'i gdan tshang ba'i lha rnams /
sbyangs 'bras dmigs med kyi rgyud dag pas ye shes lha'i ngo bo khyad par can du sgrub pa dbang bskur ba'i byed pa can te /
nges tshig dri ma bkru ba dang nus pa 'jog pas 'brel bas so //
rim pa gsum par /
dbang bskur bum pa thogs byas nas //
gdugs dang ba dan bskyed sogs bya //
bkra shis 'don cing rol mor bcas //
rab gnas lha la dbang bskur ro //
zhes 'byung bas na dbang lha spyan 'dren pa nas mnyes par bya ba'i bar ro //
bcu gcig pa mchod bstod sngags bzlas gtor ma gtang ba ni /
rim pa gsum par lhag gnas kyi dbang gi rjes kho nar /
de nas rab gnas lha la ni //
mchod dang bstod nas dkyil 'khor lha'i //
bzlas pa brgya dang rtsa brgyad dang //
rten 'brel sngags kyang de bzhin bzla //
zhes gsungs pa'i rim pa bzhin du dang yi dam chos skyong gi gtor ma rnams song nas /
phyi rol du phyogs skyong sogs 'jig rten pa'i gtor ma rnams 'bul te /   phul la dkyil 'khor khang pa'i sgor las bum gyi chus bsang zhing spos kyis bdug nas nang du 'jug go
/rgyud du /
me tog la sogs sngon 'gro bas //
phyogs skyong rnams kyang mchod par bya //
zhes pa'i tshul gyis so //
bcu gnyis pa snyan gsan dbab pa ni /
rab gnas kyi cho ga'i las la gnang ba zhu ba dang /
rten de la nye bar gnas pa'i gsol ba gdab pa ste /
zhu ba'i yul ni /
sngar dam tshig pa la dbab pa de la'o //
ji ltar na   zhwa phud pus gtsugs rdor dril spos dang bcas pas /oM badzra dzi hA sogs nas gnang ba sbyin te mchod cing bstod pa'i bar bya'o //
bcu gsum pa nongs pa 'chags shing gshegs su gsol ba ni /
yi ge brgya pa gsum gyi rjes su ma rnyed yongs su ma tshang dang sogs kyis bzod par gsol /
oM AHhU~M muHzhes rten gyi ye shes pa mdun gyi nam mkhar gshegs su gsol te mchod cing bstod pa rnams so //
'dir ye shes pa gshegs pa dang dam tshig pa gnas su 'jug pa sogs mi 'dra ba'i khyad par ci rigs snang mod /
'on kyang dkyil chog gi lha lhag gnas dang dgos pa mtshungs pas /
brjod ma thag pa bzhin bzung ngo //
bcu bzhi pa rten bsrung zhing dgab pa ni /
rten dam tshig par gsal ba'i gnas lngar dris byug cing mchod /
rdo rje dang bcas pa'i lag gis reg ste go bsgos pa'i rjes su /
rgyud las /
na bza' ser pos g.yogs par bya //
zhes pa'i don /
dper na rgyal rigs rgyal sar mnga' dbang ma bskur ba dang 'dra bas /
rab gnas ma zin pa'i lha ni mchod pa'i 'os su mi 'gyur ba'i phyir te oM badzra wasatraM sogs so //
bco lnga pa bdag la bsrung ba ni /
gnas gsum du yi ge gsum 'god sogs dkyus bzhin /
de nas sgrub pa'i dkyil 'khor gyi cho ga'i rjes kyi bya ba rnams gshegs gsol ma gtogs bkra shis kyi bar so so'i nges pa bzhin no //
de ltar bshad pa ni sngon du lhag par gnas pa'i cho ga'o //
!
//gnyis pa cho ga dngos gzhi'i sdom ni /
bdag mdun sgrub mchod sbyang bkru phyi //
gsol gdab rten bskyed spyan drangs la //
dgug cing rgyas gdab dbang bskur bya //
mchod bstod spyan sogs dbye rten bsgyur //
mnga' dbul rnam bzhi brtan bzhugs so //
zhes 'byung ba na /
nangs par snga bar langs te sngar 'du byas pa'i yo byad rnams tshang zhing bkod legs par bshams la khrus byas rgyan dang ldan pas /
dang po bdag gi rnal 'byor rdzogs par bsgom zhing mdun gyi dkyil 'khor gsal btab la /
de dang 'brel ba'i mchod gtor sogs sngon du 'gro bas   rim pa gsum par gtor ma btang la nyi ma 'char kar ni zhes 'byung bas phyi rol gtor ma nam langs la grub par bya'o /sbyang khrus la 'jug pa'am /
skabs yod na dbang nod pa dang /
khrus bum gyi bskyed bzlas sogs kyang bya zhing /
de nas gnyis pa dang gsum pa sbyang khrus te gos zung dbul ba'i bar sngar bzhin no //
gzhung gzhan las 'dir ring bsrel 'jug par bshad kyang cho ga'i dkyus su mi bde bas sngon du brjod pa'i skabs de nyid du bya ba legs so //
bzhi pa gsol gdab sems bskyed ni /
snam sbyar sogs gyon nas langs te me tog dang rdor dril bzung /   gang 'dir ma dang tsog pur 'dug /   ngo mtshar chen po sogs te gus shing 'dud pa'i stobs kyis spos rol me tog gis 'thor ba rnams so //
lnga pa rten bskyed pa dang /
drug pa ye shes pa spyan drang ba phyi 'brang gi bgegs bsal ba'i bar sngar bzhin las /
khyad par de'i tshe byon pa'i ye shes pa rnams sta gon gyi dus stegs bu dang gnyis med du gyur pa la byon legs bzhugs gsol /
mchod cing dgug gzhug bcing mnyes ro gcig tu gyur pa'i bar te /
brtag gnyis las /
nam mkhar bzhugs pa'i sangs rgyas kun //
sku gzugs snying gar rab tu gzhug
/ces pa'i don yin /
bdun pa rgyas gdab sngar bzhin /
brgyad pa dbang bskur ba ni rgyud las /
phyag rgya sngags kyis rab bskul la //
ji ltar 'os pas mngon dbang bskur //
zhes gsungs pas slob ma la ji ltar bya ba bzhin bskur te /
phyag rdor dbang bskur las /
ji ltar gling bzhi'i dbang phyug gis //
'khor lo sgyur ba dbang bskur ba //
de bzhin bsngags pa'i ngo mtshar dang //
bkra shis kun gyis dbang bskur ro //
zhes te /
de yang chu dbang ni dngos sam me long gi gzugs brnyan dang /
de bzhin du dbu rgyan sogs kyang bcings pa'am lhag par mos pa dag gis bya ba las /
cho ga ni rang gzhung so sor 'byung ba ltar ram /
snying ga'i sa bon gyis dbang lha spyan drangs mchod bstod gsol ba gdab pa sngon du 'gro bas chu dbang sogs lnga rigs bdag gis dbu brgyan pa'i bar dang /
slob dpon dang bum dbang sogs bzhi dkyus bzhin no //
de lta bu'i tshul gyis dbang bskur pas /
snga ma lngas phung khams ye shes lnga dang /
phyi ma bzhis sgo gsum ye shes sems dpa'i ngo bor byas pas slob dpon sbyin por bcas pa'i rgyud dag nas sbyangs 'bras myur du thob pa'i don can de sngar bshad pa'i rgyu mtshan kyang 'brel lo //
dgu pa mchod bstod bya ba ni /
dbang bskur ba'i rjes su slob ma mchod pa gzhung du mar bshad pa bzhin dbang gi rjes 'brang ste /
phyogs bcu rab 'byams mas mchod cing 'gro ba rgyud lnga sogs kyis bstod par bya'o //
bcu pa spyan sogs dbye ba ni /
rgyud las /
der ni gser gyi rang bzhin gyi //
thur mas spyan ni dbye bar bya //
zhes skye mched kyi thog ma smros pas snyan sogs dbye bar mtshon pa ste /
rim pa gsum pa sogs tshad ldan gyi gzhung du mar bshad cing /
rten ye shes kyi lha dang bskal pa mnyam par byed pa yang skye mched de dag las te /
ye shes kyi spyod yul longs spyod thams cad mtshungs par spyod dgos pas so //
gang gis dbye na sku gzugs sogs che chung dang yon bdag gi bsam pa dang bstun nas drug nam las   mtho gang gi drug cha'o /mi chung ba'i gser gyi thur ma dang /
snyan brud rmangs tsher zhal thur tshems shing rnams kyis so //
ji ltar na /
ji ltar mig mkhan rgyal po yis //
zhes sogs kyis rim pa bzhin dbye'o //
glegs bam mchod rten sogs la ji ltar zhe na /
'dir rten bsgyur ma zin pas bde mod /
gzhan du pusti la sogs pa'i lha ni me long la de'i gzugs brnyan sgom pa la'o //
zhes bshad pas kyang shes so //
rim pa gsum par /
gal te glegs bam yin na yang //
sngon bzhin yig 'brur bsgyur ba dang //
de yang spyan dbye mchod sogs bya //
zhes gsungs pa dang /
sngon du rten bsgyur 'byung ba ltar na dbye yul ye shes kyi sku can yin pas skye mched kyi rnam par mi dgos pa 'dra ste /
dper na mchod rten dang glegs bam sogs mchod pa'i tshe yang zhal phyag gi rnam pa can du yod dgos par 'gyur ba dang mtshungs pa nyid do //
'on kyang pra dz+nyA bas /
mchod rten glegs bam la sogs la //
dbang po skye mched med pa'i phyir //
spyan dbye la sogs bya mi dgos //
zhes rnam dbye phye nas so sor bshad mod kyang snga ma nyid btsan par zungs shig
/bcu gcig pa rten bsgyur ba ni /
rim pa gsum par /
so so'i sngags dang phyag rgya yis //
dkyil 'khor lha de der bsgyur bsam //
zhes gsungs pas slob dpon gyi rdo rje dang bcas pa'i lag gis rten gyi gnas gsum du reg cing /
rang sngags lan gsum brjod pas der bsgyur ba ste ston pa'i sku sngar rnam snang du bskyed pa lta bu la mtshon na /
mu ne sogs gsum gyi mthar /
bcom ldan 'das dpal rnam par snang mdzad yongs su gyur pa las rgyal ba shAkya thub pa sku mdog gser btso ma lta bu mtshan dpe'i gzi byin mchog tu 'bar ba /
phyag gnyis sa gnon dang mnyam gzhag mdzad pa mchog gi sprul sku'i cha byad can /
mtshan nyid thams cad yongs su rdzogs pa nas mthu byin dang ldan par gyur gyi bar ro //
gzhung la lar brtan bzhugs kyi gsol btab tshar ba'i rjes su rten bsgyur ni nges pa'i bshad khungs ma mthong zhing /
'thad par yang mi sems so //
bcu gnyis pa mnga' dbul ba ni /
dper na rgyal rigs rgyal sar bkod pa na zhang blon dang rgyal phran rnams kyis skyes kyi rnam pa che thang phul bas mnga' gsol ba'am mnga' bkur bar 'gyur ba bzhin 'di yang de ltar te /
rten de lha ye shes pa'i ngo bor gsar du bsgrubs pa la dgyes pa sgron pa'i dga' ston gyi skyes su mnga' gsol ba'i don gyis so //
de ltar yang /
rta mchog rol pa'i rgyud du /
bkra shis mnga' gsol dbang bskur nas //
sku gzugs mchod pa'i rten bya 'o //
zhes gsungs pas so //
dgongs 'dus rab gnas bkra shis brtsegs pa dang bod /   snga rabs pa'i phyag bzhes bzhin /
mchod bstod rgyas pas mnga' dbul ba /
nyer mkho'i yo byad kyis mnga' dbul ba /
sbyin sreg gam tsA ru'i bza' bas mnga' dbul ba /
rab gnas kyi sngags dang bkra shis kyis mnga' dbul ba'o //
dang po ni /
rab gnas byas pa'i lha de'i mchod bstod rang gzhung bzhin no //
chu gnyis nyer spyod /
rin chen bdun /
'dod yon lnga /
rig ma bcu drug
/nang gi dam tshig rnams kyis mchod cing 'gro ba rgyud lnga sogs kyis bstod par bya'o //
gnyis pa nyer mkho'i yo byad kyis mnga' 'bul ni /
sku gsung thugs rten spyi dang bye brag gi nyer mkho'i yo byad rnams dngos sam /
bris pa rten so sor 'bul ba'i tshul gyis mnga' dbul gyi maN+Dal mthar rim pa bzhin 'god /
gsum pa sbyin sreg gam tsA rus mnga' 'bul ni /
rgyas par mchod gar kyang byed /   rab gnas byas pa'i lha rnams la me tog gis mtshon par thab tu spyan drangs rgyas pa'i sreg blugs cho ga bzhin du phul ba'i mthar yon bdag kyang dbul du gzhug cing /
de'i rjes su 'o ma dang /
'bras ma grug pa /
mar sbrang rtsi ka ra rnams rang gi 'dod lha'i sa bon las byung bar bsam la nag po ma yin pa'i snod gtsang ma dris byugs shing me tog gi phreng ba bcings pa'i nang du /
dgang blug gi gzar bus blugs la many+dzi sogs kyi steng du bkod nas sbyin sreg gi thab tu bzhag
/rang lha'i rnal 'byor gyis rdzas lnga po bdud rtsi'i rang bzhin du bltas la /
oM dI bya an+naM sa mA d+hi d+h+yA na pr-i Na ne swA hA/
zhes bzla zhing bskol nas /
rten dang dkyil 'khor gyi lha thams cad la /
zhal zas ro brgya   'dir bgrang tshul ni /
gso rig mkhas pa dag
/rang gi ngo bo'i sgo nas rtsa ba'i ro /
mngar /
skyur /
lan tshwa /
tsha ba /
kha ba /
bska ba drug la re re bzhin /
mngar ba'i mngar ba sogs drug tu dbye zhing /
de bzhin du skyur ba sogs la yang mtshon nas so drug
/de dag so so'i rang bzhin lce'i yul du gsal bar myong bas so drug
/lto ba'i gnas su nus smin pa so drug ste brgya dang brgyad yin yang brjod pa'i phyir brgya zhes smros pa'o /sogs kyis 'bul /
de ltar ma grub na dkyus bzhin dang /
tshogs kyi 'khor los kyang dgyes pa sgron no //
bzhi pa sngags dang bkra shis kyis mnga' 'bul ni /
rten gyi thugs kar gzungs thag gtad pa nas /
ye d+harmA ci mang bzlas pa'i bar dang /
sngar 'du byas pa'i me long me tog gi kha'i gzungs bum khar bzhag
/de'i rten 'brel snying po re re bzhin tshar bdun bdun bzlas pa bum chus sbyangs nas   lag g.yas pas /me tog la sbran pa'i char dbab cing /
bkra shis gang zhig dang /
phun sum tshogs pa sogs bkra shis kyi tshig rgya cher brjod cing snyan pa'i rol mo'i tshogs kyang 'khrol bar bya'o //
bcu gsum pa brtan bzhugs ni /
rgyud las /
khri yi steng du bzhugs par bya //
sku gzugs kyi ni sum 'gyur cha //
tshad tsam du ni rab tu bsgrigs //
oM su pra tiSh+Tha badzre swA hA/
me tog la sogs sngon 'gro bas //
zhes dang /
bzhugs tshul yang /
mdun phyogs su ni ma bug cing //
yo ba med cing drang ba yis //
de ltar sku gzugs mdzes par dgod //
zhes gsungs pas na sku'i sum cha'i tshad tsam gyi khri la spyan drangs te su pra tiSh+Tha badzre swA hA/
zhes drang zhing brtan par bzhugs su gsol /
nyer spyod lngas mchod cing rten gyi khri'am de la me tog gi phreng ba btags pa nas yon mchod thams cad kyis bzung la rab gnas kyi sngags rnams skabs dang mtshungs par bzlas la /
slar yang me tog dang bcas pa'i thal mo sbyar bas btud de /
ji srid sa chu me dang ni /
zhes sogs nas /
dngos grub ma lus pa bstsal du gsol /
zhes pa'i bar lan gsum brjod cing me tog gi char dbab bo //
de nyid brtan par byin gyis brlabs nas slar yang mchod cing bstod nas shis par bya'o //
de ltar ye shes pa gzhug nas brtan bzhugs yan lag bcas kyi bar 'di dag ni rab gnas kyi cho ga dngos te /
ngo bo'i gzhung las /
dam tshig sems dpa' sbyangs bskyed la //
ye shes sems dpa' yun ring du //
gnas pa'i phyir na rab tu gnas //
zhes pa ltar ro //
!
//gsum pa cho ga'i mjug gi sdom pa ni /
gtor ma srung bsgo mchod bstod gsol //
nongs bshags gshegs gsol yon bdag bsgo //
shis brjod rten mchod dga' ston yon //
bsngo shis rjes bsdu sbyin sreg go
/zhes 'byung ba'i dang po gtor ma gtang ba ni /
'jig rten dang 'jig rten las 'das pa'i gtor ma rnams so so'i gzhung bzhin gtang ngo //
gnyis pa srung ma bsgo ba ni /
slob dpon mi bskyod rdo rjes /
de nas srung ma bsgo ba ni /
rang nyid lhag pa'i lhar sbyor bas //
nag po chen po dgug pa dang //
gzhug dang bcing dang dbang du bya //
de la mchod dang gtor ma sbyin //
de la bka' lung bsgo bya ba //
zhes sogs gsungs pa'i tshul gyis gtsug lag khang sogs rab gnas byas pa'i rten de'i srung mar 'os pa rnams la slar yang mchod gtor 'bul ba dang bstod pa sogs   so so'i cho ga'i gzhung bzhin du phrin bcol gnyer gtad kyi bar /byas dam mnan dang bka' bsgo'i bsrung zhing legs par skyong bar mdzod //
ces pa'i rjes su chos skyong ba'i srung ma 'khor dang bcas pa khyed rnams kyis deng 'dir rab tu gnas par byas pa'i rten 'di dag phyi ma'i mu mthar thug gi bar du bsrung zhing skyong ba dang mchod par gyis shig
/bdag dang yon gyi bdag po 'khor dang bcas pa rnams la yang 'gal rkyen mi mthun pa'i phyogs thams cad bsrung ba dang /
mthun rkyen chos dang mthun pa'i bsam pa thams cad yid bzhin du 'grub pa'i phrin las mdzod cig
/ces bsgos la srung ma'i   gtor skyong dang /brtan bzhugs sogs rjes kyi cho ga rnams bya'o //
gsum pa mchod cing bstod nas gsol ba gdab pa ni /
dkyil 'khor gyi lha rnams la gtang rag gi don du gsar du bshams pa'i kha gsos pa'i mchod pa rnams   byin gyis brlabs nas /phul te bstod /
sa dang chu dang me rlung las //
sogs kyis 'dod don gsol ba gdab /
bzhi pa bzod par gsol nas gshegs su gsol ba ni /
dkyil 'khor la lan gsum   g.yas skor /bskor nas shar sgor sngon du phyogs pas 'dug ste /
yi ge brgya pa lan gsum gyi mthar /
ma rnyed yongs su ma tshang dang //
zhes sogs kyis bzod par gsol /
oM/
khyed kyis sems can sogs kyis dkyil 'khor gyi ye shes pa gshegs /
dam tshig pa bdag nyid la bsdu zhing /
phyogs bcings pa sogs rang gzhung bzhin no //
lnga pa yon bdag bsgo ba ni /
stan bzang po   'bru'i g.yung drung bris pa /la yon bdag 'khod pa'i mdun du de'i g.yas nas 'go gzung ba'i nyer spyod lnga tshar gcig bshams la /
slob dpon gyis rab rgyud tshig dang mdo sngags kyi lung rigs sbyar ba'i bshad pa rgyas pa'am /
mi nus na khyod kyis nga la nas /
mchod par gyis /
zhes khyed kyis nga la gsol ba btab pa bzhin du rab tu gnas pa legs par grub par byas kyis khyed kyis rten 'di la zhag bdun gyi bar du mchod pa rgya chen po gyis shig
/de nas kyang ci 'byor pa'i mchod pa rgyun mi chad par gyis shig ces bsgos la /
sngar bshams pa'i mchod pa rnams yon bdag la 'bul du gzhug pa'am mi shes na des phul bar mos la tshogs pa thams cad kyis   rab 'byams rgya mtsho sogs kyis yon bdag gi lag tu rim pa bzhin thogs tshig dang bstun nas las kyi rdo rjes rten gyi drung du /'bul cing bskor ba   gsum /dang phyag   gsum /byed du gzhug go
/drug pa de nyid bkra shis par bya ba ni /
slar yang yon bdag stan la 'khod pa las thams cad pa'i sngags dang bum chus /bsang gtor byas /
stong pa'i ngang las /   de yi dam gyi lhar bskyed pa'i lag tu me tog gtad la phyag byed du gzhug go
/de nas bkra shis la bar du gcod pa'i bgegs sbyang ba'i /
bden pa'i stobs brjod de /
deng 'dir rab tu gnas par byas pa'i rten dang sbyin pa'i bdag po 'khor bcas bkra shis par byed pa la bar du gcod par byed pa'i bgegs tshogs thams cad 'dir ma gnas par sogs dang spos rol drag sngags yungs thun dang bcas pas tsham rngam bya /
bkra shis kyi rdzas rnams rin po che'i snod 'brus bkang ba'i khar bzhag pa slob dpon gyi mdun du bkod /
de nyid bsang sbyang stong pa'i ngang las maM las byung ba'i grub pa'i bkra shis kyi rdzas brgyad rang rang gi phun sum tshogs pa'i dngos po thams cad sgrub pa'i mthu dang ldan par bsam la rim pa bzhin thogs te /
sngon yang dag par rdzogs pa'i sangs rgyas shAkya thub pa la /
gzugs kyi lha mo 'od 'chang mas me long phul bas /
bkra shis pa'i rdzas su byin gyis brlabs pa de bzhin du /
deng 'dir yang rab tu gnas par byas pa'i rten dang bdag dang sbyin pa'i bdag pos gtso byas sems can thams cad me long gi rdzas kyis bkra shis par gyur cig
/me long ye shes sogs brjod /
de bzhin du /
glang po che sa srung gis sman g+hi wang phul bas /
g+hi wang dug gsum 'joms pa sogs /
zhing pa'i bu mo legs skyes mas zho phul bas /
zho ni kun gyi snying por sogs /
bram ze kuN+Da lIs rtswa dUrba phul bas /
dUrbas tshe ni sogs /
shing gi lha mos shing tog bilba phul bas /
bilba rgyu rkyen sogs /
lha'i dbang po brgya byin gyis dung dkar po g.yas su 'khyil ba phul bas /
dung ni chos kyi sgra sogs /
sa'i lha mo bstan mas li khri phul bas /
li khri dmar po sogs /
gsang ba'i bdag po phyag na rdo rjes yungs dkar phul bas /
yungs dkar rdo rje'i rigs sogs /
re re bzhin tshigs bcad rdzogs pa dang las kyi rdo rjes rten dang der 'khod pa thams cad la 'bul tshul byas rjes yon bdag la gtad do //
la la dag dUrba   rtsa tshong pa bkra shis ldan /bilba   lha tshangs pa /li khri   bram ze dkar rgyal /rnams gzhan brjod pa ni nges pa'i khungs ma mthong zhing 'thad par mi sems /
'dir ni mdo dbang dang bu ston gyi gsung mthun par 'byung ba bzhin byas so //
gzhan yang bkra shis rgya cher brjod cing rol mo'i sgra dang bcas pas me tog gi char dbab bo //
bdun pa rten mchod pa ni /
rten nyer spyod lngas mchod cing bstod nas smon lam oM/
sangs rgyas chos dang sogs gdab cing bskor ba bya ba rnams so //
brgyad pa dga' ston bya ba ni /
sdom pa 'byung bar /
rab gnas yang dag rdzogs dus su //
bstod dang bkra shis brjod bya zhing //
bro dang gar sogs sil snyan sgra //
ji ltar rnyed pas rab tu mchod //
ces pas slob dpon dang bzo bo grogs byed dang bcas pa mtha' dag la bza' btung dang gos rgyan glu gar la sogs pa'i bsnyen bkur rgyas par bya zhing /
las kyi rdo rjes sngar phul ba'i tsA ru'i lhag ma rnams /
bde gshegs lhag mas khyab par brims //
dgu pa yon 'bul ba ni /
rgyud du /
glang po rta dang shing rta nor //
yon gyi dam pa dbul bar bya //
de bas de la nan tan gyis //
longs spyod gso ba dbul bar bya //
gal te lha nyid dgyes 'dod na //
bla ma gus pas dgyes bya zhing //
zhes sogs dang /
rgyud rnams ma lus pa yis ni //
phyi nas bzo bo rnams la mchod //
gang dag de la grogs byed pa //
gzhan dag kyang ni mchod par bya //
zhes pas slob dpon dang de'i rjes su 'brang ba rnams dang /
bzo bo grogs byed sogs ci 'byor pa'i yon gyis mnyes par bya'o //
bcu pa bsngo ba ni /
las byas don yod par bya ba'i phyir bsngo bas rgyas gdab par bya'o //
bcu gcig pa slar yang shis par bya ba ni /
yon bdag yul gnyan na dpon slob thams cad bzhengs /
'bring la grwa rnams bzhengs /
dkyus ma la thams cad mi bzhengs /   bkra shis kyi tshig mang po brjod cing rol mo'i sgra dang bcas pas me tog gi char dbab bo //
bcu gnyis pa bkra shis kyi rjes bsdu ba ni /
rang lha'i nga rgyal gyis   a kA ro brjod pa dang dril bu gsil la /rdul tshon bsdu ba phur bu phyung ba sogs nas bkra shis kyi bar cho ga so so'i gzhung bzhin no //
de nas dkyil 'khor gyi yo byad ni /
rgyud las /
de ltar thams cad byas zin nas //
gang rung mchod sbyin dkyil 'khor la //
phul lam dbul ba byed pa rnams //
slob dpon la ni dbul bya yi //
zhes sogs gsungs pa ltar byas   dang des kyang ji ltar 'os pa'i mchod spyin du spel bar gsungs /pa'i rjes su /
ba yi lci bas byug bya zhing //
rdul tshon chu bor dor bar bya //
zhes gsungs pas rdul tshon rnams bkur bsti chen pos chu bor dor zhing /
gzhi de yang ba'i lca bas   lag len khrus kyi ba byung lags /byug par bya /
bcu gsum pa sbyin sreg bya ba ni /
dbang chen rgyud du /
lha tshims bar gcod bgegs la sogs //
zhi phyir sbyin sreg cho ga bya //
gang 'dod dngos grub sbyin byed cing //
rtog sgrib la sogs sreg par byed //
ces pas cho ga'i chad lhag gi nyes pa rnams kha gso ba'i phyir zhi ba'i sbyin sreg cho ga bzhin du bya zhing /
ma grub na yi ge brgya pa mang du brjod pas kha skong ngo //
!
//de ltar cho ga rgyas pa'i rim pa dang sbyar ba'i lag len bstan nas /
da ni cho ga 'bring po dang /
cung zad bsdus pa /
shas cher bsdus pa rnams kyi tshe gzhung du bstan pa'i sa dpyad so so'i steng du brjod ma thag pa'i lag len rim pa bzhin sbyar bas shes pa yod do //
!
//dgos pa'i dbang gis shin tu bsdus par byed na bdag gi rnal 'byor dang ldan pas /
gnas bya stong pa'i ngang las rang rang gi dam tshig par bskyed /
rang gi snying ga'i sa bon las byung ba'i 'od kyis de'i ye shes pa spyan drangs nas gzhug cing rgyas gdab /
slar yang dbang lha spyan drangs nas dbang bskur /
mchod cing bstod nas spyan dbye /
lha de'i sngags dang oM su pra tiSh+Tha badzre swA hA/
zhes bzlas te me tog gi char dbab cing brtan bzhugs dang bkra shis bya'o //
de ltar sku gzugs la sogs pa rab tu gnas pa'i lag len bshad zin to //
!
//gsum pa cho ga'i yan lag gzhan bshad pa la /
rig pa sogs kyi rab gnas dang /
arka'i cho ga'o //
dang po ni /
srung 'khor rab gnas byed na /
de'i gegs sbyang stong pa'i ngang las 'khor lo pad+ma rdo ra me sogs gang yin der bskyed /
yig 'bru rnams lha gang gi sder yin pa de'i 'od dpag med du bsgom /
ming spel rnams bsrung bya gang yin der bltas la dgug cing bstim /
phyag rgya bzhis rgyas gdab /
dbang bskur nas mchod bstod byas la rang sngags brgya rtsa bzlas /
de zhu ba'i   nad gdon bar chad thams cad kyis mi tshugs pa'i /srung 'khor du bsam la brtan bzhugs dang bkra shis brjod cing me tog 'thor /
zhar la srung mdud ces pa dar ram srad bu g.yon gyi sor mo la lan gnyis su dkris pa'i bar du sne gcig bcug nas 'then pas mdud pa rdo rje rtse gsum pa lta bu 'byung /
de ltar bskyed la rang sngags kyis gdab cing   zhu ba'i mdud par bsam nas /bsrung byar gdags /
khungs ni slob ma lhag gnas kyi skabs dang gzhan yang mang ngo /
!
/rdor dril rab gnas ni /
rigs lnga po gang gi rdor dril yin yang /
rdo rje ni rnam snang sogs lnga dang /
dril bu rnams spyan ma sogs lnga ste rang rigs kyi dam tshig par bskyed /
ye shes pa dgug bstim rgyas gdab dbang bskur nas mchod bstod byas la rang sngags bzla /
de zhu ba'i rdor dril du bsam la brtan bzhugs dang bkra shis brjod /
!
bgrang phreng rab gnas ni /
bo de tsi ru rak+sha rus pa la sogs rang rigs dang mthun par bsang sbyang /
stong pa'i ngang las mdud 'dzin so so'i 'khor los bsgyur ba dang gzhan rnams rang rang gi snying po las lha der bskyed /
ye shes pa dgug bstim rgyas gdab dbang bskur nas mchod bstod byas la /
rang sngags dang oM sarba ta thA ga ta ma ha d+harmA su smr-i te su pra tiSh+Tha sa ma ye hU~M zhes bzla zhing brtan bzhugs dang bkra shis brjod /
!
rigs lnga'i cod pan sogs rin po che'i rgyan rab gnas ni /
bsang sbyang stong pa'i ngang las rin 'byung dam tshig par bskyed /
ye shes pa dgug bstim rgyas gdab dbang bskur nas mchod bstod byas la rang sngags bzla /
de zhu ba'i rgyan char bsam la brtan bzhugs dang bkra shis brjod /
!
rdzing dang khron pa sogs kyi rab gnas ni /
de'i 'gram du rnam snang gi dkyil 'khor byas la gtor ma btang /
chu bsang sbyang stong pa'i ngang las rnam snang du bskyed /
de zhu ba'i chu lha dkar po stod lha'i rnam pa sbrul mgo'i gdengs ka can /
ut+pa la dang sbrul zhags 'dzin pa ro smad sbrul du 'khyil ba dam tshig par bltas la /
rnam snang ye shes par bcug nas sa ma ya satwam zhes rgyas gdab /
dbang bskur mchod bstod zhu ba la yan lag brgyad   dri bzang ba /
ro zhim /
yang ba /
dang ba /
'jam pa /
bsil ba /
mgrin pa dang lto ba la mi gnod pa'o /ldan gyi chu gser gyi sa gzhi'i bar khyab cing klu rnams kyi rten gnas su gyur par bsam la /
der mchod sdong gi shing btsugs pa'am /
ma 'byor na dbus su chu lha phyogs mtshams su klu chen po brgyad kyis bskor bar bsam la /
ye shes pa dgug gzhug sogs sngar bzhin byas nas 'o ma la sogs pa'i gtor ma phul te yun du bzhugs par gsol ba gdab bo /
!
/skyed mos tshal sogs rab gnas byed na /
phyogs gtor byin la /
shing rnams bsang sbyang gtso bo bzhin rnam snang du bskyed /
ye shes pa dgug bstim rgyas gdab dbang bskur mchod bstod byas nas /
de zhu ba'i shing gi tshogs su bsam la me tog 'thor /
'bras bu la sogs pas phan 'dogs pa'i phyir brtan bzhugs dang bkra shis brjod /
!
gzhan yang gru sogs las rigs kyi khro bo dam tshig par bskyed /
ye shes pa dgug sogs byas nas zhu ba'i grur bsam la bkra shis brjod /
!
go khrab sogs hU~M mdzad dam tshig par bskyed /
ye shes pa dgug sogs byas nas zhu ba'i rdo rje'i go khrab tu bsam la bkra shis brjod /
!
nor bu'i rigs rnams rnam sras sogs dam tshig par bskyed /
ye shes pa dgug sogs byas nas zhu ba'i nor bur bsam la bkra shis brjod /
!
rgyal mtshan ni rnam snang dam tshig par bskyed /
ye shes pa dgug sogs byas nas zhu ba'i rgyal mtshan du bsam la bkra shis brjod /
!
gdugs sogs mchod pa'i yo byad mang po zhig rang rang gi gzugs kyis dgos pa sgrub nus su yun ring por byin gyis brlabs pa'i bsam pas rab gnas kyi sngags mang du bzlas nas bkra shis brjod pa yin /
de thams cad la rang nyid lha'i rnal 'byor dang ldan pa ni nges par dgos so //
!
//gnyis pa   bu ston gyis mchod yon gyi cho ga zhes bshad pa ltar na arga yin nam rtag tu bskyed par bshad /arka'i   zhes pa rin thang la 'jug pas rgyu ngan pa bzang por byed par bshad snang /cho ga la brten gsar pa bzheng ba dang rnying pa gso ba'i rim pa gnyis las /
dang po ni /
dus tshes dge ba la bdag gi rnal 'byor sngon du 'gro bas sku gzugs kyi rgyu dang bzo bo   gzhan du rten gyi rgyu byed par 'gyur ba'i lha'i gzugs dang bzo bo rigs bdag /bsang sbyang /
stong pa'i ngang las hU~M las mi bskyod par bskyed /
de bzhin du shog bu dang   d+hIHyig sogs 'og tu bkod pa kho nas kyang ngo /yig mkhan hrIHlas 'od dpag med du bskyed /
mchod rten gyi rgyu dang bzo bo oM las rnam snang du bskyed /
de thams cad la snying ga'i sa bon gyis ye shes pa dgug bstim rgyas gdab dbang bskur nas mchod bstod byas la /
rigs gsum gyi snying po rten dang mtshungs par bzlas nas /
rang gi lce   oM badzra dzi hA sogs /byin gyis brlabs nas /
'di zhes bya ba'i bcom ldan 'das //
zhes sogs dkyus bzhin las /
thugs rje'i bdag nyid can rab gnas /
zhes pa'i rab gnas sku rten thugs rten sogs ci rigs par bsgyur bas snyan gsan phab pas gnang ba byin par bsam la /
slar mchod cing bstod nas yig brgyas brtan par byas /
badzra muH
rgyu dang bzo bo'i ye shes pa gshegs /   rang bzhin gyi gnas su /
dam tshig pa zhu ba las de nyid du gyur /
de nas bzo bo'i lag gnyis su   AHlas /zla ba la gnas pa'i rdo rje rtse lnga pa re re /
de zhu ba las rdo rje'i lag pa /
sor mo rnams kyang rdo rje rtse gcig pa re rer gyur /
slar yang de'i spyi bor 'khor lo oM/
mgrin par pad+ma AH
snying gar rdo rje hU~M gis mtshan par bltas la gnas gsum du rdo rje reg cing /
oM AHhU~M zhes brjod /
shog bu rnams d+hIHyig tu gyur pa las byung ba'i 'od zer gyis gsung rdo rje yi ge'i rnam par spyan drangs nas shog bu la thim par bsam /
pir dang snyu gu tshon rtsi snag tsha sogs la /
oM badzra satwa hU~M/
zhes 'khor los bsgyur ba'i sngags dang las thams cad pa nyi shu rtsa gcig bzlas la /
pir sogs shes rab ye shes kyi bdag nyid /
tshon dang snag tsha sogs rdo rje'i rdul phra rab yongs su gyur pa'i ye shes kyi bdud rtsir bsam la /
oM d+hIHshru ti smr-i ti bi dza ya sarba a dz+nyA na pha Ta la a sa hA ri Ni hrIHswA hA/
zhes pas sngags pa'i lag cha de rnams la gtad nas yig brgyas brtan par bya'o //
gnyis pa rnying pa gso ba'i rim pa ni /
gang du sku gzugs dang mchod rten sogs rnying zhing zhig ral du gyur pa   yul 'jig pa dang 'khrug pa mu ge sogs mi dge bar 'byung bar bshad do /gso ba dang /
'o rgyal ba'i sa las /   yul bzang por spo ba dang /
rgyu dman pa las bzang por sgrub pa sogs la arka'i cho ga bya yi /
rten de rang la mi mkho bar shes pa dang rgyu dang nang bzhugs la rngams pa sogs kyis byas na nye ba'i mtshams med du 'gyur ba yin no //
lag len ni /
rten gyi mdun du mchod bstod rgyas par bsham /
bdag gi rnal 'byor dang ldan pas rten la mchod pas mchod /
spyi sgos kyi srung ma dang gzhi bdag la gtor ma phul nas bka' bsgo /
bdag gis sems can gyi don du bde bar gshegs pa'i rten zhig pa gso ba'am /
spo ba'am /
dman pa las bzang por bgyid pa sogs kyi don du nangs par rab gnas spo bar bya'o snyam du bsam la /
'di zhes bya ba'i bcom ldan 'das /
sogs dkyus bzhin las bgyi bar 'tshal /
zhes pa spo bar 'tshal du bsgyur ba gsum gyis snyan gsan phab /
nangs par rten gyi drung du mchod gtor gsar pa rgya chen po bsham /
bdag gi rnal 'byor sngon du 'gro bas rten rnying par mchod cing bstod /
sngar bzhin snyan gsan phab nas /
de'i mdun du me long g.ya' dag pa bzhag la rten gyi gzugs brnyan 'char du bcug
/de nas bdag gi thugs ka nas 'od zer lcags kyu lta bu spros pas rten gyi lha dam tshig pa dang ye shes pa gnyis su med par me long gi gzugs la thim par bsam la /
oM badzra sa mA dzaHdzaHhU~M baM hoH
zhes dgug gzhug bcing mnyes /
rten gyi lha me long gi gzugs brnyan dang gnyis med du gyur pa yig brgyas brtan par byas la mchod bstod dang bkra shis gsol te /
dar ser pos dril la rgyab phyogs su mdud cing rgyas gdab dbu zhabs mi log pa'i mtshan ma byas nas mchod gral du bzhugs su gsol te bkur bsti bya'o //
rten gsar pa grub nas rab gnas dngos gzhi'i rten bskyed kyi rjes su sngar gyi me long de'i mdun du kha phye la rten rnying pa'i dam yes gsar pa'i dam tshig pa la sgo ba bzhi'i sngags rgyas dgug gzhug bcing mnyes byas /
slar ye shes pa spyan 'dren cho ga'i dkyus bzhin no //
sngar gyi rten rnying pa rdo'i rigs yin na chu bor spyan 'dren /
mi nus na ri mthon por khung bu brkos la gzhug
/shing yin na mar gyis brlan pa'i ras kyis dkris la sbyin sreg gi mer bsreg
/zangs dang mkhar ba sogs ni rten gsar pa'i rgyur bzhu ba yin na gsar ba'i rgyur bsre /
thag ring ba sogs kyis mi nus na chur 'dren pa'am de nyid du mchod rten brtsigs la rab gnas bya /
rten 'dre can gyi rgyu ni gsar par mi bsre bar drag po'i sreg blugs kyis sbyang bar bya'o //
slob dpon a b+hA yas ni /
rten rnying pa'i ye shes par mchod bstod dang chos skyong dang gzhi bdag la gtor ma btang nas rang bzhin gyi gnas su gshegs par bzhed do //
de ltar rgyud dang 'grel byed kyi gzhung lugs rnams las ji ltar bshad pa bzhin du rten gsar du bzhengs pa /
rnying pa gso ba /
de la rab tu gnas pa rnams legs par byas na gnas skabs dang mthar thug gi don phun sum tshogs pa'i dpal thams cad dka' ba med par bde blag tu 'grub par gdon mi za'o //
smras pa /
gdod nas mun bral bde chen ye shes ros //
brtan g.yo'i dngos kun khyab par rab gnas kyang //
'gro ba'i bsam pa ji bzhin snang brnyan rten //
rab tu gnas pa'i cho ga 'grel byed gzhung //
mkhas mang gsung ngag legs bshad gang+gA'i klung //
rnam dpyod 'dzin ma'i ltor bskyil rol pa'i mtsho //
'khrul med zab don rin chen 'byung ba'i gnas //
'di ko bka' drin rjes dran mchod pa'i yon //
'khrul med lag len gnad kyi nor bu'i dpyid //
don gnyer mchis na re ba 'bras ldan 'gyur //
phyogs lhung log par rtog par 'dis ci bya //
de bas rigs mthun gzhung lugs brten pa zab //
deng dus gzu bor dpyod min chen po 'ga'//
rnam dag gzhung gi lag len gsal byas na //
gsar ma'i ring lugs gzung zhes dmod char 'bebs //
de phyir 'di brjod 'bras bu gang du 'tshal //
'on te rgyal gsung rgyud dang de 'brel gzhung /   rab gnas rtsa ba'i rgyud /gal po'i rab gnas kyi rtog pa /zla gsang 'dus pa'i rgyud /rim pa gsum pa rtsa 'grel sogs /
tshad mar gyur pa de dag dpang por byas //
gzu bo'i blo ldan yod na brtags pas shes //
rtog pa med na mu cor ci phyir smra //
gang zhig shes bya'i kun gsal khyon dag kyang //
lhag bsam chu sgrog ci dgar chags pa las //
ngag tshig chu char phab 'dis nyal 'gro'i dpal //
spel mod nongs gyur ci mchis bzod mdzad rigs //
de ltar tshig don legs bshad yar ngo'i mthus //
mkhas mang dgongs pa'i cha rdzogs thub bstan gyi //
zla rgyas dkar po'i 'od snang mtha' yas pas //
zung 'jug phan bde'i ku mud bzhad byed shog
/sku gsung thugs kyi rten rab tu gnas pa'i cho ga rgyud dang man ngag gi don rab tu gsal bar byed pa'i 'grel byed legs par bshad pa'i rol mtsho zhes bya ba 'di ni /
bdag nyid la mchog tu gus pa'i sri zhu lhur byed pa mchod dpon ngag dbang tshul khrims kyis ring mo nas 'bad pas bskul ba las /
7kun mkhyen rgyal ba'i dbang po ngag dbang blo bzang rgya mtsho dang /
7rdo rje 'chang phrin las lhun grub kyi bka' drin las /
rdo rje theg pa'i chos tshul rab 'byams la mnga' 'byor pa'i shAkya'i dge bsnyen rig pa 'dzin pa 'gyur med rdo rjes srin po'i lo dbos nya ba'i yar ngo'i tshes bcu la /
gangs can gyi sa'i thig le ri bo gru 'dzin gyi pho brang chen por sbyar ba'i yi ge pa ni ngag dbang phrin las dpal lo //
'dis kyang rgyal ba'i bstan pa la phan pa rgya chen po 'byung bar gyur cig //
/
