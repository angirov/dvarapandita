\u0f01\u0f83:
bla ma dgongs pa 'dus pa las :
mkha' 'gro'i las tshogs rten 'brel mo rtsis kyi skor mkha' 'gro lnga skor bzhugs so :
mkha' 'gro ma la mos pa lam du byed cing :
bsnyen pa thems nas :
phyi nang 'byung ba'i rten 'brel thams cad la dbang 'byor las su rung ba'i rnal 'byor pas :
rten 'brel mo ru gdab par 'dod pas 'di la bzhi ste :
ji ltar bya ba'i tshul dang :
mo bdar gyi rim pa dang :
gdab pa dngos dang :
rjes kyi rim pa dang bzhi las :
dang po ji ltar bya ba'i tshul ni :
mo gdab mo yi sgrub pa sngon du song bas :
nam mo gdab pa de'i tshe :
gdan gtsang ma dar dkar po la sogs pa'i steng du :
sgrub pa byas pa'i mkha' 'gro shugs 'gro'i tsakra rab gnas can bting zhing :
gtor chung chang phud kyis bran pa gcig kyang 'byor na rab :
ma 'byor na nas 'bru gtsang mas snod gas chag med pa bkang ba zhig dang :
mo rten spyan gzigs gang 'thad mda' dar la sogs pa rnams bshams :
bdag nyid dpal rta mgrin du gsal ba'i spyi bor pad+ma 'byung gnas a tsa ra'i cha byad can gzi mdangs dang ldan pa zhig bskyed :
snying ga'i dbus su yang phag mo gsal gdab :
mdun gyi sku rten la :
mkha' 'gro shugs 'gro bcu dam tshig pa bskyed :
ye shes pa spyan drangs la bstim zhing mkha' 'gro dngos su gsal ba'i legs nyes kyi mngon par shes pa 'char bar bsam zhing :

bsgrub pa'i dus kyi bsnyen pa sham bu dang bcas pa brgya phrag gam nyer gcig la sogs pa long khyab dang bstun la bzla :
gtor ma 'bul :
chang phud gtor :
dad pa'i shugs bskyed cing bla ma yi dam mkha' 'gro la gsol ba drag tu gdab :
'og nas 'byung ba'i bden stobs dang bdar byang bya :
de nas rde'u bsgrub pa byas pa'i dkar po la 'dod pa'i don smod cing :
sangs rgyas mkha' 'gro'i thugs ka nas bzung ste :
mkha' 'gro shugs 'gro rnams kyi thugs kar bkram ste :
rde'u dkar po gang la babs pa de la ngos bzung bar bya'o :
!
gnyis pa mo bdar ba'i rim pa ni :
chang phud dang me tog gtor :
mda' dar g.yab pa tsam gyis :
snang gsal ston pa'i mkha' 'gro shugs 'gro :
ye shes dang las la grub pa thams cad spungs spungs byon nas snang srid mo'i ston pa mdzad :
gzhan yang 'jig rten gyi lha klu gza' skar mo pra la dgyes pa rnams 'dus nas snang srid mo'i ston pa mdzad :
rno mthong mo lha'i rgyal po rnams 'dus nas mo bzang ngan gyi shan phyed cing snang srid ston par bsam la 'di skad do :
e ma ho :
'gyur med rgyal po u rgyan rje :
rno la rno gsal thams cad mkhyen :
mkha' 'gro mang po'i dbus na bzhugs :
snang srid gtan la phab par mdzod :
khyed la phyag 'tshal skyabs su mchi :
na mo :
bla ma rnams dang yi dam lha :
mkha' 'gro shugs 'gror bcas pa la :
bdag dang rgyu sbyor bcas pa rnams :
lus ngag yid gsum gus phyag 'tshal :
dngos 'byor yid kyis rnam sprul pa'i :
mo rten rdzas mchog mchod pa 'bul :
snang gsal sgron me sbar ba yi :
mthu dang dpung gnyen mdzad du gsol :
kye :
'di ltar sprul pa'i mkha' 'gro ma :
mo dang rtsis kyi mnga' bdag mo :
gnas 'dir spyan 'dren gshegs su gsol :
snang gsal mo yi gab rtse la :
brtse bar dgongs nas bzhugs su gsol :
sman rag bdud rtsi gtor ma 'bul :
khyed kyi thugs dam gnyan bskangs nas :
snang gsal mo yi ston pa mdzod :
snang srid lha klu mthu rtsal can :
gza' skar 'byung ba'i lha tshogs rnams :
gnas 'dir spyan 'dren gshegs su gsol :
nyes pa'i skyon bral yon tan ldan :
'bru mchog nas kyi mo yon 'bul :
snang gsal mo yi ston pa mdzod :
mo lha'i rgyal po mngon shes ldan :
lha dang drang srong la sogs te :
snang gsal mo la dgyes pa rnams :
gnas 'dir spyan 'dren gshegs su gsol :
rgod sgro can gyi mda' gtsang la :
sna tshogs dar gyi cod pan btags :
spyan gzigs 'dod yon bsam mi khyab :
mo dang phywa yi rten du btsugs :
mo lha'i rgyal po rnams la 'bul :
dgyes pa'i mo yon 'di bzhes la :
snang gsal mo yi ston pa mdzod :
khyed rnams mo yi ston pa ste :
bzang ngan gnyis kyi shan 'byed dang :
legs nyes gnyis kyi stangs gcod mdzod :
bdag la dgos pa'i dus byung bas :
smod pa'i mo 'di bstan du gsol :
legs nyes bzang ngan shan byas la :
rin chen gsal ba'i sgron me spor :
mkhyen ldan mngon shes 'phrul sgo phyes :
na mo :
mkha' 'gro shugs 'gro 'byung ba'i lha :
mo dang rtsis kyi mnga' bdag mo :
snang srid gsal ba'i 'phrul mo che :
spyan gzigs mo yon 'di bzhes la :
snang gsal mo yi ston pa mdzod :
shar phyogs 'byung ba shing gi lha :
rdo rje rigs kyi mkha' 'gro dang :
rdo rje shugs 'gror bcas pa rnams :
snang gsal mo yi ston pa mdzod :
lho phyogs 'byung ba me yi lha :
rin chen rigs kyi mkha' 'gro dang :
rin chen shugs 'gror bcas pa rnams :
snang gsal mo yi ston pa mdzod :
nub phyogs 'byung ba lcags kyi lha :
pad+ma rigs kyi mkha' 'gro dang :
pad+ma shugs 'gror bcas pa rnams :
snang gsal mo yi ston pa mdzod :
byang phyogs 'byung ba chu yi lha :
las kyi rigs kyi mkha' 'gro dang :
las kyi shugs 'gror bcas pa rnams :
snang gsal mo yi ston pa mdzod :
mtshams bzhi 'byung ba sa yi lha :
sangs rgyas rigs kyi mkha' 'gro dang :
sangs rgyas shugs 'gror bcas pa rnams :
snang gsal mo yi ston pa mdzod :
mkha' 'gro shugs 'gro la sogs te :
mo dang rtsis kyi lha tshogs rnams :
gtsug lag mo yi ston pa mdzod :
ces pa'i bdar byang dang :
gzhan yang yul ris gzhi bdag la sogs pa rnams la mo rten gyi 'bru dang gser skyems gtor mchod bya zhing :
rgyas bsdus skabs dang bstun pa'i mo bdar bya :
gal che na lan gsum mam lnga la sogs par bdar :
de ltar mo bdar bya zhing skyems phud dang :
'bru sngon gtor ba tsam gyis bag dro chil gyis 'gro :
de ltar byung na ji ltar 'dod pa'i don smod cing gdab par bya'o :
!
gsum pa mo dngos ni :
sangs rgyas mkha' 'gro la babs na :
bstan pa'i chus phywa ni :
gangs dkar gyi rtse la seng ge 'gying :
g.yu ral gyi gseb nas seng phrug 'phyo :
shin tu bzang ngo :
khyim phywa ni :
ri'am sa dbyibs zlum po'i dkyil du yod na thang :
lha sman bzang mo 'go :
yar tshes la lha mchod :
mar ngo la sri mnan na bzang :
phyugs lug mi dang zas nor longs spyod 'phel :
bdud dang rgyal po 'khri :
de mchod na mgon byed :
ma mchod na srid la rku bas gzab bo :
gzhan bzang ngo :
skyes kyi pho phywa la :
gcig brgyud dam :
gtso bo mi chen gyi rgyud yin na thang :
kha gang gi zas za :
rgyab gang gi gos gyon :
bang gang gi rta rgyug :
mig gang gi ltad mo lta :
skyid go re ba legs par 'ong :
srog phywa la :
lha btsun bzang po 'go :
mi la smon mi 'tshal :
srog gi dkor mdzod la :
gser gyi g.yung drung 'khyil :
sngar gyi lha la mchod gsol gyis :
lo gsum zla ba gsum :
zhag gsum za ma gsum dros dang bzhi :
de'i bar du lcags kyi ser ba babs :
dug la rjen zas byas kyang mi 'chi :
tshe srog sra skad do :
srid phywa ni :
lo legs :
skya rgyal :
bu mang tshang rdol :
ming sring brgyad dang bcas :
yang chung gis mtha' rten nas :
gza' mi skyid la brtan yun ring :
shin tu bzang ngo :
bu chung gi mthu phywa la :
bkra shis lha gral du :
gser gyi lu gu dang :
g.yu'i re'u chung gnyis :
rtse kyu srings se sring :
bzang ba'i mchog go :
nor phywa la :
g.yang ra khyud mo ru :
gser gyi thang ma brdal :
g.yang skyabs dang gser 'od 'don na :
btsan phyug dar bar 'ong skad do :
blo phywa la :
mi khyod kyi blo 'di lhas byas :
bsam pa'i don 'grub :
bzang drag pas mi 'grub pa'i nyen 'dug pas :
grub na shin tu bzang ngo :
grogs phywa ni :
mi khyod kyi grogs g.yu sder gser zhal du :
skyems pa chang gis bkang :
'dzum mdangs mu lu lu :
bzhad mdangs ya la la :
bsam pa'i don 'grub :
kha ngoms grod pa 'grangs :
snam phrag mar zan gyis bkang :
bzang skad do :
sa cha yul gzung ni :
ha cang btsan ma drag :
btsan tshod phyug tshod zin par gyis :
shin tu dar la phyug par mchis :
bzang ngo :
khang pa bzang ngam zhe na :
khang pa bzang po'i rtse :
mi dar go kha gang :
nor dar ra ba gang :
'bru dar bang ba gang skad do :
zhu ba i gnang na :
dgyes pa'i mdangs dang bcas nas 'dug :
gang zhus myur du 'byung :
bzang ngo :
don phywa la don dang bcas :
snying dga' ya la la :
ci bsam khar ma 'don :
ci 'dod 'byung skad do :
mgron po e 'ong na :
rngul nag tsa ra ra :
gom stabs sha ra ra :
myur du 'ong bas chang gsings gdan things skad do :
tshong i rgyal zhe na :
tshong rogs gang ba bzang pos byed :
rgyal drags nas rgod cig 'chor nyen gda'o :
slob dpon che ge 'di 'phrod dam zhe na :
le lo ma byed myur du bsten :
shin tu phan la byin rlabs che'o :
lha rje che ge 'dis nad pa che ge 'di la i phan zhe na :
nad pa yo nas bslang :
lha rjes gtang rag za :
bzhad 'dzum mu le 'ong :
shin tu 'phrod par mchis :
bu chung le'u'i slob dpon che ge 'di la zhus na sos sam zhe na :
lco ga bu bzhi ma dang lnga :
tshang thar rgum bu 'thu :
rgya khra hor po'i mchu skyag 'dam du chud skad do :
sman dpyad gtar sreg 'di byas na 'phrod dam zhe na :
ci byas ci la bzang ste :
da res kyi 'di bshol na legs so :
nad pa 'di e sos zhe na :
nad pa 'di'i srog lhas skyob :
tshe nyi zlas 'dzin :
nam 'chi yang da res nad 'dis mi 'chi'o :
nad pa 'di la gdon ci 'dra zhig 'dug zer na :
gdon du ma mo dang :
brtan ma dang :
gson 'dre mo dang :
'dre mo gdon pas :
ma mo'i spyi mdos dang :
gson 'dre kha chings dang :
'dre mo'i yas thongs shig dang 'tsho'o :
bor stor 'di rnyed dam zhe na :
g.yang sgo ma ral bas :
tshol go chod na :
myur du rnyed par gda'o :
dmag dang jag pa 'gro na bzang ngam zhe na :
mi nor dpung gis 'debs :
bso sgra di re song dang :
kha so ngo so che bar 'ong skad do :
rta la sogs pa'i rmig zlum 'di la bcos ka che ge 'dis byas na 'phrod dam zhe na :
me tog rnying pa la chab bran pa dang 'dra bar mchi :
shin tu 'phrod pas myur du gyis skad do :
rmig pa ka brag pa'i bcos ka 'di bshol na legs so :
mdza' bo btsal na rnyed dam zhe na :
rogs skyems ci yod yin :
mdza' rogs rnyed par gda'i :
ha cang mthun ma drag par mdzod skad do :
gseb btang na srid e chags zhe na :
gseb phas go chod na :
mo la srid rten gda' skad do :
pha rol dang rtsod pa'i lab byas na 'phrod pas rang rgyal lam zhe na :
kho'i mgo la dmu gab kyi zhwa nag gyon nas 'dug pas :
rang mi rgyal kha med yin no :
chang bcos na zhim mam zhe na :
chang de mgron khang ngam :
lam gsum gyi bzhi mdor chos dang zhim par mchi'o :
bzo'i rig byed 'di byas na :
shes sam zhe na :
phyi dal gyis ma khyer na 'phral phugs gang la'ang bzang ngo :
lo legs par mchi'am zhe na :
lo legs skya rgyal yong :
spro ba skyed cig :
kha char e 'bab zhe na :
kha char myur du 'bab :
char zon gyis :
kha char che skad do :
rtsed mo'i rigs che ge byas na nyams dga'am zhe na :
rtsed mo'i rigs mgo thon gtam snyan thos par 'gyur ro :
skor phywa g.yon phywa ni :
the tshom za mi 'tshal :
shin tu legs pa'i mchog go :
dgra phywa la :
dgra bla gnyan po phugs na bzhugs :
phyogs bzhi mtshams bzhi ru :
'gro 'dug ci byas kyang :
dgra 'dre byur dang bral :
dgra gcig 'dug pas de yul gzhan du bros nas thal skad do :
sa ma ya :
!
sangs rgyas shugs 'gro la bab na :
bstan pa'i chus phywa ni :
ri mgo mthon po'i na bun dang 'dra :
char ma babs na :
don chung bas pha myes sam :
bla ma brgyud pa'i chos skyong srung ma dang :
lha btsun gnyan po drag tu gsol :
gsol ka la 'bung dgos so :
'bring stod tsam :
khyim phywa ni :
khyim bzung nyes pas mi rnams rmongs :
tshong phongs shing dbul bar mchi :
bud med zhang nye'i phyogs kyi sgab 'dre rgyal 'gong dang :
the'u rang 'khri bas srid phyed des za :
'brog khyim yin na dkar 'dre byed :
lar khyim 'dre can du 'dug pas ngan skad do :
skyes kyi pho phywa ni :
stag dong nang du byi bas zos :
gzig shubs kyi ri mo yal :
mi khyod la rang ma nyes pa'i kha yog 'ong :
ma shi yang shi dang 'dra ba'i nad 'ong nyen yod :
mi'i nor la ma rngams :
sa brko 'phru slog mkhar len ma byed :
byes thag ring du ma 'gro :
srog lus dbang thang klung rta bskyed pa'i gto gyis :
lar gzob skad do :
srid phywa ni :
bud med 'di srid phugs chung :
god 'cha':
khong ming sring g.yem la dga':
thabs sna tshogs drag tu byas na ci srid yin :
gzhan sgab 'dre rgyal 'gong dang bcas nas :
nor phyugs kha dag la 'gro nyen 'dug pas bshol na legs so :
srog phywa ni :
lha mtshun dpal legs pas :
lag drug lan dang bdun :
krog krog langs dang 'dab :
dpyad kyis nad mi sman :
yas kyis kha mi khegs :
mi khyod la ma phyogs kyi 'dre ngan gdon :
na tsha srang sring dang :
mkhun pa che chung 'byung nyen 'dug :
glud brgya rtsa dang chu gtor mang du thongs shig :
lar ngan no :
bu chung gi mthu phywa ni :
bye'u tshang du sre mong zhugs :
lug tshang nang du spyang kus dkyus :
lu gu la kha zin byas :
bu mo yin na yas kyis bslus :
bu yin na mi sos skad do :
nor phywa ni :
srid phyed 'dres za :
nor phyed dgras khyer :
nye ba bdud du babs :
g.yang gi ra ba la bse rag gi sgar 'debs pas ngan :
gser 'od stong tshar dang :
g.yang skyabs la 'bungs shig :
blo phywa ni :
mi khyod kyi blo 'dres brkus :
'dun ma'i rgya ral :
bsam pa'i don la blo rgyag gi mda' phog nyen 'dug go :
grogs phywa ni :
tshig snyan ngag snyan 'ong :
lag nas zas mi 'brang :
rang la gang yod la spyod :
gzhan la re ma che :
stabs nyes na rang nor phar 'chor nyen yod :
sa cha yul gzung gi mo ni :
'brog mtsher du sbra 'debs na rung :
gzhan sa mkhar 'debs na gnas mi brtan :
'pho skyas mang du 'byung bas ngan skad do :
khang pa bzang ngan ni :
lha mtsher dpal gyi mtsher :
'brog mtsher g.yung drung 'khyil :
mkhar khang gi mtsher sra la brtan pas bzang skad do :
zhu ba i gnang na :
kha 'gyod dang snying stong :
zhu ba mi gnang la :
gnang yang mi dge bas ngan no :
don 'grub bam zhe na :
don med stong log lag stong phrag la gzar de :
ya mchu la dreg pa chags :
ma mchu la kha chu lud :
shin tu ngan no :
mgron po e 'ong zhe na :
mgron lam chus bcad :
nye bar mi 'ong skad do :
tshong phywa ni :
tshong rogs the'u rang gis byed :
gser phar btang bas bong ba tshur 'ong :
de la dgyes na mdzod :
gzhan ngan no :
slob dpon che ge 'di 'phrod dam zhe na :
slob dpon bzang lags kyang :
da res smon lam gyi mtshams mi sbyar ro :
slob dpon dang yon mchod kyi 'brel mi 'dug go :
sman pa e 'phrod zhe na :
sman khug stong par 'dug :
sman gzhong kha sbub :
sman pa'i ngo so mi 'dug pas :
sman pa 'di mi 'phrod do :
bu chung gi le'u slob dpon che ge 'di la zhus na :
bzang ngam zhe na :
ma pang stong ba'i ngo :
shin tu ngan no :
sman dpyad gtar bsreg 'di byas na 'phrod dam zhe na :
gtar bsreg byas na 'chi :
sman dpyad bshol na legs :
cis kyang byed na nad pa la gos nag cig gam thod nag 'chings la gyis :
lar 'bring ngo :
nad pa i sos skad na :
tshe nyams pas gso dka':
'dre ngan gyis srog gcod :
'on kyang dur slos :
spang dag :
'chi nges pa'i srog bslu :
brgya bzhi'i cho ga rgyas pa la 'ur 'don :
dge 'dun bzhi sdes :
mdo mchod byas na 'tsho skad do :
nad pa 'di la ci gdon zhe na :
nad pa 'di la shar phyogs kyi rgyal po gcig dang :
zas dkar mtshan can gyis rkyen byas sam :
de 'dra'i phyi nas 'dre byung bas gdon :
dkar po drug mdos dang :
cho ga dkar po bcu gsum dgos skad do :
stor ba rnyed dam zhe na :
mi lag tu dam par tshud :
kho thag chod nas 'byung ste lag tu 'ong dka'o :
dmag jag la 'gro na bzang ngam zhe na :
mgo chag rkang grum 'ong :
mi nor dang ci re :
pho bcas phar la 'chor :
dar mdung rked pa chag pa'i ngo yin pas ngan no :
rmig zlum gyi mo ni :
skyong dka' la nad mang :
'phral sdug la phugs phan mi thogs :
bcos ka ci byas kyang ngo so mi 'dug go :
rmig pa ka brag pa 'di 'phral la 'phrod 'phrod 'dra yang phugs mi shis :
bcos ka ngo so yangs te phugs mi phan skad do :
mdza' bo btsal na rnyed dam zhe na :
re ma che :
bya ba ma mang :
rnyed par mi mchi :
gal te rnyed kyang gyod dang mi kha 'ong ngo :
gseb btang na srid e 'phel zhe na :
gseb pho brgya yod kyang mo la srid mi chags :
srid kyi rgya mtsho skam pa'i ngo :
pha rol dang 'dun ma gtam na 'phrod dam :
rang rgyal lam zhe na :
ri mgo mdung mi tshugs :
rang la khe mi mchi :
rang sar zhog mdzod :
chang gi mo ni :
sngar yang 'gong po spun dgu chang tshang du zhugs :
da dung yang des mtshon :
'on kyang rgyal po la sder cha byin :
dkor bdag gcig 'dug pa la mchod pa gyis :
gsum tsam zhim pa'ang srid de lar ngan no :
bzo'i rigs byed che ge 'dis byas na dge'am zhe na :
bzo nyes snying stong gi ngo yin bshol mdzod :
lo legs sam zhe na :
lo legs par mi mchi snga bun rgyags grab cher mdzod :
lo la re ba ma che skad do :
kha char e 'bab zhe na :
rlung gi g.yo ba rab tu 'khrug cing :
kha char myur du mi 'bab skad do :
rtsed mo che ge 'di byas na legs par mchi'am zhe na :
rtsed mo rgas nas rtsod pa'i rgyu'am rkang lag chag grum 'byung ba'i nyen yod pas bshol na legs so :
skor phywa g.yon phywa ni :
g.yon mi khyag skor mi pher te :
ci nas kyang ngan no :
dgra phywa ni :
'brog rngon bang chen pa :
dar dkar skyob dang bral :
bros kyang rjes mi thar :
dgra ngo skrag ngo che :
dgra sri mnan :
dgra brub bya :
dgra zlog drag po myur bar bya'o :
sa ma ya :
!
rdo rje mkha' 'gro la bab na :
bstan pa'i chus phywa ni :
gnam gser gyi 'khor lo rtsibs brgyad la khri gdugs nyi ma'i 'od 'phro :
sa g.yu'i rdo rje rgya gram la rin chen 'bar ba'i phra thebs te bla dpon mi chen gang la'ang bzang ngo :
khyim phywa ni :
rin chen gser gyi sa gzhi la :
bai DUr sngon mo'i ljang bu 'khrungs :
de la mu tig gi char pa 'bab :
shin tu bzang ba'i mchog go :
skyes kyi pho phywa ni :
dung gi ba dan dkar po la :
rin chen byi ru'i dar lce btags :
rtse la gser gyi thor cog bskyon :
shin tu legs so :
srog phywa ni :
gangs dkar shel bzang la :
gser gyi sha ba gya ma gyu :
dung gi rwa rgyas ldam ma ldem :
g.yu mtsho mer ba na :
nya mo gser mig 'phyo :
mi khyod kyang de dang 'dra :
ci byas ci ru rung :
lha bzang pos mgon byed :
tshe ring nad med shin tu rab skad do :
bud med kyi srid phywa ni :
khong g.yem mi dang nyal po byed :
lha la mnol phog pas lha mi dga':
bu tsha skyes na glen pa'am dbang po ma tshang ba 'ong :
ngan skad do :
bu chung gi mthu phywa ni :
pho lhas nyin gyi bya ra byed :
mo lhas mtshan gyi mel tshe byed :
'go ba'i lha lnga rtag tu mchod :
lo lnga tshun la na tsha shi chad 'ong mi srid :
shin tu bzang ngo :
nor phywa ni :
gser gzhong mar khus bkang :
zas nor longs spyod 'phel :
bzang ngo :
blo phywa ni :
mi khyod kyi blo phywa sra la brtan :
'dun ma rtse mo byung rgyal du 'gro ba rab kyi mchog go :
grogs phywa ni :
'dzum gyis sngon nas bsu :
bya byed zhungs se zhung :
grogs dang zas su bcas :
bshos skyems phun sum tshogs :
bzang skad do :
sa cha yul 'dzin ni :
rmang gzhi gser la byas :
'gyur med rin chen yin :
mi nor zas gsum 'dzom :
kha drag dpung dang ldan :
shin tu bzang ngo :
khang pa bzang ngam zhe na :
lha bzang po rgyud can chags pas :
de dang bstun mdzod :
shin tu legs so :
zhu ba gnang ngam zhe na :
'phral du mi 'byung ste :
phugs su gnang bar mchis pas :
gnyug bsring mdzod :
don e 'grub zhe na :
phyi dal gyis ma chod na bzang ste :
phyi dal bag zon mdzod skad do :
mgron po e 'ong zhe na :
mgron pos zas khur skyems dang ngo sor bcas nas 'ong bas rngams pa ma che mdzod :
tshong byas na 'phrod dam rgyal bar 'gyur ram zhe na :
'phrod kyang myur du 'phrod :
rgyal yang rgyal bar 'gyur ro :
tshong ya sha sngo la khong sgrim lab skyen pa zhig 'byung na thang :
slob dpon che ge 'di 'phrod dam zhe na :
byin rlabs nus par ldan :
rten 'brel ma bu dus 'dir 'dzom :
bzang skad do :
lha rje e 'phrod na :
sman pa de mi gzhan la ma shor na ngo so che skad do :
le'u pa che ge 'di 'phrod dam zhe na :
pha ba le'u pa'i pang du :
gser gyi seng phrug dang :
dung gi zla ba gnyis :
gcig 'od gcig la gsal :
pha bas gtang rag za :
bu chung rtsed mo rtse :
bzang skad do :
sman spyad gtar sreg la lha rje bla ma 'di shin tu 'phrod par mchi'o :
nad pa e sos na :
nad yun cung zhig byed :
klu gdon gyis bzung nas 'dug pas gdon bkrol byas na phan par 'gyur ro :
nad pa la gdon ci 'dug ce na :
bdud kyi rigs dang :
brtan ma dang :
ma mo dang :
ri 'dres gnod pas :
bdud kyi zhal sgyur :
brtan ma'i spyi mdos :
ma mo'i dpung zlog gam khrag mdos :
ri 'dre bkar na legs skad do :
bor stor i rnyed dam zhe na :
g.yu'i mdzo mo pha rir song yang :
gser gyi sna thag ka ba la btags :
zhes pas rnyed par 'gyur ro :
dmag jag la phyin na rgyal lam zhe na :
ru dar gnam du phyar :
bso sgra di ri ri :
gzhu mchog bsgril bas chog par gda'o :
smig zlum 'di brten par shis sam :
bcos na 'phrod dam zhe na :
brten na 'phral bde tshod la :
phugs su dar zhing 'phel :
bcos ka byas kyang phan par mchi'o :
rmig pa ka brag 'di yun du ma brten mdzod :
'phral dge phugs mi phan :
bcos ka ma byas par rang mal du bzhag na legs so :
mdza' bo i rnyed na :
myur du mi rnyed kyang gnyug bsring na rnyed :
rnyed na phugs su yang phan skad do :
gseb btang na srid e chags zhe na :
gseb 'di chags kyang chags la :
srid pho ru 'ong :
bzang skad do :
gzhan dang gtam lab byas na 'phrod dam :
rgyal bar 'gyur ram zhe na :
'phrod kyang 'phrod la :
rang yang rgyal la gtam snyan thos par 'gyur ro :
chang btsos na zhim mam zhe na :
chang mis ma mthong bar tshos :
chang gi nang du srib kyi rdo nag la yi ge raM bris la chugs :
zhim par 'gyur :
bzo'i rigs gang byas kyang bzo legs na bkra shis par 'gyur ro :
lo legs sam zhe na :
lo legs bongs dang ldan par 'ong :
khyis zas mi 'dod pa'i skya rgyas 'ong skad do :
kha char e 'bab ce na :
nam mkhar sprin 'khrigs kyang :
kha char che bar mi 'bab ste :
phab na myur du 'bab skad do :
rtsed mo 'di mgo thon nam zhe na :
rtsed mo rang dga' tsam las bzhad dang gtam snyan mi thos skad do :
skor phywa g.yon phywa ni :
phyi dal cung che tsam :
grub na shin tu skor pher :
g.yon khur ro :
dgra phywa ni :
'gro 'dug la sogs gang byas kyang :
dgra'i ming mi grags :
byur gyi mgo mi ldang :
shin tu bzang zhing bkra shis skad do :
sa ma ya :
!
rdo rje shugs 'gro la bab na :
bstan pa'i chus phywa ni :
dar gcig rgud gcig phyar dar rlung bskyod 'dra :
skyid sdug res mos byed :
'grangs ltogs khod mi snyoms :
'phar 'bub shin tu che skad do :
khyim phywa la :
khyim dang sgyed pu skar ma ngan pa la btsug pas :
na tsha rgyun mi 'chad :
bsam pa mi 'grub brda bsnol mang :
khyim nang du nad sgra rgyun mi 'chad :
sgo sgyur :
thab ka spo :
gto khu dang rgya ma 'dzugs :
de rnams gza' skar tshes grangs bzang po dang sprad na :
legs par mchi :
lar 'bring tsam mo :
skyes kyi pho phywa ni :
gzhi ru 'dug na sris zad :
byes su 'gro na gos zad :
g.yas nas rnyed kyang g.yon du bor :
lus kyi shed nyams :
gang byas stabs mi bde ba'i dus yin pas :
gar babs la zhog :
'bring ngo :
srog phywa ni :
bde ba dang mi bde ba phyed ma :
dgra gnyen phyed ma :
gyen lan du thur 'ong :
bya byed ma mang :
'thab 'khon dang :
bshas lang long :
skyes 'ur 'ur gyi sar ma 'grim :
nad pa yin na nad 'dres bslang ba'i ngo yin :
dpyad dang rim gro la 'bungs :
sngar na na des thub :
gzhan nad drag la myur ba gcig 'byung nyen 'dug pas gzob skad do :
srid phywa ni :
bud med 'di'i srid phugs su 'dre mo zhig zhugs nas dgag par 'dug pas ngan no :
'dre mo de sgor thon na ji srid yin te :
lar ngan no :
bu chung gi mthu phywa la :
bu chung gi bla srog la gson 'dre ma gcig dang :
the'u rang ni 'jab 'dug :
de gnyis dang bral na 'chi ba la mi nyen te :
na tsha drag po zhig 'byung skad do :
nor phywa la :
nor la shi god bor stor 'byung nyen yod :
khyad par du rkang phran la ngan :
ri khrod lo ma can gyi gzungs mang du bklags na rung ngo :
blo phywa la :
bzang rtse la khar yang ma thon :
ngan rong khung du yang ma lhung skad do :
grogs phywa la :
grogs kha la 'ong chu'i lbu ba dang 'dra :
ngo so dang ye re 'dug ste :
rngams mi che 'o :
sa cha yul mkhar 'dzin pa'i mo 'di du ba ma chad tsam :
sbra ka ma 'gyel tsam :
'bring skad do :
khang khyim gyi sa la :
sa bdag dang byur gyi 'gyu srang 'dug pas ngan no :
zhu ba e gnang na :
rgya gad kyi brag char ram :
mchin pa na ba'i rgyu :
de bas gzhan du bsgyur na legs so :
don 'grub bam zhe na :
phran tshegs yin na 'grub :
rngam chen ni mi 'grub skad do :
mgron po e 'ong zhe na :
mgron po sems kyis sleb :
lus kyis dar gcig mi sleb bo :
tshong phywa la :
'phrod par yod kyang rgyal bar mi mchi bas bshol na legs so :
slob dpon che ge 'di 'phrod dam zhe na :
rkang so yangs bar 'dug kyang ngo so mi 'dug go :
sman pa i 'phrod na :
'phral 'phrod par 'dug ste :
phugs mi 'phrod pas gzhan la zhus na legs so :
le'u'i lha phywa ni :
le'u pha'i bang stong :
ma'i zho skam :
bu mo yin na skyes rtsa ming dud 'gro la gras pa thogs dang sos pa srid tsam yin :
gzhan 'bring tsam mo :
sman dpyad gtar sreg 'di la skrag sngangs kyi ngo zhig 'dug :
cis kyang byed na snang brgyad kyi mdo bklag na :
dpyad kyi ngo so cung zhig 'dug :
nad pa sos sam zhe na :
nad pa 'dis tshe la lha dang 'dre gnyis kyis thob sha 'gyed cing 'dug pas :
rim gro mdo sde bklag :
tshwa tshwa gdab :
'chi bslu dang :
gtor chen btang :
ming spo :
lus sgyur :
btsun pa la sogs yon tan can yin na :
spang dag gyis dang 'tsho bar mchi'o :
nad pa'i gdon ngos bzung 'tshal zhe na :
pho gdon gyi rigs mang du 'dus :
khyad par du bdud dang gnod sbyin gdon pas :
de'i rim gro bdud kyi zhal sgyur :
gnod sbyin la gtor ma byin dang :
'gro bar 'dug go :
bor stor 'di rnyed dam zhe na :
blo rgyab tu bor la zhog :
re ma che skad do :
dmag jag thebs sam zhe na :
lung pa khrag mtshor 'khyil :
mda' chag dang gzhu chag tha re ba :
phar la yang thebs tshur la yang snad yar dang shi chad kyi ngo che skad do :
rmig zlum 'di brten rung ngam :
bcos ka byas na phan nam zhe na :
bsrel du mi rung :
'phral lji la phugs gyong :
bcos ka 'di byed dus shing sna'i dud pa thongs la gyis dang phan par mchi'o :
rmig pa ka brag pa 'di brten du rung tsam las ngo so mi che :
spu mdog phra na bsrel du rung :
bcos ka'i rigs ni gang yang mi 'phrod skad do :
mdza' bo rnyed dam zhe na :
mdza' bar khyis chod :
mdza' lam du dug dang rtsang gis gang :
rnyed kyang mi rnyed la :
rnyed kyang byur dang bsdongs :
shin tu ngan no :
gseb btang na srid chags sam zhe na :
lan gsum bskyar na chags par mchis te :
mi sos pas bshol na legs so :
gzhan dang lab pa ni :
kha mchu'i rigs yin na 'phrod :
gzhan gang yang bshol bar bya :
lar 'phrod kyang rang rgyal bar mi 'gyur ro :
chang gi mo ni :
chang skyur ro dgu dang ldan pa zhig 'byung nyen 'dug :
ci ste btso na lam sum mdor sgyed bu btsugs pa'i steng du sbang ma'i thab ka go kha gsum gyi thal bas g.yogs pa zhig bor :
de the'u rang stong sde'i chang thab yin no byas la :
nang du log nas btsos pas zhim par 'gyur ro :
bzo'i rigs byed byas na :
'phral legs phugs shis par 'gyur ram zhe na :
bzo 'di phyi dal che bas mi 'phrod :
'phrod kyang dge bar mi 'gyur bas ngan skad do :
lo legs pa 'byung ngam zhe na :
lo legs skya yang mi rgyal la :
lo nyes mu ges kyang mi rdib skad do :
kha char i 'bab na :
kha char mi 'bab rlung gis gtor :
'brug glog 'ur 'ur che yang char pa che bar mi 'bab skad do :
rtsed mo legs sam zhe na :
byas pas 'gyod pa skye ba'i rtsed mo 'byung :
bshol mdzod :
skor phywa g.yon phywa ni :
drag la rtsub pa'i bya ba rnams skor dang g.yon pher :
gzhan gang la'ang 'bring ngo :
do gal che ba rnams rim gros bslus btub pa tsam yin :
gal chung thams cad bshol na bzang skad do :
dgra phywa ni :
dgra zhed gnyen zhed kyi ngo :
'phral rtsub :
phugs nyes pa chung ba tsam yin no :
sa ma ya :
!
rin chen mkha' 'gro la babs na :
bstan pa'i chus phywa ni :
mi nub pa'i rgyal mtshan btsug :
snyan grags kyis stong gsum khengs :
gser gyi 'khor lo la :
rin po che sna tshogs kyi phras brgyan :
shin tu bzang ba'i rab mchog go :
khyim phywa ni :
khyod kyi khyim bdag lha mo brtan mas byed pas :
lo legs sris sme :
lha sman bzang mos mgon byed pas nor 'phel :
zla ba nya la babs pa'i tshe :
lha mo brtan ma dang :
lha sman rtag tu gsol mchod byas na :
mi tshe skyid la skyel skad do :
skyes kyi pho phywa ni :
mi khyod la pho lha dang dgra bla 'go :
ci byas lam du 'gro :
dga' ba'i nam langs :
skyid pa'i nyi ma rkang zhabs nas shar skad do :
srog phywa ni :
mi khyod kyi srog lcags mkhar dgu rim gyi mdzod phugs su chud :
mgo tho lum gyis brdungs kyang mi 'chi skad do :
'on kyang gza' skar ngan pa la shi ba'i gshin 'dre zhig gis gdon nas za thang chung ba'i nyen 'dug pas :
gshin 'dre bskrad :
de nas bzang skad do :
srid phywa ni :
bud med 'dzangs la kha drag :
byad mi mtshar te gnyen byams :
bu dang bu mo spel mar skye :
'phral bde la phugs skyid :
bzang skad do :
bu chung gi mthu phywa ni :
g.yas su gser gyi rdo rje rgya gram ste sra la brtan :
g.yon du g.yu'i g.yung drung 'khyil ba de mdangs gsal :
'phral bzang la phugs su yang phreng ba brgya rtsa brgyad kyi mdo 'dzin dang 'dra ba 'byung skad do :
nor phywa ni :
rang la nor med snyam pa'i dogs mi 'tshal :
nor gnyer dzaM b+ha lhas byed :
nor la spyod shes na des chog go zer :
blo phywa ni :
mi khyod kyi blo phugs su kha btsan la nor phyug pa zhig yod na thang :
yang rdzas 'od chen gyi ngo yin :
blo kha ma yangs dang blo gros kyi chus legs nas 'ong :
grogs phywa ni :
grogs chen po'i phyi na gyod chen po 'brang :
grogs bag tsam zhig kyang 'ong ste :
de las che ba'i gyod cig 'khor 'dug pas :
grogs gang byung lha'am mched grogs sam 'thad pa zhig la bshugs na legs skad do :
sa mkhar yul gsar gyi mo la :
sa bzang dpal bzang zhig 'dug :
rgyab ri rin po che'i phung po brtsegs pa 'dra ba yod na thang :
mi khyod kyis i non mi shes pas :
dang po sa'i mchod rten nam lha khang la sogs pa zhig brgyab na :
shin tu dge legs che skad do :
khang pa bzang ngan ni :
'pho skyas yang yang byed pa'i khang pa 'phral la bzang :
gzhan mi brtan par 'dug zer ro :
zhu ba i gnang na :
lha dang bla ma la zhus na dgyes pa dang bcas nas gnang :
mi dpon dang mi ma yin pa sogs pa la zhus na :
rgya gad phrag dog dang bcas nas mi gnang skad do :
don phywa ni :
don grub snying nor dang bcas :
khyod kyi don gnyer sa der :
mi na so dar la bab pa :
skra li la ngag lji ba zhig yod na thang :
don gang bsam 'grub par 'gyur ro :
mgron phywa ni :
mgron po de nye bar 'ong zhing :
myur du 'gro bar byed do :
tshong phywa ni :
'phral mi 'phrod :
'phrod na bzang bas :
'phral lhod la khong grim par gyis skad do :
slob dpon i 'phrod na :
slob dpon de la lha srung bzang po 'khri :
de gtor mchod kyis tshim par gyis dang 'phrod par mchi'o :
lha rje i 'phrod ce na :
sman pa mi khug pa'i nyen 'dug :
khug na ngo so shin tu che bar 'ong :
brtson 'grus bskyed 'tshal lo :
le'u i 'phrod ce na :
spyang ki'i kha nas lu gu thar :
spang po'i ngos la rgod phrug rtse :
shin tu bzang ngo :
dpyad dang gtar bsreg che ge byas na :
nad pa 'di la 'phrod dam zhe na :
gang byas lam du 'gro :
lha rjes gtang rag za :
bzang drag pas dpyad byed khar nad pa'i glud bzhi :
phyogs kyi kha dog dang mthun par byas la bgegs dang 'byung po la sbyin zhing :
gang byed par 'dod pa bya'o :
nad pa che ge 'di sos sam zhe na :
nad pa 'di la nad gzhi yod :
dus la bab pas rim gro la le lo ma byed :
spyad dar drag cing rim gro cher byas na 'tsho skad do :
nad pa la ci gdon zhe na :
sman dang lha btsan ma dga':
lha chog dang sman chog bya :
gri bo dang rgyal po gdon :
gri bo bkar yas dang :
rgyal mdos bya :
khyim mtshes kyi god 'dre gdon pas :
sder cha nar mar gtang dgos skad do :
bor ba che ge 'di rnyed dam zhe na :
mi thang ba'i mis khyer ba'i ngo yin :
thabs kyis byas na lon par 'gyur ro :
dmag jag la phyin na rgyal bar 'gyur ram zhe na :
dmag dpon rkang pa chag :
jag phrug nor dang 'phrad :
mtho mtho rwa rtul :
dma' dma' snod gang ba'i ngo yin skad do :
rta bong dre'u sogs kyi bcos ka 'phrod dam zhe na :
bcos yang nor du 'ong :
btsong yang khe dang bcas :
bcos ka gang byas kyang phan par 'gyur ro :
rmig pa ka brag 'di :
khyod la 'phrod par dka':
bcos ka byas kyang phan mi thogs :
bskyur na legs so :
mdza' bo e rnyed na :
rnyed kyang rnyed lags te :
rnyed kyang phyi thag med :
'phral du nyams dga' tsam :
phugs su yun ring na gyod dang 'phrad nyen che'o :
gseb btang na srid e chags zhe na :
gseb 'di'i bar du 'byung po rgyug :
zhag 'ga' bsring na dge :
srid kyang pho ru 'byung :
yang na mo'i gzugs bzos te bor nas bskrad :
des chags par 'gyur ro :
gzhan dang gtam lab byas na dge'am zhe na :
che btsun ya rabs dang gtam nas 'phrod na dge bas bya :
ma rabs dman pa gtam par mi bya :
bshol na legs so :
chang btso ba'i mo 'di bzang bas :
brtson 'grus byas la btso :
da lta khyod kyi chang mal du :
chang 'gong pos gsol ras shig 'dug pa de :
lhag ma ma bzhag par gos ser can la byin cig :
des 'gong po'i kha 'gyur bas khyod kyi chang mo yang legs par mchi'o :
bzo'i rig byed dang rtsed mo'i rigs thams cad ni brtsam par mi bya :
'phral phugs gang la'ang mi shis so :
lo yang mi legs pa sad kyis khyer nyen gda':
kha char chung la than yun ring po byed skad do :
skor phywa skor pher bas bzang :
g.yon phywa g.yon theg pas rab bo :
dgra phywa la dgra med :
'jigs pa'i dgra dang bral :
byams pa'i gnyen dang 'grogs :
gzugs bzhi bgrad pas chog :
'on kyang byis pa chung phrug cig la srog la mi nyen pa'i khrag ngo zhig gzhog g.yon pa la 'dug pas khrag zor cig rgyob skad do :
sa ma ya :
!
rin chen shugs 'gro la babs na :
bstan pa'i chus phywa ni :
'o ma'i rgya mtsho la khrag gi ser ba 'bab :
gangs dkar gyi rgyal po la gnam lcags kyi thog mda' phog :
shin tu ngan no :
brgyad stong pa brgya tshar :
sAts+tsha 'bum ther :
'chi bslu :
spang dag :
chos skyong gi gsol ka chen mo rnams dgos :
skya ser ban bon gang la yang ngan pas gzab 'tshal :
khyim phywa la :
gser gyi ka ba 'gyel :
g.yu'i gdung ma chag :
yas nas bdud babs :
mas nas sri langs :
khyim 'di la sngon chad grum chag snying stong byung na thang :
da sngon ma byung na 'byung nyen 'dug pas :
lam 'phrang phyags :
sAts+tsha gdab :
'chi nges pa'i srog bslu :
lus bsgyur ming spo :
tshe sgrub bya :
tshe dbang zhu :
dag pa gser 'od dang dpang skong 'don :
de ltar byas na dge'o :
skyes kyi pho phywa la :
dpa' bo'i go cha la sdar ma'i mtshon phog :
skyes dar ma'i bla tshe byang stong ri sul 'grim bya ba yin no :
mi khyod kyi 'og rtas sgo bros byas :
chung mas mgo log byas zer ba'i ngo yin :
yang na skye bo mda' gral nas 'don zhes byung bas :
chos byed snyam yod na thang :
de byas na shin tu bzang ngo :
ma 'phrod na :
bla bslu :
tshe chog :
dge slong bzhi sde yis gtor zlog byed 'tshal :
de rnams ma grub na nad lo 'khor ma'am :
yan lag skyon 'byung nyen 'dug go :
mo btsun gyi srid phywa la :
srid kyi g.yu mtsho la gangs dkar gyi rud phog zer ba yin :
srid phugs chung :
bud med 'phyon ma byed na thang :
lam bcad bshol mdzod :
bcad na 'phags pa sdong po brgyan pa'i cho ga dang :
mo shing gi thems la lus chas bskon :
de skyes la ming rus mi gcig pa bcu gsum gyi bang skor byas te :
lam rgya gram du 'doms bsgrad la bzhag go :
de ltar byas na mi dar zhing nor 'phel lo :
srog phywa ni :
skyid sdug res mos byed :
dar gud khod mi snyoms :
pha dang mes po yang mes kyi dur sris gdon :
pha myes kyi grir shi ba yod na thang :
mi khyod la gri 'khor bas :
sri mnan dang sri 'dul drag tu bya'o :
bu chung gi mthu phywa ni :
shing kha'i bye'u chung la khra'i sbar shad byung :
mngal nas ma shor kha rje che :
'on kyang gre bar ma tshud tsam :
chung glud brgya rtsa brgyad byas te slob dpon zhig gis bsngos te gtang :
tshe dpag med dang :
gtsug tor rol pa'i mdo gzungs bton na mi 'chi tsam :
shin tu gzab 'tshal :
nor phywa ni :
'phel med 'grib med chu mig lkug pa dang 'dra skad do :
blo phywa ni :
mi khyod kyi blo 'dres bslus pa yin 'dug :
blo nor :
gros nyes 'dun stabs 'chugs pa'i nyen 'dug pas :
blo de thog tu ma gtang skad do :
grogs phywa ni :
mi khyod re dang che ste :
kha mkhas zhe dam :
yong yong 'dra zhing lag tu med :
'bod du re la sna rgyug dgos :
grogs phyi dal gyis khyer ro :
sa cha yul mkhar so ma 'dzin 'dod pa'i mi khyod bdams pa'i sa cha de :
sa bdag gdug pa can gyi pho brang yin pas btab na mi la mdze :
nor la gyal 'gram sna tshogs 'byung bas ngan skad :
khang pa btab par 'dod pa'i mi khyod :
khyim phugs bkra mi shis :
mthar gzhug mi nor thams cad kha dag rjes med du 'gro bar 'dug :
shin tu ngan skad do :
zhu ba i gnang na :
mi khyod la dpon bzang po'am :
pha khu gangs la seng ge 'gying ba 'dra ba yod na thang :
gang zhus gnang la dge legs skad do :
don phywa ni :
bsam pa nas kyi phung po la :
ngan skyur sbang zan gyi thog phog pas :
mi khyod kyi bsam pa mang po 'dug kyang :
mi ngan la kha tsha ba mang pos gnod pa skyel bas :
gang bsam 'grub par mi 'gyur ro :
mgron phywa ni :
khyod kyi mgron po de kha mang la col chung ba co ga gro mo 'dra ba zhig yod ngo shes :
la 'ur 'ong zhing la 'ur 'gro :
yem yem bya sgro rlung khyer dang 'dra skad do :
tshong phywa ni :
g.yas chung gi tshong ni :
la 'ur gyis 'phral med phug med yin no :
rngam chen gyi tshong bshol bar bya :
nas khal gcig gi lan du :
bra skogs bre gang 'byung nyen gda' 'o :
slob dpon i 'phrod na :
sngas srung gi slob dpon bos pas :
'pho ba 'debs pa la mos pa 'dra ba 'ong nyen 'dug pas 'di mi 'phrod :
gzhan la gsol ba thobs skad do :
lha rje e 'phrod kyi mo la :
khe nyes gang yang med :
ci bde stabs dang sbyor skad do :
le'u i 'phrod kyi mo la :
'phral ngo so ye re 'dug ste :
phugs ngan ngo chung :
gtang rag len khar gzob skad do :
dpyad dang gtar bsreg 'di shin tu ngan :
sman dpyad rtsa la 'gro ba'i nyen yod pas bshol bar bya'o :
nad pa che ge 'di e sos zhe na :
nad pa myur du sos par 'gyur ro :
rang sor bzhag pas chog go :
nad pa che ge 'di la gdon pa'i 'dre ci 'dra 'dug ce na :
nad pa 'di la spyir yang rgyal pos gnod pas :
grwa sher bya :
gser mdos bya :
khyad par pe dkar gnod pas pe dkar gyi mdos gyis skad do :
bor ba 'di e rnyed ce na :
'phral la rtsad chod chod 'dra 'dug ste :
phugs khyod kyi lag tu 'ong ba dka' skad do :
dmag jag thebs sam zhe na :
jag thebs nor thob :
la btsas kyi lha 'dre gnyan po gsol na dpa' dar gnam du phyar bas chog go :
rmig zlum 'di 'phral gyis mi phan te :
phugs kyis phyugs rten byed :
bcos ka yang g.yang gi skar ma dang 'phrod par byas na ngo so che skad do :
rmig pa ka brag pa 'di bsten rung :
bcos ka ni bshol na legs so :
mdza' bo rnyed dam zhe na :
'dod pa'i mdza' rogs dang mi 'phrad :
mi 'dod pa'i byur dang 'phrad nyen mchis pas :
da res kyi de bshol na legs so :
gseb btang na srid e chags zhe na :
srid kyi g.yu mtsho la :
gser gyi ngang pa 'phyo :
bzang ngo :
gzhan dang gtam lab byas na 'phrod dam :
rang rgyal lam zhe na :
gtam ya zangs kyi brag dmar la :
gtam rogs gser gyi tog tses brkos :
zhes pas :
mi gtam ya de yang sra la gyong zhing ngan drag pa zhig 'dug ste :
thabs kyis byas pas :
'phrod kyang 'phrod par mchis :
phugs kyang bzang skad do :
chang gi mo 'di :
chang thab bud med kyis sbyar :
thab me byis pas bus :
thab 'og tu rwa gzhob btang :
chang 'di ci 'dra zhig byung yang :
'thung ran pa dang :
ban ser chags yongs la 'dren pa yin byas nas btsos na zhim par 'gyur la :
chang phud btsun pa la drang na phyin chad kyang gang btsos zhim par 'gyur ro :
bzo'i rigs 'phral phugs dge'am zhe na :
sor ka sra se 'byung :
sor nas snying dga' du ma 'dug :
lo legs char che'am zhe na :
lo yang legs :
za ba'i grabs chug :
kha char che bar 'bab :
'obs lam brus skad do :
rtsed mo byas na dge'am zhe na :
dkyus kyi rtse ra ru :
bdud kyi rta bang rgyug :
rtsed mo ba rkya rbud la 'gro bar 'dug :
ci nas kyang bshol bar bya'o :
skor phya nam langs kyi skar ma dang 'dra :
g.yon phywa byis pa'i rtsed mo 'dra :
dgra phywa ni :
phyi char bas nang thigs kyis thu :
mar gong dkyil nas rus pa 'byung :
pha spun bdud du bab :
tshang zla dgra ru langs :
ma nyes pa'i byur kha yog dgra mal du 'byung :
dgra brub dang gto nag bskyal :
mi kha zlog pa'i cho ga gang 'thad dang :
khro bo rol pa'i gtor zlog byed pa gal che bar gda' skad do :
sa ma ya :
!
pad+ma mkha' 'gro la bab na :
mi khyod kyi chus phywa ni :
sa pad+ma 'dab brgyad kyi steng du :
g.yu'i dpag bsam ljon shing skyes :
ljon shing rtse mo la tshangs pa'i bya rgyal khu byug des skad snyan sgrog :
sing khrol le sing khrol le zer :
sang phod da tshod tshun la gtam snyan gyis rgyal khams gang :
bzang ba'i nang nas kyang rab bzang skad do :
khyim phywa ni :
'dod 'jo'i ba la be'u chung skye :
gser gyi me tog la g.yu'i sbrang bu 'khor :
zas nor longs spyod 'phel :
ma pang du bu bsnyal :
phyug g.yang chil le ba bzang ngo :
skyes kyi pho phywa ni :
stag dong nyag phran mda' yis gang :
gzig shubs mchog dkar gzhu yis gang :
stag gu nags su 'phyo :
bla dar dgung la snyegs :
ban skye bon sogs gang la yang phyogs ris med par bzang ngo :
mi khyod kyi srog phywa yang bzang la grags chags :
rmu thag lha dang 'brel :
gnyen bshes mtsho la dar chags pa 'dra ba'am :
byas pa lag ris can gyi brgyud pa yin thang :
na tsha rkyen gyod mi 'ong :
bsam pa'i don rtsol med du 'grub pas bzang skad do :
srid phywa ni :
mo btsun 'di la klu sman dkar mo 'go :
thab gzhob dang grib la 'dzem :
srid bu mo mdzangs la 'phrul chags pa skye :
phywa g.yang ma nyams pa'i bon pos srid 'gugs byas na :
bu gcig kyang skye :
rtag tu klu sman mchod na zas nor 'phel bar 'ong skad do :
bu chung gi mthu phywa ni :
rkang phra sgyid 'khyol :
pha ma'i byur rdo ma shi tsam zhig 'ong :
'bring skad do :
mi khyod kyi nor phywa ni :
rta phyugs la sogs che nor la bzang :
rkang phran god zag 'byung nyen 'dug pas g.yang len bya :
'byung po the'u rang khyim mtshes kyi za 'dres gnod pa la :
sngags pa nus pa can gyis sbyin sreg dang mnan pa byas na dge'o :
mi khyod kyi blo phywa ni :
thang dkar rgod la zhon :
rgod po gnam du 'phur :
mi chen gdong drag kha mkhas pa zhig gis ma bshol na bzang ngo :
grogs phywa ni :
bsam pa'i don yang 'grub :
gsol zas ni bshos dang skyems :
ma gzims la bzhengs mdzod dang :
sku don gnyis ni 'grub par mchis so :
sa cha yul gsar gzung 'dod pa'i mi khyod :
sngar blo la phyis ma bslad :
dmu 'khyil g.yang du 'khyil :
mi dar lha ru dar :
mi rabs bcu gsum du brtan la shis so :
khang pa bzang ngan ci 'dra na :
khyod kyi khang pa de ne'u chung dkyil gyi me tog skye legs 'dra :
mdzes dang ye re ba :
'phral legs pa skyid par mchis :
phugs brtan rgyu med :
'on kyang thog ma nas ma rngams la :
thabs kyis zil le gyis dang :
stabs de bde na rgya phibs khyung mgo can thebs kyang srid par gda' yi :
zhu ba e gnang na :
thugs dpal gyi be'u'i sgo phye :
zhal pad+mo'i 'dzum mdangs gsal :
mi khyod kyis ci 'dod myur du 'byung :
dgyes drag nas gan rkyal du ma 'gyel bar bgad mdzad skad do :
don e 'grub ce na :
kha grogs mdangs dang bcas :
snying grogs nor dang bcas :
bsam pa'i don 'grub :
spro ba bskyed skad do :
mgron po e 'ong zhe na :
khyod kyi mgron po de :
dang po kag gis langs :
bar du tsog ge bsdad :
tha ma yul gzhan zhig tu song skad do :
khyod kyi tshong phywa de :
tshong rgyal nor 'phel dang bcas :
'phral phugs yongs la phan :
mi kha la ma nyan rang thog tu thongs skad do :
khyod kyi slob dpon che ge de :
gdan lji bas e khug bsam :
khug na mchog tu bzang ngo :
lha rje che ge de nad pa che ge mo'i nad la phan nam zhe na :
da res kyi lha rje de'i sman rkyal du :
bdud rtsi'i zhun zas bdog pas :
gzhan la kha ma spo 'di rang gcig pus chog :
le'u pa che ge mo 'phrod dam zhe na :
le'u pa yongs kyi slob dpon bka' drin che :
tshe rabs gsum brgyud kyi lha bon khyod kyis byas :
da rung tshe 'di'i slob dpon yang khyod shes so :
ces pas bzang ngo :
sman dpyad gtar sreg che ge mo la byas na e 'phrod ce na :
dus ma 'gyang bar myur du gyis :
nad sos na 'khon dang bar 'gyur skad do :
nad pa che ge mo 'di e sos zhe na :
nad pa la bsngo ba'i tshe phur dang srog phur gcig thobs shig :
tshe 'gugs shig gyis :
nad pa myur du mi sos kyang :
srog la nyes 'gal med skad do :
nad pa la gdon du klu sman gdon :
klu sman rgyal mo'i dgu mdos bya :
mtsho'am chu mig gi 'gram du gnyid log na thang :
klu bcos bya :
bor ba rnyed dam zhe na :
snying grogs gcig gis bzhad gad byas sam :
khyod rang gi nye 'khor du yod :
g.yang ra ma ral zhing g.yang sgo ma bye bas :
gar yang ma song skad do :
myur du lon par gda'i :
dmag jag rkun khram byas na thebs sam zhe na :
mi khyod las dpa' la rag pa 'ga' pha gir yod :
rang tshod bzung na legs :
mi nor las rang nor 'tsho shes par gyis skad do :
rmig zlum 'di bsten du rung ngam zhe na :
'phrod kyang 'phrod la gang bcos de lam du 'gro :
'tsho skyong dang bcos ka la 'bungs :
rmig pa ka brag de btang snyoms byed pa yin pas 'phral stabs dang bstun mdzod cig :
mdza' rogs i rnyed na :
'dzum gyis sngon nas bsu :
zas skyems kyis 'degs srol lam :
thag thogs med par tha le phyin pas chog par gda'i :
gseb btang na srid chags sam zhe na :
da res kyi srid rten mo ru 'ong :
de la dgyes na myur bar sprod :
gzhan la gtam lab byas na 'phrod cing dge'am zhe na :
ngo sdar la yang ngo :
lo yang rgyal pham khod snyoms la myur du 'phrod skad do :
chang phywa ni :
chang de la sngon chad klu ma dga' ba'i nyes pa byung :
da klu la chab gtor dang :
klu brgyad kyi dkyil 'khor mchod la tshos dang zhim par 'ong skad do :
bzo'i rigs byed che ge mo 'di byas na dge'am zhe na :
bzo bo'i snying la gdon gsol nas 'dug pas :
bzo mi legs so :
bzo bo dang mkhon byung nyen 'dug pas thog mar snang brgyad kyi mdo bton la ston mo gyis skad do :
lo legs char che'am zhe na :
lo than pas khyer te mi legs :
kha char 'phral du mi 'bab dal gyis 'bab skad do :
rtsed mo 'di dge'am zhe na :
rkang mgyogs rlung gi rta la zhon :
'phral 'phrod na bzang ngo :
zhag gis bcad na ngan skad do :
skor phywa dam mi 'tshal te bzang :
g.yon phywa bkra shis 'khyil ba yin no skad do :
dgra phywa ni :
dgra'i dpung zhig :
mtshon gyi rtse grum :
dgra dpa' bo'i ngar yal :
dgra mgo dmu gab kyis g.yogs :
dgra med 'dre dang bral lo skad do :
sa ma ya :
!
pad+ma shugs 'gro la babs na :
bstan pa'i chus phywa ni :
phyi chus zas nor longs spyod 'phel bar 'ong :
bar chus srid dang mi sde la sgang gshong che :
nang chus zhal ngo rnams nang rtsod tho re ba 'byung skad do :
khyim phywa ni :
nor phyugs dang srid kyi bang mdzod 'thor nyen 'dug pas :
mgo bsdus kyi g.yang 'gugs dang nor lha mchod na legs par 'ong :
glo bur du bred sngangs kyi ngo yod :
'thab rtsod kyi sar mi 'gro :
rang phugs su klu sman dkar mo gcig chags nas 'dug pa de rtag tu gsol mchod byas na mgon skyabs byed :
ma mchod na shu thor dang dreg grum gtong :
mdze 'dre gcig gis kyang gnod par 'dug pas rgyun du bkar na legs so :
skyes kyi pho phywa ni :
mi khyed la gnya' non dang :
mgo 'jab kyi dgra rkun yod na thang :
yang na sngags pa dang 'gras pa yod na thang :
des ngan sngags kyi khram la 'debs pas :
rtag tu dgra zon dug zon :
mthu zon la ma yengs par 'bung skad do :
srog phywa ni :
mi khyod la 'chi ngo med de na ngo yod :
glud dang chab gtor thongs :
skye bo yin na yul gyi lha btsun gsol :
sngags pa dang btsun pa la sogs pa yin na :
chos skyong gi bskang gso gyis :
gzhan yang rim gro la 'bungs skad do :
srid phywa ni :
srid phugs ngan no :
tshe stod mthun yang tshe smad bral :
tshe stod skyid kyang tshe smad sdug :
byis pa gso dka':
lan chags kyi byis pa kha dmar mgo skya zhig na re :
nga pha ma gnyis kyi byur rtos yin :
sris kyi rkun ma byed :
nor gyi gdar du bsdos :
mchig dang rang gzhong gcig min pa ma lus za ba yin zer ba la :
de bkar ba ni :
snam sgye khra bo'i nang du zhabs ram rug dang sbang ma la sogs mi kha'i rdzas kyis bkang :
kha mar zan gyis bcad pa zhig phyugs rdzi dwa phrug cig la bskur nas lam la smra bcad de :
rgya srang gi bzhi mdor bor ba lan lnga byas na kho 'gro skad do :
bu chung gi mthu phywa ni :
pha ma gnyis po ma shi bar du skyong dka':
pha ma gnyis shi nas mi lnga'i dpon byed pa'am :
grong gnyis kyi gtso bo byed :
chos byas na slob dpon zhig 'byung skad do :
nor phywa ni :
gang stong shin tu che bar 'byung ngo :
blo phywa ni :
mi khyod kyi blo sna 'phrug shad kyi so dang 'dra :
bya ba mang la don mgo thon pa nyung skad do :
grogs phywa ni :
'phral du mi 'byung phugs su 'byung bar gda'o :
sa cha yul mkhar che ge mo 'di gzung ngam zhe na :
'di bzung na kha smras gleng gzhi'i rgyun mi chad pa 'byung bas gzhan du spos na legs so :
khang pa brtag pa ni :
khang pa 'di chu brgya zam pa gcig gi 'og tu chud pa dang 'dra :
sa'i lte bar phog bzang ngo :
mi khyod kyi zhu ba de :
phyi dal che bar 'dug :
phyi dal gyi dbang du ma song na :
'phral phugs gnyis ka la gnang bas bzang ngo :
don e 'grub ce na :
ngam lji se 'dug ste :
dal gyis 'grub kyang ha cang dga' bar mi sems so :
mgron phywa ni :
mgron po nye bar mi 'ong :
lar 'ong bar sems shing 'dug skad do :
tshong phywa ni :
the tshom dang yid gnyis ma byed par gyis dang :
rngam mi che yang g.yang 'khor ba gda'o :
slob dpon 'phrod dam zhe na :
thugs rje byin rlabs kyi mdzod :
'dre srin ngang gis 'bros :
spyan drongs shig :
sman pa che ge mo 'di 'phrod dam zhe na :
sman pa'i kha chu grang gis bshal :
nad pa'i sman phor dug gis bkang :
shin tu ngan no :
le'u pa 'phrod dam zhe na :
le'u'i mgon lha thod dkar gyis byed :
slob dpon pa kho rang la lha zhig dgos par mchi'o :
sman dpyad gtar bsreg 'di byas kyang mi phan :
ma byas kyang mi phan skad do :
nad pa che ge mo 'di sos sam zhe na :
nad pa 'di la bcas bcos gang yang mi dgos :
rang mal du zhog :
nad phan par mchi'o :
nad pa 'di la ci gdon zhe na :
ri btsan dang klu btsan gdon :
btsan sha ba'i ru mdos dang :
btsan mdos myur du thongs skad do :
stor ba i rnyed na :
rtsa ra myur du byas na phyed tsam bslus ma dang bcas te cung zad lon par 'gyur ro :
dmag jag thebs sam zhe na :
'phral thebs te phugs mi zos rkang chag gi rgyu yin no skad do :
rmig zlum 'di bcang na 'phrod dam bcos na phan nam zhe na :
bcangs kyang nor du mi 'byung :
bcos kyang ngo med do :
rmig pa ka brag 'di khyed kyi nor yin bsam ste :
'di khyed kyi byur yin pas bcangs kyang byur la bcos kyang byur yin no :
mdza' bo rnyed dam zhe na :
da res kyi mdza' ba rnyed kyang rnyed :
byur gcig dang yang bsdongs :
bsam pa bsad nas bsdad na rung :
gseb btang na srid e chags zhe na :
srid shad chad :
srid mtsho skam :
gzhan du bsgyur na 'brel pa yod de :
srid kyis phan par mi 'gyur ro :
gzhan dang gtam na rung ngam zhe na :
rang gzhan thams cad phung bar 'gyur bas :
sna sbrel bar mi bya'o :
chang mo ni :
khyod rang gis ni thabs kyi rnam pa ci byas kyang mi ldog go :
gzhan la gtad na chang ru brjes te btsos na gsum 'thung rung :
de nas kho'i chang yang 'gyur ro skad do :
bzo'i rigs byed ni 'phral legs la phugs dge :
shin tu bkra shis so :
lo legs sam zhe na :
bzang med ngan med rang mal du btang snyoms byed :
char pa dang kha ba 'byung ngam zhe na :
kha char 'ong la khad byed kyang mi 'byung ngo :
rtsed mo 'di rtse na dge'am zhe na :
'phral nyams dga' zhing phugs nom pa 'byung bas :
yun ring du gnyug bsring la rtses skad do :
skor phywa skor pher :
g.yon phywa la blo ma 'gel cig :
dgra phywa ni :
zhog 'ur rkyal 'ur gyi ngo :
dgra btsan la kha drag pa zhig gis g.yo gtong nyen 'dug pas :
dgra zlog la 'bungs dang 'gyod pa med :
lar dgra zlog las mtshon zlog 'jigs :
'thab pa'i chas la 'bungs mdzod :
shin tu ngan no :
dgra ngo skrag sngangs myur du 'byung nyen 'dug go :
sa ma ya :
!
las kyi mkha' 'gro la bab na :
mi khyod kyi bstan pa'i chus phywa ni :
dar drags la yun thung :
bang thag chod dus rta kha 'then mdzod cig :
khyim phywa ni :
sngar khyod kyi bang khyim ra ba la sogs mes tshig na thang :
sngar ma tshig na da tshig nyen 'dug pas :
me zon la gzob :
phyi nas bltas na khyim btsun btsun 'dra ste :
nang du gza' mi 'thab mo mod par 'ong :
byis pa gcig la gcig gzab 'tshal :
chung sri kha dmar gcig sgug 'dug pas :
de'i kha la yas gcig rgyob :
de nas legs par 'ong skad do :
skyes kyi pho phywa ni :
g.yag gu dar ma de rwa bdar zangs se zang :
rnga rgyal lang ma ling :
sang phod da tsam tshun la legs par 'ong ste :
lo 'phos zla 'phos tsam nas :
khyod la mya ngan snying stong chen po 'byung nyen 'dug go :
mi khyod kyi srog phywa ni :
sems me ltar 'bar bas lus tshugs mi srid :
bya lag spre'u bas mang :
kha bdar lhabs se lhab :
nam yang dpal gyis skyob :
skyes legs kun gyis smon :
srog lcags las sra :
bzang skad do :
mi khyod kyi srid phywa ni :
srid phugs che :
khyim mtshes mgu :
phu na phyugs 'phel :
mda' ru lo legs :
bu mang la gnyen bzang ngo :
skyil chil le bar yun ring gnas so :
bu chung gi mthu phywa ni :
thu ba g.yas pho lhas skyob :
g.yon pa mo lhas skyob :
shin tu bzang ngo :
nor phywa ni :
nor g.yang chags :
skabs skabs su nor glud thongs :
nor lha gsol dang phyugs 'phel che bar 'ong :
blo phywa ni :
rgyun srings shig :
bzang por mchi'o :
grogs phywa ni :
grogs kyi gser zhal mer ba la :
bshos bu khyi'i nal skyag byung :
grogs zhig 'dug pa de khyod gdan du 'gor bas gzhan du song skad do :
sa mkhar yul gzung gi mo la :
zhwa gcig bzos pas og sgrog med :
gos gcig bzos pas gong ba med :
l+h+wam gcig bzos pas l+h+wam sgrog med :
yul de bzung na gong na gros mgo 'don pa'i dpon mi 'byung :
rgyab rten gyi bla mchod mi rnyed :
'og gi 'bangs 'khor mi chags pas 'bring smad tsam :
mi khyod kyi khang pa der byas na :
mes tshig nyen yod :
dus rtag tu tshad pa'i nad na ba rkyang 'byung la :
spyad na khang pa'i mdog dmar po dang :
sgo khyi dmar po brten dang legs par mchi :
zhu gsol e gnang na :
ngo so dang che ste 'dod don chung skad do :
don e 'grub ce na :
nyin gcig gi don yin na 'grub ste :
zhag bar chod phan chad 'grub kyang mi 'grub la :
gal te 'grub kyang snying mi dga' 'dug go :
mgron po che ge mo e 'ong zhe na :
mgron po thang chad :
nyon mongs dgras gtses :
bred sngangs dang bcas rngul nag tsa re 'ong bar 'dug go :
tshong phywa la :
tshong la rgyal la ru rgyal :
klungs rgyal klungs su rgyal :
mdzo khal rwa la ma btags tsam :
g.yag khal rnga rtsid la ma btags tsam :
shin tu bzang ba'i nang nas kyang mchog go :
tshong klod la gyis shig :
slob dpon che ge mo i 'phrod can :
slob dpon de bsten du rung :
byin rlabs kyang che skad do :
sman pa de i 'phrod dam zhe na :
klung rta rgud pa'i sman pa 'di :
phan pa bas gnod pa che :
nad pa rang sar zhog :
sman bcos ma byed gto bcos gyis :
le'u pa che ge mo 'di 'phrod dam zhe na :
byin rlabs nus pa ldan lags kyang :
bu srog ma yi khong nas chad :
lha g.yag dpal g.yag gis bstod na :
gal te sos kyang srid :
sman dpyad gtar bsreg che ge mos byas na nad pa la 'phrod dam zhe na :
de mi 'phrod gzhan la sgyur skad do :
nad pa i sos zhe na :
bred sngangs drag po zhig 'ong :
sman dpyad rim gro la 'bungs shig :
phugs nad 'dis mi nyes skad do :
nad pa 'di la gdon du gza' dang rgyal po klu dang ma yams gdon 'dug pas :
de rnams kyi cho ga myur du dgos par 'dug go :
bor ba rnyed dam zhe na :
thabs mkhas par rtsad chod dang dal gyis rang lag tu 'ong bar gda'o :
dmag jag thebs sam zhe na :
dmag dpon gzhu mchog bsgril :
dmag phrug bso sgra 'debs :
dgra kha phung du 'gro :
dgra bla la gsol mchod drag tu gyis :
kha pho bton nas chog par gda'o :
rta la sogs rmig zlum 'di e 'phrod na :
shin tu 'phrod :
bcos ka yang byas na phan :
rmig pa ka brag rkang phran la re ma che :
che phyug ni brten du rung tsam :
bcos ka ni bgyid 'tshal lo :
mdza' rogs rnyed dam zhe na :
mgo la thal ba myong :
rkang pa la gshed bu'i sbo skor myong :
mgo chag rkang grum mi 'dres khrid pa 'dra ba zhig 'ong bar 'dug pas :
spros pa chod cig :
gseb btang na srid e chags zhe na :
gseb thebs na srid chags pas brtson 'grus bskyed mdzod cig :
gzhan dang lab bu 'phrod cing rang rgyal lam zhe na :
ngo so ta la la :
snyan grags di ri ri :
gzhan la'ang phan :
rang yang snying dga' dang bcas nas 'dug pas :
shin tu bzang bas gnyug srings shig :
chang gi mo ni :
'phral mi zhim pas :
zhag 'ga' klod la tshos :
'dre mi 'dug phabs dang lag byad la gzob skad do :
bzo'i rigs byed ni :
gang byas kyang 'phral legs phugs dge ste :
bzo la bar chad 'byung nyen 'dug :
'on kyang rang ngam :
bzo'i nye drung la bar chad 'ong na thang bar mchis so :
lo legs la kha char yod dam zhe na :
lo ni legs par 'ong :
char mi 'bab kyang than sreg mi 'ong skad do :
rtsed mo byas na dge'am zhe na :
gal bzhag pa'i rtse mo'i rigs gang byas kyang rgyal bar mi 'gyur te :
gal med kyi rtsed mo ni mgo thon nyams dga' snyan grags 'byung skad do :
skor phywa g.yon phywa gang la'ang skor pher :
g.yon khyag ldab mi 'tshal :
bzang ba'i mchog go :
dgra phywa ni :
mi khyod la dgra zhig 'dug pa de gling gzhan du song skad do :
sa ma ya :
!
las kyi shugs 'gro la babs na :
las kyi shugs 'gro'i zhal na re :
mi khyod kyi bstan pa'i chus phywa de :
sde ba dar mdung can gyi mo la bzang :
gzhan phal pa yin na :
btsan po'i gnya' non 'byung ngo yin pas rtag tu brten pa'i lha dang chos skyong la gsol mchod rem du gyis skad do :
khyim phywa ni :
sgyed tshugs ma shor tsam :
tshol rnyed bun 'khor la mi tshe zad :
'go ba'i lha dang gnod pa'i 'dre gnyis ka shed chung bar gda' skad do :
skyes kyi pho phywa ni :
mi khyod la na tsha dang dkon par mchis te :
bzang bar byas kyang bzang lan ngan gyis 'jal :
phar mar zan byin na :
zas lan sbang ma 'jal :
su la byams par byas kyang byams lan dgra byed :
phar snying bstan pas tshur glo ba bstan :
rkang mthil gyi rde'u 'phar nas spyi bo'i klad pa 'joms :
dar lan re bas 'jal :
khyod kyis mi la bsam pa bzang ba'i sems bskyed kyang :
tshur ngan dgu dug bcu byed du 'ong bas :
khyod rang mgo rang gis bton na legs skad do :
srog phywa ni :
gzhogs phyed skam :
phyed rul :
sris phyed lha rje mo bon pas za :
sris phyed 'dres khyer :
grong pa'i khyi 'grangs :
'dre yas mdos kyis kha ma khog :
rkang pas lus mi theg :
nyi ma dang nam mi skyol ba'i nad drag la yun ring ba zhig 'ong bar 'dug :
de'i snga rtags la nyi ma dgong mo snying mi dga':
sdod mi brtan :
mal mi bde :
kha skam :
dang ga 'gag :
de 'dra ba byung na thang :
nyin zhag bdun sngas mgo mchi ma gtang dgos pa zhig 'byung nyen 'dug pas :
mya ngan gyi bsgyur gto chen po'am :
sngags pas mdos zor gyi rigs dang :
gtor zor :
btsun pas brgya bzhi'i cho ga dang glud brgya rtsa :
bon pos bla bslu dang phywa 'dogs :
gzhan lus bsgyur :
ming spo :
nad pa mang po la sman sbyin :
rang la yod dam med na mi la nyos nas btang :
lam 'phrang phyags :
zam pa 'dzug :
bzhi sde la chos ston 'dren pa la sogs rim gro mang la myur bar gyis :
sdod sa spo :
bla dge byin rlabs can la srung bar zhu ba byas na lo gsum bde skad do :
srid phywa ni :
bud med 'di srid phugs che :
kha dro :
byad bzhin sdug :
nor phyug :
mdzangs la 'phrul bzang skad do :
bu chung gi mthu phywa ni :
bzang ma drags :
ngan mi drags :
btang snyoms kyi bar du lha 'dre gnyis thob sha 'gyed nyen 'dug pas :
chung glud dang gzungs grwa lnga 'don :
klog byas na bzang skad do :
nor phywa ni :
khod snyoms par mchi :
rang 'grangs tsam la tshod zin :
'on kyang nor spu rtags can gyi phyi na g.yang sgo ral nyen 'dug :
de ma shor na skyid par 'ong :
de shor na tha ma sprang dgos pa'i nyen 'dug gzob skad do :
blo phywa ni :
blo nyes thal ba'i la btsas su 'gro nyen 'dug :
lar mi khyod blo sho rgod la yab yob che :
bsags pa'i nor zad :
phyi ltas ye re ba :
mi sngun du phyar na mdzes :
nang ltas thu le ba :
bu smad sdug la bkol :
mdo med zhi ba dang bral :
tshe gzhug rlung gis khyer ba'i nyen 'dug skad do :
grogs phywa ni :
tshod med rwa la phar bsnyabs pas :
zal le 'bri rwa tshur la zug :
rang srog 'chor nyen yod :
zan sgong bsgril 'dod pas :
tha ma thal rgum 'thu dgos pa'i nyen 'dug pas gzob skad do :
sa cha yul 'dzin bzang ngan ni :
phu na lha bzang po chags pas mgon skyabs byed :
mda' na klu bzang po gnas pas zas nor longs spyod 'phel :
bar du g.yang gi zhag chags pas mi dar nor du dar :
blo ma 'gyur dang 'phral phugs gang la'ang bzang ngo :
khang pa bzang ngan ni :
khang pa srid kyi dar gos yin :
mi 'phel la nor phyug :
ngan rkun la zon gyis :
gzhan bzang ngo :
zhu ba i gnang na :
gsol ba 'bungs la thobs :
ci 'dod gnang bar gda'i :
don 'grub bam zhe na :
don kha so ngo so dang bcas nas myur du 'grub par 'dug skad do :
mgron po e 'ong zhe na :
ma sgyed kyi steng du khu byug bab :
gsung snyan gyi grags pa phyogs bcur sgrog :
mi khyod kyi mgron po de :
gtam snyan gsar pa grogs dang bcas nas myur du 'ong :
gal te 'phral du ma byung yang :
gtam sar 'ong :
mgron po yang yun mi 'gor skad do :
tshong rgyal lam zhe na :
tshong pham snying khum par 'gyur te shin tu ngan no :
slob dpon che ge mo 'phrod dam zhe na :
thad kar thugs 'gyel :
rgyal ba'i sras mi mnga':
rang las khong mi drag :
gzhan la spos na legs so :
sman pa i 'phrod ce na :
shin tu 'phrod pas myur du khug cig :
le'u'i pha ba che ge mo la zhus na 'phrod dam zhe na :
'di las kha ma spo bkra shis la tshe ring shin tu bzang ngo :
sman dpyad 'di 'phrod dam zhe na :
dpyad bar du 'dre zhugs :
sder cha gcig thongs la gsang ste gyis dang :
zug chog pa tsam 'ong skad do :
nad pa che ge mo 'di la myur du phan nam zhe na :
nad pa 'di la kha'i bya sgro dang 'dra ste gar 'gro cha med :
rim gro la le lo ma byed brtson 'grus skyed cig :
'on kyang mgron po lam zhugs kyi nad pa yin na myur du sos par 'gyur ro :
nad pa che ge mo 'di la gdon ci gdon zhe na :
sa bdag dang rgyal pos phugs byas :
gza' dang klus 'phral rkyen byed 'dug :
de rnams kyi 'khor stong sde mang pos zug bslang :
nad byings chen po 'byung ba'i nyen 'dug pas :
gza' klu 'gras bsdums dras 'byed :
sa bdag gong phur :
rta thod skyas 'debs :
sde brgyad kyi mdos rnams btang nas :
rgyab chog tu gzungs 'dus 'don :
rnam 'joms gyi rgyab chog rnams byas na phan pa che ste :
phyi dal cher 'dug go :
bor ba rnyed dam zhe na :
'phral du rnyed sra :
yun ring song na rtsad chod 'byung ste :
lag tu 'ong ba dka' bar mchi+is so :
dmag jag la 'gro na bzang ngam zhe na :
dmag nyes jag nub :
g.yul ngor mdung chag :
dpa' bo 'khrugs gral du 'chi :
rang pham mi rgyal bar 'gyur bas phyogs su yang brtsam par mi bya skad do :
rmig zlum gyi dud 'gro 'di brten par rung ngam :
bcos ka byas na phan nam zhe na :
brten kyang bskyed 'bri med :
bcos ka byed na de'i mod la i 'chi :
rang sar bzhag na dge'o :
rmig pa ka brag che ge mo 'di brten na 'phral phugs phan par 'gyur ram :
bcos ka che ge 'di 'phrod dam zhe na :
'di ni 'phral bde chod la :
phugs kyi nor rten du yang 'gyur :
bcos ka yang mus kyis 'phrod pas drag las myur ba mi bya skad do :
mdza' rogs rnyed dam zhe na :
sngar 'dris dang 'phrad par mchi :
gsar pa ni rnyed par dka':
rnyed kyang phugs su yang mi phan no :
gseb btang na srid chags sam zhe na :
srid rten mi 'dug pas chags par mi 'gyur ram :
pha rol dang lab mchu byas na 'phrod dam dge'am zhe na :
'phrod kyang 'phrod la dge yang dge'o :
chang mo ni :
thabs ni ci byas kyang thog gcig la mi zhim skad do :
bzo'i rigs byed gang byas kyang legs par mi mchi zhing :
phugs su phan thogs par mi 'gyur skad do :
lo legs sam zhe na :
lo bongs brtan mas bsdus :
snye stong bong ba gang yang 'bru 'phel mi 'byung bas lo nyes skad do :
kha char e 'bab na :
kha char shin tu che ba bab skad do :
rtsed mo'i rigs che ge mo byas na dge'am zhe na :
da res kyi rtsed mo 'di :
'phral nyams dga':
khrom 'du :
phugs su gal thobs la dpa' thogs :
shin tu dge'o :
skor phywa skor du bzang :
g.yon phywa la g.yon chags :
dgra phywa la dgra med de :
'jig pa'i dgra zhig 'dug pa de :
da gzod dus kyi sang phod tsam 'ong skad do :
lo 'khor gcig dang yang 'khor gcig :
mi khyod la dgra mi 'ong skad do :
sa ma ya :
!
spyi don bzhi pa rjes kyi bya ba ni :
de ltar mo'i rim pa gang yin tshar ba'i rjes la gtor ma 'bul :
lha ye shes pa dam tshig pa thams cad DAk+ki'i bris sku la bstim :
gtang rag gtong :
shis pa brjod :
dge rtsa bsngo :
dmigs med kyi rgyas gdab :
do gal ma mchis pa la mi 'debs :
do gal du gyur na :
tshogs 'khor bshams la gdab :
gtsang zhing gtsang ma'i phyogs su gdab :
'di ni thog mar gsal po mi 'byung zhing :
btab grangs mang na je rno je rnor 'gro bas shes par bya'o :
sa ma ya :
rgya rgya rgya :
sbas rgya :
gtad rgya :
gter rgya :
d+ha thim :
rten 'brel mo rtsis kyi skor rin po che'i sgrom bu zhes bya ba :
da lta mnga' bdag yab sras dang :
ma 'ongs pa'i rjes 'jug skal ldan rnams kyi don du :
u rgyan pad+mas mdzad do :
blo dman mtsho rgyal bdag gis zin bris su bris nas gter du sbas pa 'di :
las can gsung gi sras dang 'phrad par shog :
sa ma ya :
d+ha thim :
bdag 'dra dge sbyong sangs rgyas rdo rjes u rgyan sgrub gnas pu ri phug mo che nas bton pa'o ///
/'di ni 'jam mgon rin po che dang rigs bdag bla ma rnams kyi dgongs rdzogs kyi phyir du kha bskangs te spar gsar du bsgrubs pa yin pas dbang lung sogs la zhib ca bya dgos yod do //
zhes si tu pad+ma dbang mchog rgyal po kho bos ched du gdams pa'o //
