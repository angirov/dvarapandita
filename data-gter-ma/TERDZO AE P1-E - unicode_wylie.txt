tshur 'dus yongs su gyur pa las /
skad cig gis slob ma 'jigs byed ya mAn+ta ka sku mdog mthing nag zhal gsum phyag drug pa /sogs 'jigs byed me'i spu gri'i dbang chog 'gyur med snying po ltar /
ser nag gri thod 'dzin pas 'khyud pa /
dam ye gnyis su med pa'i skur lam gyis gyur par mos /
de nas dbang dngos la /
dang po sku bskyed pa'i ting nge 'dzin gyi rjes su gnang ba'i slad du sngar bskyed zin pa'i mdun gyi rten khyed rang rnams kyi blo ngor slar yang 'di ltar gsal thobs shig
/oM swa b+hA wa sogs /
stong pa'i ngang las mdun du pad+ma dang nyi ma dgra bgegs bsgyel ba'i steng du sogs gong gi gtor chog skabs ltar /
pad+ma ka ma lA ya satwaM:
bar /
me tog 'thor zhing /
hU~M:
las las grub pa'i stobs po che :
rdzu 'phrul dbang ldan dregs pa'i gtso :
'byung ba'i 'khor lo thams cad 'joms :
chos rgyal sku yi bkra shis shog :
ces bkra shis brjod /
de ni sku bskyed pa'i rjes su gnang ba'o //
gnyis pa gsung sngags bzla ba'i rjes su gnang ba ni /
khyed rang rnams kyis slob dpon la gus 'dud byas pa'i rkyen gyis slob dpon gyi thugs ka nas 'od zer 'phros /
mdun bskyed la phog
/de'i thugs kar nyi ma la yaHmthing ga'i mthar sngags kyis bskor ba las sngags phreng gnyis pa mched /
khyed rang rnams kyi thugs srog gi gdan la thim pas /
dregs pa'i srog sngags bzlas pa'i sgo nas las rab 'byams sgrub pa la thogs pa med pa'i mthu thob par mos la sngags 'di'i rjes zlos /
oM kA la rU pa hU~M phaT:
lan gsum /
slar yang dam bca' gzung ba'i phyir slob dpon la me tog gi phreng ba re phul bar mos la 'di'i rjes zlos /
chos rgyal bdag la bstsal lags kyis //
bdag la 'go bar mdzad du gsol //
lan gsum /
byin gyis rlob pa'i phyir da lta phul pa'i me tog nyid sngags kyi phreng bar byin brlabs te khyed rang rnams kyi spyi bor bcings pas rig sngags kyi mthu rtsal rdzogs par mos shig
/chos rgyal 'di la bstsal lags kyis //
'di la 'go bar mdzad du gsol //
lan gsum /
bkra shis gong ltar la /
gsung gi zhes bsgyur ba brjod /
de ni gsung gi sngags bzla ba la dbang ba'i rjes su gnang ba'o //
gsum pa thugs kyi rjes su gnang ba ni /
yang slob dpon la gus 'dud byas pa'i rkyen gyis slob dpon gyi thugs ka nas 'od zer 'phros pas mdun bskyed bskul /
de'i thugs ka nas phyag mtshan rdo rje'i dbyug pa yaHyig gis mtshan pa 'phros nas /
slob ma rdo rje 'jigs byed du gsal ba la srog snying gi tshul du phul bas dam can chen po'i srog la dbang thob /
zhi rgyas dbang drag mngon spyod kyi sgo nas las rab 'byams sgrub pa la dbang thob par mos shig
/phyag mtshan lag tu gtad /
sngags kA la rU pa brjod /
bkra shis la thugs kyi zhes bsgyur /
de ni thugs kyi rjes su gnang ba'o //
slar yang gtor ma dam can chos kyi rgyal por gsal ba khyed rang rnams kyi bran dang srung mar gtad cing /
las kyi gnyer kha bcol ba'i bka' bsgos pa bzhin bsgrub par khas len par mos shig
/gtor mar me sgron btsugs pa lag tu gtad de /
hoH
dam can chos kyi rgyal po khyed kyis bcom ldan 'das rdo rje 'jigs byed chen po'i bka' dang dam las ma 'da' bar rdo rje'i slob ma 'di rnams kyis sbyin pa'i phud bzhes /
bcol ba'i las gyis /
sangs rgyas kyi bstan pa srungs /
dkon mchog gi dbu 'phang bstod /
sdang ba'i dgra sod /
gnod pa'i bgegs choms /
khyad par du'ang dus ma yin par 'chi ba'i rkyen ngan pa thams cad zhi ba dang zlog pa'i phrin las mdzod cig
/oM kA la rU pa sa ma ya ma nu sma ra ya sa ma ya ma ti kra ma ti :
sa ma ya rak+Shan+tu swA hA:
de rnams kyi sgo nas las kyi gshin rje dam can chos rgyal gyi bka' gtad legs par thob pa yin pas /
deng phyin chad srung mar bzung la mchod gtor bstod bskul gyi rim pas mnyes par gyis shig
/ji ltar bsgos pa bzhin mdzad snyam pa'i blos 'di'i rjes zlos /
gtso bos ji ltar sogs spyi ltar ro //
rjes chog bcas bya'o ///
/
!
mi 'gyur rdo rje'i gnam chos 'jigs byed kyi dbang sgrub /
dngos gzhi gzungs dbang /
rjes bcas gnam chos spyi bzhin bya'o ///
/
!
zur mkhar mnyam nyid rdo rje la bka' babs pa'i king nag bka' gter gnyis ldan pha rol rgol 'joms kyi dbang chog bdud bzhi'i g.yul 'joms ltar dbang sgrub skabs /
zur mkhar dang chags med chog sgrig gang yin yang bdag bdun tshig ris gcig gis bskyed de /
bstod pa phrin bcol grub kyi bar btang /
de nas zur lugs phrin las dngos grub kyi snye ma'i bzlas pa'i rjes su 'byung ba'i dzapa? bskul byas la /
bsnyen dmigs ni /
rang nyid 'jam dpal gshin rje gshed po yi //
thugs kar gsang bdag thugs dbus nyi ma'i steng //
ya yig gdan thabs steng du hU~M mthing nag
/ha khog nang du mUM yig dmar ser mtshan //
de mthar rtsa sngags g.yas su 'khor ba las //
'od zer dpag yas nam mkha' gang bar 'phros //
rgyal dang de sras khro rgyal ma lus mchod //
mthu stobs byin rlabs kun bsdus rang la thim //
'gro ba'i nyon mongs dgra bgegs thams cad btul //
bsod nams nus mthu kun bsdus bdag la thim //
bdag nyid mthu stobs gzi brjid mtshungs med gyur //
oM many+dzu shrI ya mAn+ta ka ya ma rA dza hU~M phaT/
ces rtsa sngags dang /
oM many+dzu shrI ya mAn+ta ka kA la rU pa hrIHSh+Ti wI kr-i tA na na hU~M phaT/
ces dang /
de nas 'og gi oM a kro te ka ya mAn+ta ka sogs dang /
oM ya ma rA dza sa do me ya sogs sngags tshan gnyis po yar len /
de mtshams rim par gong 'og gi 'khor sngags bcas gtso 'khor phyed par zur mkhar lugs bzhin bzla /
zur mkhar lugs las byang btang na /
srung zlog gsad dmigs /
bzlas pa /
thun gtor bcas dug ri ltar sbyar /
bum par bskyed bzlas spyi 'gro /
tshogs mchod sogs dang /
dug ri ltar na /
dmigs bzlas gong bzhin dang /
de nas srung zlog gsad pa thun gtor bcas byas rjes /
bum pa bskyed bzlas /
tshogs mchod zur mkhar chog sgrig nas blangs /
gang ltar yang /
las bum du 'khyil pa bskyed bzlas dang /
rig me dor zhing gnang ba nod rjes /
dngos gzhi rtsa dbang /
gtang rag dang zhu yon phyogs 'thus kyi maN+Dal rjes /
gtor dbang dug rir bder 'jug ltar gtor dbang sbyar /   'di la dbang sgrub zur du mi dgos gong gis 'thus /mchan /
gtang rag maN+Dal sogs dang /
cho ga'i rjes chog lugs gnyis gang byed na'ang slob dpon gyis tshogs la rol zhing /
lhag ma bsngo ba phyin zur mkhar lugs bzhin la /
spyi ltar mchod bstod /
brtan bzhugs sbyar bas 'grub bo ///
/
!
zhang khrom gyi gshin rje khro chu sman sdong bse sgrom ma'i dbang chen gzhan du shes /   dug dbang zhig dkyus su ni yod /mchan /
spyir btang la /
gtor dbang bklag chog tu bkod pa ha la'i bcud len ltar dbang sgrub /
gtor dbang dngos kyi bzlas lung skabs dmigs pa gsal rjes /
rak+sha'i phreng ba sbrel la /
du tri ya ma rA dza /
ya ma rak+sha /
kro d+ha pa tsa la /
kA la rU pa /
A kro rA dza /
ya ma rA dza /
sa ma ya dzaHdzaH
zhes bsnyen sngags lan gsum rjes zlos byar gzhug
/slob ma gshin rje dug sdong gsal ba yi //
thugs ka'i hU~M nang bsrung bya mtha' dag tshud //
ya dang hU~M las 'od zer khro chung 'phros //
rgyal ba'i byin rlabs dregs pa'i mthu nus bsdus //
bdag dang bsrung bya gur khang rnams la thim //
byad ma'i srung 'khor phyi snod 'byung bcud bsdus //
srung 'khor la thim sra mkhregs mi 'gyur brtan //
byad ma'i tshe bsod srog gi dwangs ma dang //
rang gi bla tshe 'khyams dang khyer pa rnams //
'od zer dzaHdmar gyis bsdus bdag la thim //
skye 'chi med pa rdo rje'i skur bsam pa'i //
ting 'dzin ldan pas srung sngags rjes zlos mdzod //
gong gi bsnyen sngags sham bur /
ru ru rak+mo rak+sha ma b+h+yo dzaHdzaH
zhes yum sngags dang /
ma ma nr-i b+h+rU~M badzra rak+Sha rak+Sha swA hA/
zhes srung sngags bcas sbrel ba lan gsum /
spyi gtsug mchod rten gsum gyi nang du ni //
rta mgrin bya khyung gshin rje'i gshed nag po //
spyi bor 'char ka mgrin par myos byed 'bar //
snying gar phyag rgya zil gnon gsang gnas su /
kha thun nag po dpung g.yas khrag mtsho khol //
dpung g.yon ral pa tshar dgu lus kyi lha //
sku las rang 'dra'i khro chung dpag med spros //
byad ma lhar bcas g.yul ngo phar bzlog cing /
khro chung thog ser mtshon cha'i sgyogs chen gyis //
byad ma'i lha srung mtshon cha bskal me dang //
dug rlangs gnam lcags byad ma'i steng du brgyabs //
myos dang bsregs byas khro chung tshur 'dus te //
zhal phyir gzigs te srung zlog las mdzad gyur //
dzaHyig dmar pos tshe bsod nr-i ljang 'phrogs //
rang la bstims shing byad ma'i las sgrib dang //
gshin rje khros pas 'byung ba rnam par 'khrugs //
mtshon cha sna tshogs chu rlabs ltar khol bas //
byad ma lhar bcas rdul du brlags pa yi //
dmigs gnad ldan pas zlog sngags rjes zlos mdzod //
bsnyen sngags dang yum sngags mthar /
a ya ma du ru tsa sha na dgra bo byad ma lha srung dang bcas pa thams cad nr-i tri mA ra ya b+h+yo b+h+yo zlog zlog
/lan gsum /
lha tshogs rab khros thugs las sprul pa yi /
khro chung pho nya las mkhan grangs med kyis //
dgra bgegs rang dbang med par mdun du bkug
/kho yi snying nang ral gri'i 'khor lo ni //
rtsibs drug rno ngar ldan pa g.yon 'khor bas //
tshe srog don snying sha rus dmar nyil gtubs //
tshe bsod rang bstim rnam shes dbyings su spar //
gtor ma byad ma'i sha khrag don snying rnams //
gshin rje'i lha tshogs zhal bstab rjes med du //
gyur par mos pas gsad sngags rjes zlos mdzod //
chos grags chog sgrig las byang gdug pa kun sgrol ltar gsad sngags lan gsum bcas sbyar /
rjes bcas bya'o ///
/
!
'jam dpal shin tu khros pa khyab bdag nA ga rak+sha'i skor la /
rin chen gling pa'i nA ga rak+sha ('dod bum /[ 459])ltar dbang sgrub /
gtor dbang dngos /
rjes bcas bya'o ///
/
!
gnam chos 'jam dpal nA ga rak+sha'i sgrub thabs kyi dbang sgrub /
dngos gzhi gzungs dbang /
rjes bcas gnam chos spyi ltar bya'o ///
/
!
skyid grong thugs mchog rdo rje'i dregs 'dul gnam lcags me 'khor gyi gtum po nA ga rak+sha'i dbang chog ye shes me 'bar mtshams sbyor gyis brgyan pa phrin las me 'bar ltar dbang sgrub /
dbang dngos /
rjes chog bcas bya'o //
de rnams ni bcom ldan 'das phyag rgya zil gnon he ru kaHste /
'jam dpal sku zhi drag dang bcas pa'i skor rnams grub bo ///
/
@#//
gnyis pa pad+ma gsung du sgrub pa'i skor la gnyis /
zhi ba dang /
khro bo'o //
dang po zhi sgrub la'ang gnyis /
rigs bdag tshe 'od dpag med dang /
zhi ba thugs chen no //
dang po rigs bdag la'ang gnyis kyi /
dang po tshe dpag med kyi skor la /
@/
slob dpon sangs rgyas gsang ba nas brgyud pa /
('dod bum /[ 137])ltar lung lugs tshe dpag med kyi dbang sgrub /
dbang dngos /
rjes bcas bya'o ///
/
!
mnga' bdag nyang gi gu ru mtsho skyes rdo rje'i tshe sgrub 'chi med bdud rtsi'i bum pa dbang bskur bcas bklag chog tu bsdebs pa bdud rtsi'i chu rgyun ltar dbang sgrub /
dbang dngos /
rjes chog bcas bya'o ///
/
!
byang gter thugs sgrub drag mthing chos tshan nyer lnga'i bcu dgu pa tshe sgrub lcags sdong ma ('dod bum /[ 171])ltar lha gcig bum gcig gi dbang sgrub /
dbang dngos /
rjes bcas bya /
7
de'i lha mang gi dbang chog 'chi med grub pa'i sa bon ltar dbang sgrub /
dbang dngos /
rjes chog bcas bya //
'di la dpyad bya'i dogs gnas shin tu che bas /
chos bdag mkhyen ldan bstan 'dzin chen po rnams la bka' 'dri zhu dgos ///
/
!
bka' brgyad rang shar gyi cha lag tshe lha yongs rdzogs kyi phrin las smin byed dang bcas pa pad+ma'i rgyan phreng ltar dbang sgrub skabs /
dngos gzhi'i sa bcad dang po bzhin bdag bskyed la 'phri bsnan med par mthar chags su gtang /
sa bcad gnyis pa bzhin bum bskyed la /
gtso bo tshe dpag med bdag bskyed ltar gsal btab nas /
dar dang rin po che'i rgyan sna tshogs kyis spras pa :
bar /
de'i pang du yum gos dkar mos 'khyud pa /
shin tu lham me lhang nge lhan ne snang la rang bzhin med par bsgom :
phyogs bzhi'i pad 'dab la 'khor rgyal ba rigs bzhi yum dang bcas pa /
sgo ma bzhi rnams gsal bar bskyed pas /
tshe dpag med yab yum rnams phyag g.yas rdo rje tshe dar rigs lnga dang /
g.yon thams cad bdud rtsis gang ba'i bum pa bsnams pa /
sgo ma bzhis lcags kyu zhags pa lcags sgrog dril bu dang tshe dar bum pa bsnams pa /
thams cad kyang dar dang rin po che'i rgyan cha sna tshogs kyis mdzes par spras pa'o //
lha tshogs rnams kyi gnas gsum du 'bru gsum gsal ba dang /
thugs srog hrIHlas 'od zer 'phros pas /
sangs rgyas dang byang chub sems dpa' thams cad dkyil 'khor pa'i rnam par spyan drangs par gyur /
hU~M/
ma lus sems can sogs dang /
oM na mo b+ha ga wa te a pa ri mi ta A yur+dz+nyA na sa pa ri wA ra badzra sa mA dzaHsa spyan drangs /
dzaHhU~M baM hoHsa dam ye gnyis su med par bstim /
sngags snga ma'i sham du /
badzra ar+g+haM nas /
shab+da pra tIts+tsha swA hA'i bar gyis phyi mchod dang /
'bru gsum gyis nang mchod 'bul /
bstod pa ni /
sa bcad gsum pa mdun bskyed kyi bstod pa'i dbu nas /
hrI:
bcom ldan mgon po ye shes tshe dpag med :
sogs gtso bo yab yum gyi bstod pa tshig rkang brgyad 'dir blangs /
de nas bum bskyed gzhung gi hrI:
bcom ldan mgon po tshe dpag med :
sogs tshe bdag rigs bzhi yab yum gyi bstod pa'i mthar /
lcags kyu zhags pa lcags sgrog dril bu ma :
dkyil 'khor lha tshogs rnams la phyag 'tshal bstod :
ces pa rnams sbrel bas bstod /
gzungs thag blang ba sogs gzhung gsal ltar gyis bum pa bsgrub /
mdun bskyed sa bcad gsum pa bzhin mthar chags su btang zhing /
gzhung bzlas rjes /
sgrub chen yongs rdzogs kyi rigs lnga spyi dril gyi bzlas pa spro na /
hU~M b+h+rU~M badzra A yu She hU~M A:
sogs   oM\u0f8e
swA\u0f8e
AM\u0f8e
hA\u0f8e
hrIH\u0f8e
gter gzhung ltar sbyar /
tshogs nas /
tshe 'gugs bstim srung ba bcas grub pa dang /
las bum bsgrub pa phyin dbang chog bzhin la /
byin rlabs bla ma'i dbang gis ye shes dbab pa'i bla brgyud kha skong ni /
'jam dbyangs rgyal sras kyi rjes su /
khyab bdag ye shes lnga yi bdag
/rtsa brgyud bla ma'i dus la babs //
'chi med tshe dbang bskur du gsol //
rdo rje lcags kyu sogs dang sbrel nas dbang dngos gzhi mthar chags su bskur /
rjes chog bcas bya'o ///
/
!
sangs rgyas gling pa'i tshe sgrub nyi zla kha sbyor gyi tshe dbang don gyi pra khrid kyi zin bris ltar dbang sgrub /
dbang dngos /
rjes bcas so ///
/
!
rdo rje gling pa'i rdzogs chen lta ba klong yangs kyi zhi khro'i tshe sgrub 'od zer drwa ba'i tshe dbang rin chen 'khor lo bklag chog tu bsdebs pa bdud rtsi'i 'od zer ltar dbang sgrub /
dbang dngos /
rjes bcas grub bo ///
/
!
rat+na gling
pa'i tshe khrid rdo rje phreng ba'i nang sgrub kyi phrin las dbang chog dang bcas pa rdo rje pha lam gyi rgyan ltar dbang sgrub /
dbang dngos /
rjes chog bcas bya'o ///
/
!
pad+ma gling pa'i tshe khrid rdo rje phreng ba'i dbang gsung rgyun ma ('dod bum /[ 185])ltar dbang sgrub /
dbang dngos /
rjes bcas bya'o ///
/
!
grub pa'i dbang phyug thang stong rgyal po'i lugs kyi tshe sgrub 'chi med dpal ster ('dod bum /[ 195])ltar dbang sgrub kyi lha bskyed skabs /
de'i spyi bo nas rim bzhin rtsa ba'i bla ma zhes pa'i mtshams /
rdo rje 'chang dngos pad+ma gar dbang /
'jam mgon mkhyen brtse'i dbang po /
rje btsun phrin las chos sgron /
rig 'dzin phrin las rnam rgyal /
dpal ldan pad+ma bstan 'dzin /
rgyal sras rin chen rnam rgyal /
gter chen 'gyur med rdo rje /
rig 'dzin phrin las lhun grub /
sogs dang /
yang brgyud 'debs skabs /
phrin las lhun grub kyi rjes su /
rig 'dzin chen po 'gyur med rdo rje 'chang //
rin chen rnam rgyal pad+ma bstan 'dzin dang //
phrin las rnam rgyal phrin las chos kyi sgron //
yongs rdzogs bstan pa'i mnga' bdag mkhyen brtse'i dbang //
'khor lo'i mgon po pad+ma gar dbang sogs //
rtsa ba brgyud pa'i sogs sbyar /
'di la brgyud tshul 'dra min mang ngo //
dbang dngos gzhir brgyud pa'i kha skong bshad ma thag pa ltar dang /
tshe bum dbang gi skabs /
spro na /
ltar 'ub kyis bsdus /
bla ma tshe dpag med du gsal ba'i phyag gi bum pa'i nang du zhugs 'chi med kyi bdud rtsir gyur /
ces pa'i mtshams su /
pa la /
mos gus dung dung mdzad pas bdud rtsi sor gyis khol te sogs de'i 'og nas 'byung ba'i dmigs pa sbrel zhing /
tshigs bcad sngags bcas kyis dbang bskur /
yang 'od zer 'phros 'byung ba bzhi'i khams thams cad la phog
/khyad par /
'og gzhi gser gyi sogs nas /
sra zhing 'thas pa thams cad ces pa'i mtshams /
'od zer des rdo khab len sogs de'i gong du 'byung ba bzhin /
bdud rtsir gyur /
bar /
pa la /
mos gus dung dung sogs /
de'i 'og nas 'byung ba'i dmigs pa tshigs bcad dang sngags bcas kyis dbang bskur ba sngar ltar ro //
de bzhin du /
yang 'od zer 'phros 'byung ba bzhi'i khams thams cad la phog
/khyad par /
'og gzhi chu'i sogs nas /
gsher ba thams cad /
'od zer des rdo khab len sogs gong 'og sbrel ba sngar ltar ro //
yang 'od zer 'phros 'byung ba bzhi'i khams thams cad la phog
/khyad par /
'og gzhi me'i sogs nas /
sreg pa thams cad /
'od zer des rdo khab len sogs gong 'og sbrel ba sngar ltar ro //
yang 'od zer 'phros 'byung ba bzhi yi khams thams cad la phog
/khyad par /
'og gzhi rlung gi sogs nas /
'chi med kyi bdud rtsir gyur /
ces pa'i mtshams /
pa la /
mos gus dung dung sogs de'i 'og nas 'byung ba sngar ltar ro //
yang 'od zer 'phros bcud kyi sems can thams cad la phog
/rigs drug sogs dkyus ltar ro //
bsdu na /
gzhung nar 'ded mdzad pa bcas gnyis ka phyag bzhes su 'byung ngo //
rjes bcas bya'o ///
/
!
gter kha bzhi 'dus kyi tshe sgrub bdud rtsi bum chung gi sgrub thabs dbang chog dang bcas pa ltar dbang sgrub /
dbang dngos /
rjes bcas bya'o ///
/
!
ras chen dpal 'byor bzang po'i tshe sgrub zab mo mda' 'phel ma'i tshe dbang bskur tshul 'chi med tshe'i dpal ster ltar phyag rgyun du mdzad pas /
dbang sgrub la /
tshig bdun rjes /
las bum 'khyil pas bsgrub /
'chi med dpal ster mchod brlab /
skyabs sems /
bdag mdun bum pa dbyer med du bskyed de /
gzhung gsal rtsa ba dang /
gsal byed tshigs bcad lhug gnyis ka spel te /
rlung ro bsal ba dang /
rang gi snying ga'i sogs gzhung gsal bzhin bya zhing /
yan lag bdun pa /
gsol 'debs /
bzlas pa /
bsdu rim dor la /
sems ma bcos spros bral 'od gsal chen po'i ngang du nyams cung zad bskyang /
tshe gzungs cung zad bzlas nas tshe mda' la phus gdab cing ring thung tshad gzhal /
tshe 'gugs kyi mthar /
tshe gzungs mang du bzlas la /
slar tshad gzhal /
ma grub na slar gsol 'debs bsnyen pa bcas sngar bzhin bskyar /
mthar bdag dbang blang ba ni /
gsol gdab nas /
sna bdun rdzas brgyad kyi mtha' bar gyis blang /
de nas bdag bskyed logs su phyes te gtor 'bul bya /
gnang ba nod /
dbang dngos la /
spyi ltar khrus chab gtang /
maN+Dal bkye bsdu /
sems bskyed gsal gdab /
lo rgyus nas gzung mthar chags su bskur ba'i rlung ro bsal ba dang /
bum can 'dzin pa sogs gzhung gsal dpon slob gnyis kas bya ba dang /
'don bya rtsa ba tshigs thams cad slob dpon rkyang pas dmigs pa 'bogs rgyu dang /
slob mas gsol 'debs sogs rjes zlos bya rgyu gnyis ma 'dres pa dgos /
rdzogs rim bsgom zhing mnyam par bzhag rjes /
slob dpon nam slob ma mang skabs gtso bo tsam gyis tshe mda' tshad gzhal lugs gzhung ltar byed cing /
slob dpon gyis tshe gzungs bzla zhing /
phus gdab rgyu slob dpon rkyang pas mdzad /
tshe 'gugs dal bar gyer mthar /
bzlas pa dang phus gdab /
slar yang tshe mda' tshad gzhal /
ma 'phel na slar tshe gzungs bzla zhing tshe 'gugs phyin bskyar /
chad na bskyar dgos pa gzhir bcas /
de steng gzhung gsal rim gro rnams la 'bad bcug
/dbang dngos gzhi'i gsol gdab rjes /
skur byed nam mkha'i dkyil 'khor rnams tshe dpag med dkar po zhes par /
phyi ma rnams la rim pa bzhin /
mthing ga
/ser po /
dmar po /
ljang gu rnams dang /
tshigs bcad dbu so sor kha bsgyur dgos /
sna bdun rdzas brgyad bskur tshig tshe dpag lha dgu bzhin dgos par gsungs kyang /
lha rdzas las byas sogs dang /
me long ye shes lta bu'i spyi 'gro tshigs bcad rgyas pas bskur bas 'thus /
de'i gong gi dkyil chog 'chi med 'byung ba'i dkyus ltar /
tshe gtor rten dang brten par bcas pa'i lha tshogs su bsgoms pas sogs nas /
gsol 'debs skabs kha skong ni /
nam mkha' 'chi med kyi rjes su /
nges legs thar pa'i lam ston gzhal yas na //
byams pa kun dga' bstan 'dzin la gsol ba 'debs //
mi shigs\u0f8e
rtag brtan\u0f8e
khyab bdag gsang sngags grub pa'i gzhal yas na //
'jam dbyangs mkhyen brtse'i dbang po la gsol\u0f8e
mi shigs\u0f8e
rtag brtan\u0f8e
yongs rdzogs bstan pa rgyas pa'i gzhal yas na //
'jam mgon blo gros mtha' yas la gsol\u0f8e
mi shigs\u0f8e
rtag brtan\u0f8e
smin grol gdams ngag rdzogs pa'i gzhal yas na //
rim byon brgyud pa'i bla ma la gsol\u0f8e
mi shigs\u0f8e
rtag brtan\u0f8e
spyi gtsug sogs sbrel nas mthar rtsa sngags bzla zhing tshe zan nam tshe 'brang gis dbang bskur /
rtsa sngags bzla zhing tshe'i ril chang sbyin /
de nas tshe dbang 'chi med tshe'i dpal ster mjug bzhin /
dam tshig khas blang sogs bya /
cho ga'i rjes la mchod kha gsos la /
'bru gsum dang nam mkha' mdzod kyi sngags rgyas brlab cing spel /
oM shrI dz+nyA na badzra A yuHShe sa pa ri wA ra ar+g+haM/
puSh+pe nas /
shab+da pra tIts+tsha swA hA/
zhes nyer spyod kyis mchod /
'jig rten 'dren pa'i sogs kyis bstod /
bcom ldan 'das kyis bdag dang sems can thams cad la 'chi med tshe'i dngos grub ma lus pa bstsal du gsol /
ces 'dod don gsol /
ma 'byor pa sogs dang yig brgyas nongs pa bzod par gsol /
tshom bu yin na /
tshe rten rnams la dmigs te ye shes pa brtan cing /
dam tshig pa bsdu ba sogs spyi ltar dang /
bdag bskyed bsdu rim ni /
tshe dbang 'chi med tshe'i dpal ster gyi bzlas pa'i rjes su 'byung ba /
snod bcud srung 'khor sogs nas /
mngon sum lta bur gsal bar gyur //
bar gyis bsdu ldang bya /
bsngo smon bkra shis bcas kyis mtha' brgyan pas grub bo ///
/
!
mnga' ris paN chen pad+ma dbang rgyal gyi tshe sgrub ye shes 'od mchog gi dbang bskur ba'i cho ga gsal bar bsdebs pa ye shes 'od kyi bum pa ltar dbang sgrub /
dbang dngos /
rjes bcas bya'o ///
/
!
'bri gung chos rgyal rin chen phun tshogs mkha' grol klong yangs zhabs kyi dam chos dgongs pa yang zab las tshe skor phyi nang gsang ba gsum gyi zab dbang bskur ba'i rim pa gsal bar bkod pa rdo rje'i srog sgrub ltar phyi dbang mthar chags /
nang dbang bskur ba gzhung gsal de bya /
gsang ba'i dbang bskur dus rigs lnga'i lha tsaka mi dgos /
bdud rtsi rkyang pa yin /
de ltar dbang gsum por dbang sgrub /
dbang dngos /
rjes chog bcas so sor bya dgos so ///
/
!
gar dbang zhig po gling pa'i tshe sgrub rgyal ba 'dus pa'i smin byed dbang gi lag len dkyus gcig tu bsdebs pa 'chi med thig le ltar bdag bskyed /
sta gon /
dbang sgrub /
dbang dngos /
rjes chog bcas bya'o ///
/
!
shes rab 'od zer gyi grol thig tshe dpag med 'chi med sku gsum 'dus pa'i sgrub thabs dbang chog dang bcas pa tshe dbang bcud 'khyil ltar dbang sgrub /
dbang dngos /
rjes bcas bya'o ///
/
!
'ja' tshon snying po'i tshe dpag med gnam lcags rdo rje dngos grub kun 'dus kyi dbang bskur bklag chog tu bkod pa 'chi med thig le ltar dbang sgrub /
dbang dngos /
rjes bcas bya'o ///
/
!
bdud 'dul rdo rje'i tshe sgrub rig 'dzin srog thig tsha ba dmar thag gi dbang chog dri med bdud rtsi'i chu rgyun ltar dbang sgrub la /
(ti)rma chen spom ra'i gsol mchod 'dod dgu myur ster gter gzhung dang /
(nya)pad
'od tshogs mchod sbyar /
dbang dngos /
spom ra'i bka' gtad /   'di ni bdud 'dul gter chos pod nya pa'i nang 'di'i gter gzhung skor dang waM pa'i nang dbang gi skor /
gzhan yang bdud 'joms rin po che dang dil mkhyen rin po che'i gsan yig dag la yang gsan rabs mi 'dug pas ma rnyed do /mchan /
rjes chog bcas bya'o ///
/
!
o rgyan gter bdag gling pa'i rig 'dzin thugs thig gi cha lag tshe sgrub 'chi med yang snying kun 'dus kyi dbang gong du thugs thig rtsa dbang skabs song ///
/
!
rgod ldem pa'i zab gter slar yang de'i rnam 'phrul gar dbang rdo rje zla ba rgyal mtshan gyi yang gter du byon pa /
rdor sems thugs kyi me long gi chos sde tshe sgrub ye shes rgya mdud kyi sgrub thabs dbang chog bcas snying por dril ba mi shigs srog gi rgya mdud ltar dbang sgrub /
dbang dngos /
rjes chog bcas bya'o ///
/
!
klong gsal snying po'i tshe sgrub yang gsang bla med kyi dbang sgrub skabs /
rig 'dzin brgyud pa'i gsol 'debs mthar /
phrin las rang gzhung 'chi med lam bzang ltar skyabs sems nas brtsam bgegs gtor spyi khyab brlab 'gugs bsngos mthar bka' bsgo la 'jug pas /
bdag mdun dbyer med kyi bskyed bzlas dang /
rnam bum bskyed bzlas spyi 'gro /
tshe 'gugs ye shes thugs rje'i lcags kyu ltar dmigs gnad dang bcas pa'i tshe 'gugs rgyas gdab bcas gtang /
stong tshigs 'bul zhing bum lha 'od zhu bya /
las bum rta mgrin gyis bsgrub /
srung ma la gtor ma 'bul /
tshogs byin rlabs nas bsgral bstab mthar /
rig me dor zhing gnang ba nod /
dbang dngos la dbang gi mtshams sbyor 'chi med bdud rtsi'i rgyun bzang ltar 'jug pa nas mthar chags su bskur /
rjes tshogs la rol zhing /
lhag ma chad brtan rta bro'i rjes /
gtang rag gi mchod bstod /
nongs bshags /
brtan bzhugs /
bdag bskyed bsdu ldang bcas spyi 'gro sbyar /
'chi med tshe yi sogs bsngo ba dang smon lam /
hrIH
bkra shis gang zhig sogs shis brjod bcas bya'o ///
/
!
yon dge mi 'gyur rdo rje'i tshe sgrub thabs shes kha sbyor gyi yang snying nam snying tshe sgrub kyi dbang gi mtshams sbyor ltar dbang sgrub /
dbang dngos bskur tshul la rjes kyi yig chung du gsal ba'i rta mgrin mgon po'i lugs bzhin bskur zhing /
rjes bcas bya'o ///
/
!
stag sham bsam gtan gling pa'i tshe sgrub pad+ma gsang thig dang lcags dril ma gnyis ka'i yang snying bcud bsdus kyi dbang la /
gter gzhung las byang tshig don rab gsal bzhin la dbang sgrub kyi cho ga'i yan lag phra mo rnams spyi khyab sbyar ba dang /
dbang dngos la /
dbang chog 'chi med myur stsol bzhin /
thog mar maN+Dal sngon 'gros lo rgyus gtang zhing /
mtshams sbyor sogs spyi khyab bzhin brgyan te /
rigs lnga'i lha dbang skabs lha tsaka dang mthun pa'i bum pa lnga so so'i dbang re re bzhin bskur zhing /
bum chu rnams snod gzhan zhig tu bsags nas /
rjes su bskur tshig dang sbrags nas sbyin dgos /
rjes chog tshogs mchod sogs (ta)bla ma yid bzhin nor bu ltar bya'o ///
/
!
dbon gsas khyung thogs phyi ma'i rdzogs chen kun bzang snying thig gi rigs bdag tshe sgrub ye shes srog tig pad+ma 'od gsal mdo sngags gling par nye brgyud kyi dbang chog dngos grub sgo 'byed
ltar dbang sgrub /
dbang dngos /
rjes chog bcas bya'o ///
/
!
rong ston pad+ma bde chen gling pa'i klong gsal mkha' 'gro'i snying thig gi yan lag tshe sgrub rdo rje rgya mdud kyi yang gsang smin byed zab mo mdor dril bkod pa bdud rtsi'i bum bzang ltar dbang sgrub kyi skabs /
bgegs gtor gyi nga rgyal gzung ba nas mtshams gcod grub kyi bar dbang bskur nas 'byung ba dang /
byin 'beb dang mchod brlab /(ga)bde gling zhi khro'i las byang nas 'byung ba bcas sbyar /
dbang dngos kyi mtha'i dam tshig bsgrags bzung gi rjes /
de ltar dbang bskur zab mo thun mong ma yin pa legs par thob pa'i gtang rag dang /
slar yang grol lam gdams khrid zhu ba'i yon du maN+Dal /
de la 'dir pad+ma bde chen gling pa'i zab gter klong gsal mkha' 'gro'i snying thig gi cha lag
/tshe sgrub rdo rje'i rgya mdud kyi grol khrid dam ldan snying nor bka' rgya ma'i steng nas zab khrid 'bogs pa la /
thun mong sngon 'gro blo ldog bzhi dang /
thun min sngon 'gro skyabs sems tshogs gsag
/dngos gzhi bskyed rim yan lag dang bcas pa /
'khor 'das tshe bcud bsdu bstim /
rgyas gdab la brten pa'i bzlas rim /
lhun 'byams rdzogs pa chen por la bzla'i rdzogs rim bcas 'di ltar nyams su blang dgos te /
de la 'chi med tshe yi sgrub thabs rdo rje'i rgya mdud kyi don khrid kyi rim pa 'di la /
sngon 'gro dang /
dngos gzhi /
rjes dang gsum las /
dang po sogs mthar chags su bklags nas /
khrid rim ma thob pa rnams la bstan mi rung ba'i dam tshig shes par mdzod cig
/ces gdams pa bzhin man ngag dang gsang dam bcas nyams su tshul bzhin blang bar mdzad 'tshal /
de ltar smin grol gdams ngag chig rdzogs su thob pa'i bka' drin 'tshob phyir /
lus longs spyod dang bcas pa 'bul snyam pas 'di'i rjes zlos /
deng nas brtsam ste sogs lus dbul dang dge bsngo /
cho ga'i rjes rim dbang chog tu gsungs pa bzhin bya'o ///
/
!
rol rdor tshe sgrub lcags bang ma'i dbang bskur gong du song ///
/
!
ta'u rog rje gling pa'i rta mgrin yid bzhin 'bar ba'i tshe sgrub gsang ba rmad byung pad+ma 'od gsal mdo sngags gling pa'i nye brgyud kyi dbang chog dgos pa rmad byung ltar dbang sgrub /
dbang dngos /
rjes bcas bya'o ///
/
!
gar dbang 'chi med rdo rje'i tshe sgrub 'chi med thugs kyi thig le'i don dbang mtshams sbyor gyis brgyan pa bde chen 'khyil ba ltar dbang sgrub /
dbang dngos /
rjes bcas bya'o ///
/
!
zur mkhar zla ba'i 'od zer gyi thugs sgrub rig 'dzin bde 'dus kyi tshe sgrub rdo rje snying po 'od kyi drwa ba'i las byang ltar bdag mdun bskyed bzlas /
bum pa gnyis sgrub tshul spyi 'gro /
tshe 'gugs nas tshogs bsgral bstab rjes rig me dor zhing gnang ba nod la /
khrus dang bgegs srung dgos na gtang /
maN+Dal sngon 'gro dbang bshad sogs dbang chog nor bu pad phreng ltar dbang dngos gzhi /
rjes tshogs la rol pa phyin mthar dbyung ngo ///
/
!
dpa' bo brgyad pa pad+ma bstan 'dzin gyi dgongs gter tshe sgrub 'chi med bdud rtsi'i bum bzang 'chi bdag bdud 'joms kyi dbang sgrub la /
brgyud 'debs /
skyabs sems nas brtsam las byang bzhin bdag mdun dbyer med bskyed /
bzlas pa'i dbur dzapa? khang phyes te dzapa? bskul mthar /
bum pa gnyis spyi ltar bsgrub /
tshe 'gugs rgyas gdab /
mchod bstod nas /
bka' gter srung ma'i gtor 'bul /
tshogs mchod bstab pa'i mthar /
rig me dor zhing gnang ba nod rjes /
dbang dngos tshe dbang myur stsol ltar la /
thog mar de'i dbang bshad mjug gi rang gzhan gyi don rgya cher byed pa'i smon lam bka' gtad mdzad pa nyid /
phyis dus la babs pa na /
rgya gar gyi mkhas pa shes rab 'byung gnas dang /
rnam snang lo tsA ba chen po zung du 'jug pa'i ye shes kyi sgyu 'phrul dang chos rgyal rin chen gling pa'i rnam 'phrul dpal ldan dpa' bo'i dbang phyug sku phreng brgyad pa /
gtsug lag chos kyi rgyal po pad+ma bstan 'dzin gyis gnas dus rten 'brel bzang po lhun gyis grub pa'i skabs phyes te /
ang+gi ra zhes chu pho spre'u'i lor sngon o rgyan chen pos zab gter 'di nyid kyi gdams ngag bstsal cing /
gsang mtshan gar dbang 'gro 'dul rgyal po rtsal du gsol ba'i sngon gnas rjes su dran pa'i sgo nas zab mo'i dgongs pa'i sgrom las phyung ste gtan la phab nas skal ldan rnams la rim par spel ba /
tshe sgrub 'chi med bdud rtsi'i bum bzang 'chi bdag bdud 'joms 'di nyid kyi sgo nas tshe'i dbang bskur zab mo bsgrub par bgyi ba la sogs kyis mtshams sbyar nas maN+Dal 'bul du gzhug
/bla ma dang tshe yi bdag po dbyer med pa'i drung du gsol ba 'debs pa 'di'i rjes zlos mdzod /
hoH
tshe dbang mgon po sogs /
skyabs su 'gro zhing sems bskyed pa'i slad du /
mdun gyi nam mkhar bcom ldan 'das tshe dpag med la phyogs dus kyi rgyal ba rab 'byams sprin phung gtibs pa lta bus bskor ba'i spyan sngar byang chub snying po'i bar du skyabs su 'gro ba dang /
mar gyur sems can thams cad tshe dbang rig 'dzin gyi go 'phang la 'god pa'i phyir du tshe'i dbang zhu bar bgyi'o snyam du sems bskyed pa 'di'i rjes zlos mdzod /
hrIH
bla ma sku gsum sogs las byang ltar lan gsum /
zhing mchog de rnams kyi spyan sngar gsag sbyang gi snying po yan lag bdun pa'i don gsal 'debs bzhin pas 'di'i rjes zlos /
bcom ldan tshe mgon sogs lan gsum /
dbang gi gzhi'am rtsa bar gyur pa ye shes dbab pa'i sogs gzhung bzhin brtan par byas rjes /
de nas dbang dngos la sku gsung thugs yon tan phrin las yongs rdzogs 'dus pa'i byin rlabs mtha' rten dang bcas yod pa las /
dang po sku bum pa'i dbang bskur ba ni /
rgyan dang mtshan nyid rdzogs pa'i rnam rgyal bum pa bzang po tshe lha'i byin rlabs 'dus pa'i bdud rtsi'i rgyun gyis gang ba spyi bor bzhag pa las bdud rtsi'i rgyun byung bas lus dngos zhen gyi dri ma sbyangs /
'ja' lus snang stong rgyal ba'i skur gyur par mos /
hrIH
tshe lha'i sku las sogs /
gnyis pa gsung gi dbang bskur ba ni /
pad+ma b+hany+dza'i snod du tshe lha yab yum gyi bde rgyun byang chub sems kyi rang bzhin du 'khyil pa'i tshe chang mgrin par bzhag cing myong bas ngag g.yo rtsol gyi dri ma dag
/brjod med nA da'i rang sgra 'chi med rdo rje'i gsung du smin pa'i nges shes bskyed mdzod /
hrIH
bde gshegs gsung gi sogs /
gsum pa thugs kyi dbang bskur ba ni /
tshe lha rgyal ba'i thugs mchog 'gyur med ye shes lnga'i rang bzhin mtshon pa'i rdo rje rtse lnga snying gar bzhag pas 'khrul rtog 'dzin sems kyi dri ma sbyangs /
rig stong spros bral 'chi med rdo rje'i thugs su grol bar mos /
hrIH
mi 'gyur ka dag sogs /
bzhi pa yon tan gyi dbang bskur ba ni /
tshe lha rgyal ba'i thabs shes gnyis su med pa'i nam mkha' mdzod kyi dpal las grub pa'i 'chi med kyi ril bu lte bar bzhag cing myangs pas /
'bad rtsol dang bral ba'i tshe dbang phun sum tshogs pa'i skal ba dang ldan cing /
mnyam nyid bde chen rdo rje'i sku thob par mos /
hrIH
thabs shes rgyu rkyen sogs /
lnga pa phrin las kyi dbang bskur ba ni /
bde gshegs tshe'i phrin las kyi rang mdangs las shar ba'i mda' dar gsang gnas su bzhag pas /
thogs med ye shes 'khor 'das kun la khyab pa'i phrin las tshe'i dbang thob pas mi 'gyur rdo rje'i srog tu grub par mos /
hrIH
ye shes lnga yi sogs /
drug pa byin rlabs yongs rdzogs 'dus pa'i dbang bskur ba ni /
tshe gtor rin chen 'bar ba'i gzhal med khang du tshe lha rgyal ba'i dkyil 'khor gyi lha tshogs mngon sum du bzhugs pa khyed rang rnams kyi spyi bor spyan drangs shing dbang bskur bas /
tshe dpag med pa'i sku gsung thugs yon tan phrin las yongs su rdzogs pa'i mthu byin thob cing /
skye 'chi dang bral ba'i tshe dbang dngos grub kyi skal ba tshe dpag med dang mnyam par gyur par mos /
hrIH
bcom ldan mgon po sogs /
mtha' rten du tshe'i byin rlabs 'gugs shing rgyas 'debs pa'i slad du dmigs pa 'di bzhin mdzod /
bdag mdun tshe dpag med kyi lha tshogs rnams kyi sku las 'od zer lcags kyu'i dbyibs can dang /
pho nya mgyogs ma'i tshogs nyi zer la rdul 'tshubs pa ltar 'phros pa rnams kyis 'khor 'das kyi tshe bcud thams cad dang /
rdo rje'i slob ma'i tshe yar phrogs 'thor zhig gas grum chad la sogs pa rnams bkug nas khyed rang rnams kyi lus la 'od zer sbrang rtsi'i rnam pa /
rdo rje g.yung drung dpal be'u la sogs pa'i dge legs kyi mtshan ma'i ri mo 'khyil bzhin /
mdun bskyed kyi phyag gi bum par zhugs nas tshe'i bdud rtsi la thim pa ma shong ba'i tshul gyis phyir lud /
khyed rang rnams la sib sib thim pas bkrag mdangs 'od du 'bar zhing /
khyad par snying dbus nyi zla gwa'u'i sbubs tshe rten hrIHdmar gyi khog par nr-i ljang gsal gyi mig tu aHdkar gyis mtshan par thim pas rdo rje lta bu'i tshe'i dngos grub thob byung snyam pa'i nges shes skyed cig
/spos btul mda' dar g.yab cing dbyangs dang bcas pas /
hrIH
sngon gyi bskal pa'i sogs zur gsal ltar tshe 'gugs dang /
rgyas gdab pa ni /
slar yang tshe'i byin rlabs dang nus pa mi nyams pa'i phyir sku lnga ye shes lnga'i ngo bo phyag mtshan lngas lus kyi gnas lngar rgyas btab pas 'gyur med bde ba chen po skye 'chi bgres rgud dang bral ba'i dbyings /
bar chad kyi mtshan mas nye mi nus pa mgon po tshe dpag med dang mtshungs pa'i skur byin gyis brlabs par mos /
hrIH
tshe dang ye shes sogs /
tshe lha'i dkyil 'khor slob dpon dang bcas pas bkra shis brjod cing me tog sil ma 'thor bas /
dbang gi ye shes 'phel zhing brtan par byas pa'i mos pa mdzod /
bkra shis ji ltar 'os pa brjod /
de rnams kyis gu ru'i phrin las kyi sprul pa lo chen bai ro dang /
chos rgyal rin chen gling pa'i rnam 'phrul dpa' bo brgyad pa pad+ma gar dbang rtsal gyi dgongs gter tshe sgrub kyi smin byed zab mo phul grub pa lags pas /
de dag gi skabs su thob pa'i dam tshig spyi dang /
khyad par du byas pa rnams bsrung ba'i blos 'di'i rjes zlos /
gtso bos ji ltar sogs spyi ltar sbyar /
rjes tshogs la rol pa sogs las byang ltar la /
mchod bstod brtan bzhugs sbyar ba spyi 'gro bcas kyis grub bo ///
/
!
mchog gyur gling pa'i zab bdun rtsa gsum tshe zab kyi tshe dkar rigs lnga spyi sgrub kyi dbang bskur mtshams sbyor gyis brgyan pa bdud rtsi'i chu rgyun ltar dbang sgrub /
sgo zhus /
dbang dngos /
rjes chog bcas bya'o ///
/
!
thugs sgrub bar chad kun sel gyi rigs bdag bla ma chos sku snang mtha' tshe dpag med pa'i las byang dbang chog dang bcas pa 'chi med bcud 'dren ltar dbang sgrub /
dbang dngos /
rjes bcas bya'o ///
/
!
mchog gling tshe sgrub rdo rje phreng ba'i rtsa ba'i lha tshe bdag yab yum sras gsum gyi phyi sgrub rgyud kyi phrin las dang 'brel ba'i smin byed skabs dbang sgrub gter gzhung phrin las ltar la /
bstod pa'i mjug tu dzapa? khang phyes nas bzlas pa gzhung ltar grub rjes /
las bum rta mgrin bskyed bzlas /
bzhi bstod dang tshe 'gugs bskul /
tshogs bsgral bstab mthar rig me dor la gnang ba nod do //
dbang dngos la /
khrus dang bskrad srung sngon 'gros /
maN+Dal bkye bsdu bcas /
'o /
nam mkha' dang mnyam pa'i sems can thams cad gnas skabs 'chi ba'i 'jigs pa las grol zhing /
mthar thug 'chi med mgon po'i go 'phang la 'god pa'i slad du zab mo'i dbang bskur ba gsan la /
khyad par 'phags pa'i gdams pa nyams su len par bgyi'o snyam pa'i phan 'dod kyi lhag bsam yid la gsal btab ste gsan pa zhu /
de'ang rmad du byung ba'i slob dpon chen po tsan+d+ra go mIs /
bde gshegs lam bstan 'gro ba 'dren par chas gyur cing //
sems kyi stobs chen mi yi rnyed pa gang yin pa //
lam de lha dang klu yis mi rnyed lha min dang //
mkha' lding rig 'dzin mi'am ci dang lto 'phyes min //
mi yi dngos po shin tu rnyed dka' rnyed gyur nas //
don du brnag pa gang yin de ni brtun te bsgrub //
ces gsungs pa ltar /
'o skol rnams kyis rnyed par dka' ba yid bzhin gyi nor bu las kyang lhag pa'i dal 'byor gyi lus rten khyad par can thob pa 'di chud mi za ba'i phyir chos spyod dgos te /
de la tshe mi rtag cing 'jig par sla ba rlung gseb kyi mar me lta bu'i 'dzam bu gling pa rnams kyi tshe la nges pa med cing /
khyad par snyigs ma lnga bdo'i tshe'i snyigs ma'i mthar thug pas dus min du 'chi ba'i rkyen dang bar chad mang ba'i phyir tshe bsring zhing 'chi med kyi go 'phang bsgrub pa shin tu gal che ste /
lho sgo srung ba'i paN+Di ta chen po ngag gi dbang phyug grags pas /
chos spyod dbang po dul ba ni //
'khor ba ru ni ji srid 'tsho //
de srid bsod nams la sogs tshogs //
byang chub sgrub byed rab tu bskyed //
'khor bar srog las gces pa ni //
'ga' yang yod par ma mthong ste //
de bas kun tu thabs mang pos //
'chi ba blu la nan tan bya //
zhes gsungs pa ltar /
tshe'i sgrub pa nyid thog mar don du gnyer bya'i gtso bo yin la /
de lta bu'i thabs phyi nang gnyis kar sman sngags rdzas dang rten 'brel gyi sbyor bas ring por 'tsho ba'i cho ga mang du 'byung ba las /
khyad par du gyur pa mchog thun gyi dngos grub cig car la mngon du byed pa'i thabs gsang sngags rdo rje theg pa'i bka' srol las byon pa rnams yin la /
'dir skabs su babs pa ni /
o rgyan rin po ches mdo khams nam mkha' mdzod kyi gnas su lha sras rje 'bangs 'dus pa phyi ma rnams la bka' 'dus chos kyi rgya mtsho'i chos 'khor bskor ba'i tshe lha sras rje 'bangs rnams kyis zhus ngor /
rgyud lung man ngag thams cad kyi snying po'i yang zhun bcud du dril ba /
tshe sgrub rdo rje phreng ba thog mtha' bar du dge ba'i bdag nyid can gsungs pa nyid /
phyi rabs kyi don du khams kyi gla ba rkang gcig ye rgyal nam mkha' mdzod kyi lho nub tshe zhal 'bar ba'i brag
/tshe dpag med kyi sku rang byon du yod pa'i thugs kar gter du sbas pa ste /
ji skad du /
rta sgo thang du dbus pa'i tshong dus 'ong :
has po ri rgyud me yar rdzong zhes 'byung :
kha brag chu phug sbas pa'i gter kha 'di :
mi bzhag 'don pa'i rtags de bstan nas byung :
o rgyan bde chen gling pa zhes bya 'byung :
zhes dang /
dri med kun dga'i gter lung las /
yel stod grwa yi la bar du :
o rgyan rat+na'i mtshan gsol ba :
mchog gter chos la longs spyod pa :
chos bdag pad+ma'i thugs sprul 'byung :
zhes dang /
rat+na'i bstan pa spyi lung las /
nor bu'i ming can khams kyi lho phyogs 'byung :
zhes sogs gter rnying tshad thub du ma nas lung bstan pa /
lha sras lo tsA ba dam 'dzin mu rub btsad po nyid gter ston sangs rgyas gling pa dang zhig po gling pa sogs sprul pa'i zlos gar du mar bstan pa'i mthar /
sprul pa'i gter chen chos kyi rgyal po o rgyan mchog gyur bde chen gling pa zhes rtsod bral dus babs kyi sprul pa'i gter ston chen po dgung grangs so drug pa /
rab byung bcu bzhi pa'i shing byi lor gu ru yab yum gyi tshe rdzas dang lhan cig tu spyan drangs pa'i gter kha nyer dgu pa tshe sgrub rdo rje phreng ba la /
thog mar dge ba rgyud lugs tshe bdag yab yum sras gsum gyi sgrub thabs /
bar du dge ba lung lugs zhi khro'i lha lnga stong lnga brgya'i sgrub thabs /
tha mar dge ba man ngag lugs yongs rdzogs 'chi med snying thig tshe sbyin sgrol ma yid bzhin 'khor lo'i sgrub thabs rnams kyi rtsa ba tsam gtan la phab nas /
ston pa'i rgyal tshab o rgyan rdo rje 'chang dang gnyis su med pa 'jam mgon chos kyi rgyal po mtshan brjod par dka' ba de nyid la gnyer du gdams par mdzad de dus ring por 'das pa na /
dag pa'i gzigs snang gi brdas bskul ba'i rten 'byung khyad par can gyis skabs phyes te /
thog mar dge ba'i chos sde'i snying po tsam gtan la phab par mdzad pa'i zab chos ngo mtshar byin rlabs kyi tshan kha dang ldan pa /
tshe sgrub rdo rje phreng ba zhes mchog dang thun mong gi dngos grub ma lus pa'i 'byung gnas su gyur pa /
gang zag gis bar du ma chod /
rtog ges bsre bslad ma zhugs pa /
mkha' 'gro'i kha rlangs ma yal ba /
'di la thog mtha' bar du dge ba'i bdag nyid can du bzhugs pa las /
thog mar dge ba tshe bdag yab yum sras gsum las /
phyi sgrub rgyud kyi phrin las dang rjes su 'brel ba 'di nyid ni /
gzhung las /
phyi ltar tshom bur bsgrub pa'i tshul :
skal ldan don du bdag gis bstan :
zab cing dngos grub myur ba'i lam :
nyams su blangs pas don chen 'grub :
yal bar ma dor gces par zungs :
zhes yongs su bsngags par mdzad pa'i 'chi med tshe'i dbang bskur zab mo bsgrub pa'i phyir /
slob dpon gyis bgyi bar 'os pa rnams rig 'dzin brgyud pa'i phyag bzhes las ji ltar 'byung ba bzhin song nas grub /
khyed rang rnams kyi ngo skal du gyur pa thog mar tshe dbang zab mo gsan pa'i yon du sogs kyis mtshams sbyar la maN+Dal 'bul du gzhug
/bla ma dang dkyil 'khor gyi gtso bo dbyer ma mchis pa la mi phyed dad pa'i gdung shugs drag pos gsol ba 'debs pa 'di'i rjes zlos /
bcom ldan mgon po sogs /
des gsol ba btab pa song nas /
rgyud sbyong ba'i slad du slob dpon dang mdun bskyed dbyer med pa 'chi med tshe'i dkyil 'khor dkon mchog rtsa gsum rgya mtsho'i sprin phung 'phro ba'i spyan sngar /
bdag gzhan mkha' khyab kyi sems can thams cad byang chub bar du snying nas skyabs su 'gro'o snyam pas 'di'i rjes zlos /
na mo :
dkon mchog kun 'dus sogs las byang ltar lan gsum /
mar gyur sems can thams cad kyi don du tshe dpag med pa'i go 'phang 'thob par bya /
de'i ched du 'chi med rig 'dzin bsgrub nas rgyal sras kyi spyod pa rgya mtsho spyad par bgyi'o snyam pa'i smon 'jug gi sems bskyed pa 'di'i rjes zlos /
'gro rnams sangs rgyas sogs lan gsum /
tshogs zhing de dag gi spyan sngar gsag sbyang spel gsum gyi gnad bsdus pa yan lag bdun pa bya ba'i blos tshig dang mthun pa'i ting nge 'dzin re re nas gsal thobs la 'di'i rjes zlos /
tshe bdag yab yum sogs lan gsum /
de nas dbang gi gzhi 'god pa ye shes pa dbab pa'i phyir khyed rang rnams sgo gsum gyi gnad gcun la dmigs pa 'di rtse gcig tu sgoms shig
/rta sngags dang las bum gyi chus bsang /
swa b+hA was sbyang /
gzung 'dzin gyis bsdus pa'i chos thams cad gdod nas dag pa spros bral 'od gsal stong pa nyid kyi ngang las /
snod rnam par dag pa ye shes rang snang las grub pad+ma bde ba can gyi gzhal med khang gi dbus su pad+ma dang zla ba'i gdan la /
bcud rnam par dag pa snang srid lha'i phyag rgyar bsgrub pa'i slad du khyed rang rnams kyi rig pa'i ngo bo oM dkar po /
de las 'od zer 'phros /
'phags pa mchod /
sems can gyi don byas /
tshur 'dus yongs su gyur pa las pad+ma dkar po oM gyis mtshan pa /
de nyid kyang 'phro 'dus don byas yongs su gyur pa las /
khyed rang rnams bcom ldan 'das mgon po tshe dang ye shes dpag tu med pa sku mdog ston ka'i zla ba ltar dkar ba /
zhal gcig zhi ba'i 'dzum mdangs dang ldan pa /
phyag gnyis mnyam gzhag gi steng na 'chi med bdud rtsis bkang ba'i tshe bum pad+ma dkar pos kha brgyan pa bsnams pa /
dar gyi chas gos lnga dang rin po che'i rgyan brgyad kyis brgyan pa /
zhabs gnyis rdo rje'i skyil mo krung gis snang stong 'od zer sna lnga bye ba phrag dgu khri'i klong na bzhugs pa'i skur lam ste gsal ba'i gnas gsum du oM dkar AHdmar hU~M mthing gis mtshan par sgoms shig
/rgyud rnam par dag pa ye shes lha'i gzi byin dbab pa'i slad du khyed rang gi gnas gsum dang /
slob dpon dkyil 'khor pa dang bcas pa'i thugs ka nas 'od zer gyi snang ba chos kyi dbyings 'gengs pa 'phros /
rdul gcig gi steng na rdul snyed kyi grangs dang mnyam pa'i zhing na bzhugs pa'i rgyal ba sras dang btsun mor bcas pa thams cad dang /
khyad par steng phyogs 'jig rten gyi khams yon tan dpag tu med pa na bzhugs pa bcom ldan 'das mgon po tshe dpag tu med pa'i thugs rgyud bskul /
de rnams kyi gsang ba gsum gyi byin rlabs thams cad sku dang yig 'bru phyag mtshan gyi rnam pa bsam gyis mi khyab pa char chen po 'bab pa bzhin du spyan drangs nas /
khyed rang rnams kyi sgo gsum la sib sib thim pas rgyud byin gyis brlabs pa'i mos 'dun mdzod /
'beb pa'i rdzas bdug nas dbyangs rol bcas /
hrI:
rang byung bde chen sogs byin 'beb dang /
a mA ra Ni la /
badzra A yu She btags pa'i sngags mang du brjod /
ye shes pa'i byin rlabs kyi rgyun gnyug ma mi shigs pa'i sgo gsum la brtan par byas pa'i mos pa mdzod /
tiSh+Tha badzras mgo bor me tog gam rdo rje rgya gram du bzhag
/de rnams kyis dbang gi sngon du 'gro ba'i rim pa song nas /
dngos gzhi'i dbang la /
thog mar slob dpon rig pa'i lha mo dang lhan cig pas bkra shis 'chi med tshe'i bdud rtsi'i bum pa yab tshe dpag med kyi ngo bo ye shes kyi bcud du 'khyil ba spyi bor bzhag cing dbang bskur bas /
sad pa'i gnas skabs dang lus kyi rtsa khams ma dag pa'i bag chags kyi dri ma gtor /
sku bum pa'i dbang thob /
phung po'i bdud bcom /
gnyug ma'i thig le gsos /
lus brtan pa srog gi tshe bsring /
'chi med sku rdo rje sprul pa'i sku'i sa bon rgyud la blugs par mos /
bum pa thogs la /
oM:
bkra shis bum pa sogs /
oM a mA ra Ni dzI wan+ti ye swA hA A yur+dz+nyA na tshe b+h+rU~M:
kA ya a b+hi Shiny+tsa oM:
spyi bor bzhag cing bum chu sbyin /
tshe yum tsaN+Da lI'i ngo bo 'byung lnga'i dwangs bcud dbyings phyug yum lnga'i bde ba'i rgyun bde skyong gi bdud rtsi myang bas rmi lam gyi gnas skabs dang g.yo ba rlung gi zag pa gtor /
gsung gsang ba'i dbang thob /
'chi bdag gi bdud bcom /
ngag sngags kyi thig le gsos /
skye 'gag med pa'i rgyun gyi tshe bsring /
'chi med gsung rdo rje longs spyod rdzogs sku'i sa bon rgyud la blugs par mos /
tshe chang thogs la /
A:
pad+ma b+hany+dzar sogs /
oM d+hA ki tsaN+Da lI A yur+dz+nyA na tshe b+h+rU~M:
wA ka a b+hi Shiny+tsa A:
mgrin par bzhag cing bdud rtsi sbyin /
sras 'jig rten dbang phyug gi ngo bo srid zhi'i dwangs bcud 'dus pa'i tshe'i ril bu myang bas gnyid mthug gi gnas skabs dang 'pho bcas kyi thig le'i zag pa gtor /
thugs shes rab ye shes kyi dbang thob /
nyon mongs pa'i bdud bcom /
yid bde chen dwangs ma'i thig le gsos /
mi 'gyur rtag pa gnyug ma'i tshe bsring /
'chi med thugs rdo rje chos sku'i sa bon rgyud la blugs par mos /
tshe ril thogs la /
hU~M:
thabs shes nyi zla'i sogs /
oM ma Ni pad+me hU~M A yur+dz+nyA na tshe b+h+rU~M:
tsit+ta a b+hi Shiny+tsa hU~M:
snying gar gtug cing sbyin /
tshe 'brang rta mchog dbang gi rgyal por gsal ba las 'od zer bdud rtsi'i rgyun 'phros /
khyed rang rnams kyi sgo gsum la thim pas snyoms 'jug gi gnas skabs dang shes bya skye 'chi'i mtshan ma'i dri ma gtor /
bzhi pa ye shes kyi dbang thob /
lha bu'i bdud bcom /
yongs grub rtag pa'i thig le gsos /
'khor ba srid du rgyun mi chad pa'i tshe bsring /
'chi med ye shes rdo rje'i ngo bo nyid sku'i sa bon rgyud la blugs par mos /
tshe 'brang thogs la /
hrIH
tshe 'brang zla gam sogs /
oM badzra kro d+ha h+ya grI wa hU~M phaT:
sarba a b+hi Shiny+tsa hU~M:
spyi bor bzhag
/de nas tshe 'gugs pa'i slad du slob dpon dkyil 'khor pa dang bcas pa'i sku gsung thugs kyi 'od zer lcags kyu'i dbyibs can dang /
rta mchog dang /
khyung gi pho nya nyi zer gyi rdul ltar 'khor 'das khyab par 'phros pas khyed rang rnams kyi bla tshe chad nyams 'khyams pa stor pa thams cad bkug
/sde brgyad 'byung pos brkus pa thams cad 'phrog
/brtan g.yo'i srid zhi'i tshe bcud thams cad 'od zer sna lnga'i rnam par bsdus /
ba spu'i bu ga nas sib sib thim par mos /
mda' dar g.yab la /
oM:
bcom ldan sku yi 'od zer gyis :
sogs tshe 'gugs dang /
sngags rnams bzla zhing tshe bkug
/de ltar khyung chen dang sprul pa'i pho nya rnams kyis tshe bcud bsdus pa de nyid khyed rang rnams kyi snying gar srog rten rdo rje dkar po rtse lnga pa'i lte bar thabs shes dwangs ma nyi zla'i gwa'u'i nang du oM AHhU~M dang /
rwa rtse'i yar mar gyi sbubs gnyis su khroM dang hrIHsa mtshan pa la thim /
lus la phyag mtshan lnga'i go cha bgos shing rdo rje'i khong gseng rta mchog dang khyung gi rdul gyis gtams pas bar chad kyis glags mi rnyed par gyur par mos /
mda' dar gnas lnga'am spyi bor rgya gram du bzhag
/khroM:
khyung chen sprul pas sogs /
oM khroM ga ru Na hU~M:
tshe b+h+rU~M dza :
g.yu b+h+rU~M dza :
A yur+dz+nyA na tiSh+Tha oM:
de ltar dbang gi byin rlabs dang tshe bcud kyi snying po thams cad gnyug ma mi shigs pa'i sgo gsum la dbyer med du brtan pa de nyid chos nyid khyab gdal byang chub sems kyi dbyings su rgyas btab pas /
'chi med rtag pa dam pa skye 'chi 'pho 'gyur bral ba rdo rje'i srog 'grub par mos /
me tog 'thor bzhin du /
a :
spros pas 'khor 'das sogs /
oM su pra tiSh+Tha badzrA ye swA hA/
zhes dang /
rten 'brel snying pos brtan /
mtshams sbyor spyi mthun bcas shis pa brjod /
de ltar tshe rgyud rdo rje phreng ba'i thog mar dge ba tshe bdag yab yum sras gsum gyi tshe dbang zab mo thob pa'i phan yon ni /
gzhung las /
byin rlabs ldan pa'i slob dpon gyis :
dbang 'di lan gcig bskur bas kyang :
'chi bdag lo gsum nges par bzlog :
tshe dang ye shes 'phel bar 'gyur :
zhes gsungs pa'i byin rlabs dngos grub dang phrin las thams cad kyi 'byung gnas /
shin tu zab pa'i gdams pa 'di nyid g.yar dam du bya ba dang /
dam tshig gi rim pa ji skad bshad pa rnams la spang blang tshul bzhin du bgyi'o snyam pas 'di'i rjes zlos /
gtso bos ji ltar sogs spyi ltar dang /
tshogs la rol zhing lhag ma sogs phrin las kyi rjes chog bya'o ///
/
7
tshe sgrub rdo rje phreng ba'i tshe bdag yab yum sras gsum gyi nang sgrub lung a nu yo ga ltar bkral ba'i byang bu dang 'brel ba'i smin byed dbang skabs /
bdag don sgrub mchod ni /
thog mar /
bdag dang mtha' yas sems can rnams :
don gyi sangs rgyas yin mod kyang :
rtog pa'i dbang gis 'khor ba las :
byang chub mchog tu sems bskyed do :
zhes kun rdzob sems bskyed lan gsum /
e ma ho ngo mtshar rmad kyi chos :
rdzogs pa'i sangs rgyas kun gyi gsang :
skye sogs med las thams cad snang :
skye 'gags gnas dmigs 'gro 'ong bral :
zhes don dam gyi sems lnga bskyed pa lan gsum /
hU~M/
rnam dag chos dbyings sogs nang sgrub lung gi byang bu ltar mtshams gcod /
bshags pa /
mchod brlab ste sngon 'gro /
dngos gzhi bskyed bzlas sgrub gsum gyi rim pa'i bskyed bzlas grub mthar /
sgrub pa ni tshe 'brang la dmigs te /
oM ma hA shUn+ya tA sogs kyis sbyang /
b+h+rU~M badzra A yu She b+h+rU~M:
gzhom med zla gam 'bar ba ru :
pad nyi'i steng du hrIHdkar las :
dbang chen rta mgrin sogs lha bskyed nas /
bstod pa'i bar sngar ltar dang /
bzlas dmigs kyi rta mgrin skabs /
sku las sprul pa'i khro chung tshogs :
zhes bsgyur /
dzapa? so sor bzla zhing bdag mdun sgrub rdzas thams cad la spro bsdu'i dmigs pas khyab par byas mthar /
b+h+rU~M:
tshe yi zla gam sogs tshe 'gugs bya /
na maHsarba ta thA ga ta b+h+yo bi shwa sogs kun bzang /
oM A ha ra A ha ra sarba bid+yA d+ha ra pU dzi te na maHsa man+ta bud+d+hA nAM ga ga na khaM sa ma ye swA hA:
zhes zhabs bsil /
oM shrI badzra rA ga d+hU pe d+hU:
oM shrI badzra rA ga puSh+pe pu :
oM shrI badzra rA ga A lo ke hrI:
oM shrI badzra rA ga gan+d+he gan :
zhes bzhi bsnol gyis mchod /
hU~M:
phyogs bcu'i zhing khams ma lus 'dus pa'i gtso :
rgyal ba sras bcas yum tshogs sprul par bcas :
nyid las mi gzhan 'khor gyi skur sprul pa :
dbyings kyi ngang las mi 'da' dam tshig can :
zhi khro'i lha tshogs kun la phyag 'tshal bstod :
a la la ho :
zhes bstod /
b+h+rU~M hU~M:
bde gshegs rgyal ba 'khor bcas dgongs :
sku gsung thugs rgyud rab dgyes te :
bdag dang mtha' yas sems can gyi :
nyams skong sangs rgyas sa thob shog :
sdug bsngal mi zad kun sbyangs nas :
re smon thams cad 'grub par mdzod :
ces brjod /
hU~M hrI:
rtsa ba'i bla ma sogs kyis dbang blangs la /
gnang ba nod do //
dbang dngos la /
'dir mgon po tshe dpag med pa dngos su grub pa'i slob dpon chen po rnams kyis rgyud lung man ngag gi dgongs pa bkral pa rdo rje'i tshe sgrub pa'i gdams skor rgya mtsho lta bu mchis pa las /
da lam gyi skabs su babs pa 'di ni bod khams skyob pa'i mgon gcig ma hA gu ru pad+ma thod phreng rtsal gyis mdo khams nam mkha' mdzod du rje 'bangs 'dus pa phyi ma rnams la bka' 'dus chos kyi rgya mtsho'i chos 'khor bskor ba'i tshe /
rgyud lung man ngag thams cad kyi yang zhun bcud du dril ba'i tshe sgrub rdo rje phreng ba thog mtha' bar du dge ba'i bdag nyid can gsungs pa nyid /
ma 'ongs pa'i don du dgongs nas khams kyi gla ba rkang gcig ye rgyal nam mkha' mdzod kyi lho nub tshe zhal 'bar ba'i brag tshe dpag med pa'i sku rang byon du yod pa'i thugs kar zab mo'i gter rgyas btab pa nyid /
lha sras dam 'dzin mu rub btsad po'i rnam 'phrul rtsod bral dus babs kyi sprul pa'i gter chen o rgyan mchog gyur bde chen gling pas spyan drangs nas /
rnam snang lo tsA dngos byon gsang ba'i bdag po 'jam mgon rdo rje 'chang chen po mtshan brjod par dka' ba de nyid la gnyer du gtad par mdzad de ring por son pa na /
slar yang dbyings kyi DA ki'i brdas bskul ba'i rten 'byung la brten nas /
tshe sgrub rdo rje phreng ba'i chos sde'i thog mar dge ba tshe bdag yab yum sras gsum gyi sgrub skor rtsa ba tsam skal ldan gyi snying bcud du bstsal par mdzad pa la'ang phyi sgrub rgyud kyi byang bu /
nang sgrub lung gi byang bu /
gsang sgrub man ngag gi byang bu gsum du bzhugs pa las /
'dir nang sgrub lung a nu yo ga'i lugs kyi byang bu la brten pa'i smin byed bgyid pa ste /
gzhung las /
nang sgrub rlung sngags dbyer med pa :
lus kyi dkyil 'khor dang bcas pa :
zab cing gnad 'dril gsang ba'i bcud :
skal ldan rnams kyi snying la phur :
ces bsngags par mdzad pa'i smin byed kyi dbang bskur zab mo sogs kyis mtshams sbyar la maN+Dal 'bul /
bla ma bde gshegs kun 'dus kyi ngo bor bzhugs pa'i drung du dbang bskur stsol bar gsol ba 'debs pa 'di'i rjes zlos /
bde chen dgyes par sogs /
rgyud sbyong ba'i slad du thog mar kun rdzob dmigs pa dang bcas pa'i byang chub tu sems bskyed pa 'di'i rjes zlos /
bdag dang mtha' yas sogs gong bzhin lan gsum /
don dam gyi dbyings su skye 'gag gnas dmigs 'gro 'ong rnams gdod nas grub ma myong ba'i rang bzhin mthong ba'i dmigs pa med pa'i sems lnga bskyed pa 'di'i rjes zlos /
e ma ho ngo mtshar sogs lan gsum /
dbang gi snod du rung ba'i phyir rgyud sdom ldan du bya dgos pas /
de'i slad du sdom pa gsum so sor blangs shing ngo bo gnas 'gyur /
yon tan yar 'phel dus skabs dgos pa nyid gtso bor byas te bsrung ba'i blos 'di'i rjes zlos /
bla med gsang ba'i sgor zhugs nas :
byang chub snying por mchis kyi bar :
so so thar dang byang chub sems :
rig pa 'dzin pa'i sdom pa rnams :
yang dag nyid du gzung bar bgyi :
lan gsum /
dbang gi gzhi 'god pa ye shes pa dbab pa'i slad du dmigs pa 'di rnams ma yengs par gsal thobs shig
/oM ma hA shUn+ya tA sogs /
stong pa'i ngang las phyi snod yul //
zla gam dbang gi gzhal yas nang //
slob ma'i sems nyid snang ba'i cha //
pad nyi'i steng du hrIHdkar las :
dbang chen rta mgrin sogs mngon rtogs ltar sems skyil bzhugs :
bar lha bzhi ka bskyed /
de ltar gsal ba'i gnas gsum du rgyal ba'i rdo rje gsum gyi rang bzhin 'bru gsum gyis mtshan pa dang /
slob dpon yang khyed rang rnams kyis bsgoms pa lta bu'i sku dkyil 'khor lha tshogs ma lus pa'i bdag nyid can du bzhugs pa'i thugs ka'i 'od zer nam mkha' khyab par 'phros pas /
rtsa ba gsum gyi lha tshogs rnams tshe bdag yab yum sras dang bcas pa'i sku gsung thugs kyi phyag rgyar rdzogs pa char drag babs pa rgya mtshor thim pa bzhin khyed rang rnams la sib sib thim pas rgyud byin gyis brlabs shing /
ye shes pa sgo gsum la phebs byung snyam pa'i nges shes skyed cig
/hU~M hrI:
ye nas gnyis su sogs las byang gi spyan 'dren mthar /
oM AHhU~M hrIHkhroM A yur+dz+nyA na tshe b+h+rU~M:
badzra A we sha ya a A:
zhes btags pa bzla zhing spos rol bcas byin dbab /
de ltar byin phab pa'i ye shes kyi byin rlabs sgo gsum las nam yang mi 'da' bar brtan par gyur cig
/tiSh+Tha badzras rdo rje rgya gram spyi bor bzhag
/de rnams kyis dbang gi sngon du 'gro ba rnams grub nas /
dngos gzhi sbyang bya sad rmi gnyid chags kyi rim pa sbyong byed dbang bzhi'i byin rlabs mtha' rten dang bcas pa 'byung ba las /
dang po bum pa'i dbang bskur ba ni /
gdan gsum tshang ba'i dbang lha nam mkha' gang ba dang slob dpon lhan cig pas /
bum pa dbyings kyi gzhal yas khang du bum bcud rig pa 'gyur med tshe bcud kyi snying por 'khyil pa thogs nas rdo rje'i gtor blug gi cho ga byin par mos /
oM:
bum pa dbyings kyi sogs mthar /
oM AHhU~M hrIHkhroM A yur+dz+nyA na tshe b+h+rU~M:
sham bur /
badzra ka la sha sogs btags pa brjod pas bum dbang bskur zhing bum chu sbyin /
de ltar dbang bskur pas /
sad pa'i gnas skabs rags pa lus kyi 'dzin rtog sbyangs nas nyon mongs pa lnga yi dri ma gtor /
ye shes lnga mngon du byed pa'i nus pa rgyud la blugs /
lus snang stong zung 'jug sprul pa sku'i rdo rje 'grub par byin gyis brlabs pa'o //
gnyis pa gsang ba'i dbang bskur ba ni /
slob dpon rtsa gnas kyi lha dang bcas pa mnyam sbyor rol pa'i bde rgyun thod pa'i bdud rtsi'i bcud dang ro gcig pa lce la bzhag par mos /
AM:
bla ma yab yum sogs sngags gong bzhin mtha'i sham bu bsgyur /
de ltar byin pa'i bdud rtsi mgrin pa nas 'phel /
lus kyi nang gang bas bde stong gi ye shes rgyud la skyes /
rmi lam gyi gnas skabs rlung sems 'dus pa'i zhen rtog phra ba rlung gi dri ma sbyangs nas /
ngag grags stong gzhom med gsung gi rdo rje 'grub par byin gyis brlabs pa'o //
gsum pa shes rab ye shes kyi dbang bskur ba ni /
me long li khri'i dkyil 'khor snying gar bzhag pa las /
gzugs dang lang tsho rgyas pa'i shes rab ma gsang ba ye shes tsaN+Da lI'i ngo bo can byung ba la 'du shes gsum ldan gyis rol par mos /
hU~M:
mtshan ldan tsaN+Da sogs sngags gong bzhin /
de ltar byas pas yas babs dang mas brtan gyi dga' ba bcu drug lugs 'byung dang lugs ldog gis 'pho med du brtan pas /
gnyid mthug gi gnas skabs ma rig pa'i blo rtog shin tu phra ba thig le'i dri ma sbyangs nas /
yid rang byung 'od gsal rig stong thugs kyi rdo rjer 'char bar byin gyis brlabs pa'o //
bzhi pa tshig dbang bskur ba ni /
rang byung rdo rje sems dpa'i me long gi brda'i dpes mtshon cing /
don gyi ye shes car phog tu ngo sprad pa'i don la mnyam par 'jog mdzod /
shel rdo mig sngar phyar zhing shel 'od snang bar byas la /
ho :
dbyings kyi ngo bo sogs /
de ltar shel gong dri ma med pa ni dbyings kyi ngo bo'am gnas lugs rang byung rig pa la /
snang ba'i chos kyis ye nas ma gos shing 'khrul ma myong ba'i ka dag stong pa nyid /
shel 'od phyir gsal ba ni dbyings kyi rang gdangs rig pa ye shes kyi snang cha gdod nas ma 'gags shing lhun gyis grub pa /
de gnyis kyang shel dang shel 'od tha mi dad pa ltar snang stong res 'jog gi rtog pa las 'das pa'i zung 'jug gi gshis 'khrul rtog snang dmigs stong pa'i mtshan ma dang bral ba ye rdzogs su ngo sprad pas /
rab tu phra ba shes bya'i mtha' la chags pa'i dri ma sbyangs nas /
gdod ma'i bzhugs tshul de bzhin nyid dbyings kun tu bzang po'i rang ngo mthong ba med pa mthong bas /
'khor 'das gnyis med chos zad chen por byin gyis brlabs pa'o //
lnga pa mtha' rten tshe'i 'brang rgyas kyi dbang bskur ba ni /
tshe 'brang zla gam mkha' klong 'khyil ba'i dbyings kyi pho brang gzhal med khang /
rang snang bde ba chen po'i longs spyod kyi rgyan bkod ma bcos lhun grub rang chas su rdzogs pa'i nang du rig pa ye shar don gyi yab gcig bla ma tshe dpag med dang /
yum lha mo tsaN+Da lI gnyis su med pa'i rang gdangs thugs kyi sras mchog 'phags pa spyan ras gzigs /
bka'i pho nya rta mchog rgyal po la las byed rdo rje'i khro bo khyung dang bcas pa'i lha tshogs rnams kyi thugs dam bskul zhing gsol ba btab pas /
de rnams kyi spyi bo /
mgrin pa /
thugs ka
/lte ba rnams nas rdo rje bzhi'i ye shes kyi byin rlabs 'od zer dkar dmar mthing ser gyi rnam pa rim par byon /
khyed rang rnams kyi gnas bzhir thim pas lus ngag yid gsum cha snyoms dang bcas pa'i sgrib pa dag
/sku gsung thugs ye shes rdo rje bzhi'i byin rlabs rtsal rdzogs rgyud la zhugs shing thob par mos /
hU~M hrI:
rtsa ba'i bla ma sogs dngos grub len chog brjod /
de ltar dbang bskur pas tshe'i lha tshogs rnams 'od zer gyi gong bur zhu ba khyed rang rnams la thim pas 'chi med rdo rje'i sku thob par mos /
slar yang 'khor 'das dwangs bcud 'dus pa'i snying po thig ler 'khyil pa myang grol gyi ril bu dang /
grub pa'i bdud rtsi dngos grub kyi dga' ston zhal bsro'i tshul du byin pa la longs spyod pas tshe dbang phun sum tshogs pa'i skal pa bzang po la rtag tu spyod pa'i dbang dang ldan par mos /
b+h+rU~M/
srid zhi'i dwangs bcud g.yang du 'khyil //
grub pa'i dga' ston sbyin pa'i rdzas //
dngos grub chen po 'di la rol //
rtag tu tshe dpal 'phel gyur cig
/oM A yur+dz+nyA na tshe b+h+rU~M hU~M/
zhes tshe ril dang tshe chang sbyin /
de rnams kyi sgo nas tshe bdag yab yum sras bcas kyi nang sgrub lung gi byang bu dang 'brel ba'i dbang bskur thob pa yin te /
gzhung las /
'dis ni zab mo'i snod du rung :
gnas skabs tshe yi dngos grub thob :
mthar thug bde chen ye shes brnyes :
zhes gsungs pa'i phan yon gyi tshan kha mchog dang ldan pa nyid grub pa lags pas /
dam tshig spyi dang bye brag gi khyad par phyes pa rnams mdor bsdus te srung sdom bgyid do snyam pas 'di'i rjes zlos /
gtso bos ji ltar sogs spyi ltar sbyar /
rjes chog tshogs ni phyi sgrub ltar /
raM yaM khaM:
phyi snod pad gzhong sogs byin rlabs dang /
oM:
bsod nams ye shes sogs spyan drangs la /
rang gzhung gi
/hU~M hrI:
gdod nas bdud rtsi sogs kyis tshogs mchod 'bul /
tshogs rdzas nang gi sreg blug tu rol /
lhag ma'i mthar /
hU~M:
sems can don phyir nan tan mchog bskyed de :
ye shes thugs rjes bdag la dgongs nas kyang :
mchog dang thun mong dngos grub dam pa rnams :
bdag la bstsal zhing brtan par bzhugs su gsol :
kA ya wA ka tsit+ta tiSh+Tha badzras dngos grub gsol /
dzapa? kyi skabs ltar kun bzang /
zhabs bsil /
bzhi bsnol gyis mchod cing bstod /
mdun bskyed ye shes pa brtan bzhugs dang /
dam tshig pa rang la bsdu /
hU~M hrI:
byang chub sems kyi sogs bsdu ldang /
bsngo smon /
shis brjod bcas gzhung bzhin no ///
/
7
tshe sgrub rdo rje phreng ba'i tshe bdag yab yum sras gsum gyi gsang sgrub man ngag rdzogs pa chen po'i sgom rim dang 'brel ba'i dbang bskur ba la /
thog mar dbang gi don sgrub pa la /
man ngag sgom rim nas gsungs pa'i kun bzang don phrin nyid mthar chags su gtang /
bzlas pa'i mthar /
spyi bo'i oM las sogs rdzogs rim gyi gzhi sgrub pa sngon du 'gro bas 'chi med kyi dgongs pa la ci gnas su bzhag
/dbang dngos la /
de la 'dir dus gsum gyi rgyal ba thams cad kyi bgrod pa gcig pu'i lam mchog gi rtse mo /
snga 'gyur rdo rje theg pa'i bka' srol zab mo'i gter las byon pa'i skor la'ang rgyud lung man ngag gi dgongs pa dang 'brel ba'i chos skor mtha' yas par mchis pa las /
skabs su babs pa 'di ni lha sras 'bring po dam 'dzin chos kyi blo gros kyi rnam 'phrul gter chen chos kyi rgyal po gzhi mchog gyur gling pa /
lam bde chen gling pa /
'bras bu zhig po gling pa ste /
gling pa gsum gyi mtshan dang ldan pa'i rig 'dzin gyi 'khor los sgyur ba de nyid kyis /
sngon chad sa steng du ma grags pa'i zab gter gyi gsang sgo rgya cher phye bar mdzad pa'i nang tshan /
ye rgyal nam mkha' mdzod kyi lho nub tshe zhal brag nas spyan drangs pa tshe sgrub rdo rje phreng ba'i chos skor 'di ni /
rtsa ba rdo rje'i lung las /
tshe rgyud rdo rje phreng ba las :
gdams ngag mang po gnad du bsdus :
skal ldan rje 'bangs rnams la bshad :
spros na rgya che bsam yas kyang :
mdor dril rgyud lung man ngag gsum :
thog mtha' bar du dge ba'i lam :
rgyud don tshe bdag yab yum sras :
lung lugs zhi khro stong lnga brgya :
man ngag tshe sbyin dkar mor bsdus :
spros na re re la yang gsum :
thog mar dge ba tshe yi bdag :
yab yum sras gsum sgrub pa'i thabs :
phyi nang gsang ba yang gsang bzhi :
gang zag blo yi rim par bstan :
zhes gsungs pa bzhin /
tshe rgyud rdo rje phreng ba rgyud lung man ngag gis rim par phye ba dge legs kyi dngos po gsum dang ldan pa'i chos mdzod 'di la'ang nang gses su phye na /
thog mar dge ba tshe bdag yab yum sras gsum gyi sgrub thabs kho na la'ang /
thog ma bar dang mtha' mar dge ba'i bdag nyid can du bzhugs pa'i thog mar dge ba phyi sgrub rgyud kyi phrin las /
nang sgrub lung gi byang bu /
gsang sgrub man ngag sgom rim /
yang gsang dang bcas pa'i skor bzhir bzhugs pa las /
sprul pa'i gter chen nyid kyis rtsa ba tsam gtan la phab ste /
rgyal bas yongs rdzogs bstan pa'i bdag por dbang bskur pa 'jam mgon rdo rje 'chang dngos mtshan brjod par dka' ba de nyid la bka' babs kyi gnyer du gtad pa las /
phal mo che rang cag skal ba dman pa'i gdul bya'i spyod yul du snang bar ma gyur na'ang /
phyis su rdzong shod bde gshegs 'dus pa'i pho brang chen por sgrub pa la zhugs skabs gnas dus rten 'brel phun sum tshogs pa'i ltas kyi mtshan ma dge ba la brten nas /
tshe bdag yab yum sras gsum gyi sgrub thabs rgyud lung man ngag gi skor dang 'brel ba rnams kyi snying por gyur pa'i chos tshan gsum po gtan la phab par mdzad pa las /
'di ni gter gzhung las /
don dam rang rig gdod ma'i gshis :
ngo bo rang bzhin thugs rje ni :
tshe bdag yab yum sras gsum ste :
sprul pa phyag brnyan cir yang 'char :
de nyid gsang ba a ti'i lugs :
blo chen rnams kyis spyod yul du :
spros med zab mo'i rnal 'byor bstan :
zhes gsungs pa ltar man ngag rdzogs pa chen po 'chi med 'ja' lus rdo rje'i srog sgrub kyi sgom rim dang 'brel ba'i smin byed byin rlabs zab mo bsgrub par bgyi ba la sogs kyis mtshams sbyar la maN+Dal 'bul /
bla ma tshe bdag kun tu bzang po'i ngo bor bzhugs pa la rtse gcig gus pas gsol ba 'debs pa 'di'i rjes zlos /
khyab bdag 'od mi 'gyur sogs /
lam gyi gzhi skyabs su 'gro ba'i slad du ngo bo stong pa /
rang bzhin gsal ba /
thugs rje ma 'gags pa'i chos dbyings bde ba chen po rang rig rang byung gi ngo bor gdod nas rdzogs par shes pas /
don gyi klong du 'khor gsum gyi spros pa dang bral bar skyabs su 'gro ba'i blos 'di'i rjes zlos /
ngo bo stong pa sogs kun bzang don phrin ltar lan gsum /
'khor 'das su snang ba 'di dag don dam rang byung gi dkyil 'khor du spang thob bral ba ye rdzogs lhun grub gdod nas dag mnyam du shes pa nyid las nam yang mi 'da' bar sems bskyed pa 'di'i rjes zlos /
'khor ba ma spangs sogs nas /
rtsol sgrub bral bar sems bskyed do :
bar lan gsum /
des rgyud sbyang ba sngon du song nas /
dbang gi dngos gzhi ye shes kyi byin dbab pa'i slad du 'di ltar gsal thobs shig
/rtog tshogs ma spang dag pa'i gshis //
rang byung rang shar bde chen zhing :
longs spyod bkod pa lhun rdzogs dbus :
dwangs ma 'od lnga'i pho brang du :
slob ma gdod nas grub pa'i lha //
dang po'i sangs rgyas 'od mi 'gyur :
sogs nas /
ma bskyed ye nas rdzogs par bzhugs :
de yi tsit+ta srog gi go
/dpal gyi be 'u'i sgrom bu nas //
lnga ldan 'od zer mkha' khyab 'phros //
phyogs dus rgyal ba'i dkyil 'khor gyi //
'khor lo thams cad snang bar byas //
kun kyang rang byung rig pa'i dal //
ye 'byams lhun grub tshom bur bcas //
gnyis snang bral bar 'ub chub pas //
blo 'das dbyings su mnyam par zhog
/ces dmigs pa phog nas spos rol gyis gzi byin bskyed pa dang bcas /
a a a zhes grangs med brjod cing dpon slob gnyis kas dgongs nyams spar /
de ltar dbab pa'i ye shes kyi rang zhal mthong ba med pa'i tshul du mthong ba nyid yid dpyod kyi rtsol sgrub dang bral ba rang babs gshis kyi gnas lugs dbyings rig dbyer med 'od gsal ba'i ngang du mnyam par 'jog mdzod /
de lta bu'i byin rlabs kyi rim pa brtan par bya ba'i phyir gtor snod dbyings kyi gzhal yas khang du tshe gtor rig pa rang byung tshe lha yab yum sras dang bka' sdod phyag brnyan gyi 'khor lor shar pa /
rang snang ye shes lnga ldan gyi zer thag 'byams klas su 'phro ba 'di nyid khyed rang rnams kyi spyi bor bzhag pas rdo rje tshe dpag med kyi sku las bdud rtsi'i rgyun byung /
lus kyi nang gang bas spros bcas bum pa'i dbang thob /
lus gdos bcas kyi 'byung ba rang sar zad nas 'chi med 'ja' lus rdo rje'i sku lngar rdzogs /
yum tsaN+Da lI'i sku las byung ba'i bdud rtsi'i rgyun gyis rtsa gnas thams cad la khyab pas spros med gsang ba'i dbang thob /
ngag rlung g.yo rtsol gyi rgyu ba dbyings su thim pas 'gag med grags stong brjod bral rdo rje'i gsung lngar smin /
'gro 'dul 'phags pa'i sku las byang sems dkar dmar gyi bdud rtsi'i rgyun byung bas spyi bo dang /
gsang gnas kyi 'khor lo'i mthar thug pa'i bar brtan pas shin tu spros med shes rab ye shes kyi dbang thob /
zag bcas 'pho ba'i khams bde chen 'gyur med kyi drwa bar bsdams pas yid rig stong khyab brdal ye shes rdo rje'i thugs lnga mngon du gyur /
rta mchog dbang gi sku las bdud rtsi'i rgyun byung bas lus kyi phyi nang thams cad la khyab pas blang dor gnyis 'dzin gyi rtog pa bcom /
rab tu spros med bzhi pa tshig las 'das pa'i dbang thob /
snang ba thams cad gzhi la thim pas rang rig ka dag bum pa sku'i sbubs nang gsal spros pa med pa'i lhums su zhugs pas /
rang snang sku dang ye shes 'byams klas kyi yon tan ma btsal gdod nas rdzogs pa /
'chi med kun tu bzang po'i dbyings 'gyur med rdo rje'i yon tan lnga la rang byan chub /
phyag brnyan mkha' lding rgyal po'i sku las bdud rtsi'i rgyun byung ba sgo gsum la zhugs pas /
snang gsum tha dad du 'dzin pa'i dri ma bag chags kyi sa bon dang bcas pa sbyangs /
spros pa thams cad dang bral ba rig pa rtsal gyi dbang chen bskur thob dang bral ba thob /
phyir gsal phyogs lhung 'bad rtsol dang bral ba'i gzhan snang mkha' khyab kyi cho 'phrul dus bzhi mnyam pa nyid kyi dbyings su rgyun gyi rtag par 'char ba'i rdo rje'i phrin las lnga mngon du byed par nus pa'i /
dbang mchog rgyal po rnams stan thog gcig tu yongs su rdzogs par thob byung snyam pa'i nges shes skyed cig
/oM:
skye 'gag med pa dbyings kyi sogs dang /
oM AHhU~M hrIHkhroM A yur+dz+nyA na tshe b+h+rU~M:
zhes rtsa sngags dang /
a A i I sogs rtsa yig dbyangs gsal brjod bzhin dbang bskur /
mthar /
de ltar dbang mchog sbyin pa'i mthus //
rtag khyab 'od gsal chen po'i klong //
rang rig dus gsum mi 'gyur ba :
gdod nas ma skyes 'chi ba med :
rtsa bral nam mkha'i rang bzhin la :
gzung 'dzin 'chi bdag byung khungs stong :
bsgom bya sgom byed ka nas dag :
bsgrub bya sgrub byed dbyings su 'dres :
gshis lugs rig pa zang ka ma :
dwangs sangs spro bsdu bral ba'i ngang :
sgo gsum cog gzhag chen por klod :
dbyings rig dbyer med 'od gsal che //
'ja' lus 'chi med rdo rje'i srog
/rtag brtan chen po'i nyams skyongs shig
/ces brjod la cung zad mnyam par 'jog bcug
/tshe gtor gyi ras ma rtsa ba gsum gyi dngos grub dwangs ma'i bcud du 'khyil ba la longs spyod pas 'ja' lus rdo rje'i sku 'grub cing /
'khor ba srid du tshe dpag med dang mtshungs pa'i phrin las thogs pa med pa'i mthu thob par mos la /
gtor ma'i cha shas mtshon pa'i tshe ril bdud rtsi bcas sbyin /
de ltar don gyi dbang chen rtsal sprugs su bskur cing thob pa de nyid las nam yang mi 'gyur ba'i phyir /
dbyings kyi mgon po yum sras phyag brnyan dang bcas pa'i dkyil 'khor pa rtsa gsum rgya mtsho'i tshogs dang bcas pas bkra shis kyi me tog 'thor bas rab tu gnas shing /
dge legs phun sum tshogs pa'i tshigs su bcad pas mnga' gsol bar mos /
hU~M hrI:
'gyur ba med pa rdo rje'i sku :
'gag pa med pa rdo rje'i gsung :
'khrul pa med pa rdo rje'i thugs :
'chi med rdo rje'i bkra shis shog :
ces sogs bkra shis ci rigs brjod /
de dag gis tshe rgyud rdo rje phreng ba'i thog mar dge ba tshe bdag yum sras bcas kyi gsang ba'i sgrub thabs man ngag rdzogs pa chen po'i lugs su bkral pa'i dbang bskur legs par grub pa'i phan yon ni /
gzhung las /
snod bcud nus yul tshogs pa na :
tshe la dbang thob ye shes brnyes :
mchog thun cig car 'grub pa'i thabs :
smin byed kun gyi mthur thag go :
zhes bsngags par mdzad pa nyid legs par grub pa yin pas /
de dag gi skabs su thob pa'i rig 'dzin gyi sde snod las gsungs pa spyi dang /
khyad par gyis phye ba'i bslab sdom gyi gnas rnams ci nus su bsrung bar bgyi'o snyam pa'i blos 'di'i rjes zlos /
gtso bos ji ltar sogs spyi ltar bya zhing /
rjes dmigs med du gzhag
/dge bsngo smon lam bkra shis ji ltar 'os pas mtha' brgyan no ///
/
!
rdo rje tshe dbang nor bu'i dgongs gter bstan bcos kyi tshul du bstsal pa'i tshe dpag med pa'i sgrub thabs khrid kyi yi ge sku gsum lam rim mchog gi sgo 'byed ltar zab khrid 'chad    'di nyid gtso bor bde gling tshe sgrub rdo rje rgya mdud dang 'brel ba yin ces gsung rgyun las 'byung /mchan /pa'i dus la babs pa na /
thog mar tshig bdun dang /
e ma ho :
spros bral chos kyi dbyings kyi sogs sku gsum gsol 'debs dang /
rdo rje slob dpon sogs kyi rgyun bshags rjes /
maN+Dal dang chos bskul mthar /
'o /
nam mkha'i mtha' mnyam gyi sems can thams cad mtha' med 'khor ba'i rgya mtsho nyam nga'i 'jigs dang sdug bsngal las thar dus med pa 'di rnams /
bdag gis bsgral te 'chi med mgon po'i go 'phang gtan gyi bde mchog dam pa'i gnas la 'god par bya /
de'i ched du bla ma tshe dang ye shes dpag tu med pa'i go 'phang rin po che myur du thob pa'i lam gyi gdams zab grol khrid kyi rim pa nod nas /
don tshul bzhin nyams su len par bya'o snyam pa'i kun slong byang chub kyi sems la blo bzhag nas /
snod kyi skyon gsum /
dri ma drug gis ma sbags pa'i rgyud dag cing /
sngags bla med kyi lta sgom rdo rje gsum gyi rnal 'byor la gnas pas gsan 'tshal /
gang gsan bya'i chos la'ang /
rgyal ba'i thugs rje rgyun gyis rtag pa'i phrin las 'gog med kyi snang brnyan theg pa rgya mtsho'i spyi phud /
rig 'dzin sngags kyi theg pa thams cad kyi mthar thug
/gnas skabs 'chi ba med pa'i tshe dang mthar thug ye shes rdo rje kun bzang 'od mi 'gyur ba'i 'od skur 'grub byed kyi man ngag
/bka' gter dag snang la sogs pa'i sgo mtha' yas par byon pa rnams las /
da lam gyi skabs su babs pa 'di ni /
shar kaHthog pa'i rig 'dzin chen po rdo rje tshe dbang nor bu gter bzhad rtsal zhes yongs su grags la /
mkhas shing grub pa brnyes pa'i slob dpon /
'od dpag med mgon o rgyan bla ma dang rnam dbyer med pa de nyid kyi zab mo dgongs pa'i gter mdzod kyi dbyings sgrom las phyung pa nyid gtsor mdzad /
bka' gter gyi man ngag spyi dang /
khyad par gter chen pad+ma bde chen gling pa'i tshe sgrub rdo rje rgya mdud kyi don khrid bcas /
bka' gter chu bo gsum 'dus su bstsal pa'i bcom ldan 'das tshe dang ye shes dpag tu med pa sgrub pa'i thabs kyi gdams ngag khrid rim dang 'brel bar bkral ba sku gsum lam rim mchog gi sgo 'byed kyi steng nas khrid lung 'bogs pa yin /
de la gang gis nyams len byed pa'i gang zag
/tshe 'di dang phyi ma'i bde 'byor du btags pa'i 'khor ba'i rgyu 'bras la zhen pa ldog pa /
ltar snang nyi tshe ba yud tsam la yid mi brton cing /
mthar thug 'chi med zhi ba mchog gi bde chen don du gnyer ba'i skal bzang gi skye bo rnams kyis /
gang nyams su blang bya'i sgrub thabs khrid yig skal ldan bgrod pa gcig pa'i lam gyi sgo chen 'dir dbye bar bya ste /
de la dam pa chos kyi skal ba dang ldan pa'i gang zag byang chub sems la blo sbyangs shing sogs khrid yig dbu nas bklag cing mtha'i /
lam rim spyi'i chos te 'bad par gdams bya'o //
zhes gsungs pa bzhin /
rgyud dbang gis smin par byas te /
thun mong gi lam rim gyis nyan rang dang /
thun min gyi sngon 'gro /
phyi nang byang chub sems dpa'i sde snod dang /
kr-i yog phyi rgyud sde gsum gyi rnal 'byor dang mthun pas rgyud dang /
sprul sku'i zhing sbyangs /
nang rgyud sde gsum gyi sgo gsum dang man ngag bskyed bzlas rdzogs pa'i rim pas snang grags rtog pa dag pa rab 'byams rgyal ba'i rdo rje gsum gyi ngo bor gtan la phab pas longs sku'i zhing sbyangs /
nang rgyud sde gsum gsang ba ka dag phyag rgya chen po dang /
shin tu spros med don gyi rnal 'byor la brten nas chos sku'i zhing sbyang zhing /
thun mtshams rjes spyod kyi rnal 'byor rnams dang bcas pas bsnyen sgrub las sbyor yan lag dang bcas pa tshang ba /
tshig nyung ngu'i sgo nas don rgya cher bkral pa 'di la nyams len snying por dril nas 'chi med don gyi tshe mchog rab brtan rdo rje'i gnas thob par mdzod cig
/de ltar zab khrid nyan bshad bgyis pa 'di'i mtshon /
bdag gzhan dus gsum gyi dge tshogs byang chub kyi rgyur yongs su bsngo ba sogs kyis mtshams sbyar te mthar dbyung bas grub bo //
de dag gis rigs bdag bcom ldan 'das tshe dpag med kyi sgrub skor rnams grub bo ///
/
