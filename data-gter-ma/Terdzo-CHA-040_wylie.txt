@#:
:zab mo bla ma'i thugs sgrub bde mchog 'khor lo'i rim gnyis snying po bsdus pa bde chen ye shes mthong grol bzhugs so :
he ru ka la phyag 'tshal lo :
bla ma dang ni lhag pa'i lha :
dbyer med thugs kyi sgrub pa'i thabs :
bskyed rdzogs snying por 'dril ba'i bcud :
rnal 'byor mchog gi don du bstan :
sa ma ya :
dang po bskyed rim sgrub thabs la :
sngon 'gro dngos gzhi rjes gsum las :
sngon 'gro'i dang po skyabs 'gro ni :
na mo :
bla ma 'khor lo bde ba'i mchog :
dkon mchog gsum gyi ngo bo nyid :
rtsa gsum rgya mtsho'i bdag nyid la :
byang chub bar du skyabs su mchi :
gnyis pa byang chub sems bskyed ni :
ho :
sems bskyed mkha' khyab 'gro ba kun :
sku dang ye shes mchog thob phyir :
bde chen pad+ma badzra gyi :
rnal 'byor zab mo bsgom par bgyi :
gsum pa sdig sgrib sbyong ba ni :
rang gi spyi bor pad zla'i steng :
bla ma rdor sems he ru ka :
yab yum mnyam sbyor thugs srog mthar :
sngags phreng 'khor las bdud rtsi'i rgyun :
char ltar babs te bdag la thim :
sdig sgrib nyes ltung kun byang gyur :
he ru ka'i yig brgya bzlas mthar bshags sdom bya zhing rang la bstim :
bzhi pa bla ma'i rnal 'byor ni :
rang mdun nam mkhar pad zla'i steng :
rtsa ba'i bla ma rdo rje 'chang :
pad+ma thod phreng rA ga'i mdangs :
rdo rje dril 'dzin yum dang 'khyud :
dar dang rin chen rus pas brgyan :
skyabs kun 'dus pa'i ngo bor bzhugs :
oM AHhU~M:
stong gsum snod bcud dpal 'byor dang :
bdag lus longs spyod dang bcas pa :
'khor gsum spros pa bral ba'i ngang :
bla ma mchog la 'bul bar bgyi :
gu ru rat+na maN+Da la pU dza ho :
kye kye bla ma rin po che :
bdag la re ltos khyed las med :
snying nas gus pas gsol 'debs na :
dbang dang byin rlabs bstsal du gsol :
oM AHhU~M badzra gu ru pad+ma sid+d+hi hU~M:
rtse gcig bsnyen pas gsol btab mthus :
bla ma 'od zhu rang la thim :
gsang gsum dbyer med byin gyis brlabs :
dbang bzhi'i ye shes smin par bsam :
drug pa bgegs la bka' bsgo ni :
hU~M:
rtsa gsum lha yi dkyil 'khor 'dir :
bgegs tshogs 'dug pa'i skabs med pas :
rang rang gnas su bde bar dengs :
'das na brlag par gdon mi za :
drag sngags bzla zhing rgyang ring bskrad :
bdun pa srung mtshams bcad pa ni :
hU~M:
nga ni mnyam nyid ngang gis khro :
thugs rje khros pa'i rang rtsal las :
rdo rje me mtshon khro tshogs kyis :
bgegs kyi sbyor ba mtshams bcad do :
badzra kro d+ha rak+Sha hU~M:
brgyad pa ye shes dbab pa ni :
hU~M hrI:
rang bzhin sku gsum zhing khams nas :
bla ma bde mchog he ru ka :
yi dam mkha' 'gro'i tshogs bcas kyis :
gnas 'dir ye shes byin chen phob :
oM AHhU~M gu ru d+he wa d+hA ki nI dz+nyA na A be sha ya a A:
dgu pa mchod pa byin rlabs ni :
raM yaM khaM:
rin chen b+han+d+ha'i snod yangs su :
sman gtor rak+ta 'od du 'bar :
phyi nang nyer spyod bsam mi khyab :
rab 'byams nam mkha' gang bar gyur :
oM sarba pany+tsa a mr-ita rak+ta b+ha liM ta AHhU~M:
oM badzra ar+g+haM pA d+yaM puSh+pe d+hU pe A lo ke gan+d+he nai bid+yA shab+da AHhU~M:
sa ma ya :
gnyis pa dngos gzhi'i las rim la :
dang po dam tshig bskyed pa ni :
oM:
chos rnams spros bral de bzhin nyid :
dmigs med snying rjer kun tu snang :
rgyu yi sa bon hU~M dmar po'i :
'od kyis gzung 'dzin stong par sbyangs :
stong pa'i ngang las 'byung rim brtsegs :
rin chen ri dbang srung ba'i gur :
dur khrod gzhal med khang chen dbus :
pad nyi dregs pa'i gdan steng du :
hU~M yig yongs gyur skad cig gis :
bde mchog pad+ma badzra rtsal :
sku dmar rA ga'i mdangs 'od 'tsher :
khro zhing rjes chags nyams 'gyur can :
zhal gcig phyag gnyis spyan gsum g.yo :
mche gtsigs ljags 'dril smar smin dang :
dbu skra gnag snum me 'od 'phro :
ral pa'i thor tshugs nor bu dang :
g.yon ngos zla ba tshes pas brgyan :
zhing glang stod g.yogs stag sham 'chang :
thod sbrul rin chen rus pas spras :
phyag gnyis rdor dril thugs kar bsnol :
man+d+hA ra ba rnal 'byor ma :
dmar gsal gri thod 'dzin pas 'khyud :
zhabs zung brkyang bskum dor stabs kyis :
ye shes me dpung dbus na 'gying :
spyi gtsug bla ma rdo rje chos :
brgyud gsum rig 'dzin rgya mtshos bskor :
sku yi gnas lngar 'od kyi klong :
thod phreng rigs lnga yab yum gyi :
thugs kar pad zla'i gdan steng du :
spyi bor sku mchog gshin rje'i gshed :
dbyer med 'jam dpal bshes gnyen rtsal :
mgrin par rta mgrin klu sgrub snying :
thugs kar yang dag hU~M kA ra :
lte bar che mchog bi ma la :
gsang gnas phur pa pra hasti :
nor bur bla med d+ha na saM:
thabs shes brla yi dkyil 'khor du :
dregs 'dul rom+bu gu h+ya dang :
stobs ldan shAn+tiM gar+b+ha rtsal :
rang rang rigs kyi yum dang 'khril :
snying kha'i nang skor rtsa 'dab kyi :
phyogs bzhir rigs bzhi'i rnal 'byor ma :
smin mtshams la sogs gnas nyer bzhir :
yul chen nyer bzhi'i dpa' bo dang :
mkha' 'gro'i tshogs rnams 'khril sbyor rol :
yan lag sgo ma mtshams ma brgyad :
gzhan yang phung khams skye mched kun :
rtsa gsum rgyal ba zhi dang khro :
til gong kha phye lta bur bzhugs :
gnas gsum rdo rje gsum gyi dngos :
yi ge gsum gyi rgyas gdab cing :
ye shes lnga yi dbang bskur bas :
bde gshegs rigs lngas dbu brgyan gyur :
oM AHhU~M:
hrIHoM trAM hU~M AHa b+hi Shiny+tsA mi :
gnyis pa ye shes spyan 'dren ni :
hU~M:
o rgyan yul gyi nub byang mtshams :
pad+ma ge sar sdong po la :
ya mtshan mchog gi dngos grub brnyes :
pad+ma 'byung gnas zhes su grags :
'khor du mkha' 'gro mang pos bskor :
khyed kyi rjes su bdag sgrub kyi :
byin gyis rlob phyir gshegs su gsol :
gnas mchog 'di ru byin phob la :
sgrub mchog bdag la dbang bzhi skur :
bgegs dang log 'dren bar chad sol :
mchog dang thun mong dngos grub stsol :
oM AHhU~M ma hA gu ru pad+ma badzra d+hU ma g+ha ye sa pa ri wA ra badzra sa ma ya dza dza :
e A ral+li hriM hriM pheM pheM:
dzaHhU~M baM ho :
gsum pa bzhugs gsol phyag 'tshal ni :
hU~M:
dam tshig gsang ba'i dkyil 'khor 'dir :
ye shes lha tshogs dgyes par bzhugs :
rang las sprul pa'i d+hA ki nIs :
gus pa'i brda yis phyag bgyi 'o :
dz+nyA na sa ma ya tiSh+Tha lhan :
a ti pU ho :
pra tIts+tsha ho :
bzhi pa mchod pa 'bul ba ni :
oM AHhU~M:
lha rdzas drag po'i nyer spyod bsam mi khyab :
bde stong zung 'jug ye shes dbyings su sbyor :
sman raka gtor tshogs mchod pa'i sprin chen pos :
rtsa gsum dkyil 'khor lha tshogs mnyes gyur cig :
oM badzra ar+g+haM pAd+yaM puSh+pe d+hU pe A lo ke gan+d+he nai bid+yA shab+da pra tIts+tsha swA hA:
bo d+hi tsit+ta ga Na gu h+ya pU dza ho :
ma hA pany+tsa a mr-ita rak+ta ba liM ta khA hi :
lnga pa bstod pa bya ba ni :
hU~M hrI:
ma bcos spros bral bla ma chos kyi sku :
bde chen longs spyod bla ma chos kyi rje :
pad sdong las 'khrungs bla ma sprul pa'i sku :
sku gsum rdo rje 'chang la phyag 'tshal bstod :
drug pa rnam pa gsal ba ni :
phyi snod thams cad gzhal yas khang :
phung khams skye mched yi dam lha :
snang stong chu zla 'ja' tshon ltar :
gsal la ma 'dres rtse gcig bsgom :
oM pad+ma badzra hU~M:
zhes bzlas rtse gcig sems 'dzin bya :
bdun pa nga rgyal brtan pa ni :
hU~M:
nga ni pad+ma badzra rtsal :
bde ba mchog gi rang bzhin che :
sku dang ye shes yon tan dang :
rtsa gsum rgya mtsho'i bdag nyid do :
oM pad+ma badzra At+ma ko\u0f85 haM:
zhes bzlas nga rgyal brtan por bzung :
brgyad pa dag pa dran pa ni :
rig pa rang byung gnyug ma'i lha :
shin tu rnam dag chos kyi sku :
thugs rjes 'gro ba 'dul ba'i phyir :
rnam 'gyur cha lugs cir yang snang :
zhal gcig dbyings las 'gyur ba med :
phyag gnyis thabs dang shes rab ste :
spyan gsum rnam par thar pa'i sgo :
mche gtsigs mi 'jigs bdud bzhi 'dul :
ljags 'dril ye shes chen por sbyor :
rdo rje dril bu bde stong rgyas :
stong nyid shes rab yum dang 'khril :
yum gyis gzung 'dzin gcod pa dang :
nyon mongs rang dag gri thod bsnams :
mkha' gsang e waM mnyam par sbyor :
zhi nyams chos nyid spros bral las :
khro tshul longs spyod chen por rdzogs :
rjes chags gdul byar rtse gcig dgongs :
sku dmar 'gro 'dul chags pa'i tshul :
che ba'i yon tan rdzogs pa dang :
nyon mongs ma spang zhi khro'i chas :
zhabs gnyis brkyang bskum dor stabs kyis :
zhi dang srid pa'i mtha' gnyis gnon :
ye shes me yis ma rig sreg :
dregs pa nyi zla pad+ma'i steng :
khams gsum dbang phyug chen por bzhengs :
sku la rtsa gsum zhi khro'i lha :
phung khams skye mched dag par rdzogs :
gzhal med khang chen byang chub chos :
dur khrod tshogs brgyad gzung 'dzin bsgral :
rdo rje'i srung 'khor 'gyur med dbyings :
mdor na gang dang cir snang ba :
de kun lha dang zhing khams te :
ye shes sgyu 'phrul drwa ba 'o :
oM pad+ma badzra sarba dz+nyA na kA ya a a a :
dgu pa bzlas pa bya ba la :
bsnyen dang sgrub dang las sbyor ro :
dang po rtsa ba'i bsnyen pa ni :
hU~M:
bdag nyid pad+ma badzra rtsal :
snang stong zung 'jug sku yi dbyings :
hU~M chen kA ra'i thugs dbus su :
nyi zla'i gwa 'u kha sbyor gyi :
lte bar hU~M dmar me 'od 'phro :
mtha' skor sngags kyi phreng bas mtshan :
gsal zhing 'bar ba'i ting 'dzin las :
rdo rje'i gsang sngags bar med 'phros :
phyi nang yab yum zhal dang ni :
gsang ba'i gnas brgyud mgal me ltar :
bskor dang bde chen gzi byin gyis :
zag med bde ba rab tu 'bar :
dngos grub ye shes brtan par bsam :
oM pad+ma badzra hU~M:
rdo rje'i yi ge drug pa yi :
bzlas brjod chu bo'i rgyun ltar bya :
'bum phrag bdun gyis 'grub par 'gyur :
yongs rdzogs sgrub pa'i rim pa ni :
hU~M:
slar yang thugs srog sa bon mthar :
sgrub pa'i sngags kyi phreng bas bskor :
bzlas pas bde chen 'od zer sprin :
lus kyi dkyil 'khor kun la khyab :
lha rnams snyoms zhugs bde ba'i sgra :
'od dang sprul pa bsam yas 'phros :
mkha' khyab rtsa gsum rab 'byams mchod :
byin rlabs dwangs bcud rang la thim :
slar 'phros snod bcud snang zhen sbyangs :
yul kun 'ja' tshon lha skur dag :
sgrar grags rang byung sngags su rdzogs :
dran rtog bsam gyis mi khyab pa :
phyag rgya chen po'i dbyings su smin :
oM AHhU~M pad+ma badzra ma hA su kha sarba sid+d+hi hrIHha ha hU~M hU~M phaT:
sgrub pa'i gsang sngags 'bru nyer gcig :
'bum phrag bzhi bzlas ye shes 'char :
de nas las la sbyar ba ni :
oM:
spyi bo'i bud+d+ha thod phreng gi :
thugs srog sngags phreng bcas pa las :
'od zer dkar po mkha' khyab 'phros :
zhi ba'i las kun lhun grub gyur :
oM bud+d+ha thod phreng rtsal sarba shAn+tiM ku ru swA hA:
trAM:
lte ba'i rat+na thod phreng gi :
thugs srog sngags phreng bcas pa las :
'od zer gser mdog mkha' khyab 'phros :
rgyas pa'i las kun lhun grub gyur :
oM rat+na thod phreng rtsal sarba puSh+TiM ku ru oM:
hrI:
mgrin pa'i pad+ma thod phreng gi :
thugs srog sngags phreng bcas pa las :
'od zer dmar po mkha' khyab 'phros :
dbang gi las kun lhun grub gyur :
oM pad+ma thod phreng rtsal sarba pA shaM ku ru ho :
hU~M:
thugs ka'i rdo rje thod phreng gi :
thugs srog sngags phreng bcas pa las :
'od zer sngon po mkha' khyab 'phros :
drag po'i las kun lhun grub gyur :
oM badzra thod phreng rtsal sarba mA ra ya phaT:
hA:
gsang gnas karma thod phreng gi :
thugs srog sngags phreng bcas pa las :
'od zer ljang gu mkha' khyab 'phros :
phrin las thams cad lhun grub gyur :
oM karma thod phreng rtsal sarba karma ku ru ku ru hU~M:
las sbyor khri phrag bzhi re bzlas :
so so'i las kun 'grub par 'gyur :
khyad par mchog gi las sbyor ni :
bdud rtsi sman gyi sgrub pa dang :
thun mong dngos grub kun gyi gzhi :
rdo rje tshe yi sgrub pa bya :
sa ma ya :
gsum pa rjes kyi las rim la :
dang po tshogs kyi mchod pa ni :
zhing ngam gcan gzan lpags pa'i steng :
mtshan ldan b+han+d+ha'i snod mchog tu :
ma da na dang ba la sogs :
dam tshig rdzas rnams 'du byas la :
bsang chus 'thor zhing bdud rtsis bran :
hU~M:
gnyis med rdo rje lta bu yi :
ting 'dzin mchog gi rol rtsal las :
rig pa'i ye shes me rlung chus :
tshogs gtor dngos 'dzin bag chags sbyangs :
stong pa'i ngang las b+hany+dza'i snod :
yangs shing rgya che'i nang khongs su :
tshogs rdzas zag med bdud rtsi'i bcud :
'dod yon sprin phung mkha' khyab gyur :
raM yaM khaM:
oM hU~M trAM hrIHA:
sarba ga Na tsakra a mr-ita hU~M ha ho hrI:
hU~M hrI:
zangs mdog dpal ri'i pho brang nas :
bde chen pad+ma badzra rtsal :
rig 'dzin rgya mtsho'i 'khor dang bcas :
'dir gshegs tshogs kyi mchod pa bzhes :
thugs dam bskang zhing nyams chag bshags :
gnyis snang dgra bgegs dbyings su sgrol :
sha khrag bde stong zhal du sbyor :
mchog dang thun mong dngos grub stsol :
oM AHhU~M sarba ma hA gu ru sa pa ri wA ra ga Na tsakra pU dza ho :
hU~M hrI:
'og min gsang chen pho brang nas :
lhan skyes khrag 'thung yab dang yum :
yi dam rgya mtsho'i 'khor dang bcas :
'dir gshegs tshogs kyi mchod pa bzhes :
thugs dam bskang zhing nyams chag bshags :
gnyis snang dgra bgegs dbyings su sgrol :
sha khrag bde stong zhal du sbyor :
mchog dang thun mong dngos grub stsol :
oM AHhU~M sarba de ba ga Na sa pa ri wA ra ga Na tsakra pU dza ho :
hU~M hrI:
nyi shu rtsa bzhi'i yul mchog nas :
zhing skyes dpa' bo rnal 'byor ma :
mkha' 'gro rgya mtsho'i 'khor dang bcas :
'dir gshegs tshogs kyi mchod pa bzhes :
thugs dam bskang zhing nyams chag bshags :
gnyis snang dgra bgegs dbyings su sgrol :
sha khrag bde stong zhal du sbyor :
mchog dang thun mong dngos grub stsol :
oM AHhU~M sarba DA ka DA ki nI sa pa ri wA ra ga Na tsakra pU dza ho :
hU~M hrI:
rab 'jigs dur khrod chen po nas :
dpal ldan mgon po lcam dral dang :
chos srung rgya mtsho'i 'khor dang bcas :
'dir gshegs tshogs kyi mchod pa bzhes :
thugs dam bskang zhing nyams chag bshags :
gnyis snang dgra bgegs dbyings su sgrol :
sha khrag bde stong zhal du sbyor :
mchog dang thun mong dngos grub stsol :
oM AHhU~M shrI ma hA kA la sa pa ri wA ra ga Na tsakra pU dza ho :
hU~M hrI:
byang phyogs gter gyi gzhal yas nas :
gnod sbyin rgyal po rnam thos sras :
nor lha bye ba'i 'khor dang bcas :
'dir gshegs tshogs kyi mchod pa bzhes :
thugs dam bskang zhing nyams chag bshags :
gnyis snang dgra bgegs dbyings su sgrol :
sha khrag bde stong zhal du sbyor :
mchog dang thun mong dngos grub stsol :
oM AHhU~M ba su de wa sa pa ri wA ra ga Na tsakra pU dza ho :
hU~M hrI:
rtsa gsum chos srung rab 'byams kun :
thugs dam bskang ngo gsol lo mchod :
bdug spos me tog snang gsal sogs :
lha rdzas phyi yi mchod pas bskang :
gzugs sgra dri ro reg bya sogs :
rang byung nang gi mchod pas bskang :
pad+ma can sogs phyag rgya dang :
mnyam sbyor gsang ba'i mchod pas bskang :
bkra shis rdzas rtags rgyal srid sogs :
dpal gyi 'byor pas thugs dam bskang :
rdo rje'i rig ma bcu drug sogs :
ngo mtshar mchod pas thugs dam bskang :
sman gtor rak+ta sbyor sgrol sogs :
rmad byung mchod pas thugs dam bskang :
rang bzhin spros bral byang chub sems :
bla med mchog gi mchod pas bskang :
hU~M hrI:
rtsa brgyud bla ma'i thugs dam bskang :
byin gyis rlobs la dbang bzhi skur :
yi dam zhi khro'i thugs dam bskang :
mchog dang thun mong dngos grub stsol :
dpa' bo mkha' 'gro'i thugs dam bskang :
rtsa khams rlung la ye shes skyed :
chos srung rgya mtsho'i thugs dam bskang :
zhi rgyas dbang drag phrin las sgrubs :
nor lha gter bdag thugs dam bskang :
'dod rgu'i dpal 'byor char ltar phob :
hU~M hrI:
bskang ngo kalpas thugs dam bskang :
snang ba sems nyid klong du bskang :
sems nyid stong pa chen por bskang :
stong pa spros bral klong du bskang :
spros bral 'dus ma byas pa'i dbyings :
zung 'jug thig le'i klong du bskang :
nyams chag rtog sgrib dbyings su dag :
ye shes phyag rgya mngon gyur shog :
de ltar phyi yi tshogs kyis mchod :
nyams pa bskang zhing bsam rgu 'grub :
nang ltar dam rdzas longs spyod pas :
phung khams lha rnams dgyes pa bskyed :
gsang ba snyoms 'jug bde chen spel :
mchog gi ye shes mngon 'gyur bya :
lhag ma bsdus la bdud rtsis bran :
hU~M b+h+yo :
rig 'dzin rol pa'i dkyil 'khor gyi :
mu ran skyong ba'i lhag sdud kun :
'dod yon gtor ma 'di bzhes la :
'khor srungs rkyen zlog phrin las sgrubs :
oM uShatsiSh+Ta ba liM ta kha hi :
rdo rje gsang ba'i dkyil 'khor du :
phyi nang gzhan gsum dbyer med pa'i :
tshogs kyi longs spyod phul ba yis :
dngos grub snang ba rgyas par shog :
gnyis pa thugs dam bskul ba ni :
hU~M hU~M:
yul gyi ming ni rnga yab gling :
gnas mchog zangs mdog dpal ri'i rtse :
pad+ma 'od kyi gzhal yas nas :
bde chen pad+ma badzra rtsal :
rtsa gsum rgya mtsho'i 'khor dang bcas :
thugs rje thugs dam gnad nas bskul :
ye shes chen po'i mthu rtsal skyed :
bdag dang mos pa'i bu rnams kyi :
'gal rkyen bar chad zhi bar mdzod :
mthun rkyen tshe bsod legs tshogs spel :
rlung sems snang ba dbang du sdus :
log lta'i dgra bgegs cham la phob :
phyi nang dus kyi rgud pa sol :
mtha' dmag 'byung bzhi'i g.yo 'khrugs zlog :
mthar thug zung 'jug ye shes sku :
tshe 'dir 'grub pa'i phrin las mdzod :
rdo rje'i srung mar tha tshig gsol :
hU~M b+h+yo :
chos kyi dbyings las ma g.yos kyang :
bstan pa bsrung phyir 'bar ba'i sku :
dpal ldan ma hA kA la dang :
lha mo nag mo re ma tI:
lcam dral bka' sdod dam can tshogs :
dkar phyogs skyong ba thams cad kun :
sman raka gtor ma'i mchod pa bzhes :
brgyud gsum bla ma'i spyan snga ru :
ji ltar zhal bzhes dam bcas bzhin :
rnal 'byor bdag cag 'khor bcas kyi :
'khor rnams srung zhing rkyen rnams zlog :
tshe dpal 'byor pa slob brgyud spel :
dgra dpung bdun brgyud rtsad nas chod :
bgegs dpung thal ba'i rdul du rlog :
sangs rgyas bstan pa 'phel ba dang :
'gro ba'i bde skyid rgyas par mdzod :
shrI ma hA kA la sa pa ri wA ra sarba karma ku ru ho :
gtor ma'i bshal chus brtan ma mchod :
hU~M b+h+yo :
dgung sngon steng dang g.ya' ri'i rtse :
gangs brag ri mtsho gnyan po sogs :
bod khams mtha' dbus thams cad nas :
so kha skyong ba'i dam can ma :
brtan ma chen mo bcu gnyis dang :
ya ma skyong ma'i tshogs bcas kun :
'dir gshegs bshal chu'i bdud rtsi bzhes :
khrag 'thung pad+ma thod phreng dang :
rlangs chen dpal gyi seng ge yi :
spyan sngar g.yar dam zhal bzhes ltar :
gangs can 'gro kun bde ba dang :
zab gter bstan pa rgyas par mdzod :
ma ma d+hA ki nI ba liM ta khA hi karma ku ru ho :
las mtha' rdo rje'i bro yis bsdu :
hU~M hU~M:
nga ni pad+ma drag po rtsal :
dpal gyi rta gdong rngam bzhad 'tsher :
dbang drag 'bar ba'i bro brdungs pas :
log 'dren 'byung po dbyings su mnan :
ha ha hi hi hU~M hU~M satwaM b+ha ya nan :
gsum pa dngos grub gsol ba ni :
mchod cing bstod pa sngon 'gro bas :
sgrub rten lhar gsal spyi bor btegs :
hU~M:
bde mchog bde spyod nam mkha'i dbyings :
'od gsal spros pa bral ba las :
thugs rje'i dbang gis skur bzhengs pa'i :
gu ru pad+ma badzra rtsal :
rtsa gsum rgyal ba rab 'byams kun :
dmigs med mkhyen brtse'i rang bzhin la :
gnad nas bskul 'debs mi 'tshal yang :
gdul bya'i mos gus rtse gcig pas :
da lta thugs dam gnad nas bskul :
rdo rje gsum gyi dkyil 'khor nas :
sku gsung thugs kyi ye shes dang :
mchog dang thun mong dngos grub kun :
deng 'dir bdag la bstsal du gsol :
sgrub sngags mthar kA ya wA ka tsit+ta sarba sid+d+hi pha la ho :
gnas gsum reg cing dam rdzas myang :
dngos grub rnam gnyis thob par bsam :
bzhi pa nongs tshogs bzod gsol ni :
ho :
bsnyen sgrub phrin las brtsams pa la :
cho ga lhag chad 'gal 'khrul sogs :
nongs par gyur pa ci mchis kun :
snying nas bshags so tshangs par stsol :
A li kA li dang yi ge brgya pa brjod :
lnga pa bskyed rim nyer bsdu ni :
a :
sems las sems byung snang cha'i lha :
sems nyid skye ba med pa'i klong :
mkha' la sprin ltar dbyings su thim :
bsam gyis mi khyab ngang du bzhag :
a a a :
drug pa thun mtshams ldang ba ni :
hU~M:
slar yang bde rlung sems nyid las :
rang dang snang ba thams cad kun :
lha sngags ye shes sgyu ma'i ngang :
rgyun du 'gro ba'i don la spyod :
hU~M badzra kA wA tsi rak+Sha haM:
bdun pa dge ba bsngo ba ni :
ho :
bde chen pad+ma badzra rtsal :
bsnyen cing bsgrubs pa'i dge bas mtshon :
dus gsum bsags pa'i legs byas kun :
gzhan don sangs rgyas thob phyir bsngo :
brgyad pa smon lam gdab pa ni :
deng nas skye ba thams cad du :
bla ma mchog dang mi 'bral zhing :
bsnyen sgrub phrin las mthar phyin nas :
sku gsum go 'phang myur thob shog :
dgu pa bkra shis brjod pa ni :
oM:
rtsa brgyud bla ma yi dam lha :
dpa' bo mkha' 'gro chos srung gis :
mi mthun kun zhi legs tshogs 'phel :
rtag tu dpal gnas bkra shis shog :
de ltar phrin las rim pa 'di :
rgyun gyi dus dang khyad par du :
tshogs dang mchod pa'i dpung bskyed la :
yar mar tshes bcur brtson pa yis :
lam gyi bar chad zhi ba dang :
ye shes rig rtsal gong du 'phel :
khyad par pad+ma bdag nyid kyis :
nges par byin gyis rlob par 'gyur :
sa ma ya :
bskyed rim zab mo'i drod thob phyir :
rtse gcig nyams su blang ba'i tshul :
zab mo khrid kyi rim pa ni :
dben zhing byin rlabs ldan pa'i sar :
phyi nang mtshams bcad rnam g.yeng spang :
nges 'byung drag pos rgyud bskul nas :
skyabs sems sgrib sbyong nan tan bya :
khyad par bla ma'i rnal 'byor ni :
mos gus drag pos gnad du bsnun :
gnas khang byi dor chag chag gdab :
sku gsung thugs kyi rten dang ni :
mchod tshogs ji ltar 'byor pa bsham :
thun bzhir phrin las gzhung bsrangs la :
lha sku'i gsal snang brtan por bsgrub :
ting 'dzin gzer btab bying rgod bsal :
skabs su nga rgyal brtan par bzung :
res 'ga' dag pa rab 'byams dran :
kun kyang dgongs pa mi 'gyur ba'i :
sems dang lha sku ro mnyam gzhag :
de ltar yang yang goms pa las :
tha mal snang zhen 'gog nus pa'i :
ye shes rgyud la 'char bar 'gyur :
yan lag dngos grub myur ba'i phyir :
bkod pa'i bzlas par sems bzung zhing :
'khor ba'i bzlas pas bde chen brtan :
pho nya lta bur spro ba dang :
bung ba tshang zhig lta bu yis :
dngos grub bsgrub cing las la sbyar :
snang grags rtog pa'i rnyog ma kun :
rdo rje gsum du rang shar na :
bum dbang lam khyer bskyed pa'i rim :
goms pa mtha' ru phyin pa 'o :
sa ma ya :
de ltar bskyed rim rten byas nas :
brten pa bde stong lhan skyes kyi :
ye shes rgyud la 'char ba'i phyir :
man ngag rdzogs pa'i rim pa ni :
bdag byin brlab kyi ting 'dzin gyis :
yid kyi rnam rtog dag par byed :
sna tshogs rdo rje'i rnal 'byor gyis :
rlung gi rgyu ba dbu mar bcad :
dzA lan+d+ha ra'i 'bar 'dzag gis :
rtsa khams shin sbyangs bde bas khyab :
nor bu 'gengs pa la brten nas :
bde chen dpe yi ye shes drang :
mthar thug bsam mi khyab pa yis :
don gyi lhan skyes mngon du 'gyur :
de la rim pa dang po ni :
dbang po rnon po'i rnal 'byor pas :
bde ba'i stan la lus gnad bsrang :
sngon 'gro'i rim pas rgyud sbyangs te :
bla ma'i thugs dang rang gi sems :
dbyer med ma bcos gnyug ma'i ngang :
tshogs drug snang bar gang shar yang :
spang blang bsal bzhag las 'das pa'i :
rnam par mi rtog ngang mdangs bskyang :
dbang po 'bring dang rtul po dag :
de yis gnas su ma btub na :
rang nyid pad+ma badzra yab :
dwangs gsal rnyog med thugs ka ru :
zla ba'i gdan la aM dmar skya :
mi shigs thig les mtshan par bsgom :
stong gsal zung 'jug ti la kar :
rtse gcig sems gtad yengs med 'jog :
dbang shes yul la 'pho ba na :
mig tu rnam shes rgyu ba'i tshe :
gnas der thig le dkar por gsal :
de bzhin rna bar thig le nag :
snar ser lce yi 'doms rtsar dmar :
rdo rje'i bu gar ljang gur bsgom :
de la sems bzung rtog med 'jog :
mthar ni tshogs drug dbang shes yul :
dbyer med rtsol bral ngang du klod :
bum pa can gyi sbyor ba yis :
rlung sems thig ler brtan par bcing :
de ltar rtse gcig goms pa las :
yid kyi gzung 'dzin rtog tshogs zhi :
mngon par shes pa drug thob cing :
snang rig stong pa zung 'jug pa'i :
ye shes rgyud la 'char bar 'gyur :
rim pa gnyis pa'i rnal 'byor ni :
lus gnad bsrang zhing rlung ro bsal :
d+hU tI 'od kyi rang bzhin bsgom :
srog rtsol kha sbyar drag tu gcun :
dbu ma'i yas sna spyi bo'i steng :
sna tshogs rdo rje lte ba mthing :
de nang a las chos 'byung dang :
hU~M las rdo rje rtse lnga pa'i :
lte bar zla steng hU~M yig ni :
dkar dmar mdangs can de nyid dang :
mthar ni hU~M gi thig le la :
rtse gcig sems bzung mnyam par gzhag :
de las rlung sems g.yo ba na :
hU~M gi thig le'i 'od zer dang :
rlung nyid d+hU tI'i nang du son :
bde ba'i ye shes skyes par bsgom :
de bzhin gsang ba'i gnas su yang :
sna tshogs rdo rje chos 'byung sogs :
bsgom dang sems 'dzin sngar ltar bya :
dbang shes yul la 'jug pa'i tshe :
de dang de ru spros te bsgom :
'bad pas nyams su blangs pa las :
rlung sems zin pa'i phyi rtags su :
du ba la sogs nyams 'char zhing :
nang du rtags can 'od gsal gyi :
ye shes rgyud la myong bar 'gyur :
de yi bogs 'byin ting 'dzin ni :
sa bon med pa'i bsgom tshul te :
lus bsrang rlung ro g.yas nas bsal :
mdzod spur nyi ma'i dkyil 'khor bsam :
g.yon nas bsal bas de yi steng :
zla ba'i dkyil 'khor lam ste gyur :
gnyis ka dus mnyam bsal ba yis :
de steng dbus mthing phyogs mdog gi :
thig le gsal btab rim pa bzhin :
ma yengs sems gtad mnyam par 'jog :
rlung ni phyi ru thub tshad bzung :
mi thub nang du dal bus rngubs :
de bzhin gsang ba'i rtse mo dang :
dbang po'i sgor yang spros te bsgom :
rlung sems las su rung ba las :
lha yi mig sogs ye shes 'char :
rim pa gsum pa'i rnal 'byor ni :
rang gi lte 'og sor bzhi'i thad :
rtsa gsum sbubs gcig gyur pa'i sner :
phyi dkar nang dmar chos 'byung dbus :
dbus mthing phyogs mdog thig le gsal :
srog rtsol bum can sbyor bas gcun :
lnga ldan phra mo'i me lce sbar :
de la sems gtad goms pa na :
me rnams cher 'bar 'od zer lnga :
gcig 'dres sna bug g.yas nas thon :
phyogs bcu'i bde gshegs thams cad kyi :
shangs bug g.yas zhugs lte bar son :
ye shes me dang lhan cig 'bar :
'khor lo'i gnas bzhir bzhu btul gyis :
byang sems dkar dmar rnam pas drangs :
shangs bug g.yon nas phyir thon te :
rang gi sna bug g.yon nas zhugs :
spyi bo'i d+hU tI'i nang brgyud de :
lte ba'i me la thim pa yis :
bde stong drod kyi ye shes skyes :
slar yang me lnga cher 'bar bas :
ye shes byang sems zhu zhing khol :
spyi gtsug nas bzung rkang sor bar :
'bar 'dzag rgyun gyis rab tu gang :
drod dang bde ba'i de kho nar :
rtse gcig sems bzung bum can brtan :
'ja' tshon lta bu'i sku thob bsam :
thig le gang du brtan pa las :
rtsa mdud grol zhing bde chen skye :
lam gyi yon tan rgyud la 'char :
mi shigs 'ja' lus sku thob na :
gsang dbang lam khyer rim gsum gyi :
goms pa mtha' ru phyin pa 'o :
rim pa bzhi pa'i rnal 'byor la :
yid rig dam tshig phyag rgya ni :
lus bsrang 'byung ba'i rlung dug bsal :
rang dang yid du 'ong ba yi :
rig ma bde chen yab yum dang :
rtsa gsum 'khor lo lnga ldan gsal :
mkha' gsang rdo rje pad+ma yi :
bu gar hU~M phaT yi ges dgag :
lte bar hoHser snying gar hU~M:
mthing gsal mgrin par AHdmar po :
spyi bor oM dkar so so las :
sngags kyi phreng ba 'phro zhing 'du :
bde stong dga' bzhi'i ngo bor bsam :
mtha' yas sems can sgrol ba'i slad :
bde chen mngon du bya ba'i blos :
snyoms par zhugs pa'i rjes chags mes :
spyi bo'i haM las bde ba'i rgyun :
gnas bzhi'i 'khor lor son pa yis :
dga' mchog khyad par lhan skyes kyi :
ye shes bsam mi khyab pa skyes :
rdo rje nor bu'i bar du dgang :
bde la sems bzung mi rtog bzhag :
hU~M gi gzhu la rlung gi mda':
btsan thabs dmigs pa'i rgyud sbyar te :
'khrul 'khor rtsol bas gyen du drang :
mas brtan dga' bzhir mnyam gzhag bya :
khyab par dgram zhing mi nyams brtan :
de lta'i 'dzin 'grem dbang thob nas :
dngos rig las kyi phyag rgya ni :
pad+ma can sogs rigs bzang po :
bcu drug nyer lnga man chad kyi :
na tshod dar zhing yid 'ong ba :
rdzas sngags dmigs pa'i lcags kyus dgug :
drang nges chos bshad blo kha bsgyur :
dbang gis smin byas dam tshig dbog :
rim gnyis nyams myong rgyud la bskyed :
de ltar legs par sbyangs byas mthar :
bcud len thabs kyis kun+da spel :
khrus byas rgyan gdags bku mnye bya :
shin tu dben pa'i gsang khang du :
bde ba'i gdan la yab yum 'khod :
'dzum pa'i mdangs phyung zur gyis blta :
chags pa'i gtam smra dri la bsnom :
ma mchu lce yi sbrang rtsi gzhib :
'o bya lus sems bde ba bskyed :
re re la yang sems gzung zhing :
tshogs drug lhug pa'i ngang du bzhag :
de nas 'du shes gsal btab la :
rdo rje pad+mar reg pa dang :
dal bus bsrubs shing bskyod pa las :
dbab dang bskyil dang gyen du bzlog :
khyab par dgram pa gong ltar bya :
bde stong bsam mi khyab pa'i dbyings :
ka dag ngang du yun ring bzhag :
mtha' rten chos kyi phyag rgya ni :
snyoms 'jug bya ba zin ma thag :
rdo rje nor bu'i rtse mo nas :
rig pa hU~M yig dmar skya'i gzugs :
thur sel rlung gis gnas bzhir drangs :
spyi bo'i haM dang dbyer med bstim :
dmigs bsam brjod bral rang ngo bskyang :
tshogs drug snang ba gang shar kun :
bde stong nyams dang dbyer med par :
yul dang yul can ro mnyam pa'i :
brtul zhugs spyod pas rab tu bsre :
'bras bu phyag rgya chen po ni :
bde bas thabs byas stong pa nyid :
so so rang gis rig pa'i tshul :
myong ba yod kyang dmigs su med :
yid ches yod kyang smra mi btub :
gzhon nu ma yi bde ba bzhin :
shes dang shes bya ro gcig pas :
ye shes mngon sum mtshon nus pa'i :
nyams myong rgyud la skyes pa na :
sher dbang lam khyer bde ba che'i :
goms pa mtha' ru phyin pa 'o :
rim pa lnga pa'i rnal 'byor ni :
rang nyid khrag 'thung yab yum gsal :
snying gar zla steng hU~M dmar skya :
'bar ba'i phreng ba 'khrigs pa las :
bde ba chen po'i 'od zer 'phros :
lus gang gzung 'dzin rtog pa sbyangs :
slar 'phros khams gsum thams cad khyab :
bde chen ngo bor mer mer g.yos :
chu zla 'ja' tshon lta bu'i ngang :
me long has btab yal ba bzhin :
hU~M yig nA da'i bar du thim :
nA da shin tu phra ba yang :
glog ltar stong pa nyid du sbyangs :
gzung 'dzin chos kun mi dmigs pa'i :
stong nyid ngang du chams te bzhag :
mtshon byed thabs las skyes pa yi :
stong nyams tsam du'ang mi rtog par :
stong pa dang ni mi stong dang :
dbu mar 'dzin pa kun spangs nas :
mkha' mnyam rdul bral don dam pa'i :
lhan cig skyes pa mngon gyur na :
bzhi pa'i lam khyer bsam mi khyab :
goms pa mtha' ru phyin pa 'o :
de ltar bsgom pa'i dus kun tu :
stong nyams che na nA da las :
rlabs bzhin snang stong lha skur ldang :
snang ba'i gzung 'dzin skyes pa na :
stong par sbyangs te mi dmigs bzhag :
snang stong mtha' las 'das pa yi :
zung 'jug ye shes mngon grub 'gyur :
de lta'i rim pa rnam lnga yang :
rab kyis gcig gis 'grub pa ste :
'bring pos thod rgal tshul du 'char :
tha mas rim gyis snga ma la :
nyams myong brtan nas phyi mar 'jug :
yid g.yeng spangs te mthar dbyung bas :
tshe gcig zung 'jug mngon du byed :
gal te tshe 'dir ma grub na :
'chi khar rang nyid gang goms pa'i :
ting 'dzin brtan po gsal btab nas :
mi rtog ngang du mnyam gzhag na :
'od gsal chos skur ro gcig pa'i :
rjes thob zung 'jug rang shar 'byung :
der yang brtan pa ma thob na :
bar dor bla ma lha dang ni :
gdams ngag dran pas mtshams sbyar te :
zab mo'i ting 'dzin brtan pa yis :
rlung sems lha yi skur shar nas :
mkha' spyod la sogs rig 'dzin 'grub :
yang na rdo rje'i lus bzung nas :
lam gyi lhag ma mngon du byed :
de lta bu yi lam rim ni :
skal ldan tshe gcig grol byed pa :
he ru ka dpal dgyes pa'i lung :
man ngag snying por gdams pa 'o :
sa ma ya :
rim gnyis zab mo'i snod rung phyir :
ye shes sa bon gdab pa ni :
lam gyi rtsa ba dbang bskur dang :
byin rlabs zab mo gzhug bya ste :
dben par mtshan ma'i dkyil 'khor dang :
bum pa dam tshig gsang ba'i rdzas :
phyi nang mchod tshogs legs par bsham :
bskyed dang bzlas pas tshul bzhin bsgrub :
tshogs dang mchod pas mnyes par bya :
bdag nyid byin rlabs nus thob nas :
snod ldan nges pa'i slob ma rnams :
khrus nas dbyung zhing 'gal rkyen bsal :
gdong g.yogs 'ching zhing me tog gtad :
maN+Dal dang bcas gsol gdab ni :
dga' chen ston pa he ru ka :
khyab bdag pad+ma badzra rtsal :
bdag la brtse bas nyer dgongs nas :
smin grol byin gyis brlab tu gsol :
lan gsum zhu zhing dam tshig dbog :
legs 'ongs skal ldan rigs kyi bu :
zab mo'i smin grol don gnyer na :
rtsa ba yan lag dam tshig srungs :
'da' ka rdo rje'i bro bor zhig :
zhes gdams bdud rtsi'i chu nan sbyin :
badzra a mr-ita u da ka Tha Tha Tha :
bus kyang tha tshig dang bcas 'thung :
sa ma ya i daM rak+Sha mi :
skyabs sems tshogs gsag sdom gsum sbyin :
nang ltar 'jug phyir slob dpon gyi :
thugs nas tshad med bzhi'i rang bzhin :
lcags kyu lta bu'i 'od zer gyis :
slob ma mdun du dgug byas la :
dzaHhU~M baM ho'i sngags tshig brjod :
badzra sa ma ya satwaM:
seng ges bteg pa'i rin chen dang :
pad zla nyi ma'i khri la bzhag :
dngos gzhi ye shes dbab pa ni :
mos gus drag po'i mtshams sbyar bas :
slob dpon thugs nas bde chen gyi :
'od zer me lce lta bur 'phros :
slob ma'i lus la reg pa'i mod :
rnam smin phung po stong par bsregs :
dwangs ma rdul bral hU~M dmar po :
zhal zhugs thugs kar 'od du zhu :
mkha' gsang byang sems gong bu las :
skad cig khrag 'thung yab dang yum :
lus dkyil lha dang bcas par gsal :
mkha' nas phyung ste gdan la bkod :
gnas gsum 'bru gsum hU~M yig gi :
'od zer lcags kyus mkha' khyab kyi :
ye shes gsang gsum phyag rgyar drangs :
spyi bo nas zhugs snying gar thim :
bde chen ye shes phebs par bsam :
spos dang rol mo'i brdas bskul te :
ma hA gu ru shrI he ru ka dz+nyA na satwA A be sha ya A be sha ya :
satwaM b+ha ya satwaM b+ha ya :
ra ra ra ra :
tsA la ya tsA la ya hU~M AHha dz+haiM:
tiSh+Tha badzras brtan par bya :
gus pa'i tshul gyis me tog 'dor :
ho :
bla ma bde chen he ru ka'i :
rdo rje'i sku yi dkyil 'khor du :
bdag gis rig pa'i me tog 'bul :
thugs rjes dgongs te bzhes su gsol :
rat+na mA la pra tIts+tsha ho :
spyi bo'i gtsug tu babs pa nyid :
blangs te slob ma'i spyi bor bcing :
puSh+pe mA la gr-ih+Na ho :
ye shes thur mas ma rig bsal :
dz+nyA na tsak+ShuHpra we sha ya phaT:
bla ma slob mar bcas pa yi :
lus kyi dkyil 'khor mthong bar bsam :
zhugs la mngon par dbang bskur phyir :
maN+Dal 'bul zhing gsol ba gdab :
dbang lha spyan drangs lhan cig pas :
thog mar bum pas dbang bskur bya :
oM:
mkha' khyab rgyal ba sras bcas kyis :
bkra shis bum pa bzung nas ni :
ye shes bdud rtsis dbang bskur bas :
tha mal snang zhen dag par shog :
sgrub sngags mthar hrIHhU~M trAM oM AHka la sha a b+hi Shiny+tsA mi :
rjes 'brel phyag rgya gnyis pa bstim :
sku yi ye shes bskyed par bsam :
hU~M:
bde mchog 'bar ba'i pho brang nas :
pad+ma badzra yab yum gyis :
rigs kyi bu la dbang bskur bas :
sku dang ye shes yongs rdzogs shog :
oM pad+ma badzra kA ya a b+hi Shiny+tsA mi :
hU~M:
byin rlabs klong yangs pho brang nas :
bla ma rig 'dzin yab yum gyis :
rigs kyi bu la dbang bskur bas :
rdo rje'i ye shes mngon gyur shog :
oM ma hA gu ru badzra d+harma kA ya a b+hi Shiny+tsA mi :
hU~M:
bkod pa tshad med pho brang nas :
thod phreng rigs lnga yab yum gyis :
rigs kyi bu la dbang bskur bas :
nyon mongs phung po rang grol shog :
oM badzra gu ru thod phreng rtsal sarba kA ya a b+hi Shiny+tsA mi :
hU~M:
lha dang dbyer med pho brang nas :
dpal chen rig 'dzin yab yum gyis :
rigs kyi bu la dbang bskur bas :
tshogs yul rtog pa rang grol shog :
oM badzra ma hA gu ru sarba kA ya a b+hi Shiny+tsA mi :
hU~M:
tshad med bzhi ldan pho brang nas :
bde chen rigs bzhi'i d+hA ki nIs :
rigs kyi bu la dbang bskur bas :
dga' bzhi'i ye shes mngon gyur shog :
oM d+hA ki nI sarba kA ya a b+hi Shiny+tsA mi :
hU~M:
nyer bzhi'i yul gyi pho brang nas :
dpa' bo mkha' 'gro yab yum gyis :
rigs kyi bu la dbang bskur bas :
yon tan rtsal rdzogs dbang thob shog :
oM bI ra yo gi nI sarba kA ya a b+hi Shiny+tsA mi :
hU~M:
dur khrod gnas brgyad pho brang nas :
sgo mtshams skyong ba'i pho nya mos :
rigs kyi bu la dbang bskur bas :
phrin las mthar phyin dbang thob shog :
oM karma d+hA ki nI sarba kA ya a b+hi Shiny+tsA mi :
bsnyen sgrub las kyi dgongs pa dang :
dzapa? kyi bzlas lung byin pa yis :
gsung gi ye shes bskyed par bsam :
rjes 'brel sngags phreng mgrin par bzhag :
A:
lha sngags dbyer med bkod pa dang :
bde chen spro bsdu'i bzlas pa yis :
'gyu ba'i rlung khams sngags su dag :
gsung gi ye shes 'grub par shog :
wA ka dz+nyA na a b+hi Shiny+tsa A:
chos nyid dgongs pa ngo sprad cing :
me long gsal bstan mtshon byas pas :
thugs kyi ye shes bskyed par bsam :
hU~M:
'di ltar snang zhing grags pa kun :
gsal stong me long gzugs brnyan ltar :
chos nyid don gyi dbang bskur bas :
thugs kyi ye shes 'grub par shog :
tsit+ta dz+nyA na a b+hi Shiny+tsa hU~M:
dbang lha bstim zhing shis pa brjod :
de ltar bum pa'i dbang bskur bas :
brtan g.yo'i snang zhen dri ma dag :
phyi nang bskyed rim bsgom la dbang :
'bras bu sprul sku mngon du 'gyur :
gsang ba'i rdzas la brten nas ni :
zhu bde'i ye shes bskyed pa'i phyir :
bla ma yab yum snyoms zhugs pa'i :
byang sems hU~M dmar rnam par spros :
dam tshig rdzas dang ro gcig par :
'od zhu chags pa'i dmar mdangs can :
lce la bzhag cing bsang gtor bya :
A:
zhu bdes drangs pa'i byang sems hU~M:
dmar gsal chags pa'i mdangs 'od 'tsher :
rtsa khams rlung la dbyer med thim :
mi rtog ye shes mngon gyur shog :
sgrub sngags 'bru gsum spel bas sbyin :
chos rnams sems kyi rol rtsal te :
sems byung sems nyid klong du thim :
nyams myong mtshon brjod las 'das ngang :
gsal la mi rtog rtse gcig bskyang :
de ltar gsang ba'i dbang bskur bas :
rlung dang rtog pa'i dri ma dag :
bdag byin brlab sogs bsgom la dbang :
'bras bu longs sku mngon du 'gyur :
las kyi phyag rgya'i reg bya las :
dpe yi ye shes bskyed pa'i phyir :
mtshan ldan rig ma rgyud 'byongs pa :
byin gyis brlabs nas slob mar sbyin :
hU~M:
rdo rje btsun mo'i chu skyes ni :
bde chen ye shes 'byung ba'i gnas :
snyoms par 'jug pa'i sbyor ba yis :
bde ba dam pa myong bar gyis :
karma mu dra dz+nyA na a b+hi Shiny+tsA hU~M:
'du shes gsum dang ldan pa yis :
brtul zhugs spyod pa yang dag spyad :
de tshe bla ma'i thugs ka nas :
mi shigs bde chen thig le hU~M:
shangs bug g.yas nas spros pa nyid :
slob ma'i sna bug g.yon nas zhugs :
snying gar zla ba'i gdan la 'khod :
de las bde stong 'od zer ni :
dkar la dmar ba'i mdangs can 'phros :
lus gang zag med bde bas khyab :
he ru ka dpal yab yum gyi :
sku gsung thugs kyis byin brlabs bsam :
de ltar gsum pa'i dbang bskur bas :
zag bcas thig le'i dri ma dag :
pho nya'i ye shes bsgom la dbang :
'bras bu chos sku mngon du 'gyur :
rdo rje'i tshig gis mtshon byas nas :
don gyi ye shes ngo sprod phyir :
slob ma lus bsrang rlung ro bsal :
snying ga'i hU~M la sems gtad pas :
de yang mi dmigs stong par yal :
zung 'jug blo bral dgongs pa bskyang :
bla mas tshig gis mtshon par bya :
ho :
khams gsum snod bcud gzung 'dzin kun :
bsam gyis mi khyab ye shes ngang :
spang blang bsal bzhag bral bar bskyang :
yang dag nges don rtogs par gyis :
d+harma d+hA tu dz+nyA na a a :
de ltar bzhi pa'i dbang bskur bas :
gzung 'dzin rtog pa'i dri ma dag :
bsam mi khyab pa bsgom la dbang :
'bras bu nyid sku mngon du 'gyur :
tshul bzhin nyams len snod ldan la :
so so'i dbang dang rjes 'brel bar :
gdams ngag khrid kyi rim pa gdab :
smin grol tshang sprugs nyid du bya :
rjes ni bkra shis glu blangs shing :
dga' ston tshogs kyi longs spyod spel :
dam tshig khas blang gtang rag sogs :
spyi ltar byas la mthar dbyung ngo :
de ltar tshul bzhin dbang bskur pas :
rtsa gsum rgya mtsho'i byin rlabs 'jug :
lam gyi sa bon rgyud la bzhag :
'bras bu'i ye shes myur smin 'gyur :
sa ma ya :
mchog gi las kyi sbyor ba ni :
mthong tshor myang reg skal ldan kun :
rig 'dzin sa la grol byed pa :
bdud rtsi sman gyi sgrub pa bya :
dur khrod la sogs dben gnas su :
shis pa'i sa blangs stegs bu bskrun :
dri dang bdud rtsis chag chag gdab :
dbang gi pho brang zla gam dbyibs :
dmar po sgo gcig lha mtshan can :
de steng khri 'u shing gi khar :
mtshan ldan thod pa'i snod nang du :
bdud rtsi lnga dang sha chen lnga :
rtsa brgyad yan lag stong la sogs :
ji ltar rnyed pa khrol bus gtams :
mchod tshogs bag dro brjid par bsham :
phyi nang mtshams bcad drag tu bya :
bdag nyid sgom bzlas nus ldan pas :
rdzas kyi bgegs dang dri ma sbyang :
oM swa b+hA wa shud+d+haHsarba d+harmAHswa b+hA ba bi shud+d+ho\u0f85 haM:
stong pa'i ngang las rlung me dang :
thod pa'i sgyed pu la gnas pa'i :
pad+ma b+hany+dza'i snod yangs par :
rdzas rnams sha lnga bdud rtsi lnga :
rigs lnga ye shes lnga ldan par :
bdag gi thugs las 'od 'phros pas :
rlung g.yos me sbar thod pa dros :
zhu khol 'od kyi rlangs pa'i dbus :
pad+ma nyi zla'i gdan steng du :
gsang chen rigs gcig rdo rje sems :
mi bskyod in+d+ra nI la'i mdangs :
phyag gnyis rdo rje dril bu bsnams :
rang 'od snyems ma yum dang sbyor :
dar dang rin chen rus pas brgyan :
zhabs gnyis rdo rje'i skyil krung gis :
'od lnga 'khrugs pa'i klong na rol :
phung khams skye mched thams cad kun :
zhi khro rab 'byams phyag rgyar rdzogs :
thugs kar pad nyi'i gdan steng du :
ye shes sems dpa' bdud rtsi 'khyil :
ljang ser pad+ma'i thal mo yis :
bdud rtsis gang ba'i bum pa bsnams :
rang 'dra'i yum 'khyud khro chags nyams :
rin chen rus pa stag sham can :
zhabs zung gel pa'i stangs kyis bzhugs :
gnas gsum yi ge'i 'phro 'du las :
zhi khro rab 'byams lha tshogs rnams :
spyan drangs dbyer med brtan bzhugs bsam :
spyan 'dren mchod bstod la sogs pa :
las kyi rim pa ci rigs bya :
sman srung drang srong spyan drangs la :
rtog pa bsal zhing gzi byin bskyed :
bdag gi thugs nas 'od 'phros pas :
mdun bskyed thugs kar phog pa'i mod :
bde bas dgyes shing thugs dam bskul :
snyoms zhugs bde stong rol pa yi :
sgra dang 'od zer mkha' khyab 'phros :
rtsa gsum rgyal ba'i ye shes dang :
khams gsum brtan g.yo'i dwangs bcud kun :
kha dog lnga ldan bdud rtsi'i rgyun :
char ltar babs te phyi nang gi :
yab yum zhal zhugs sbyor mtshams nas :
bdud rtsi'i chu rgyun dpag med babs :
dam tshig rdzas la thim pa yis :
dri ma sbyangs shing nus pa bskyed :
mthong reg myong tshor grol ba yi :
ye shes chen po'i bcud du 'khyil :
oM AHhU~M badzra satwa a mr-ita kuN+Da lI sarba sid+d+hi hU~M hU~M:
dmigs bzlas chu bo'i rgyun ltar bya :
skabs su dngos grub 'phrog pa yi :
bar chad bgegs la phur bus gdab :
byin chen dbab cing tshogs kyis mchod :
dus drug rtse gcig bsgrubs pa las :
'od dang dri sogs rtags byung na :
gtang rag mchod bstod nongs pa bshags :
ye shes dam tshig rdzas la thim :
dngos grub bcud du 'khyil par bsam :
sman mchod bya zhing sid+d+hi blang :
yab yum lha yi nga rgyal gyis :
hU~M dang sngags kyi glu blangs la :
btags btsags sbol zhing drod phabs te :
gta' dang phabs kyis legs par bran :
rin chen thod pa'i nang du bstsal :
dkyil 'khor dbus su mnga' gsol zhing :
mchod tshogs drod 'beb mar me sbar :
ye shes gzi byin lhag par dbab :
rtsa ba'i las gzhung tshul bzhin bsrang :
bsgom dang bzlas pa nan tan bya :
de nas mdun rten bsang zhing sbyang :   oM swa b+hA wa sogs nas thod pa dros :bar gong lta /  mchan /
b+han+d+ha'i snod du bdud rtsi'i bcud :
zhu khol 'od kyi rlangs pa'i dbus :
bdag nyid rtsa ba'i dkyil 'khor las :
ye shes phyag rgya gnyis pa bye :
pad nyi dregs pa'i gdan steng du :
bde mchog pad+ma badzra rtsal :
lus dkyil lha dang bcas pa gsal :
rgyas gdab dbang bskur spyan drang sogs :
las kyi rim pa rgyas par bya :
sman srung spyan drang dzapa? dgongs sogs :
ji skad bshad pa'i dmigs pa bcas :
sgrub pa'i sngags kyi sham bu ru :
badzra a mr-ita hU~M hrIHTha :
khri dang 'bum sogs grangs ldan bsgrub :
thun mtshams gegs bsal byin chen dbab :
tshogs mchod la sogs dus drug brtson :
ci rigs rtags mthong gsang ba'i sgo :
dbye zhing dbab bskyil dmigs bzlas ni :
slar yang bdag gi thugs ka nas :
ye shes 'od zer rjes chags mdangs :
bde ba chen po'i rnam par spros :
mdun bskyed lha tshogs gsang bar thim :
bde stong ye shes lhag par 'bar :
'khor 'das dwangs bcud dbang med bsdus :
zhal zhugs thabs shes mkha' gsang du :
sprin phung gtibs ltar 'khyil ba nyid :
gsang ba mchog gi sgo dbye bas :
bdud rtsi char ltar drag tu babs :
rdzas kyi bdud rtsi'i phung po dang :
chos kyi bdud rtsi ro gcig 'khyil :
don gyi bdud rtsi bde chen dbyings :
rtags kyi bdud rtsi ye shes lnga :
kha dog dri ro nus bcud 'bar :
myong grol mchog gi rgya mtshor bsam :
sgrub sngags sham bur mde'u ni :
pad+ma badzra pra we sha ya phaTa?:
sarba sid+d+hi A be sha ya a A:
ma hA sarba pany+tsa a mr-ita kuN+Da lI hU~M hrIHTha :
de ltar rtse gcig brtson pa las :
lha yi rtags su dgyes zhal mthong :
yang na 'od kyi phung por 'bar :
sngags kyi rtags su ya mtshan sgra :
dgongs pa'i rtags su mang du 'phel :
yon tan phrin las che ba'i rtags :
'ja' sprin me tog char 'beb dang :
dri bzang ring du tshor ba sogs :
ting 'dzin nyams rtags thon pa na :
tho rangs dngos grub snod rung phyir :
tshogs kyi 'khor los bsod nams gsag :
brjod med bshags pas nyams chag sbyang :
byin chen dbab cing ye shes sbar :
mchod cing bstod pa sngon 'gro bas :
sgrub rten spyan drang spyi bor blang :
oM AHhU~M:
gsang ba gsang chen rmad byung ba :
bdud rtsi mchog gi dkyil 'khor du :
pad+ma badzra bde ba'i mchog :
yab yum sprul par bcas pa rnams :
dang por bsnyen cing bar du bsgrubs :
da lta dngos grub gsol lags na :
dmigs med thugs rje'i rtsal skyed nas :
zhi rgyas dbang drag phrin las bzhi :
tshe dang skong dang nad gdon 'phrog :
grub chen brgyad dang dbang bcu'i dpal :
bde chen bsam mi khyab pa'i dbyings :
'od gsal thig ler ro gcig pa'i :
phyag rgya chen po'i dngos grub rnams :
sgrub pa'i dam rdzas la brten nas :
da lta nyid du bstsal nas kyang :
mthong tshor myong bas grol ba yi :
yon tan phrin las rdzogs mdzad gsol :
sgrub sngags sham dang bcas pa'i mthar :
kA ya dz+nyA na sid+d+hi oM:
wA ka dz+nyA na sid+d+hi A:
tsit+ta dz+nyA na sid+d+hi hU~M:
zhes brjod gnas gsum bkod byas la :
pho brang zhal dbye de ma thag :
lha tshogs gnas nas bdud rtsi'i rgyun :
'bru gsum 'od kyi rnam par byung :
rang gi gnas gsum thim pa yis :
mchog thun dngos grub thob par bsam :
sgrub pa'i sngags kyi sham bu ru :
ma hA su kha dz+nyA na d+hA tu badzra a mr-ita hU~M hU~M hU~M:
zhes bskul dgongs pa'i rtsal bskyed pas :
lha tshogs snyoms zhugs bdud rtsir zhu :
dam tshig rdzas dang dbyer med bsam :
phud kyis rtsa gsum rab 'byams mchod :
de nas rang gis tshul bzhin myang :
lhag ma rin chen snod du bstsal :
sgrub pa'i thun rnams thams cad la :
zhi ba'i btung ba bzhin myangs pas :
mchog gi ye shes myur thob na :
thun mong dngos grub smos ci dgos :
khyad par dam tshig nyams chag skong :
tshe bsring nad zhi gdon kun 'phrog :
mthong tshor myang reg thams cad kun :
he ru ka yis byin brlab 'gyur :
snod ldan slob ma rjes bzung na :
slar yang bdud rtsi'i dkyil 'khor ni :
rten dang brten pa sngar ltar gsal :
maN+Dal 'bul zhing gsol ba gdab :
ho :
khyab bdag pad+ma badzra rtsal :
bde ba mchog gi he ru kas :
bdud rtsi gsang ba'i dkyil 'khor du :
smin cing grol ba'i dbang bskur stsol :
zhes zhu rgyud sbyang lhar bskyed la :
ye shes dbab cing brtan par bya :
bdud rtsi'i pho brang spyi bor bkod :
oM AHhU~M:
gsang ba mchog gi dgyes pa na :
thams cad bdag nyid rtag tu bzhugs :
don dam bdud rtsi chos kyi sku :
bsam gyis mi khyab 'od gsal dbyings :
chos kyi bdud rtsi longs spyod rdzogs :
kha sbyor bde chen ye shes sku :
rtags kyi bdud rtsi sprul pa'i sku :
snod bcud rigs lnga'i rol par shar :
rdzas kyi bdud rtsi rnam pa lnga :
rtsa ba yan lag bcud du 'khyil :
rten dang brten par bcas pa yi :
bdud rtsi gsang ba'i dkyil 'khor ches :
rigs kyi bu la dbang bskur bas :
mchog thun dngos grub yongs rdzogs shog :
rtags kyi bdud rtsis dbang bskur bas :
snang stong bum pa'i dbang thob shog :
rdzas kyi bdud rtsis dbang bskur bas :
bde chen gsang ba'i dbang thob shog :
chos kyi bdud rtsis dbang bskur bas :
ye shes gsum pa'i dbang thob shog :
don gyi bdud rtsis dbang bskur bas :
blo 'das bzhi pa'i dbang thob shog :
snang grags lha dang sngags su smin :
rtog tshogs 'od gsal dbyings su grol :
mthong thos dran reg thams cad kun :
he ru ka dang dbyer med shog :
sgrub sngags sham bcas dzapa? dbyangs bya :
kA ya dz+nyA na a b+hi Shiny+tsa oM:
zhes sogs brjod cing gnas gsum bzhag :
sman gyi pho brang zhal dbye sogs :
ji ltar smos pa bzhin du bya :
shis pa brjod cing dga' ston spel :
dbang 'di lan gcig 'brel bas kyang :
mi mthun kun zhi ye shes 'phel :
he ru ka dpal gdung 'dzin pa'i :
rdo rje'i rigs su nges par 'gyur :
de ltar bsnyen pas rdzas sbyangs shing :
bsgrub pas ye shes bcud du bskyil :
las sbyor dngos grub blang ba yis :
rang gzhan 'brel tshad don ldan 'gyur :
sa ma ya :
thun mong dngos grub kun gyi gzhi :
ring por 'tsho ba'i tshe dang ni :
lang tsho bcud kyis len pa'i phyir :
rdo rje tshe yi cho ga bya :
dben pa'i gnas su stegs bu'i dbus :
snying po lnga yi 'brang rgyas ni :
tshe yi snying po'i gzungs ldan pa :
bag dro rgyan dang ldan par bsham :
g.yas su tshe rdzas dang sbyar ba'i :
bdud rtsis gang ba'i thod pa dang :
g.yon du 'bras gsum dkar dmar gnyis :   cong zhi brag zhun /
rtsa ba drug dang   rtsa ba lnga dang dbang lag rtag tu ngu :
dkar dmar bcud len ril bu bkod :
mchod gtor tshe mda' rgyan ldan sogs :
dgos pa'i yo byad kun tshogs nas :
bskyed rim phrin las gzhung bsrangs la :
pad+ma badzra bde ba'i mchog :
phyag g.yas pad+ma dmar po dang :
g.yon pas tshe bum thugs kar bsnol :
man+d+ha ra ba rnal 'byor ma :
dmar gsal pad+ma'i gri gug dang :
bdud rtsi'i thod pa 'dzin pas 'khyud :
rgyan dang rnam 'gyur yongs rdzogs gsal :
spyi gtsug bla ma rdo rje chos :
pad+ma tshe dpag med pa dmar :
mnyam gzhag phyag rgyas tshe bum 'dzin :
dar dang rin chen rus pas brgyan :
brgyud gsum bla ma tshe yi lha :
grangs med nyi zer rdul ltar 'khrigs :
gzhan yang lus dkyil lha tshogs bcas :
bdag mdun dbyer med tshul du gsal :
byin brlab dbang bskur spyan drang sogs :
las kyi rim pas gzhi bzung la :
'chi med sgrub pa'i dmigs bzlas ni :
hrI:
thugs ka'i ye shes sems dpa' yi :
thugs dbus nyi zla kha sbyor sbubs :
mi shigs srog gi thig le hrI:
dmar gsal tshe yi sngags kyis bskor :
bzlas pas bde chen ye shes sprin :
'od zer dpag yas mkha' khyab 'phros :
bla tshe chad nyams yar ba dang :
snod bcud 'byung ba'i dwangs ma'i srog :
rtsa gsum rab 'byams ye shes dbyig :
'od zer bdud rtsi'i rnam par drangs :
spyi bo'i rigs bdag yab yum gyi :
phyag gi bum pa'i nang du zhugs :
de nyid 'chi med bdud rtsir zhu :
khol zhing 'phyur ba'i chu rgyun gyis :
rang gi tshangs pa'i sbubs nas zhugs :
lus kyi lha tshogs kun la thim :
phung po khams dang skye mched kyi :
bla tshe nyams pa rang sor tshud :
tshe dang ye shes gzi byin 'phel :
dwangs bcud mi shigs thig ler thim :
bde chen rdo rje'i srog 'grub bsam :
sgrub pa'i sngags kyi sham bu ru :
badzra dz+nyA na A yu She swA hA:
zhes btags 'bum phrag bzhi bzlas pas :
rig 'dzin tshe yi mchog 'grub 'gyur :
thun mtshams mchod bstod thugs dam bskul :
mda' dar g.yob cing gdung ba'i glus :
hrI:
'chi med gnyug ma'i pho brang nas :
pad+ma badzra bde ba'i mchog :
rigs kyi yum chen rnal 'byor ma :
gtso 'khor sprul pa bcas pa kun :
thugs dam bskul lo dbyings nas bzhengs :
yab yum mnyam sbyor 'phro 'du las :
bde chen 'bar ba'i cho 'phrul gyi :
'od zer pho nya phyogs bcur 'phros :
bla tshe 'thor dang yar ba khug :
srog tshe nyams dang rgud pa gsos :
'khor 'das brtan g.yo'i dwangs bcud sdus :
tshe dang ye shes dngos grub stsol :
zhes bskul sngags bzlas rol mo 'phrol :
a :
snang grags rtog gsum dwang ma'i bcud :
rtsa srog thig le'i dbyings su thim :
mi 'gyur mi shigs blo las 'das :
skye med gnyug ma'i rgyas gdab bo :
badzra kA wA tsi dz+nyA na a a a :
zhes pas rgyas gdab mnyam par gzhag :
rtags mthong bdag don dngos grub blang :
yang na bdag nyid 'jug pa 'am :
slob ma gzhug phyir dbang bskur ni :
maN+Dal 'bul zhing gsol ba gdab :
rnal 'byor ma dpal dgyes rol pa'i :
khyab bdag pad+ma badzra rtsal :
bdag la brtse bas nyer dgongs nas :
tshe dang ye shes dbang mchog stsol :
rgyud sbyang sdom bzung ye shes dbab :
brtan par bya zhing thugs dam bskul :
de nas tshe 'brang spyi bor blang :
hrI:
pad+ma badzra bde chen tshe yi lha :
gsang ba'i yum mchog rdo rje rnal 'byor ma :
dbyer med rtsa gsum tshe lha rab 'byams kyis :
mi 'gyur tshe dang ye shes dngos grub stsol :
sngags mthar kA ya dz+nyA na a b+hi Shiny+tsa oM:
bdud rtsi mgrin par bzhag cing myang :
hrI:
e dbyings pad+ma b+hany+dza'i snod mchog tu :
waM yig 'khor 'das tshe bcud bdud rtsir bskyil :
dbyer med byang chub sems kyi dbang bskur bas :
'gag med tshe dang ye shes dngos grub stsol :
wA ka dz+nyA na a b+hi Shiny+tsa A:
tshe ril snying gar gtugs shing rol :
hrI:
srid zhi'i dwangs ma bde chen bcud kyis len :
rdo rje sems dpa'i tshe dang lang tsho'i dpal :
mi shigs snying po'i thig ler ro gcig pas :
'od gsal tshe dang ye shes dngos grub stsol :
tsit+ta dz+nyA na a b+hi Shiny+tsa hU~M:
rjes su rgyas gdab shis pa brjod :
dga' ston bya zhing bsod nams spel :
bcud len ril bu yun du brten :
rdo rje sems dpa'i tshe dang ni :
lang tsho'i gzi brjid rab 'bar zhing :
bde chen ye shes la brten nas :
mi 'gyur rtag pa'i tshe thob 'gyur :
sa ma ya :
de ltar bla ma yi dam gyi :
rnam par sgom pa'i thabs chen po :
thugs sgrub kun gyi mthar thug pa :
bskyed rdzogs dmar byang snying po 'di :
'phags pa dgyes pa'i ri yi sul :
mA ra ti ka'i brag phug tu :
bdag nyid pad+ma badzra dang :
tshe lam grogs mchog man+d+hA ras :
'chi med rig 'dzin bsgrubs pa'i tshe :
chos sku kun bzang rdo rje 'chang :
longs sku dpal ldan bde ba'i mchog :
sprul sku lhan skyes rnal 'byor mas :
rang byung gsang ba'i dkyil 'khor du :
dbang bskur byin brlabs gdams pa gtad :
he ru ka dang dbyer med gyur :
de nas gangs can yul dbus su :
mnga' bdag rgyal pos gsol btab ngor :
gdams zab rgyas 'bring gsum du dbyes :
rgyas pa srin sbar brag tu sbas :
chos rgyal chen po'i sprul pas 'don :
'bring po ru mtshams byang du sbas :
lo tsA chen po'i skye bas 'don :
snying po'i bcud 'dril rmad byung ba :
da lta mnga' bdag yab sras dang :
bai ro mchog dbyangs bdud 'joms rtsal :
thugs kyi gzung mar bcas la gdams :
rang rang nyams blangs drod tshad phyung :
brda ris e yis mtshan pa'i yul :
gangs bar rdo rje phug mo che'i :
pha bong dbang phyug mtshan rtags can :
der ni bse yi spar bu ru :
chos dang bstan srung dam rdzas bcas :
mi 'jig phyag rgyas bsdams la sbos :
drug cu kha ral snyigs ma'i dus :
stod smad hor gyi 'khrugs long g.yo :
bod khams rnal du mi gnas tshe :
rgyal ba mchog dbyangs sprul pa ni :
ston pa pad+ma'i ming gis rnyed :
gzhan don cung zad 'byung yang srid :
brda ris yang gter rgyas btab na :
cher snyigs sum cu kha ral dus :
mnga' bdag skye mtha' pad+ma'i ming :
'gro 'dul sgyu ma'i skyes bu la :
ye shes mkha' 'gro'i brdas mtshon te :
dgongs brgyud mngon sum byin brlabs mthus :
tshig brgyud yi ge'i ris su bris :
don brgyud snod ldan 'dus pa la :
smin grol byin rlabs chig rdzogs ston :
las can 'ga' tsam don du 'gyur :
'brel tshad don ldan e ma ho :
sa ma ya :
rgya rgya rgya :
gter rgya :
zab rgya :
gsang rgya :
gtad rgya :
man+t+ra gu h+ya sa ma ya :
