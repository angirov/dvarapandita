@#//
gcod yul gyi khrid yig zab don snying por dril ba zhes bya ba bzhugs so //
na mo gu ra we /
'gran zla kun bral rin po che //
dus gsum rgyal ba'i dgongs pa can //
thugs rjes 'gro kun sgrol mdzad pa //
drin can gter bdag gling pas skyongs //
mi skye mi 'gag bsam brjod bral //
yul 'das dmigs med sher phyin yum //
dbyer med ma gcig sprul sku la //
btud nas bdud gcod zab mo bri //
'dir rgyal ba thams cad kyi gshegs shul /
grub thob thams cad kyi thugs kyis brnag pa /
bka' pha rol tu phyin pa'i dgongs pa gsang sngags dang rjes su mthun pa'i nye lam /
bdud bzhi dbyings su gcod cing 'gal rkyen lam du slong ba'i man ngag zab lam gcod kyi gdams pa nyams su len pa la don gsum ste /
sngon 'gro dngos gzhi rjes kyi khrid do //
dang po sngon 'gro theg pa chen po'i sgor 'jug pa /
tshogs gsag pa /
yum chen mo'i sgom bzlas /
byin rlabs gnad 'beb chen mo'o //
dang po la gnyis te /
skyabs su 'gro ba dang sems bskyed pa'o //
dang po ni /
rang re rnams kyis dal 'byor gyi mi lus gtsang ma thob /
dbang po sgo lnga tshang /
rgyal ba'i bstan pa dang dge ba'i bshes gnyen gyis rjes su bzung /
chos byed dbang yod /
byed thabs shes pa'i dus 'dir nam zhag gtan gyi 'dun ma dam pa'i chos gsha' ma zhig bya dgos shing /
de'ang thog mar rtsig pa'i rming gzhi lta bu de skyabs 'gro yin la /
de'i rgyu nges 'byung yin pas 'di ltar bsam par bya ste /
rang cag rnams kyi tshe 'di'i bya ba mtho dman legs nyes thams cad yun ring rtag mi thub pa nam gzhug gi bung ba lta bu /
legs kyang snying po med pa byis pa'i khang pa lta bu /
rang thog tu yong nges can 'chi ba las nam yang bzlog tu med pa ri gzar gyi rbab dang 'dra bar shes pas /
tshe 'di'i bde skyid gtam gsum dgra gnyen chags sdang sogs thams cad skyug nad can gyis zas mthong ba lta bu'i 'du shes kyis zhen log drag po bsgoms te /
'chi chos gsha' ma zhig mi byed re shi snyam du snying khong rus pa'i gting nas drag tu bsam la /
so so rang rang gi mdun gyi nam mkhar pad+ma dang nyi zla'i gdan mtho zhing yangs pa'i dbus su rtsa ba'i bla ma dang gnyis su med pa'i ma gcig lab sgron yum chen mo'i rnam par bzhugs pa la bka' brgyud kyi bla ma dang /
dkon mchog rin po che rnam pa gsum sogs skyabs gnas kun gyis bskor ba sprin phung gtibs pa ltar bzhugs par gsal btab la /
bdag dang mkha' mnyam gyi sems can thams cad kyi skyid sdug legs nyes khyed rang shes so snyam du blo snying brang gsum ling gis bkal te /
ma mi min ye shes mkha' 'gro ma //
lab kyi sgron ma la skyabs su mchi'o //
rang rig ye shes ston mdzad pa //
bla ma rnams la skyabs su mchi'o //
dngos grub nges par ster mdzad pa'i //
yi dam lha la skyabs su mchi'o //
spangs rtogs phun sum tshogs pa yi //
sangs rgyas rnams la skyabs su\u0f8e
zhi gyur 'dod chags bral ba yi //
dam pa'i chos la skyabs su\u0f8e
gang la phul na don che ba //
dge 'dun rnams la skyabs su\u0f8e
gzhon nu'i tshul 'dzin yon tan ldan //
'jam dpal dbyangs la skyabs su\u0f8e
snying rjes nges par rgyud gang ba //
spyan ras gzigs la skyabs su\u0f8e
mthu stobs chen pos gdug pa 'dul //
rdo rje 'dzin la skyabs su mchi'o //
ji srid snying po byang chub bar /
khyed rnams la ni skyabs su mchi /
khyed rnams la ni gsol ba 'debs /
khyed rnams la ni rten bca' 'o //
'dod yon lnga yi mchod pa 'bul //
phung po lnga po mchod par bzhes //
sdig pa thams cad so sor bshags //
'gro ba'i dge la rjes yi rang //
chos kyi 'khor lo bskor du gsol //
mya ngan mi 'dar gsol ba 'debs //
dge des sems can bde gyur cig
/rdzogs pa'i byang chub sems bskyed do //
zhes bsdus pa la dga' na /
bla ma yi dam mkha' 'gro dang //
chos sku longs sku sprul sku dang //
sangs rgyas chos dang dge 'dun la //
bdag nyid gus pas skyabs su mchi //
zhes ci nus bzlas pa'i rjes su /
bdag gi rgyud la sangs rgyas thams cad kyi dgongs pa pha rol tu phyin pa skye med chig chod kyi don phyin ci ma log pa da lta nyid du skye bar byin gyis brlab tu gsol /
zhes lan gsum gsol ba btab ste /
skyabs 'gro kho na sgom pa'i dus yin na 'dir skyabs yul rnams rang la bstim /
sngon 'gro 'og ma rnams sbrel nas sgom pa'i tshe 'og tu tshogs gsog gi rten dang go chu rub tu byas na bde bas mi bsdu bar 'jog
/gnyis pa sems bskyed pa ni /
mkha' khyab kyi sems can 'di thams cad rang gi tshe rabs gtan gyi pha ma'i 'khor lo yin yang thams cad sdug bsngal gyi me dong du tshud nas thon dus med pa 'di rnams snying re rje /
de yang snying rje ba'i sar mi bzhag par rnam grol gtan gyi bde ba la 'god par bya /
de'i ched du gcod khrid zab mo nyams su blang bar bya'o snyam du bsam la /
sangs rgyas chos dang tshogs kyi mchog rnams la //
byang chub bar du bdag ni skyabs su mchi //
bdag gis sbyin sogs bgyis pa'i bsod nams kyis //
'gro la phan phyir sangs rgyas 'grub par shog
/ces mang du brjod cing rgyud dang bsre'o //
gnyis pa tshogs gsag pa la'ang thun mong dang /
thun mong ma yin pa gnyis las /
dang po thun mong ba ni /
tshogs gsog pa'i yul sngar ltar gsal btab la /
rang gzhan sems can thams cad kyi lus rdul snyed ltar sprul nas phyag 'tshal ba dang /
dngos su ci nus bsham zhing yid sprul kyi mchod rdzas dpag tu med par spros te mchod pa 'bul ba dang /
sdig sgrib nyes ltung rnams la 'gyod sdom gyi bsam pa drags pos bshags pa dang /
rang gzhan gyi dge ba thams cad la rjes su yi rang ba dang /
chos 'khor rgyun mi chad par bskor bar bskul ba dang /
'khor ba ma stongs kyi bar du gzugs sku mya ngan las mi 'da' bar gsol ba 'debs pa dang /
dge ba bla na med pa'i byang chub tu yongs su bsngo bar bya'o snyam du bsam la /
bzang spyod las byung ba'i yan lag bdun pa ci nus 'don no //
gnyis pa thun mong ma yin pa'i tshogs gsag ni /
bdag gi lus 'dod dgu 'byung ba'i rin po che gces shing phangs par mos te /
de nyid bla ma dkon mchog la phul bar bsam la /
phaTa?H
ces brjod pas rang gi pags pa hag gis bshus te dmar cham gyis bting ba dbang chen gser gyi sa gzhir gyur /
phaTa?H
khrag chil gyis byung ba dri bzang gis chag chag gdab pa /
phaTa?H
sha thams cad me tog gi tshom bu /
phaTa?H
yan lag bzhi gling bzhi /
phaTa?H
nying lag rnams gling phran /
phaTa?H
zom khog ri'i rgyal po ri rab /
phaTa?H
mgo bo rnam par rgyal ba'i khang bzang /
phaTa?H
mig gnyis nyi ma dang zla ba /
phaTa?H
snying yid bzhin gyi nor bu dgos 'dod ma lus 'byung ba'i gter du gyur pa bla ma dkon mchog la phul bas mnyes par bsam la /
sa gzhi spos chus byugs shing zhes sogs kyi mthar /
ma hA gu ru DA ki nI sa pa ri wA ra maN+Dal pU dza AHhU~M/
zhes ci nus brjod cing dbul lo //
gsum pa yum chen mo'i sgom bzlas ni /
skyabs sems sngon du 'gro bas /
skad cig gis stong pa'i ngang las pad nyi zla ba'i gdan steng a yig yongs su gyur pa las /
bdag nyid yum chen mo sku mdog gser btso ma lta bu zhal gcig phyag bzhi ma /
phyag g.yas dang po gser gyi rdo rje rtse dgu pa /
g.yon dang po pha rol tu phyin pa'i glegs bam /
phyag 'og ma gnyis mnyam gzhag gi phyag rgya mdzad pa /
rin po che'i rgyan du mas spras pa rdo rje skyil krung gis bzhugs pa /
de'i dpral bar oM/
mgrin par AH
thugs kar pad zla'i steng la a yig gnas pa'i mdun du hU~M/
thugs ka'i yi ge las 'od 'phros /
rang 'dra'i ye shes pa badzra sa mA dzaHsa spyan drangs /
dzaHhU~M baM hoHsa gnyis med du bstim /
slar yang nam mkhar spyan drangs pa'i de bzhin gshegs pa lngas bum pa'i chus dbang bskur /
rigs lngas dbu brgyan par bsam /
de nas thugs ka'i sa bon gnyis po'i mthar sngags phreng gis bskor ba las 'od 'phros /
phyi nang snod bcud brtan g.yo thams cad la phog pas snang grags 'gyu gsum lha sngags chos nyid kyi rol par mos la /
tad+ya thA/
ga te ga te pA ra ga te pA ra saM ga te bo d+hi swA hA/
zhes bzlas la mthar snang ba thams cad yum gyi sku dang /
de yang a yig bar rim gyis bsdu /
a yang 'ja' yal ba ltar dmigs med bsam brjod bral ba'i ngang la bzhag cing bsngo ba bya'o //
bzhi pa byin rlabs gnad 'beb chen mo ni /
skyabs sems sngar ltar gyi rjes su /
sems can thams cad bde ba dang bde ba'i rgyu dang ldan par zhes sogs tshad med bzhi bsgom /
de nas swa b+hA was snod bcud thams cad stong par sbyangs /
stong pa'i ngang las mdun gyi nam mkhar pad+ma'i sdong po yal ga lo 'dab phyogs bcur rgyas pa'i lte bar seng ge brgyad kyis btegs pa'i rin po che'i khri mtho zhing yangs pa rgya che ba'i steng du pad zla'i gdan la /
rtsa ba'i bla ma dang gnyis su med pa'i yum chen mo sku mdog gser btso ma lta bu zhal gcig phyag bzhi'i dang po gnyis kyis rdo rje dang glegs bam /
'og ma gnyis mnyam gzhag
/zhabs rdo rje'i skyil krung can dar dang rin po ches brgyan pa /
de'i thugs kar pad zla'i steng du ma gcig lab kyi sgron ma sku mdog dkar mo /
de'i shar du rdo rje mkha' 'gro sngon mo /
lhor rin chen mkha' 'gro ser mo /
nub tu pad+ma mkha' 'gro dmar mo /
byang du las kyi mkha' 'gro ljang gu
/lnga ka'ang zhal gcig phyag gnyis g.yas gser gyi DA ma ru dang g.yon dngul dkar gyi dril bu 'khrol ba /
rin po che dang rus pa'i rgyan gyis brgyan pa /
zhabs g.yon brkyang ba'i phyed skyil gyis gar stabs ling ling bsgyur ba /
sku las mu med pa'i 'od zer 'phro ba /
yum chen mo'i sku'i mtha' skor du pad zla'i gdan re re la g.yas su mar me mdzad /
mdun du thub dbang /
g.yon du byams pa rnams la /
'das pa dang bzhugs pa dang 'byon 'gyur gyi sangs rgyas byang sems thams cad kyis bskor ba /
rgyab tu dam chos glegs bam brtsegs pa'i rnam pa can /
yum gyi thugs ka'i thad kyi bar snang la yi dam dkyil 'khor gyi lha tshogs /
de'i steng gi cha la rtsa brgyud kyi bla ma /
yum gyi gdan khri'i mtha' skor du dam can srung ma'i tshogs dang bcas pa thams cad til gyi gong bu kha bye ba ltar bzhugs par bsam /
de rnams kyi dpral bar oM/
mgrin par AH
thugs kar hU~M/
hU~M las 'od zer 'phros pas bla ma yum chen mo 'khor dang bcas pa badzra sa mAHdzaH
zhes dang /
ma lus sems can mthar ma hA gu ru DA ki nI sa pa ri wA ra e h+ye hi /
zhes pas steng 'og phyogs mtshams thams cad nas byin thib kyis byon nas /
dzaHhU~M baM hoHsa gnyis med du bstims pa la mchod sprin dpag med spros te phul bar bsam la /
rab 'byams rgya mtsho dpag med na //
mchod rdzas ji snyed yod pa kun //
bla ma yum chen rnams la 'bul //
'gro ba'i don du bzhes su gsol //
ar+g+haM pra tIts+tsha swA hA nas shab+da'i bar dang /
spro na sngar gyi maN+Dal yang 'bul /
gang drin ma dang /
smra bsam brjod med sogs kyis bstod /
de nas rang la gnod byed kyi gdon dang gzhi bdag gi gtso byas bdag sogs sems can thams cad mgrin gcig tu kha tsam tshig tsam ma yin par snying khong rus pa'i gting nas mos gus drags pos gsol ba 'debs par bsam la cang te'u 'khrol bzhin du /
'og min chos dbyings pho brang du //
yum chen sher phyin byin rlabs can /[  ]/byin rlabs can la gsol ba 'debs so //
bla ma la gsol ba 'debs so //
ma gcig la gsol ba 'debs so //
yum chen mos byin gyis rlobs shig[  ]/bya rgod phung po'i ri bo ru //
bcom ldan shAka thub byin rlabs can //
seng chen bsnol ba'i khri steng du //
'jam dpal smra seng byin rlabs can //
g.yu lo bkod pa'i zhing khams su //
rje btsun sgrol ma byin rlabs can //
'ja' 'od 'khyil ba'i gzhal yas su //
su kha sid+d+hi byin rlabs can //
rgya gar 'jag ma'i spyil po ru //
Ar+Ya de wa byin rlabs can //
la stod ding ri glang 'khor du //
dam pa sangs rgyas byin rlabs can //
ra sa spang lung dgon pa ru //
skyo ston khu dbon byin rlabs can //
zangs ri mkhar dmar gnas mchog tu //
ma gcig lab sgron byin rlabs can //
e chung glang lung dgon pa ru //
rgyal ba don grub byin rlabs can //
snye mo khu yi rwa ba ru /
khu sgom chos seng byin rlabs\u0f8e
lung smad lcang gsar dgon pa ru //
dol pa zang thal byin rlabs\u0f8e
chu bo ri yi gnas mchog tu //
rgya nag gcer bu byin rlabs can //
rab grong se ba'i gling gseb tu //
sangs rgyas rab ston byin rlabs can //
zal mo brag gi mtha' rtsa ru //
rtogs ldan dge slong byin rlabs can /
kha rag mun khung gzhal yas su //
zhen med ras pa byin rlabs\u0f8e
ri gong dpal gyi gnas mchog tu //
sangs rgyas ston pa byin rlabs\u0f8e
nyang stod bsam gling dgon pa ru //
mkhas grub chos rje byin rlabs\u0f8e
gnas mchog gser gling dgon pa ru //
bkra shis mtshan can byin rlabs\u0f8e
gnas mchog brag chen dgon pa ru //
rdo rje'i mtshan can byin rlabs\u0f8e
gar bzhugs dag pa'i zhing khams su //
kun dga'i mtshan can byin rlabs\u0f8e
phag gru dpal gyi mtha' rtsa ru //
chos kyi rgya mtsho byin rlabs\u0f8e
'on phu chos lding ri khrod du //
rgod phrug ras pa byin rlabs\u0f8e
yar lung shel brag dgon pa ru //
dur khrod ras chen byin rlabs\u0f8e
mngon par dga' ba'i zhing khams su //
sangs rgyas blo gros byin rlabs\u0f8e
mon mkhar khyung tshang gnas mchog tu //
chos kyi blo gros byin rlabs\u0f8e
dar rgyas chos gling ri khrod du //
sna tshogs rang grol byin rlabs\u0f8e
mkha' spyod dpal gyi ri bo ru //
bstan 'dzin grags pa byin rlabs\u0f8e
tha phug rgyal ba'i ri khrod du //
mdo sngags bstan 'dzin byin rlabs\u0f8e
byang chub gling gi dgon pa ru //
phrin las lhun grub byin rlabs\u0f8e
smin grol chos kyi pho brang du //
'gyur med rdo rje byin rlabs can //
(brgyud pa'i kha skong ni /
sgra bsgyur lung gi pho brang du //
chos dpal rgya mtsho byin rlabs can //
sa spyod 'og min chos grwa ru //
rin chen rnam rgyal byin rlabs can //
zab mo gsang sngags pho brang du //
pad+ma bstan 'dzin byin rlabs can //
o rgyan gling gi gzhal yas su //
phrin las rnam rgyal byin rlabs can //
bde chen gling gi ri khrod du //
phrin las chos sgron byin rlabs can //
bka' babs bdun gyi mdzod khang du //
'jam dbyangs mkhyen brtse byin rlabs can //
mkha' spyod kun bzang bde gling du //
blo gros mtha' yas byin rlabs can //
rang snang dag pa'i zhing khams su //
brgyud pa'i bla ma byin rlabs can //
karma pa mkha' khyab rdo rje'i dbang zin las so //)
spyi gtsug nyi zla'i gdan steng du //
rtsa ba'i bla ma byin rlabs can //
snying ga chos kyi pho brang du //
yi dam lha tshogs byin rlabs can //
dag pa mkha' spyod zhing khams su //
ma dang mkha' 'gro byin rlabs can //
bsil ba tshal gyi dur khrod du //
ma mgon lcam dral byin rlabs can //
zhes pa re re'i mtshan mthar yang //
byin rlabs can la gsol ba 'debs so //
bla ma la gsol ba 'debs so //
ma gcig la gsol ba 'debs so //
yum chen mos byin gyis rlobs shig
/zhes sho lo ka gcig po 'di sbyar ro //
bka' brgyud bla ma dam pa rnams //
lus la sku yi byin gyis rlobs //
ngag la gsung gi byin gyis rlobs //
sems la thugs kyi byin gyis rlobs //
snyems thag chod par byin gyis rlobs //
gnyis 'dzin 'jig par byin gyis rlobs //
skye med rtogs par byin gyis rlobs //
rang ngo shes par byin gyis rlobs //
gnyan sa ri khrod zin pa dang //
phung po gzan du thong ba ru //
gsol ba 'debs so byin gyis rlobs //
gcod yul mtha' ru phyin pa dang //
lha 'dre'i 'gro don nus pa ru //
gsol ba 'debs so byin gyis rlobs //
bdag 'dzin rtsad nas thon pa dang //
bdag med shes rab rtogs pa ru //
gsol ba 'debs so byin gyis rlobs //
dgos med rgyud la skye ba dang //
'chi ba snying nas dran pa ru //
gsol ba 'debs so byin gyis rlobs //
rkyen ngan lam du long pa dang //
'gal rkyen grogs su 'char ba ru //
gsol ba 'debs so byin gyis rlobs //
stong nyid snying rje 'byongs pa dang //
rang gzhan don gnyis 'grub pa ru //
gsol ba 'debs so byin gyis rlobs //
da lta nyid du byin gyis rlobs //
myur ba nyid du byin gyis rlobs //
'dug sa 'di ru byin gyis rlobs //
stan thog 'di ru byin gyis rlobs //
zhes gsol ba rtse gcig tu btab nas mjug tu mtha' skor gyi rtsa brgyud kyi bla ma sangs rgyas byang sems yi dam chos srung dam chos thams cad gtso bo yum chen mo la bsdus /
de nyid skyabs gnas kun 'dus su bsam pa'i dpral bar oM/
mgrin par AH
thugs kar hU~M rnams gsal btab la /
phaTa?H
ces brjod pas dpral ba'i oM las 'od zer dkar po byung rang dang sems can thams cad kyi dpral bar thim pas /
lus kyi sdig sgrib dag
/sku'i byin rlabs zhugs par bsam /
de bzhin du mgrin pa'i AHlas 'od zer dmar po mgrin par thim /
ngag gi sdig sgrib dag
/gsung gi byin rlabs zhugs par bsam /
thugs ka'i hU~M las 'od zer sngon po snying gar thim /
yid kyi sdig sgrib dag
/thugs kyi byin rlabs zhugs par bsam /
de nas yum chen mo rang gi spyi bo'i thad du byon 'od du zhu nas rang la thim pas sgo gsum bla ma'i sku gsung thugs dang dbyer med par mos te yid la mi byed pa'i ngang la dar gcig klod la bzhag bsngo ba byas te cung zad ngal gso /
de ltar yang yang bskyar zhing bsgom mo //
de'ang sngon 'gro dmigs thun bzhi po de la dang po dmigs pa re re nas zhib tu bcad de rim par bsgom /
cung zad 'byongs nas snga dro skyabs sems /
nyin gung sgom bzlas /
phyi dro tshogs gsog
/srod la bla ma'i rnal 'byor sgom pa'i rim pa myong ba ci rigs thon thon gyi bar du bslab bo //
gzhan yang bdud kyi bar gcod zhi ba /
tshe dang longs spyod spel ba /
'khor dang longs spyod bsdu ba /
stong nyid rtogs shing snyems gcod par 'dod pa rnams la ma gcig las bzhi'i sku mdog dang mthun par bsgoms la gsol ba 'debs pa'i man ngag kha bsgyur rnams ni gzhan las shes par bya'o /
!
/gnyis pa dngos gzhi ni /
khrid yig snga ma rnams su sa bcad dgur mdzad na'ang /
bla mas 'chad bde zhing slob ma'i blo la 'char sla ba'i ched du 'dir gnyis su bsdu ste /
yum don ngo sprod pa dang /
bdud bzhi dbyings su gcod pa'o //
dang po yum don ngo sprod pa la gsum ste /
rig pa rkyang ded la brten nas sems btsal ba /
khrid tshud nas bzhag thabs bstan pa /
nam mkha' sgo 'byed la brten nas ngo sprad pa'o //
dang po ni /
sngon chad 'khor ba'i gnas su 'khyams nas bde sdug sna tshogs nyams su myong ba 'di gang gis lan na /
rang sems 'khrul pas lan pa yin te /
'khrul pa'i sems gya gyu spra spro thal thol mi dran dgu dran rnam rtog sna tshogs 'char zhing myong ba 'di'i rtsa gdar ma chod pa'i thabs med pas gcad dgos /
de'i rgyu mtshan bzo bo ji ltar mkhas kyang bzo rgyu med na bzo mi shes pa ltar /
bla ma chos mkhas gdams ngag zab ngo sprod pa bzo yang slob mas sems ma btsal bar bla mas ngo sprod mi shes pas sems 'tshol dgos /
'tshol lugs do nub nas gzung sems kyi gnas lugs ma rtogs kyi bar du rtsab rtsub mang po ma byed par lus gnad rnam snang gi chos bdun bca'/
ngag gnad rlung rang babs su zhog
/sems gnad tshig gsum po 'di kho na la dril te nyams su longs shig
/sems gang na gnas blta ba dang gcig
/gzugs ji ltar 'dug blta ba dang gnyis /
kha dog ji 'dra 'dug blta ba dang gsum mo //
dang po ni /
sems mi 'char dgu 'char sna tshogs su 'char ba 'di ya ki spyi gtsug nas ma ki rkang mthil gyi bar lus kyi cha shas gang na 'dug tshol /
thol gyis skyes pa de ka gang nas skyes /
da lta gar gnas /
tha ma gang du thim rkyang 'ded kyis ltos /
gnyis pa gzugs ji ltar 'dug blta ba ni /
dga' mi dga' bde sdug sogs thams cad kyi byed pa po sems kho rang du 'dug pa la kho'i gzugs de gru bzhi zlum po sogs dbyibs ci 'dra 'dug ltos /
gsum pa kha dog la blta ba ni /
dran rtog sna tshogs su 'char zhing 'phro ba 'di sems la dngos po yod pa'i rtags yin /
dngos med yin na 'di tsho mi 'char thang bas kha dog dkar dmar sogs ji 'dra 'dug ltos /
de yang yar blta mar blta gyis /
phu 'ded mda' 'ded gyis /
rig pa rkyang 'ded kyis ltos /
de ltar bltas pas sems ma mthong na gya gyu thal thol byung res bzhin ma yengs par ltos /
'gyu mkhan de ka gang na 'dug ci 'dra 'dug ltos /
khyed rnams kyis sems la bltas pas ma mthong /
btsal bas ma rnyed /
bzung bas ma zin snyam na /
ma mthong ma rnyed ma zin pa'i ngang de nyid la ci yang mi sems /
ci yang mi rtog
/bcas bcos gang yang ma byed par chad pa ngal gso ba ltar lhod de shig ge zhog
/yang rnam rtog thol thol skye na skyes res bzhin lta gzhag bya ste /
da res 'khor 'das 'khrugs shan 'byed dus sos dal du sdod pa ci la khom snyam du brtson 'grus drags pos sems 'tshol la 'bad /
bla mas rnyed dam ma rnyed ji ltar 'dug ces yang yang bskyar nas 'dri /
dngos po 'di 'dra ba zhig 'dug ces bden 'dzin a 'thas dang /
cang med stong par 'dug ces tshod dpogs dang /
ma rnyed pas ye nas med pa zhig gam yod pa rang ni yod las che ste ma rnyed pa zhig yin nam /
zhes blo thag ma chod pa da dung bskyar nas rtsa ba gcod du bcug cing 'dri /
bltas pas ma mthong btsal bas ma rnyed pas don la gang du'ang ma grub pa zhig yin nam zer na khrid tshud pa yin pas bzhag thabs bstan par bya'o //
gnyis pa khrid tshud nas bzhag thabs bstan pa ni /
de ltar btsal bas ma rnyed /
bzung bas ma zin /
bltas pas ci yang ma mthong /
ci yang ma yin zhing ngos gzung rgyu med pa'i gshis lugs de ka'i ngang la glod de /
'bol le /
shig ge
/sal le /
seng nge ma bcos par gzhag
/rnam rtog gi yid byed gang gis kyang ma bslad par had de gzhag
/yul bzang ngan gyis ma bsgyur bar gang shar gyi steng du rjen ne gzhag
/bsgom rgyu rdul tsam yang med cing yengs su skad cig kyang med pa'i ngang la so khad de gzhag go
/gsum pa nam mkha' sgo 'byed la brten nas ngo sprad pa ni /
don khrid du sgom ngo sprad pa dang /
tshig khrid du sgom gtan la dbab pa dang /
nyams khrid du sgom bskyang bar bya ba'o //
dang po ni /
khyed rang rnams lus gnad chos bdun bca'/
rlung rang sor zhog
/mig bar snang la cher gyis ltos /
sems bzo bcos med par had de zhog
/de kha'i ngang las mig sna rtser zhol gyis phab la kha nang log gi shes pas sems rang gi ngo bo la cher re ltos dang /
bltas pas gang du'ang ma mthong zhing ci yang ma yin pa stong gsal yul med du lhag ge ba /
ngos gzung thams cad dang bral zhing rang snang sa le ba cir yang 'char du gtub pa 'di ka don dam pa shes rab kyi pha rol tu phyin pa'o //
zhes gnas thog nas ngo sprad /
yang khyed rang rnams rnam rtog zhig thol gyis skyer chug la de ka la ched kyis ltos dang sems gnas pa'i ngang nas rnam rtog skyes pa'i tshe na'ang skye bzhin pa'i dus de ka la bltas pas ngos gzung med /
rnam rtog shar nas ru ma ma 'gags par yod pa'i skabs de nyid na'ang 'di lta bu zhes gang du'ang ma grub pas ngos gzung med /
rnam rtog yal ba'i tshe na'ang 'di lta bu zhig tu thim 'di ltar yal zhes dmigs su med /
de bas na skye 'gag gnas gsum gyi snang ba 'di thams cad 'char sgo ma 'gags pa tsam ma gtogs /
gang du'ang ngos gzung med pa yul yul can bsam med brjod med dmigs med phyal ba de kha'i ngang la tsen gyis zhog
/lhod kyis klod /
khres se bor /
rgyang gis skyur la sgom pa'i blo dang phrol la zhog dang /
'di ka gdod ma'i gnas lugs shes rab kyi pha rol tu phyin pa rgyal ba'i dgongs pa spros bral don dam pa sogs tha snyad kyi sgo nas ming ji snyed cig btags kyang /
don rang sems skad cig ma bsam brjod bral ba 'di ka lags pas /
de ka rang ngo shes tsam gyi dran pa la brten nas gang shar gyi rang ngo la bsal bzhag med par glod nas 'jog pa ste /
ma gcig gi zhal nas /
grim gyis sgrims la lhod kyis klod //
sgom pa'i gnad cig de na gda'//
zhes gsungs /
mdor na snang ba thams cad sems kyi 'khrul pa tsam ste /
rang snang ris med sems nyid cir yang ma grub pas stong pa nyid /
stong pa'i rang mdangs cir yang snang zhing snang dus nyid nas stong pas snang stong zung 'jug de ka rang gi kha nang du phyogs te rig par bya ba las gzhan ma yin te /
so so rang rig ye shes spyod yul ba //
zhes gsungs pa ltar ro //
gnyis pa tshig khrid du sgom gtan la dbab pa ni /
slob dpon gsum la bsten nas ngo sprod pa ste /
dang po gsung rab lung gi slob dpon ni /
de ltar ngo sprad pas sems nyid stong pa nyid skye med spros pa'i mtha' dang bral ba de ka gshis kyi gnas lugs sangs rgyas thams cad kyi dgongs pa ste /
sdud pa las /
chos rnams rang bzhin med par yongs su shes gyur pa //
'di ni shes rab pha rol phyin mchog spyod pa yin //
zhes dang /
gzugs kyang mi mthong tshor ba dag kyang mi mthong zhing //
'du shes mthong ba med la sems kyang mi mthong zhing //
gang la rnam par shes dang sems yod mthong med pa //
'di ni chos mthong yin zhes de bzhin gshegs pas gsungs //
zhes dang /
myang 'das las /
sangs rgyas kyi rang bzhin zhes bya ba ni sems kyi rang bzhin don dam stong pa nyid de /
don dam pa ni ye shes so //
stong pa zhes bya ba ni stong pa dang mi stong pa gnyis ka mthong ba'o //
sangs rgyas kyi rang bzhin ni dbu ma mtha' gnyis dang bral ba rig par bya'o //
zhes sogs mdo rgyud kyi bka' lung mang po dpung gnyen du drangs te nges shes bskyed par bya'o //
gnyis pa gsung sgros man ngag gi slob dpon ni /
rje btsun dam pa sangs rgyas kyi zhal nas /
sangs rgyas zer ba'i sgra bo che g.yer po che rtsis po che de yang ye gdod ma nas nga dang bdag med /
phyogs dang ris med /
gzung ba dang 'dzin pa med /
bzung bas ma zin /
btang bas ma thong /
bzhag pas ma zhog
/bshigs pas ma gzhig
/phral bas ma phrol ba de khyed rang gi gan na 'dug pa'i shes pa wal le khyug ge ba 'di rang yin no //
zhes gsungs /
ma gcig sprul sku'i zhal nas /
gang yang yid la ma byas na //
gol sar lhung ba ci la 'byung //
bsam med sgom pa ma nor na //
chos sku byang chub the tshom med //
sgom gyi nang nas de nyid mchog
/'du shes rnam par bshig la zhog
/ces dang /
sems la gnyis su ma mchis pas //
blta ru med pa'i tshul du blta /
bltas pas rang gi sems mi mthong //
mthong bas chos nyid don ma rig
/de bas blta bar bya ba ni //
rdul tsam yod pa ma yin no //
zhes dang /
gang yang yid la ma byas na //
bag chags mi 'byung sa lam rdzogs //
zhes gsungs so //
gsum pa nyams myong yid ches slob dpon ni /
de ltar lung dang man ngag thams cad nas sems nyid stong gsal dmigs med nyid gshis kyi gnas lugs yin par gsungs shing /
bla mas kyang de ltar ngo sprad /
rang gis bltas pas kyang ci yang ma yin la ci yang 'char du rung bas ngos gzung med pa bsam med brjod med du nyams su myong ba'i phyir /
de ka gsar byung glo bur gyi chos ma yin /
gdod ma'i gnas lugs ma nor ma 'khrul ba yin par thag chod pa'o //
de skad du'ang mtshan brjod las /
nor ba thams cad rnam par spang //
don gsum the tshom med pa'i blo //
zhes gsungs pa ltar ro //
gsum pa nyams khrid du sgom bskyang ba la gsum las /
dang po mnyam gzhag tu nyams su blang ba ni /
sngar rang gis nyams su myang zhing bla mas de don ngo sprad pa de go tsam myong tsam gyis mi chog ste nyams su blangs pas goms 'dris brtan pa thob par byas la /
de'i ngang las rtsol med kyi dran pa nyams su blang dgos te /
dben pa'i gnas su dran bsam 'phro 'du'i rtog pa med pa'i ngang las ma bcos ma bslad par stong gsal yul med du bzhag
/de'i ngang las rtog pa 'gyu na gang shar la cher gyis bltas la rjes med rang grol du bskyangs te yul mi dmigs pa la blos cir yang mi 'dzin par gzhag par bya'o //
gnyis pa rjes thob tu nyams su blang ba ni /
chos thams cad snang yang bden pas stong pa sgyu ma lta bur shes pa'i ngang nas thun mtshams su'ang sems dran 'dzin dang ma bral bas blta zhing bdud bzhi gcod pa dang /
dbyings rig bsre zhing phung po gzan skyur gyi dmigs pa sogs 'og nas 'byung ba ltar yang yang sbyang ngo //
gsum pa zung 'jug tu nyams su blang ba ni /
rig pa spros bral ngos gzung med pa de ka 'char sgo ma 'gags pa'i rtsal snang sgyu ma lta bur shar ba mnyam gzhag dang rjes thob dbyer med zung 'jug gsal stong 'dzin med kyi ngang du la zlo bar byas te nyams su blang ngo //
gnyis pa bdud bzhi dbyings su gcod pa ni /
thogs bcas yul gyi 'khri ba gcad //
thogs med yid kyi 'khri ba gcad //
dga' brod zhen pa'i 'khri ba gcad //
snyems byed bdag gi 'khri ba gcad //
ces gsungs pa ltar nyams su blangs te /
de la dang po thogs bcas bdud ni gzugs mthong ba dang sgra thos pa sogs phyi'i dngos po la brten pas rnam rtog thol gyis shar ba de lhongs pa yin /
de la rnam rtog gi zhen 'dzin skyes na thogs bcas kyi bdud yin pas de gcod pa ni /
dgra gnyen sogs yul gang rigs bsam la chags sdang dang skyo 'jigs la sogs pa'i blo rum me skyes pa'i tshe /
de'i dbang du mi btang bar phaTa?Hces 'phro rbad kyis bcad la gsal stong 'dzin med kyi ngang du cham gyis glod la bzhag pas chod do //
gnyis pa thogs med bdud ni phyi nang gi rkyen la rag ma las par sems la dga' mi dga' skye /
'jigs snang spro snang sun pa tshig pa za ba sogs yid yul gyi myong tshor tha mal gyi rnam rtog gang shar yang lhong /
de la re dogs skyes na thogs med kyi bdud /
de gcod pa ni phaTa?Hces sngar bzhin 'dzin med kyi ngang du bzhag pas chod do //
gsum pa dga' brod bdud ni bla ma dang chos brgyud bzang /
rang dge sbyor 'phel /
gnas khang dang longs spyod snyan grags sogs mthun rkyen tshogs pa la brten nas gzung 'dzin gyi blo skyes pa de lhong /
de la dga' brod dang skyid snang 'char na dga' brod kyi bdud /
de gcod pa ni phaTa?Hces 'dzin med du bzhag pas chod do //
bzhi pa snyems byed bdud ni rnam rtog gi 'gyu ba gang skyes pa de lhong /
de la zhen na snyems byed kyi bdud /
de gcod pa ni phaTa?Hces gang shar 'dzin med du khrol le bzhag pas chod do //
thogs bcas thogs med dga' brod gsum yang 'dir 'dus te /
bka' tshoms las /
bdud la rnam pa bzhi ru dbye //
thogs bcas bdud dang thogs med bdud //
dga' brod bdud dang snyems byed bdud //
de yang snyems byed bdud du 'dus //
zhes gsungs /
mdor na za nyal 'gro 'chag sogs spyod lam kun tu 'dzin zhen gang skyes de ka la phaTa?Hces sgra dang bcas pa'am /
mi mang khrod lta bur shub bur brjod de /
gang shar la skyon yon du mi blta bar rang sar rbad kyis bcad nas sngar gyi yum don spros bral gyi dbyings der cham me shig ge bag dro 'ur re /
gcer bu lhing pa rjen ne khres se sgom pa'i blo dang phral la 'jog ste /
le lag las /
bdud rnams ma lus sems su bcad //
sems ni skye med dbyings su grol //
zhes gsungs so //
de ltar rtag tu bskyangs pas sngar gyi sgom la bogs thon par byung na tshar tshad yin no /
!
/gsum pa rjes kyi khrid ni /
le lag las /
gnyan sar song la rig pa klod //
rkyen dang sprod la nyams su longs //
gzhan nas 'bras bu phyi dus 'debs //
'dir ni mngon sum 'byung ba yin //
zhes gsungs pa ltar /
rkyen ngan pa byung res bzhin thog rdzis kyis bcad nas ro snyoms shing lam du khyer bas nyams rtogs khyad par can btsan thabs su skyed par byed pa nyams snang bskyang ba bogs 'don gyi khrid ni /
'di la gsum /
gang du gang gi tshe 'gro lugs /
phyin nas ji ltar nyams su blang thabs /
mjug tshar tshad mtha' gtad dang bcas pa'o //
dang po la gsum ste /
gang du 'gro ba gnas kyi mtshan nyid /
nam 'gro dus kyi bye brag
/rnal 'byor 'gro lugs rnam bzhi'o //
dang po ni /
sa dpyad 'phrul gyi me long du rdzas dang gzugs dang ma nges pa gsum du gsungs te /
rdzas ni sa phyogs de rin po che 'bar ba lta bur 'dug na de'i dkyil du nyal ba sogs dang /
gzugs ni seng ge 'dra na sder mor nyal ba sogs dang /
ma nges pa ni /
nags srab   'thugs /na rtsub pa'i 'jam pa sogs 'chol ba ma nges pa ste /
legs par brtags la ma nor ba shes par bya zhing /
der ma zad gzhan gyis gnyan zer ba dang /
khyad par rang gis bltas kyang rang bzhin gyis 'jigs shing skyi g.ya' ba /
bred cing nyam nga ba /
the tshom dang rnam rtog 'khul nus pa zhig dgos te /
de med na gcad bya med pa'i phyir ro //
des na dur khrod dang lha khang gog po dang /
ri rul rnying pa sogs sleb pa tsam gyis skyi bung byed pa zhig du 'gro bar bya ste /
zab don las /
dur khrod lung stong lha khang shing gcig khang stong sogs //
rang sems gang 'jigs nyam nga bag tsha'i gnas su nyal //
zhes gsungs pa ltar ro //
gnyis pa nam 'gro dus kyi bye brag ni /
spyir 'jigs shing skrag pa dang /
nyam nga zhing bag tsha ba dang /
nad dang sdug bsngal byung dus nyams su len la /
khyad par du mtshan mo mun pa'i dus su zla grogs dang lag cha sogs kyi snyems med par 'gro ste /
nyin mo gang du phyin kyang mi 'jigs shing zla grogs yod na dus nam phyin kyang rung /
gnas gang du phyin kyang rung ste 'jigs pa mi 'byung bas gcad yul med pa'i phyir ro //
mtshan mo nyam nga ba'i dus lha 'dre rnams 'du zhing rnam rtog 'khul nus pas 'gro bar bya ste /
zab don las /
mtshan mo nyam nga lha 'dre 'du zhing rnam rtog skye //
the tshom gcod dang gegs sel bogs 'don tshe na bya //
zhes so //
gnas der ji ltar 'gro ba'i tshul yang zhe sdang 'gran sems rgan nyams dang pho tshod pho rus dang khengs dregs /
grags pa dang lo 'dod rnyed pa dang bkur sti'i ched du mi 'gro bar nges 'byung gi dad pa chen pos kun nas bslangs te /
chos thams cad rang bzhin gyis rnam par dag pa yin pa la de ltar ma rtogs pa'i 'khrul rtog gcad pa'i phyir 'gro bar bya snyam du bsam zhing /
'gro ba'i sngon du skyabs 'gro sems bskyed dang gsol ba drag tu btab ste 'gro bar bya'o //
gsum pa rnal 'byor 'gro lugs rnam bzhi ni /
dpa' bo'i stobs 'gros /
mkha' 'gro ma'i gar 'gros /
sbrul nag gi 'khyil 'gros /
rnal 'byor pa'i lding 'gros so //
dang po ni /
mig gi mthong tshad kyi lha 'dre ded par bsams nas dpa' bo'i 'gying stabs kyis 'gro
/gnyis pa mkha' 'gro ma'i gar 'gros ni /
rang lus la lha 'dre thams cad yang yang bstims nas 'gro
/gsum pa sbrul nag 'khyil 'gros ni /
sa bdag klu gnyan thams cad gnas mal dang bcas pa gnyan khrod du khyer nas 'gro bar bsam /
bzhi pa rnal 'byor lding 'gros ni /
lam gyi steng 'og thams cad du lha 'dre rnams lta stangs kyis gzir zhing 'gro ba'o //
de yang rin chen phreng ba las /
snga ma snga ru ma non na //
dgra ngan dag la bya shor 'dra //
bar ma bar du ma non na //
dpa' bo'i lag gi mtshon shor 'dra //
phyi ma phyi ru ma non na //
nor ngan phyi yi rjes snyeg 'dra //
zhes 'byung bas gnyan khrod du 'gro ba'i tshe gnas der 'dun pa gtad nas zil gnon gyi dmigs pa gtad de 'gro ba ni snga gnon /
gnyan khrod du slebs nas de nyid du zil gnon gyi dmigs pa byed pa ni bar gnon /
gnas gzhan du spo dus sngar ltar zil gnon gyi dmigs pa gtod la 'gro ba ni phyi gnon zhes bya'o //
gnyis pa phyin nas ji ltar nyams su blang ba'i thabs la gsum ste /
zil gnon gyi dmigs pa skor gsum /
phyi nang lhong tshad brtag thabs /
nyams len phung po gzan skyur ro //
dang po la gsum /
gnas lha 'dre bdag zil gyis gnon pa'o //
dang po ni /
dbyings rig bsres la rang lus shin tu che ba mgo bos lung pa'i phu /
rkang pas lung pa'i mda'/
rtsib logs g.yas g.yon gyis lung pa'i g.yas g.yon khebs pas lung pa thams cad non par bsam la /
'khor ba ma stongs kyi bar du 'dug sa 'di las g.yo bar mi bya'o snyam du bsam la de'i ngang la ci gnas bzhag go
/gnyis pa lha 'dre zil gyis gnon pa ni /
bde ba'i stan la 'dug ste /
skyabs sems gsol 'debs sngon du 'gro bas /
bdag la gnod byed kyi gtso byas pa'i snang srid kyi lha 'dre 'byung po thams cad kyis tshe rabs thog ma med pa nas pha ma ma byas pa gcig kyang med /
'di rnams ma rig pa'i dbang gis 'khor bar dbang med du 'khyams shing sdug bsngal gyis mnar ba 'di rnams snying re rje zhes brjod cing drag tu bsam /
'di rnams bla na med pa'i byang chub la 'god pa'i ched du bdag nyid sa phyogs 'di nas 'khor ba ma stongs kyi bar du g.yo bar mi bya 'gul bar mi bya snyam du zhe dam bca'/
de'i ngang nas rang gi sna bug gnyis nas rlung sangs kyis bus pas rlung des phyogs thams cad khyab par song /
des 'jig rten khams kyi 'byung po thams cad rang dbang med par bsdus nas rlung nang du 'jug pa dang bstun rang gi mal 'og tu hril gyis tshud pas ldang mi nus par bsams pa'i phyi rol steng 'og phyogs mtshams thams cad /
bla ma yi dam sangs rgyas byang sems chos skyong rnams go mtshams med par bzhugs pa'i phyi rol du rdo rje'i mtshon cha dang ye shes kyi me dpung 'phro bas bcings te thar pa'i skabs med par bsam la phaTa?Hbrjod /
des tshar tshad ma byung na /
gsum pa bdag zil gyis gnon pa ni /
rang gi sems nyid rang bzhin gyis rnam par dag pa yin pa la de ltar ma rtogs pas sems 'khrul phyir 'breng ba 'di g.yas re chung snyam du bsam la de'i ngang nas phaTa?Hces sems nyid blo bral gyi ngang la cham me bzhag
/de las rnam rtog thol gyis 'phro na yang zil gnon gyi ting 'dzin gsum po re mos su bsgom /
dmigs pa gsum po 'di la 'bad pas tha mal gyi zhen rtog mi 'jug
/lha 'dre lhong zhing dbang du 'du /
snang ba bden med du bun long nger 'gro
/lha 'dre 'bros pa dang mgo skor gyi tshar tshad sad sud de 'dra mi 'byung ba yin gsung /
gnyis pa phyi nang lhong tshad brtag thabs ni /
de ltar zil gnon gsum gyi ting nge 'dzin la brten nas lhong gsum 'byung ba las dang po phyi lha 'dre lhongs pa'i rtags ni /
sa g.yo ba dang ri 'ur ba dang /
gzugs mi sdug pa'i mthong snang dang sgra mi sdug pa'i thos snang sogs 'jigs pa'i cho 'phrul 'di mi 'byung ba ci yang med de dngos nyams rmi lam gang rung la 'byung ngo //
de'ang rab zhag gsum 'bring zhag lnga'am bdun /
tha ma'ang nyin zhag bcu las mi 'gyang par lhong /
'on kyang gdon byings chung /
rnal 'byor pa nus pa ches pas ldang mi nus pa dang /
gdon byings che rnal 'byor pa nus pa chung bas ma lhong pa sogs lugs mang bas gang yin shes par bya gsungs /
gnyis pa bar na tsha lhongs pa'i rtags ni /
snying rlung gzer sogs na tsha drag po glo bur du 'byung ba'o //
gsum pa nang rnam rtog lhongs pa'i rtags ni /
rang gi rgyud la sdug snang /
skyo 'jigs mi tshugs pa lta bu dang 'gro snying 'dod pa tshig pa za ba /
chos brgyad 'dod yon gyi yul phyir 'phro ba'i rtog pa mi non pa 'dra ba 'byung ba sogs sems thog tu re dogs kyi 'char sgo sna tshogs pa 'char ro //
de ltar phyi nang bar gsum gyi lhong rtags de 'dra ba'i rigs gang byung yang dga' sdug dang nyam nga bag tsha rdul tsam yang mi bya bar /
thams cad sems kyi cho 'phrul nam mkha'i ri mo lta bur thag bcad la phaTa?Hces dbyings rig bsres te sems gzhi med rtsa bral gyi ngang la khres se bor /
ci 'ong ba shog
/ci dga' ba gyis /
gar 'gro bar song snyam du blo'i snyem thag bcad la bzhag go
/gsum pa nyams len phung po gzan skyur ni /
zil gnon gyi dmigs pa la brten nas lhong tshad byung ba'i tshe bya ba ste /
de'ang ma gcig gi zhal nas /
bem rig phral la dbyings rig bsre //
stong nyid ngang la ci gnas gzhag
/nyams len phung po gzan du skyur //
zhes gsungs pas /
bde ba'i stan la lus gnad chos bdun bca'/
mig bar snang la har re gtad de rang gi rkang mthil gnyis su ngo bo rig pa byang chub kyi sems rnam pa thig le dkar po bya ma gsar gyi sgo nga tsam pa gsal zhing 'tsher ba zhig bsam /
de gnyis ngar gdong gi dkyil rkang pa'i khong nas yar byung ste pus mo gnyis su sleb /
de nas brla gnyis nas yar hri li li song ba sum mdor gcig tu 'dril ba de phaTa?Hces lte ba /
phaTa?Hces snying ga
/phaTa?Hces mgrin pa /
phaTa?Hces spyi bo tshangs pa'i bu ga nas yar rgyang gis thon /
phaTa?Hces pas thig le nam mkha' la 'ja' yal ba ltar gyur nas dbyings rig bsres pa'i ngang la gzhag
/de'ang nam mkhas gar khyab rig pas khyab pas yangs cha le ba la ngos gzung med pa'i spros bral stong pa nyid kyi ngang la rjes med sang nge skyur te ci gnas mnyam par gzhag
/de la mi gnas na phung po gzan skyur bya ste /
de la thog mar dkar 'gyed ni /
rang gi lus 'di gzhon zhing dar la babs pa mdzes shing yid du 'ong bar bskyed la /
phaTa?H
ces pas rang gi snying ga nas rang sems rdo rje rnal 'byor ma dmar mo gri gug dang thod pa bsnams pa zhabs g.yon brkyang ba'i gar stabs gcer bu skra grol ba /
mdzes shing yid du 'ong ba zhig rgyang gis thon te mdun gyi nam mkha' la byon nas /
phaTa?H
ces pas phyag g.yas kyi gri gug gis rang lus sems med de'i thod pa smin mtshams nas hag gis bregs te /
mdun du mi mgo'i sgyed pu ri bo tsam pa gsum rang byung du byung ba'i steng du ka pA la bzhag pa nam mkha' dang mnyam par gyur /
rang lus lhag ma rnams phyag gi gri gug gis bshas te dum bur btang ba thod pa'i nang du blugs pas /
phaTa?Hsha'i ri bo chen po /
phaTa?Hkhrag gi rgya mtsho chen po /
phaTa?Hrus pa'i gram khrod chen po stong gsum 'jig rten gyi khams thams cad yongs su gang ba'i phung por gyur /
rdo rje rnal 'byor mas oM AHhU~M zhes brjod pas ma dag pa sbyangs te thams cad 'od du ltem gyis zhu bas zag med kyi bdud rtsi ro brgya pa 'dod yon gyi rnam pa ma tshang ba med pa'i sprin 'phro bar bsam zhing /
'khor 'das kyis bsdus pa'i yar mgron dang mar mgron thams cad sprin 'thibs pa bzhin du byon nas sa gzhi nam mkha' bar snang thams cad khengs par gyur pa la /
rnal 'byor ma dpag tu med pa spros te thod pas bdud rtsi bcus nas dkon mchog sri zhu dang mgon po yon tan gyi mgron rnams la /
mchod sprin bsam gyis mi khyab par spros te phul bas mnyes shing tshims nas 'gal rkyen lam du longs shing gcod yul mthar phyin par byin gyis brlab par bsam /
snying rje dang bu lon lan chags kyi mgron rnams la thod pas bdud rtsi bcus nas chil chil stor bas so so'i nad dang sdug bsngal zhi /
bkrag dang gzi mdangs rgyas /
ci 'dod pa'i 'byor pa phun sum tshogs pa thob par bsam la /
ngag tu /
pha drin can rtsa ba'i bla ma brgyud pa dang bcas pa thams cad dang /
pha rgyud dpa' bo'i lha tshogs /
ma rgyud dpa' mo'i lha tshogs /
sras rgyud nyams myong gi lha tshogs te gcod yul brgyud pa'i bla ma rnams kyi zhal du oM AHhU~M/
gzhan yang bka' brgyud /
sgrub brgyud /
dbang bskur /
zhal mjal /
gsung thos pa'i bla ma rnams kyi zhal du oM AHhU~M/
yi dam dkyil 'khor gyi lha tshogs /
dus gsum rgyal ba sras dang slob mar bcas pa thams cad /
dpa' bo mkha' 'gro dam pa chos skyong ba'i srung ma dkon mchog sri zhu'i mgron du gyur pa thams cad la 'bul lo //
mnyes shing tshims par gyur cig
/dpal tshangs pa dang brgya byin la sogs pa phyogs skyong bcu /
rgyal po chen po bzhi /
lha chen po brgyad /
klu chen po brgyad /
gza' chen po brgyad /
rgyu skar nyi shu rtsa brgyad /
'jigs byed chen po dgu ste /
gtsang rigs kyi mgon po bdun cu rtsa lnga 'khor dang bcas pa la sogs pa mgon po yon tan gyi mgron du gyur pa thams cad la 'bul lo //
gnas po chen po 'dis thog drangs gzhi bdag gi mgron du gyur pa dang /
dus gsum gyi pha ma /
khams gsum gyi sems can rigs drug nam mkha' dang mnyam pa snying rje'i mgron du gyur pa thams cad la 'bul lo //
lan gyi glud du re ba /
bu lon ma 'khor ba /
lan chags kyi mgron du gyur pa thams cad la 'bul lo //
lan chags sha mkhon thams cad byang bar gyur cig
/bdag gi sha khrag las grub pa'i bdud rtsi chen po 'di dag mthong ba thos pa 'thungs pa longs spyad pa tsam gyis bla ma dang 'phags pa rnams mnyes shing /
sems can rnams kyi nyon mongs pa dang shes bya'i sgrib pa byang /
tshogs gnyis rdzogs par bsam /
de ltar lan brgya'am nyer gcig sogs gang lcogs bsngo /
lhag ma shal shol rnams khas nyen pa /
dbang chung ba /
glo bur du lhags pa rnams la byin nas /
phaTa?Hces sbyin pa'i yul /
phaTa?Hces sbyin pa'i dngos po /
phaTa?Hces sbyin yul mi dmigs shing /
yang phaTa?Hces pas sems nyid kyi ngo bo rnal 'byor ma'ang nam mkha' la 'ja' yal ba lta bur gyur nas dbyings rig bsres pa'i ngang la ci gnas gzhag
/de las gzung 'dzin gyi rtog pa thol gyis skyes na /
phaTa?Hces pas 'thor ba sdud /
bying ba sangs /
thams cad sems su shes pas sems gang shar gyi ngo bo de ka la cher gyis bltas la /
rig pa rten med las med gtad med kyi ngang la skyur te gzhag go
/de nas dmar 'gyed ni /
rang lus mdzes shing yid du 'ong bar bskyed la rang sems rnal 'byor ma'i rnam par sngar bzhin bton nas /
rang lus de stong gsum khyab pa'i mi ro tsho bcud snum bag dang ldan pa zhig tu gyur pa /
rang sems rnal 'byor ma'i phyag gi gri gug gis pags pa hag gis bshus pa dmar cham gyis bting zhing /
nywa bzhi thang gis brgyangs /
de'i steng du mgo dang yan lag lhu gzugs thams cad dum bur gtubs /
nang rol bton nas spungs te /
sha yi ri bo /
khrag gi rgya mtsho /
rus pa'i gram khrod /
rkang dang lha nga klad zhag gi lbu phreng 'khrigs pa /
'jig rten gyi khams thams cad yongs su gang bar bsam la /
skad chen pos ngag tu /
'e 'e /
gtso bo gdon chen bco brgyad /
byis pa'i gdon chen bco lnga /
pho gdon rgyal po /
mo gdon srin mo /
gza' gdon rgyu skar /
klu gdon sa bdag
/btsan gdon gshin rje /
'gong po /
the'u brang /
gri pho gri mo /
mtho ba srid pa'i rtse mo man chad /
dma' ba na rag dmyal khams yan chad /
mtho ba nam mkha'i lha tshogs man chad /
dma' ba sa 'og lto 'phye yan chad /
mtho ba pe har rgyal po man chad /
dma' ba yul 'dre sa srin yan chad kyi snang zhing srid pa'i lha 'dre thams cad 'dir 'dus shig
/'e 'e /
khyad par du gnyan khrod 'di na gnas pa'i dkar po lha'i sde tshan /
nag po bdud kyi sde tshan /
dmar po btsan gyi sde tshan /
khra bo gza'i sde tshan /
'phan po gnyan gyi sde tshan /
phyug po klu'i sde tshan /
rak+sha srin po'i sde tshan /
pho mo ma ning gi sde tshan du gtogs pa thams cad 'dir 'dus shig
/khyad par du'ang bdag ming 'di zhes bya ba'i lus ngag yid gsum la /
dang po nad kyi sna 'dren pa /
bar du nad kyi tshang bca' ba /
tha mar nad la mi phan par byed pa'i pho gdon rgyal po /
mo gdon srin mo /
gri pho gri mo sogs snga 'dre rnying pa /
da 'dre so ma /
yul 'dre 'khyam po /
za 'dre shi gshed /
kha'i dbugs 'phrog pa /
khong pa'i srog gcod par 'dod pa'i bdud dang log 'dren thams cad 'dir 'dus shig
/ces bos pas lha 'dre thams cad skad cig la 'ub kyis 'dus te /
sa dang nam mkha' bar snang thams cad gang bar bsam la /
de rnams la lus ston mor bkye ba ni /
'o 'o /
bdag gi spyi bo'i gtsug nas rkang pa'i mthil yan chad /
dbang po rnam pa lnga /
nang rol rnam pa lnga /
sha dang rus pa /
khrag dang chu ser /
so dang sen mo /
skra dang ba spu /
klad pa dang klad rgya /
zhag dang khong khrag
/tshe dang srog
/mdangs dang bkrag
/khams sum cu so gnyis la sogs pa thams cad khyed rnams la ster ba yin pas /
zo zhig
/gsol cig
/rol cig
/snoms shig
/dgyes par mdzod cig
/'di spyir rigs drug sems can thams cad kyi glud du bsngo /
sgos drin can pha ma'i glud du bsngo /
yang sgos rtsa ba'i bla ma'i glud du bsngo /
khyad par lha 'dre khyed rnams la gzan du ster /
ched du bsngo ba yin pas zo zhig
/gsol cig
/rol cig
/snoms shig
/dgyes par mdzod shig
/'di bram ze skye ba bdun pa'i sha khrag tu byin gyis brlabs pa yin pas zos pa tsam gyis khyed rnams khams gsum 'khor ba las thar nas rigs drug gi sdug bsngal dang bral zhing /
myur du rnam mkhyen sangs rgyas kyi go 'phang thob pa yin /
sems can ma sgrol ba rnams sgrol ba yin /
ma grol ba rnams grol ba yin /
dbugs ma phyin pa rnams dbugs phyin pa yin /
yongs su mya ngan las ma 'das pa rnams yongs su mya ngan las 'da' bar byed pa yin pas /
zo zhig
/gsol cig
/rol cig
/snoms shig
/dgyes par mdzod cig
/zhes brjod pas mgron rnams so so'i bsam pa dang mthun par sha khrag rus pa nang rol yan lag sogs hab dir gyis zos 'thungs khyer pas gnas skabs su tshims shing dga' mgu yi rang /
mthar thug nyon mongs pa zhi bar bsam /
de ltar lan brgya'am nyer gcig sogs kyis bsngos la /
lhag ma khas zhan dbang chung ba glo bur du lhags pa rnams la sbyin nas /
phaTa?Hces dbyings rig bsres te stong nyid kyi ngang la ci gnas gzhag
/de ltar dkar 'gyed dmar 'gyed kyi dmigs pa 'di gnyis gzan skyur gyi dmigs pa'i gtso bo yin /
gzhan du dkar 'gyed las 'phros pa lus dgos 'dod 'byung ba'i dpag bsam gyi shing du bsams nas bsngo ba sogs la spyir gzan du skyur ba zer /
bye brag tu gzan du skyur ba ni /
rang lus kyi bye brag gang na sa de lag g.yas kyi ral gris hag gis bkog nas gnod byed kyi gtso byas pa'i gdon rnams la sbyin pas hab dir gyis zos par bsam la ngag tu /
'khor ba thog ma med pa nas bdag lus ngag yid gsum la bdag tu bzung /
gces 'dzin byas pas gnas skabs su 'dre dang gdon bgegs kyis gnod /
na tsha dang sdug bsngal byung /
mthar thug khams gsum du 'khor zhing rigs drug tu 'khyams pa de bdag 'dzin gyis lan pa yin pas /
da nga'i lus mdzes shing gtsang la yid du 'ong ba gces shing phangs pa dgos shing mkho ba 'di /
spyir rigs drug sems can thams cad kyi glud du bsngo /
sgos drin chen pha ma'i glud du bsngo /
yang sgos rtsa ba'i bla ma'i glud du bsngo /
khyad par lha 'dre khyed rnams kyi gzan du gtong bas /
rings na dron mor zo /
mi rings na tshos la zo /
zhen pa til 'bru tsam yang mi byed do //
su 'dod pa khyer cig
/ces blos ling gis btang ste sbyin /
phaTa?Hces dbyings rig bsre /
thod rgal du gzan du skyur ba ni /
gnod byed kyi gtso byas thams cad slong mo ba'i tshul du 'dus pa la /
rang lus ril po ltos med du byin pas mi ro la bya rgod rub pa ltar hab dir gyis lhag med du zos par bsam zhing dbyings rig bsre /
sngar gyi dmar 'gyed kyang thod rgal du skyur ba'i rigs su 'du ba yin /
mdor na 'jigs skrag dang nyam nga ba sogs ci byung yang /
da ni lus 'di khyed rnams la sbyin tshar bas chags zhen bya rgyu rdul tsam yang med /
nga la dbang ba ni spu nyag gcig tsam yang med /
nga'i ni min /
lha 'dre khyed rang rnams dbang ba yin pas ci dga' gyis byas la blos ling gis btang /
rjes la bdag dang lha 'dre dang gcod gang yang yid la mi bya bar phaTa?Hces dbyings rig bsres te stong nyid kyi ngang la skyur te bzhag go //
gang ltar yang mthar gnod byed kyi gtso byas sems can thams cad kyi sdig pa dang sdug bsngal thams cad bdag la smin par gyur cig
/bdag gi bde dge thams cad sems can la smin par gyur cig snyam du bsam la /
sems can sdug bsngal bdag smin cing //
bdag dge ma lus der smin shog
/ces bsngo ba bya'o //
gsum pa mjug tshar tshad mtha' gtad dang bcas pa la gsum ste /
tshar chod pa'i tshad /
mtha' gtad kyi dmigs pa /
bogs dbyung ba'i man ngag go
/dang po la'ang /
dus kyi /
rtags kyi /
mthar thug gi tshar tshad dang gsum /
dang po ni /
zhag gsum mam bdun nam bcu tshun la bar ma chad du byas na yong bar bshad cing /
rnal 'byor pa rab la lhong gcod tshar gsum zhag gcig la 'ong ba'ang yod gsungs /
gnyis pa rtags kyi tshar tshad ni /
dngos nyams rmi lam gang rung du khrom mang pos rang la bsnyen bkur byed pa sogs lha 'dre dbang du 'dus pa'i tshar tshad /
rang nyid dpon du gyur nas khrims bsgyur ba sogs zil gyis gnon pa'i tshar tshad /
rang gi las gang bcol byed pa sogs bran du 'khol ba'i tshar tshad /
thog mar cho 'phrul mang po byung rjes mthar rang sar nyal gyis zhi nas blo bde 'bol le /
nyams dga' yal le /
bag dro 'u re /
rig pa dwangs sal le /
nyon mongs pa'i rtog pa nyal gyis 'gag
/bdag dang lha 'dre cho 'phrul gsum du ma ro gcig tu rtogs /
sgo gsum dge sbyor la bskul bar spro ba rnams ni lam du longs pa'i tshar tshad de /
de'ang tshar tshad byung ma byung la dga' mi dga'i 'dod zhen dang re dogs gang yang mi bya bar thams cad mnyam nyid du skyel ba gnad do //
gsum pa mthar thug mchog gi tshar tshad ni /
rang nyid khrus byed pa rmi ba sogs spyir sdig sgrib dag pa'i rtags dang /
bye brag tu nam mkha' g.ya' dag pa rmi ba sogs bzang rtags mang po 'byung zhing /
khyad par du rang rgyud la sngar med kyi nyams rtogs khyad par can skye ba dang /
smig rgyu la sogs pa'i mthong nyams mtha' yas pa dang /
gzhan yang lus nyams dang ngag nyams dang mngon shes dang rdzu 'phrul sogs yon tan dpag med 'char /
phrin las bzhi thogs pa med par sgrub nus pa sogs 'byung bar 'gyur zhing /
de ltar mchog dang thun mong gi tshar tshad ci byung yang rlom sems dga' brod mi bya bar yum don gyi ngang la mnyam par gzhag par bya'o //
gnyis pa mtha' gtad kyi dmigs pa ni /
gnyan khrod du sngar gyi nyams len rnams la 'bad par byas kyang tshar tshad mi 'byung zhing cho 'phrul dang lhong shin tu che ba byung na mtha' gtad bya ba la gsum las /
dang po phyi lha 'dre mtha' la gtad pa ni /
sngar nas gnod pa'i lha 'dre la gcod byas nas ma chod pa'am /
cis kyang ma lhong pa sogs la bya ste /
gnyan thog tu gnyan dbab pa bya ba shin tu gnyan pa'i sa cho 'phrul dang gdug rtsub che bar gang gcad par dka' ba'i sa der phyin te bsdad pas /
lha 'dres ma bzod par zing gis langs 'ong /
de dus nyams len gyi gdings tshan bskyed /
rtogs pa'i ltag tshan bskyed /
snying rus kyi sde tshan bskyed nas bsdad pas glags ma rnyed par kho rang bred de bros 'gro'o //
gnyis pa bar phung po mtha' la gtad pa ni /
cho 'phrul che sa gcad par dka' ba der phyin nas rang nyid kyi ske la thag pa btags pa'i sne mo gang gnas kyi rten la gtad de bzhag go
/gsum pa nang bdag 'dzin mkha' la gtad pa ni /
'di ltar bsam ste lus bzhi bsdus kyi phung po 'di ji tshugs byas kyang 'chi ba las ma 'das /
sa steng 'dir rtag tu ni mi sdod /
tshe thar du lus pa ni su la'ang med pas nam yang gtang ba mnyam po la /
dus da lta lha 'dre rnams 'dod cing rang la sbyin dbang yod dus 'dir cis mi gtong /
spyir 'gro drug yongs dang sgos drin can pha ma /
yang sgos rtsa ba'i bla ma'i glud du gtong /
khyad par lha 'dre khyed rnams kyi don du gtong bas /
mtho ba srid pa'i rtse mo nas dma' ba dmyal khams yan chad kyi snang srid kyi lha 'dre thams cad 'dir 'dus shig
/bdag che ge mo'i bzhi bsdus kyi phung po 'di khyed tsho gang 'dod la gang 'dod du ster bas /
gsol cig
/khyer cig
/mnyes par dgongs shig
/ster ma nus na nga ngan /
za ma nus na khyed ngan no //
rab lha 'dre khyed rnams kyis nga dmyal bar skyur cig
/'bring do nub zo la nangs par nga la ldog rgyu med par thongs shig
/tha na'ang nad sna dgu thongs /
shi yang ma shi /
gson yang ma gson pa zhig gyis shig
/ces brjod cing bsam /
phaTa?Hces rig pa stong gsal 'dzin med kyi ngang la 'jog
/de ltar zhe nas rgyud la skyes na nad gdon bar gcod gang gis kyang mi tshugs /
lha 'dre'i rigs tshan gcig ma bzod nas btud du 'ong /
yang na cho 'phrul ston du 'ong ste ci byung na'ang nyam nga bag tsha med pa'i ngang du 'bol le shig ge yum don la zhog dang /
gnod pa byed mkhan mi yong gis /
lar cho 'phrul dang bar gcod ci byung yang bsrung du gsol brgya las zo zhig zer ba gcig dga'/
lha srung brgya ra mdar sbran pa las lha 'dre stong za ru 'jug pa dga'/
bsrung ba brgya 'dogs pa las na dga' shi skyid gcig dga' ba yin gsung ngo //
gsum pa bogs dbyung ba'i man ngag ni /
de ltar nyams su blangs kyang yon tan ma skyes na /
yar bla ma la gsol ba btab ste bogs dbyung /
mar sems can thams cad la snying rje bsgoms te bogs dbyung /
bar du 'gal rkyen ci byung yang thog rdzis byas la bogs dbyung bar bya ste /
kha 'thor las /
gang la gcad par dka' ba la //
nyam nga med par thog rdzis gyis //
nyams myong rtogs pa'i bogs thon nas //
rtsal dang yon tan rdzogs par 'gyur //
zhes gsungs so //
de ltar dur khrod dang gnyan khrod du tshogs gnyis zung 'jug gi lam la 'bad par byas pas dang por lhong tshad /
bar du nyams len /
tha mar tshar tshad rnams yid ches thag chod pa byung ba dang dge rtsa bla na med pa'i byang chub tu bsngo bar bya'o /
!
/da ni gcod kyi lag len la nye bar mkho ba'i gnad kyi sgo cung zad bstan par bya ste /
thog mar sngon 'gro skabs su skyabs yul /
tshogs zhing bla ma'i rnal 'byor gyi rten rnams dmigs pa rgyas pa gsal mi thebs pa'i rigs la /
pad nyi zla ba'i gdan steng du bla ma dang ma gcig lab kyi sgron ma dbyer med du bsgoms la skyabs gnas kun 'dus su blo thag gcod /
sngon 'gro'i rkang grangs kyang bsdus pa la dga' na skyabs sems maN+Dal gsol 'debs tsam byas kyang chad pa'i skyon du mi 'gyur zhing /
dngos gzhi nyams rtogs skye ba'i sgo yin pas rgyas bsdus gang ltar nyams su len yang myong ba thon tsam re bslab dgos so //
dngos gzhi'i skabs su mnyam gzhag gi rnal 'byor yum don la mnyam par 'jog pa 'di dmigs pa'i mthil yin /
de'i rjes thob kyi rnal 'byor gang shar rtog pa'i bdud dbyings su gcod pa de yin zhing /
'di thun mtshams kun tu sems dran 'dzin dang ma bral bar byas te nyams su len pa yin mod /
thog ma'i dus su mnyam gzhag dang sbrel nas 'jur sgom dang /
rnam rtog de'i gnyen por yang dmigs pa thun chung la grang mang ba btud mar lam du khyer ba bya /
de ltar dngos gzhi'i dmigs pa gnyis po 'di nyams len gyi 'gag yin pas nyams len gyi rkang tshugs pa la 'bad /
rjes bogs 'don gnyan khrod 'grim pa'i skabs su thog mar yum don sgom pa dang bdud bzhi gcod pa'i dmigs pa gnyis po de'i thun mtshams su lan re tsam dang /
de gnyis la nyams myong skyes mtshams nas rang gi khyim du thun bzhir zil gnon gyi dmigs pa'i nang nas sems can thams cad la byams dang snying rje drag tu bsgom pa gcig po la bsgril /
thun 'jog khar dkar 'gyed tshar re byas la dbyings rig bsre /
de nas dmigs pa cung zad 'byongs pa na /
rang nyid gang du 'gro ba'i gnyan khrod der 'dun pa gtad la zil gnon gyi dmigs pa dang /
zhi gcod drag gcod skabs dang bstun pa'i gzan skyur gyi dmigs pa dkar 'gyed dang dmar 'gyed gang rigs yang yang sgom pa zhag gnyis gsum tsam byas rjes gnyan khrod la dngos su 'gro ba yin /
de yang lam du 'jug khar skyabs sems dang gsol 'debs sngon du 'gro bas snga non gyi zil gnon dmigs pa snying tshims pa gcig btang la dmigs pa'i stangs ma shor bar rnal 'byor pa'i lding 'gros lta bus thol gyis 'gro /
der sleb ma thag zil gnon gyi dmigs pa gang rung zhig sgom zhing /
rang khros ma nag mor sgom la dbang sdud kyi dmigs pa dang bcas stan zhing lpags su mos pas phyogs bzhir g.yob cing /
sa gnad che ba zhig tu 'ding /
gal te lcog pu phub yod na gur mkha' 'gro ma'i gzhal yas khang du bskyed /
stan la lus gnad dang bcas pas 'dug te skyabs sems gsol 'debs sngon du 'gro bas zil gnon gyi dmigs pa kho na la thun bzhir 'bad /
thun bzhi ni /
thor thun skya rengs dang po'i dus dang /
snga thun ri mgor nyi ma shar tsam dang /
dgong thun grib so 'bab pa tsam dang /
srod thun srod gdong nag gi dus so //
de ltar 'bad pas lhongs rtags byung ba dang nyams myong gi rtsal dang sbyar te dkar 'gyed dmar 'gyed du grags pa'i gzan skyur so so gang rigs sam /
spel ma ste zhi drag phyed ma gsum po skabs dang sbyar nas nyams su blang zhing /
cho 'phrul dang nyam nga ji ltar che na'ang dge sbyor gyi stangs ma shor ba gal che /
de ltar sa rde btsugs pas mthar gnas bag chags shing dge sbyor la bogs thon na tshar tshad lhong tshad kyi tshad gnyis 'grigs pa yin pas gtang rag tu dkar 'gyed mang du gtong zhing chos sbyin dang smon lam gdab /
de nas gnyan khrod gzhan du 'degs kar yang sngar bzhin zil gnon gyi dmigs pa gtong /
sdod shul du tho brtsigs pa thugs rje chen por bskyed cing /
de'i sku las bdud rtsi'i rgyun babs pas gnyan khrod de'i gzhi bdag dang gnod byed kyi lha 'dres gtsos sems can thams cad tshims par bsam la /
sngar bzhin 'gro lugs rnam bzhi gang rung gis 'gro ba sogs shes par bya /
de yang gnyan sar rkang rjen gyis mi 'gro ba dang /
mtshan mo me mi gtong ba dang /
bshang gci phyogs gcig tu dor ba dang /
gnyan sa gcig tu yang yang mi 'gro ba /
tshar tshad byung nas der mi sdod pa /
tshar tshad ma byung bar gzhan du mi spo ba sogs dam tshig rnams kyang nges par bya /
'on kyang nyams khrid zhag bdun ma lta bu la gnyan sa mi gcig pa bdun du 'gro ba'i phyag len snang bas tshar tshad ma byung bar gnas spo mi rung ba'ang mtha' gcig tu ma nges pa yin /
de yang thog mar gnyan khrod bkra shis pa gzhi bdag 'jam zhing chos la dkar ba zhig tu 'gro zhing gzan skyur kyang dkar 'gyed shis /
dang po nas gnyan khrod rtsub pa dang dmar 'gyed sogs lam du long dka' gsung na'ang nyams myong dang bstun nas gnad shes par bya zhing /
spyir dkar 'gyed la zhi gcod /
dmar 'gyed la drag gcod /
thun bzhi po snga thun gnyis dang phyi thun gnyis su phyed de zhi drag spel mar nyams su len pa la phyed ma zhes grags /
drag gcod kyi dus su rang ma gcig ye shes kyi mkha' 'gro mar bsam la chos thams cad rang snang sgyu ma ltar shes pas /
'phyong rgyug dang drag sngags bzla ba sogs lhong slong ba'i spros bcas kyi spyod pa'ang lhong pa shin tu 'gor na bya bar gsungs pa las gzhan du byar mi rung /
spros bcas kyi spyod pa 'di la ltos nas sngar gyi zil gnon dang gzan skyur dbyings rig bsre ba gsum spel mar nyams su len pa de spros med /
yum don spros bral kho na la mnyam par 'jog pa de shin tu spros med kyi spyod par 'gyur zhing /
yang dngos gzhi yum don la ngo sprod thems nas /
bogs 'don rjes kyi khrid la nyams khrid zhag bdun ma nyams su len par 'dod na'ang 'jam dbyangs mgon po'i khrid yig bzhin sbyar du rung mod /
kho bos ni bya rgod mkhas grub las zhag bdun ma'i dpe lung tsam zhig ma gtogs nyams khrid ma thob pas bri bar ma nus la /
khrid tshul 'di ni rje bla ma bka' drin mtshungs med gter chen chos kyi rgyal po'i zhal nas dmigs pa'i ngo bo tsam khrid du nod cing gnyan khrod 'grim pa sogs ma grub kyang /
zab mo'i gdams pa 'di la nges shes kyi dad pa cung zad tsam skyes pa dang /
nyams myong gis rang sems la sim pa thob pa med kyang skyud byang mdor bsdus pa 'di tsam bla ma dam pa'i phyag bzhes mi nyams pa'i phyir spel ba la 'gal ba med do //
'dir smras pa /
'chi ba snying zug bcos min nges 'byung gis //
tshe 'di'i bde skyid gtam la ma chags par //
rang sems gnyug ma'i rang zhal rjen gcer re //
mthong ba'i me long 'di 'dra blta bar mdzod //
snang grags 'gyu bar 'dzin zhen bdud kyi dpung //
nyams len zhen med mtshon cha'i 'phrul 'khor gyis //
bcom nas byar med blo bral ngang bskyangs te //
rang rig chos sku'i rgyal sa zin par mdzod //
de ltar gcod yul man ngag zab mo'i don //
snying por dril ba'i dge 'dis 'gro ba kun //
'gal rkyen lam longs bdud bzhi dbyings bcom nas //
chos dbyings rnam dag yum don rtogs par shog
/zhes pa 'di'ang rje btsun chos kyi rgyal po dpal ldan bla ma mchog gis skal ldan 'dus pa'i tshogs la nges don snying po'i chos 'khor rgyun mi 'chad du bskor ba'i khrid gnyer ba dge slong sgrub chen blo ldan lhun grub dang /
chab mdo dge slong spong ba pa ngag dbang blo bzang gnyis kyis bskul ngor smyos kyi dge slong rmongs pa d+harma shrIs o rgyan smin grol gling gi chos grwar spel ba dge legs su gyur cig
/dge'o //
mang+ga laM///
/
