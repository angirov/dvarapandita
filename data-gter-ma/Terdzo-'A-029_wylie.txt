ha~M:
thugs rje chen po nam mkha' rgyal po'i dbang bskur rgyas pa bklag chog tu bkod pa dngos grub chu rgyun zhes bya ba bzhugs so //
na mo gu ru lo ke shwa ra ya /
bskal bzang sangs rgyas stong rtsa 'byung ba'i gzhi //
rgyal sras rgyal ba'i yab gyur mtshan tsam gyis //
srid pa gting sprugs thugs rje'i dbang phyug la //
gus pas phyag bgyid brtse bas bdag skyongs shig
/bka' gter sgrub thabs rgya mtsho las //
snying po yid bzhin dbang gi rgyal //
byi dor byas 'dis skal bzang la //
grub gnyis 'dod pa cir yang 'jo //
gter chen zhig gling gar gyi dbang phyug rtsal gyi zab chos gtso bo 'phags pa nam mkha'i rgyal po'i smin byed bsgrub pa la /
gter gzhung du sa bcad bdun gyis bstan pa'i snyan gsan gsol gdab /
bsnyen pa kha gso /
sgrub chen khog dbub sbrel ba sogs deng sang dbang rgyun tsam don du gnyer ba la lag tu mi lon pas /
'dir mgyogs dbang dkyus 'gre'i dbang du byas te 'chad pa la don lnga /
sngon 'gro sta gon /
dbang rdzas gshom bkod /
dbang don sgrub mchod /
yongs rdzogs dbang bskur /
cho ga'i rjes kyi rim pa rnams so //
dang po la lnga /
bdag bskyed /
sngon gtor bum pa /
lha /
slob ma sta gon no //
dang po ni /
'chad par 'gyur ba'i yo byad rnams tshogs par byas la las byang ltar brgyud 'debs dang skyabs sems lan gsum btang /
dmigs med stong pa'i ngang nyid las :
pho brang lte dbus 'od lnga'i klong :
pad+ma nyi zla'i gdan stengs su :
rang rig yi ge hrIHdmar po :
phar 'phros rgyal ba mnyes mchod phul :
sems can kun gyi sgrib pa sbyangs :
tshur 'dus dngos grub bdag la bsdus :
'khor ba dong nas sprugs par bsam :
de nyid yongs su gyur pa las :
rang nyid thugs rje chen po'i sku :
dmar po zhal gcig phyag gnyis pa :
phyag g.yas pad phreng thugs kar 'dzin :
phyag g.yon tshe bum pad sdong bsnams :
rin chen pad phreng rus rgyan dang :
dar dpyang rgyan mchog dpag med brgyan :
yum mchog gsang ba ye shes ma :
phyag g.yas ut+pal g.yon bdud rtsi :
zung 'jug yab kyi mgul la 'khyud :
gcer bu rgyan drug pad phreng 'dzin :
zhabs gnyis yab kyi sked la 'khril :
gnyis med zung 'jug dag tu bsgom :
thugs kar zla ba'i dkyil 'khor steng :
hrIHyig dmar po 'od zer can :
yig drug mtha' la bskor bar bsam :
de las 'od 'phros rang bzhin gyi :
ye shes sems dpa' spyan drangs bstim :
sku gsung thugs kyis byin brlabs nas :
ye shes lnga yis dbang bskur bsam :
bdag nyid thugs srog hrIHyig las :
'od zer phar 'phros rgyal ba mchod :
sems can kun gyi sdig sgrib sbyangs :
kun kyang thugs rje chen por gyur :
tshur 'dus sku gsung thugs kyi bcud :
byin rlabs dngos grub bdag la thim :
ting 'dzin thugs srog hrIHyig mthar :
yig drug g.yon du 'khor bar bsgom :
oM ma Ni pad+me hU~M hrI:
zhes bzla /
gnyis pa sngon gtor ni /
dkar gtor dang gser skyems bshams la /
byin brlabs dang bsngo ba bla ma dgongs 'dus ltar shes na legs /
yang na spyi 'gre smin lugs lta bu bya'o //
gsum pa bum pa ni /
rnam bum bcud ldan kha rgyan mgul chings dkar pos spras pa /
las bum de mtshungs mgul chings ljang gus spras pa gzhi steng du bkod /
phyi mchod bsham /
raM yaM khaM:
rnam dag chos dbyings ngang nyid las :
rang byung mchod pa'i phung po ni :
kun bzang mchod pa'i sprin lta bu :
dpag yas nam mkha' gang bar gyur :
oM badzra ar+g+haM nas shab+da AHhU~M:
zhes byin brlabs /
swA b+hA bas sbyangs /
stong pa'i ngang las bum pa rin po che'i gzhal yas khang gi nang du pad+ma nyi zla'i gdan la 'phags mchog nam mkha'i rgyal po yum gsang ba ye shes dang bcas pa la sgrol ma dkar ljang nor 'dzin gsang 'dzin /
sangs rgyas stong rtsa /
sems dpa' yab yum bcu drug
/thub pa drug
/khro chen bzhi rnams kyis bskor ba'i gnas gsum 'bru gsum gyis mtshan pa las 'od zer 'phros /
rang bzhin gyi gnas nas ye shes pa spyan drangs /
oM Ar+ya a ba lo ke shwa ra sa pa ri bA ra badzra sa mA dzaH
dzaHhU~M baM hoH
dam ye gnyis su med par gyur /
ces pa tsam gyis gsal btab la las byang ltar mchod bstod mdor bsdus bya /
de dag gi thugs srog las 'od 'phros /
sems can gyi sgrib pa sbyang /
'phags pa mchod /
tshur 'dus bum pa'i lha la thim par bsam /
gzungs thag blangs la yig bcu /
gzungs ring /
gtso 'khor dril ba'i bzlas pa rnams ci 'grub byas la mthar /
rang gi thugs ka nas 'od zer gzungs thag la 'khril te song bas gtso 'khor gyi thugs kar phog
/thams cad bdud rtsir zhu bar gyur /
ces dmigs la /
las bum du rnam 'joms bskyed bzlas las bcol bcas don dbang ltar bya /
bzhi pa lha ni /
dkyil 'khor gyi stegs bur dri'i thig le lha grangs dang mnyam pa la me tog gi tshom bu bkod /
phyi mchod /
sman gtor rak+ta rnams la byin rlabs las byang ltar ram gong smos bya /
rgyas par grub na las byang ltar dam tshig pa bskyed cing ye shes bstim pa nas bstod pa'i bar bya /
tshogs mchod kyang 'bul bar bshad /
bsdu na /
sgrub gzhi dkyil 'khor rang byung ye shes kyi gzhal med khang du nyi zla'i gdan la sogs gong bum bskyed skabs ltar la spyan 'dren shwa lo ka gcig tsam dang sngags brjod dam ye bsre /
mchod bstod ci rigs byas la gsol ba gdab pa ni /
ho :
dgongs shig dkyil 'khor lha yi gtso :
thugs rje chen po'i lha tshogs rnams :
ma lus bdag la dgongs su gsol :
'phags pa sras bcas mchod pa dang :
slob bu khyed kyi rjes 'jug phyir :
rdo rje 'dzin pa ming 'di zhes bya bas :
nangs par rgyal ba'i dkyil 'khor bri :
thugs rje chen pos dgongs nas ni :
byin gyis rlob par mdzad du gsol :
zhes brjod /
skabs 'dir stegs bu dkar zlum steng shing zlum brtsig
/til yungs sogs bsreg rdzas gang 'dzom bzhag
/me 'bar ba'i nang du dkyil 'khor pa yongs rdzogs skad cig gsal ba la bsreg rdzas bdud rtsi dkar po'i rnam par phul bas bzhes te zhi ba'i phrin las mdzad par mos la /
gtso 'khor dril sngags kyi sham bu /
bdag cag rnams kyi mi mthun bar gcod thams cad shAn+tiM ku ru ye swa hA:
zhes lan grangs ci rigs su 'bul la mi dmigs par bzhag
/lnga pa slob ma ni /
dkyil 'khor bcas rnams yol bas bsgribs /
dri'i chu /
so shing /
srung skud lnga bsgril /
ku sha rnams 'du bya /
slob ma rnams la phyir rol du khrus bya /
nang du me tog bkye bsdu dang spro na rgyu 'bras kyi chos bshad spyi ltar bya /
mdor bsdus skabs sems bskyed gsal gdab la /
de'ang rgyal ba sku gsum gyi zhing khams ma lus pa'i khyab bdag nam mkha'i mtha' dang mnyam pa'i lus can ji snyed pa skyob pa'i dpal mgon /
khyad par gdong dmar mun pa'i rgyal khams su skyes pa'i 'gro ba rnams la sangs rgyas las kyang lhag pa'i bka' drin chen pos skyong bar mdzad pa /
'phags pa spyan ras gzigs dbang phyug la rgyud sde rnam pa bzhi las sgrub pa'i thabs tshul mtha' yas pa gsungs pa thams cad 'phags yul grub pa'i dbang phyug rnams kyis man ngag lag len du dril ba'i bka' srol ji snyed bod yul du'ang byon pa rnams kyi nang nas khyad par du 'phags pa /
'jig rten dbang phyug gang nyid rdo rje slob dpon chen po'i rnam par rol pas gangs can gdul bya'i mgon du byon pa o rgyan pad+ma sam+b+ha ba nyid ra sa 'phrul snang gi gtsug lag khang chen po'i steng khang sangs rgyas rabs bdun gyi sku brnyan drung du gzhugs pa'i skabs su /
chos rgyal khri sde yab sras dang mkha' 'gro mtsho rgyal sogs rje 'bangs rnams kyis gsol ba btab pa'i ngor thugs rje chen po 'khor ba las sgrol rtsa gsum yongs su rdzogs pa'i smin grol gdams ngag mtha' rgyas su bstsal pa nyid /
phyi rabs gdul bya'i don du zab mo'i gter du sbas dgos pa'i bka' bstsal gnang ba ltar dbyings phyug ye shes mtsho rgyal gyis dka'i bsdu ba mdzad nas bai DUr+ya'i shog bu la rin chen gser gyi khu bas mkha' 'gro'i brda'i yi ger bkod /
grol ba bzhi ldan gyi dam rdzas dang lhan cig pad+ma rA ga'i bum par bcug nas glo 'bur nub phyogs su rgya bdun gyis btab pa rtsub 'gyur bzhi bcu kha ral gyi dus su son pa'i tshe /
lha sras dam 'dzin mu rub btsad po'i yang srid sprul pa'i gter ston zhig gling 'od gsal sgyu mas spyan drangs te gdul bya dpag tu med pa smin grol la bkod par mdzad pa'i gdams skor 'di la smin byed kyi chos sde mang du bzhugs pa las /
'dir rtsa ba'i smin byed yan lag yongs rdzogs bka' gtad kyi rim pa mtha' rgyas su bsgrub pa la sngon 'gro slob ma lhag par gnas pa dang /
dngos gzhi dbang bskur ba gnyis su yod pa las 'dir slob ma lhag gnas kyi chos rnams sgrub pa'i skabs su babs pa yin pas de nyid zhu ba'i yon du dmigs te zhing khams 'bul bar zhu /
zhes brjod la maN+Dal 'bul gzhug
/thal sbyar me tog dang bcas te gsol ba 'debs pa 'di'i rjes zlos /
kye ma 'phags pa spyan ras gzigs :
bla ma rje btsun dgongs su gsol :
bdag cag khyed kyi rjes su 'jug :
thun mong mchog gi skyabs 'gro dang :
so thar byang sems dam tshig sdom :
'phags pa mchog gi sa thob phyir :
mgon pos bdag la gnang du gsol :
lan gsum /
de ltar gsol ba btab pa la bka'i gnang ba sbyin pa yin pas snyan gtod 'tshal /
kye ma skal bzang las can rnams :
'das dang ma byon da ltar gyi :
rgyal ba ma lus thams cad kyang :
gsang gsum cho ga 'di mkhyen pas :
'phags pa rdzogs sangs rgyas thob cing :
thugs rje chen po nyid kyis ni :
bdud kyi dpung yang 'di yis btul :
khyed kyang bla med mchog thob phyir :
'di yi rjes su kun zhugs mdzod :
ces gnang ba sbyin /
thog mar rgyud dag par bya ba'i slad du mdun gyi nam mkhar bla ma dang thugs rje chen po nam mkha'i rgyal po'i lha tshogs mngon sum bzhin du bzhugs pa'i spyan sngar /
phyag 'tshal zhing mchod pa 'bul ba sogs gsag sbyang yan lag bcu pa'i dmigs pa rnams rtse gcig tu gsal thob la 'di'i rjes zlos mdzod /
dus gsum bzhugs pa'i bla ma thams cad dang //
thugs rje chen po'i dkyil 'khor lha tshogs dang //
phyogs bcu'i sangs rgyas byang sems sras dang bcas //
sems can 'khor ba'i sdug bsngal bsal ba'i phyir //
rang bzhin gnas nas spyan 'dren gshegs su gsol //
nyi zla pad+ma'i gdan la brtan par bzhugs //
lus ngag yid gsum gus pas phyag 'tshal lo //
dngos 'byor yid sprul mchod pa dam pa bzhes //
tshe rabs sngon nas da lta yan chad du //
sdig pa'i las rnams ci bgyis so sor bshags //
skye bo nyan thos rang rgyal byang chub sems //
dus gsum dge rtsa bgyis la rjes yi rang //
dus gsum sangs rgyas zhal nas gsungs pa yi //
chos 'khor sems can rnams la bskor du gsol //
'gro don mi mdzad mya ngan 'da' bzhed la //
'gro ba'i don du bzhugs par gsol ba 'debs //
bdag gzhan dge ba'i rtsa ba gang bsags pas //
bla med rdzogs pa'i byang chub thob par shog
/theg pa thams cad kyi gzhi rten skyabs su 'gro ba'i slad du tshogs zhing de dag gi spyan sngar rang dang mkha' khyab kyi 'gro ba mtha' dag deng nas byang chub ma thob kyi bar du skyabs su mchi'o snyam pas 'di'i rjes zlos /
kye :
phyogs bcu'i sangs rgyas byang sems dang :
thugs rje chen po'i lha tshogs dgongs :
rkang gnyis gtso bo sangs rgyas dang :
zhi ba chags bral dam pa'i chos :
tshogs mchog phyir mi ldog pa la :
bdag gis gus pas skyabs su mchi :
dus gsum sangs rgyas bla ma la :
'di bzung bla med byang chub bar :
sgo gsum gus pas skyabs su mchi :
lan gsum /
de nas rgyud sdom pa dang ldan par bya ba'i slad du phyi ltar so so thar pa'i sdom pa yang dag par blangs nas tshul bzhin bsrung bar bgyi'o snyam pas 'di'i rjes zlos /
bla ma mchog gi spyan snga ru :
lus ngag yid kyis 'gro ba la :
gnod pa spang zhing dge tshogs bsgrub :
dge tshul dge slong byang chub sems :
so so thar pa'i sdom pa la :
bdag ni rgyun du gnas shing bsrung :
gsum /
nang byang chub sems kyi sdom pa la thog mar smon pa byang chub mchog tu sems bskyed pa 'di'i rjes zlos /
bla ma 'phags pa'i lha tshogs dgongs :
'di bzung byang chub ma thob bar :
'gro drug sems can thams cad la :
pha ma'i 'du shes nyer bzhag ste :
ma bsgral ba rnams bsgral ba dang :
ma grol ba rnams dgrol ba dang :
dbugs ma phyung pa dbugs dbyung phyir :
smon pa'i byang chub sems bskyed do :
gsum /
'jug pa'i bslab pa rnams la tshul bzhin du slob par bgyi'o snyam pas 'di'i rjes zlos /
sngon gyi bde gshegs rgyal ba rnams :
sgo gsum sdom la gnas pa ltar :
'di bzung 'khor ba ma stongs bar :
bla med 'jug pa'i byang chub sems :
bdag cag rnams kyis bskyed par bgyi :
phar phyin drug slob sdom gsum bzung :
bdag gis sdom bzung ma grol sgrol :
dbugs dbyung mya ngan 'das la 'god :
gsum /
gsang ba rig 'dzin sngags kyi dam tshig rigs lnga spyi dang khyad par gyis bsdus pa rnams tshul bzhin bzung ba'i blos 'di'i rjes zlos /
dkon mchog gsum bzung mi gtang bsgrub :
rdo rje rigs kyi dam tshig tu :
rdo rje dril bu'i phyag rgya dang :
byang chub sems ni spang mi bya :
rdo rje rigs kyi dam tshig yin :
rin chen rigs kyi dam tshig tu :
sbyin pa rnam bzhi rtag tu sbyin :
rin chen rigs kyi sdom pa yin :
pad+ma rigs kyi dam tshig tu :
theg pa gsum dang chos rnams bshad :
pad+ma rigs kyi sdom pa yin :
las kyi rigs kyi dam tshig tu :
'gro ba'i don du brtson par bya :
las kyi rigs kyi sdom pa yin :
gsum /
spyir bsrung bya'i dam tshig gi gnas bsgrag pa yin pas nges par mdzod cig
/dkon mchog la gus 'gro la brtse :
rtsa ba yan lag dam tshig bsrung :
lus dang srog la bab gyur kyang :
rtsa ba'i dam tshig 'da' mi bya :
zhes de'i don bkrol la bshad /
de nas gzhi lus dang sgo gsum byin gyis brlab pa la dmigs pa 'di bzhin du mdzod /
khyed rang rnams skad cig gis thugs rje chen po sku mdog dkar po zhi 'dzum dar dang rin po ches brgyan pa /
phyag bzhi'i dang po gnyis thal sbyar /
'og ma gnyis shel phreng dang pad dkar 'dzin pa /
zhabs rdo rje'i skyil krung gis pad zla'i gdan la bzhugs pa'i gnas gsum du oM AHhU~M sangs rgyas thams cad kyi rdo rje gsum gyi ngo bor gsal bar mos shig
/gnas gsum du dri'i thig le bkod la 'bru gsum brjod /
lce la bdud rtsi bzhag
/de las 'od zer dpag tu med pa 'phros ye shes pa rdo rje gsum gyi lha tshogs rnams spyan drangs te thim par gyur /
ces dmigs la rol mo bsgrag
/de nyid brtan par byas par mos /
oM su pra tiSh+Tha\u0f8e
spyi bor rdo rje dang me tog bzhag
/de nas maN+Dal la me tog gi tshom bu dgu bkod pa bzhag
/so shing sbyin la /
dngos grub kyi ltas brtag pa'i slad du so shing thal mo sbyar ba'i bar du zungs la bdag la dngos grub gang thob pa'i ltas bstan du gsol snyam pas tshig 'di'i rjes zlos dang bcas te 'dor mdzod /
bla ma yi dam mkha' 'gro yis :
bdag la dngos grub bzang po ston :
ha sa ha :
zhes dor /
so shing rtse mo phyogs bzhi dbus lngar bstan na rigs lnga'i phrin las /
mtshams su las phran tshegs /
dbus su 'greng na mchog thob par gsungs so //
zab mo'i chos bshad pa 'di la gsan pas khyab ste /
kye ma rigs ldan bu rnams nyon :
bla med 'di 'dra'i dkyil 'khor mchog :
u dum wa ra'i me tog mtshungs :
'di ru gang zhugs sdig sgrib 'dag :
mthong bas bde chen zhing la reg :
tshul bzhin sgrubs shig bsod nams che :
srung skud lnga bsgril mdud pa gsum byas la rtsa sngags btab /
rdo rje'i mdud pa 'di nyid dpung pa g.yon la bcings pas sgo gsum la bar du gcod pa thams cad srung bar mos shig
/las sngags bzlas pas bcings /
badzra rak+Sha hU~M:
zhes rdo rje'i rgyas gdab /
ku sha'i chun po 'bru gsum bzlas pas byin brlabs /
dag byed rtsa'i chun po chung ba sngas dang che ba stan gyis la don nub bla ma dang dkyil 'khor la mgo phyogs pas /
thugs rje chen po'i lha tshogs rnams :
dge ba'i rtags rnams bstan du gsol :
zhes brjod cing 'dun pa rtse gcig pas nyal ba'i rmi lam du bzang ngan gyi ltas mthong bar 'gyur ro //
zhes ku sha sbyin /
dge ba bsngos la rang gnas su btang /
sta gon gyi lha rnams mdun gyi nam mkhar 'od kyi drwa bar /
badzra sa ma ya dza :
zhes pas btegs te bzhugs par mos /
gnyis pa dbang rdzas gshom bkod ni /
dbang chen yan lag rnams dang bcas pa dkyus gcig tu bskur ba'i dbang du byas te /
rten dang rgyan gyi bkod pa ji ltar tshogs pa bkram pa'i gung du stegs bu yangs pa khebs ldan la ras bris kyi dkyil 'khor bkram pa'i dbus su many+dzi la sngar sta gon byas pa'i rnam bum kha rgyan gzungs rdor dang ldan pa bzhag
/rgyab ngos su sgrub gtor don dbang gi skabs su bshad pa ltar ram bla gtor dmar po pad 'dab can rgyan ldan bzhag kyang 'thus /
btags grol 'khor lo dar snas bklubs pa khri'u la bkod /
mdun du sangs rgyas stong rtsa /
spyan ras gzigs lnga /
nor 'dzin gsang 'dzin /
sgrol ma sngo dkar /
sems dpa' brgyad /
sems ma brgyad /
thub pa drug
/khro bo bzhi bcas lha tsaka tshang ba dang dbu rgyan /
zhi chas /
phyag mtshan rnams bkod /
g.yas su gsang dbang thod pa bdud rtsis bkang ba'i khar sin+d+hu ra'i thig le can gyi me long dang shel rdo bzhag
/g.yon du rjes gnang chas /
rdzas brgyad /
rgyal srid so so ba /
'khor lo /
dung /
pusti /
rdo rje /
dgang blugs /
mchod gtor /
gdab phur /
me long gsal ba /
phreng ba /
rig tsaka rnams bzhag
/rgyab ngos sam stegs bu zur bar theg pa rim dgu'i dbang rdzas /
chos gos rnam gsum mkhar gsil lhung bzed /
thod pa bum ril /
gdugs po ti dung bcas gsum /
bum pa phreng ba rdor dril gsum /
rus rgyan gri thod kha T+wAM/
byang sems dkar dmar /
man shel bcas gsum ste gsum tshan gsum phyogs bkod len bde bar bya /
bka' srung dregs pa'i rjes gnang gi chas dkyil 'khor mtha' skor gyi shar du chos 'byung dkar po me ris bskor ba'i steng du dpal lha'i gtor ma 'brang rgyas dkar po /
lhor ser po'i steng du shan pa'i gtor ma gru gsum ra mgos mtshan pa /
nub tu dmar po'i steng srin po'i gtor ma gru gsum ra shas brgyan pa /
byang du ljang gu'i steng du mA ra snying zan gyi gtor ma gru gsum tsit+tas brgyan pa /
byang shar mthing nag gi steng gza' gdong gtor ma gru gsum mig gis brgyan pa /
shar lho'i ljang gu'i steng klu gtor sbrul gyis brgyan pa /
chos 'byung thams cad me ris bskor ba 'gre
/nub g.yon du pad+ma dkar po 'dab ma bzhi'i steng thang lha'i gtor ma gangs ri'i gzugs can|
'dzom na so so'i sku tsaka btsugs pa bkod /
dkyil 'khor mdun ngos su sman gtor rak+ta /
chu gnyis nyer spyod bskor bsham bya /
gzhan yang las bum /
mig dar /
me tog
/phrin las la dgos pa'i gtor ma dang tshogs kyi yo byad la sogs pa ma tshang ba med par 'du bya'o //
gsum pa dbang don sgrub mchod ni /
sgrub thabs phyi nang gsang ba so so mi 'khyong bas spyi khyab tu nam mkha'i rgyal po'i las gzhung bsrang /
bdag bskyed dang mdun dkyil dus gcig tu gsal 'debs la bzlas pa'i skabs spro bsdu'ang so sor bya /
bum bzlas dmigs pa sogs spyi ltar grub na legs /
btags grol la dmigs te yan lag bdun pa 'bul /
brgyud pa'i bla ma la gsol ba gdab /
phyogs dus rgyal ba sras dang bcas pa byon te tsakra la thim par mos la byin 'bebs sam spyan 'dren sngags bcas brjod /
spos bsreg
/rol mo bsgrag go
/bka' srung gi las byang phyogs bsdus kyis gtor ma rnams so sor gsal 'debs /
gtor ma phul /
sngags byang ltar so so'i bzlas pa'ang khyugs tsam bya /
tshogs byin brlab nas skong ba'i bar du btang /
rig pa'i me tog dor la slob ma gzhug par gnang bar zhu'o //
bzhi pa dbang bskur ba la /
slob dpon dang dkyil 'khor yol bas bsgrib /
slob ma sta gon byas pa rnams las slob kyis sgrub khang gi sgo drung du khrus bya /
bla ma brgyud pa la gsol ba 'debs bzhin pas dkyil 'khor gyi khang pa la bskor ba lan gsum byed par mos shig
/byas la bla ma sku gsum ma lta bu'i gsol 'debs 'don du gzhug
/mig dar bkab /
phyi'i sgo drung nas sgo srung khro bo chen po la gsol ba gdab pa'i mos pas 'di'i rjes zlos /
kyai :
khro bo mi bzad 'jigs pa'i gzugs :
mtshon cha sna tshogs phyag na bsnams :
thugs rje chen po'i pho brang bsrung :
bdag cag 'khor ba las sgrol gyi :
thar pa'i drung du 'jug pa'i phyir :
khyod kyis gnang ste gtang du gsol :
zhes lan gsum /
nang nas slob dpon gyis /
khyed rnams su yin ci yin byed /
ces brjod /
las slob kyis /
dris pa'i lan gsol bar mos la rjes zlos /
bdag cag skal ldan rigs kyi bu :
thugs rje chen po'i dkyil 'khor du :
pad+ma'i rigs mchog spyan ras gzigs :
smin byed dbang gi sku drin zhu'o :
zhes zhu /
de nas las slob kyis rdo rjes mtshon te yol ba'i phyi rol du khrid de /
bla ma dkyil 'khor gyi gtso bo dang dbyer ma mchis pa la dad mos drag pos gsol ba 'debs pa 'di'i rjes zlos /
sangs rgyas kun gyi rang bzhin sku :
slob dpon khyod la bdag skyabs mchi :
sdug bsngal 'khor ba'i rgya mtsho las :
gtso bo khyod kyis bsgral du gsol :
lan gsum /
slob dpon gyis /
kye ma blo bzang skal ldan rnams :
nyon mongs nyes pa'i tshogs spangs na :
tshe gcig myang 'das lam 'byor ba :
thugs rje chen po'i sgrub dbang gis :
dkyil 'khor 'di mthong thos pas kyang :
khams gsum 'khor ba'i gnas las grol :
bka' bzhin sgrub par dbang byed dam :
zhes dris pa'i lan du 'di'i rjes zlos /
'phags pa'i dkyil 'khor dang bcas pa'i :
lha rnams la yang phyag 'tshal lo :
ci gsungs bka' las bdag mi 'da':
thar pa'i pho brang dam pa ru :
mgon pos bdag cag gzhug tu gsol :
zhes zhus la yol ba bsal /
mi grangs dang mnyam pa'i glud zan bkye /
changs bu byas pa snod gcig tu bsdu /
las byang ltar byin brlabs nas bsngo /
bka' bsgo zhing bgegs bskrad /
srung 'khor bsgom la mtshams bcad /
de nas thugs rje chen po spyan ras gzigs kyi lha tshogs zhal mngon du gyur pa la phyag 'tshal zhing gsol ba 'debs pa'i mos pas thal mo sbyor la 'di'i rjes zlos /
kye bla ma rdo rje 'dzin pa dang :
dkyil 'khor lha tshogs spangs nas ni :
skyob pa gzhan na mi mnga' bas :
khyod kyi thugs rjes bdag bzung 'tshal :
zhes zhu /
bla mas /
kye :
khyed rnams snod ldan bsod nams bsags :
thugs rje chen po lha yi lha :
bdag gis khyed rnams smin byed cing :
'dod pa'i don sgrub dam pa sbyin :
zhes gnang ba bstsal pa la ci 'byor pa'i yon phul bar mos la maN+Dal 'bul bar zhu /
zhes maN+Dal 'bul gzhug
/mtshams sbyor dang sngags spyi mthun gyis cod pan sbyin /
de nas khyad par can gyi 'dod don gsol ba 'debs pa 'di'i rjes zlos mdzod /
spyan ras gzigs dbang che ba'i mchog :
bdag ni 'bras bu gsang sngags kyi :
smin cing grol bar 'dod pas na :
thugs rjes bdag la gnang bar mdzod :
lan gsum /
bla mas /
e ma skal ldan rigs kyi bu :
khyod rnams las zad 'khrul pa zhig :
ngas khyod thugs rje chen po yi :
dkyil 'khor gzhug cing ye shes dbab :
dngos grub thams cad khyod kyis thob :
'phags pa'i dkyil 'khor chen po 'di :
ma mthong pa la smras na ni :
dam tshig nyams nas dmyal bar lhung :
thub par srungs shig skal ldan rnams :
zhes brjod /
de nas gsang ba'i dam la bzhag pa la sku gsung thugs kyi dam tshig gnyan po dang rdo rje'i chu nan sbyin zhing slob dpon bka' gnyan pa'i sgo nas dam bsgrag pa rnams rim par 'byung ba yin pas don nges par mdzod cig
/spyi bor rdo rje bzhag ste /
dus gsum sangs rgyas thams cad kyi :
ye shes rdo rje skyed byed pa'i :
'phags pa'i dkyil 'khor dam pa 'di :
khyod kyis smras na nyams gyur te :
mnar med gnas su skye bar 'gyur :
badzra sa ma ya hU~M:
mgrin par bzhag ste /
dus gsum sangs rgyas gsang ba'i lam :
dkyil 'khor gsang ba bla med 'di :
khyed kyis su la'ang smra ma byed :
gal ste smras na dam tshig nyams :
badzra sa ma ya A:
de nas snying gar bzhag ste /
hU~M:
de ring thugs rje chen po'i lha :
khyed kyi snying la yang dag zhugs :
gal ste tshul 'di smras na ni :
de ma thag tu dral te gshegs :
A+oM AHhU~M swA hA:
de nas bum chu sbyin zhing /
'di ni khyod kyi dmyal ba'i chu :
dam tshig nyams na sreg par byed :
dam tshig bsrung na dngos grub ni :
rdo rje bdud rtsi'i chu 'dis 'grub :
oM badzra u da ka :
de nas bdud rtsi sbyin zhing /
hU~M:
'di ni ye shes bdud rtsi ste :
dam med dmyal ba'i gnas su ltung :
dam bsrung dngos grub mchog thob 'gyur :
de phyir dam las ma 'da' zhig :
oM a mr-ita sa ma ya hU~M:
de nas rdo rje dang phreng ba spyi bor bzhag ste /
hU~M:
deng nas brtsam ste bu khyod kyi :
rdo rje 'dzin pa nga yin gyis :
nga yis ji ltar bsgo ba'i bka':
khyod kyis 'da' bar mi rung ngo :
nga yi bka' 'das nyams pa na :
mnar med rdo rje dmyal ba nas :
thon cing thar pa'i dus med do :
de phyir dam las ma 'da' zhig :
oM badzra sa ma ya rak+Sha hU~M:
zhes bsgrag
/de nas dbang gi gzhi dgod cing ye shes pa dbab pa yin pas khyed rang rnams lus gnad legs par bsgrim /
thal mo spyi bor brkyang :
sems gzhan du ma yengs par dmigs pa 'di rtse gcig tu sgoms shig
/las sngags bdud rtsis bsang /
swa b+hA bas sbyangs /
stong pa'i ngang las snod bcud dag pa'i zhing khams chen por gyur pa'i dbus su khyed rang rnams gang du gnas pa'i go sar paM las pad+ma dang a las zla ba'i gdan gyi steng du khyed rang gi sems nyid yi ge hrIHdkar po las 'od zer 'phros /
don gnyis byas /
tshur 'dus pa las khyed rang 'phags pa spyan ras gzigs nam mkha'i rgyal po sku mdog dkar la dmar ba'i mdangs can /
zhal bcu gcig gi rtsa ba'i zhal gsum dkar ljang dmar ba /
de steng zhal gsum ser ljang dkar po /
de steng zhal gsum ljang dkar dmar ba /
de steng khro zhal nag po /
de steng 'od dpag med kyi zhal dang bcas pa /
rtsa ba'i phyag dang po gnyis thugs kar thal mo sbyar ba /
g.yas kyi 'og ma shel phreng /
g.yon gyi 'og mas pad dkar 'dzin pa /
yan lag gi phyag nyi shus phyag mtshan sna tshogs bsnams pa /
nying lag gi phyag stong la spyan stong gis mtshan pa /
dar dang rin po ches brgyan cing ri dwags pags pas nu ma g.yon pa bkab pa /
zhabs bzhi mnyam pa'i stabs kyis bzhengs te gsang ba ye shes kyi mkha' 'gro ma dmar mo dar dang rin chen rus pas brgyan cing phyag bzhis DA ru thod khrag gri gug kha T+wAM bsnams pa dang 'khril ba /
dpral bar 'khor lo oM gyis mtshan pa /
mgrin par pad+ma AHsa mtshan pa /
thugs kar rdo rje hU~M gis mtshan pa /
thugs ka'i cha smad du zla ba'i dkyil 'khor la 'khor lo rtsibs drug
/lte bar hrI:
rtsibs drug la yi ge drug pas mtshan pa las 'od zer 'phros /
rang bzhin gyi gnas dang po ta la nas ye shes pa sangs rgyas byang sems rtsa ba gsum gyi lha tshogs dang bcas pa char ltar bab ste khyed rang rnams kyi snying nang du sib sib thim par mos shig
/dbyangs rol bcas las byang gi spyan 'dren brjod /
mthar /
oM AHhU~M hrI:
oM ma Ni pad+me hU~M:
oM Ar+ya lo ki shwa ra dz+nyA na DA ki sa pa ri wA ra e A ral+li sarba tsit+ta hring hring dza :
sa ma ya A we sha ya a A:
zhes drag tu bzla /
sbyar ba'i spos bsregs la dbab pas phebs pa'i rtags sgo gsum la 'byung ngo //
de nas khyed rang rnams dkyil 'khor shar gyi sgo drung nas phyag 'tshal te sgo dbye bar gsol ba btab /
rim par g.yas skor gyis phyin te sgo srung la gsol ba 'debs par mos la 'di'i rjes zlos /
'phags pa thugs rje chen po yi :
sku gsum gsang ba'i sgo bsrung ba :
shar phyogs sgo ba rnam rgyal gyis :
pho brang shar gyi sgo phyes la :
bdag cag dkyil 'khor lha dang sprod :
de bzhin du lho /
nub /
byang sogs gong ltar 'don pa bsgyur la /
lho phyogs sgo ba gshin rje'i gshed :
nub phyogs sgo ba rta mgrin rgyal :
byang phyogs sgo ba bdud rtsi 'khyil :
ces rigs 'gre shes par bya /
'grim dkyil bkod la /
sngar byin pa'i cod pan de nyid rang rig lhag pa'i lhar 'bul ba'i mos pas me tog 'dor ba 'di'i rjes zlos /
thugs rje chen po'i pho brang du :
'brel bas me tog 'di dor bas :
sngon nas las 'phro gang 'brel ba'i :
yi dam lha dang 'phrad par shog :
oM puSh+pe sid+d+hi gr-ih+Na ho :
zhes 'dor du gzhug
/shar du babs na thugs kyi dbang phyug zhi ba'i rdo rje sogs dang /
dbus su babs na /
nam mkha'i rgyal po /
kun tu gzigs pa /
nam mkhar spyod pa /
yongs rdzogs rdo rje sogs gdags par gsungs te cod pan slar spyi bor bzhag la rigs dang mthun pa'i gsang mtshan so so'am /
spyi tsam du /
khyed rnams kyi lhag pa'i lha rigs kun khyab bdag nam mkha'i rgyal po yin par zungs la gsang ba'i mtshan 'jig rten dbang phyug ces bya'o //
de nas mig dbye bar gsol ba 'debs pa 'di'i rjes zlos /
kye ma :
bla ma rdo rje 'dzin pa dgongs su gsol :
bdag cag thog med dus dag nas :
ma rig nyon mongs mun pas bsgribs :
thabs mkhas thugs rje'i gser thur gyis :
ma rig mdongs pa bsal du gsol :
zhes zhu /
bla mas rdo rje'i rgyas gser thur thogs la /
ma rig pa'i sgrib g.yogs dang mig dar lhan cig tu bsal bar mos shig
/kye ma bla ma rdo rje 'dzin pa yis :
khyod kyi 'khor ba ma rig mig :
shes rab thabs dang ting 'dzin gyis :
ye shes spyan du dbye bar bya'o :
oM badzra tsak+Shu :pra be sha ya phaT:
ces spyan dar bsal /
de nas bla mas /
kye ma rigs kyi bu rnams ltos :
khyod rnams las sad skal pa bzang :
dkyil 'khor chen po 'di la ltos :
lus ngag yid kyis dad par gyis :
dad pa'i yid kyis dga' bar sgoms :
dngos grub chen po khyod kyis thob :
dam tshig sngags la brtson par gyis :
zhes spro ba dang gzengs bstod par bya'o //
de nas bla mas phyag shing thogs la dkyil 'khor gyi rnam dag bshad pa ni /
ho :
skal ldan rigs kyi bu :
'di lta bu'i zhal mthong ba ni bskal pa dpag tu med pa'i sngon rol nas tshogs gnyis bskrun pa'i 'bras bu mthar phyin pa las byung ba'o :
de'i phyir mig gi dbang po ma yengs par dkyil 'khor la ltos la rna ba'i dbang pos legs par nyon la yid kyis de'i don zungs shig :
de yang dkyil 'khor rin chen sna lnga las grub pa'i gzhal yas khang du 'dug pa ni ye shes lnga'i brda' mtshon pa yin zhing :
tshad med bzhi dang ldan pa'i gru chad :
chos nyid mnyam pa nyid du brdal ba'i sgo rnams :
ye shes lnga'i ngo bor paN raka :
longs spyod yongs su rdzogs pas 'dod yon gyi lha mo :
longs spyod rdzogs pa'i pha gu :
nyon mongs sgyu ma dag phyir drwa phyed :
yon tan du mas 'gro don mdzad phyir da ru ka :
nyon mongs pa'i dri ma dag phyir dung gi so bad :
'phags lam brgyad dang ldan phyir ka ba brgyad :
dga' bzhi lam du khyer ba'i rta babs :
'gro don dpag med mdzad phyir chos 'khor :
byams pa chen po mnga' ba'i gdugs :
rnam dag gi bden pa'i ri dwags :
zab chos rnams ston pa'i rgyal mtshan dang :
dar dpyang :
'gro don mtha' dag 'grub phyir pad phreng :
gnyen pos mi shigs pa rdo rje'i ra ba :
dug lnga bsreg pa'i rtags su me ris mtshan pa'i gzhal yas khang gi dbus kyi pad+ma'i lte ba la :
sku lnga lhun gyis grub pa'i bdag nyid can 'phags pa spyan ras gzigs dbang phyug :
shar gyi pad+ma la sgrol ma ljang gu :
nub kyi pad 'dab la yid bzhin 'khor lo tshe 'phel ma :
lho'i pad 'dab la sras nor bu 'dzin pa :
byang gi pad 'dab la gsang sngags 'dzin pa rnams bzhugs pa ni :
sku gsung thugs yon tan phrin las kyi brda' mtshon pa'o :
de'i phyi rim du bskal pa bzang po'i sangs rgyas stong bzhugs pa'o :
de'i phyi rim du sems dpa' dang sems ma rnams bzhugs pa'o :
de'i phyi rim du sprul sku thub pa drug dang sgo bzhir tshad med bzhis 'gro ba'i don mdzad pa'i sgo srung khro bo bzhi bzhugs pa'o :
sgrub rdzas kyang chos sku 'gyur ba med pa'i rtags su bum pa :
yon tan rgyas pa'i rtags su kha rgyan :
dug lnga 'joms pa'i rtags su mgul chings dang gzungs thag :
dngos grub thob pa'i rtags su b+han+d+ha :
sdig sgrib dag pa'i rtags su me long :
byin gyis rlobs pa'i rtags su sku rten :
thabs shes rab zung 'jug gi rtags su mda' dar dang ral gri :
gang la gang 'dul gyis gdul bya'i yid 'dren pa'i rtags su sa rgyan dang gnam rgyan la sogs phun sum tshogs pa'i brda yin no :
zhes rgyas par bshad do //
de dag gis 'jug pa'i chos rnams grub pa lags /
de nas dbang rnams kyi sngon du 'gro ba theg pa rim dgu'i dbang bskur zhu ba'i yon du maN+Dal phul /
gsol ba 'debs pa'i rjes zlos /
kye ma 'phags pa bla ma dgongs :
theg pa'i dbang gi lam mchog che :
rim pa dgu yis 'jug pa'i don :
skal ldan bdag la bskur du gsol :
zhes gsol ba btab pa la /
nyan thos chas chos gos rnam gsum /
'khar gsil lhung bzed /
rang rgyal thod pa /
byang sems gdugs /
dung /
pusti rnams gtad la /
hU~M hrI:
skal ldan rigs kyi bu khyod la :
bden pa bzhi yi dbang sbyin pas :
nyan thos tshig gi dbang thob nas :
nyon mongs 'dod chags dag par shog :
rang rgyal rten 'brel dbang sbyin pas :
nyon mongs nga rgyal dag par shog :
byang sems smon 'jug dbang sbyin pas :
nyon mongs zhe sdang dag par shog :
nyan thos rang rgyal byang chub sems :
sku gsung thugs kyi dbang mchog 'dis :
mthar thug don gyi 'bras bu ni :
sprul pa'i sku ru smin gyur cig :
kA ya a b+hi Shiny+tsa A+oM:
wA ka a b+hi Shiny+tsa A:
tsit+ta a b+hi Shiny+tsa hU~M:
de nas kri ya'i bum pa /
u pa ya'i phreng ba /
yo ga'i rdo rje dril bu gtad la /
hU~M hrI:
skal ldan rigs kyi bu khyod la :
kri ya bskyed pa'i dbang sbyin pas :
'bag rtsog dri ma dang bral zhing :
nyon mongs gti mug dag par shog :
u pa gnyis ldan dbang byin pas :
nyon mongs phrag dog dag par shog :
yo ga byang chub dbang sbyin pas :
nyon mongs khong khro dag par shog :
kri ya u pa yo ga yi :
sku gsung thugs kyi dbang mchog 'dis :
mthar thug don gyi 'bras bu ni :
longs spyod rdzogs skur smin gyur cig :
kA ya a b+hi Shiny+tsa A+oM:
wA ka a b+hi Shiny+tsa A:
tsit+ta a b+hi Shiny+tsa hU~M:
de nas ma hA yo ga'i rus rgyan gri thod kha T+wAM/
a nu'i byang sems dkar dmar /
a ti'i shel rdo gtad la /
hU~M hrI:
skal ldan rigs kyi bu khyod la :
ting 'dzin rnam gsum dbang byin pas :
bskyed rim lha la dbang 'byor nas :
nyon mongs rnams ni gnas dag shog :
a nu dbyings rig dbang byin pas :
nyon mongs rang grol dbang thob shog :
a ti mtha' bral dbang byin pas :
'khor 'das dbyer med rang grol shog :
ma hA a nu a ti'i dbang :
sku gsung thugs kyi dbang mchog 'dis :
mthar thug don gyi 'bras bu ni :
chos kyi sku ru smin gyur cig :
kA ya a b+hi Shiny+tsa o+oMM:
wA ka a b+hi Shiny+tsa A:
tsit+ta a b+hi Shiny+tsa hU~M:
zhes dbang bskur /
tshul de lta bu'i dbang gis theg pa rnams kyi 'jug sgo la drang ba'i dgos pa yod do //
de nas dngos gzhi'i rim par bya ba la bum gsang sher ye tshig dbang btags grol bka' srung bka' gtad rnams las thog mar spros bcas bum dbang rjes 'brel bcas zhu ba'i yon du maN+Dal phul /
gsol ba 'debs pa'i rjes zlos /
bla ma 'phags pa spyan ras gzigs :
dus gsum rgyal ba kun gyi dngos :
thar pa'i them skas chen po yis :
bdag cag smin par mdzad du gsol :
zhes lan gsum /
khyed rang rnams dkyil 'khor gyi shar sgo dbang stegs seng ge'i khri steng du 'phags pa nam mkha'i rgyal po'i sku'i rnam pas 'khod pa la /
slob dpon gyi thugs ka nas sprul pa'i dbang lha rnams kyis bkra shis pa'i rnam pa du ma dang ldan pas rnam rgyal bum pa'i chu rgyun gyis sgo gsum la sku gsung thugs kyi dbang bskur bar mos shig
/rnam rgyal bum pa spyi bor bzhag ste /
hU~M:
'gro ba 'dul byed bum pas dbang bskur ro :
ye shes dbang bcu dag la dbang byas te :
nyon mongs dug lnga dag las rab rgyal nas :
'gro kun gzhan don dag la 'god par shog :
oM ka lA sha ma hA mu dra sarba gu Na sid+d+hi ka ya a b+hi Shiny+tsa hU~M:
de nas bum chu ngag tu blud la /
hU~M:
bdud rtsi'i chu rgyun dag pa'i dbang bskur bas :
skye 'gro kun skyob bdud rnams kun 'joms shing :
thugs rje chen po'i yon tan rab rdzogs nas :
las dang nyon mongs sgrib pa dag gyur cig :
oM pA Ni ma Ni g+ha tru wA ka a b+hi Shiny+tsa trAM:
bum pa snying gar bzhag ste /
hrI:
brjod med khyab brdal dmigs med chos kyi sku :
snying rje byang sems gzhan phan mchog gi lam :
'gro kun 'dul mdzad sangs rgyas stong gi sku :
brjod bral ting 'dzin rtogs pa'i dbang thob shog :
oM bo d+hi tsit+ta dz+nyA na A b+hi Shiny+tsa hU~M:
zhi rgyan rnams gnas so sor bgo
/phyag mtshan rnams phyag tu gtad nas mnga' gsol bar mos shig
/dbu rgyan bkon /
snyan rgyan phreng ba sogs gtad la /
hU~M:
sangs rgyas rigs lnga bcom ldan 'das :
rdo rje 'khor lo rin po che :
pad+ma rgya gram dam tshig gnas :
rin chen dbu rgyan dbang bskur ro :
oM bud+d+ha badzra rat+na pad+ma karma mu kuT a b+hi Shiny+tsa mAM:
phreng ba snyan cha mgul chu dang :
do shal dpung rgyan se mo do :
stod g.yogs smad g.yogs gdu bu sogs :
skal ldan khyod la dbang bskur ro :
sarba dz+nyA na a b+hi Shiny+tsa hU~M:
de nas phyag mtshan gyi dbang ste /
rdo rje rin chen pad+ma rgya gram dang :
ral gri ut+pal 'khor lo nyi zla dang :
shes rab ral gri sde snod glegs bam dang :
shel phreng spyi blugs sna tshogs rdo rje dang :
dril bu mkhar gsil lhung bzed mchod rten dang :
pad+ma'i chun po rnams kyis dbang bskur ro :
oM ma hA dz+nyA na pany+tsa mu dra sarba a b+hi Shiny+tsa hU~M:
dam rdzas sman raka gtor ma'i dbang bskur bas brten sgrub mchod pa'i phrin las rab 'byams la mnga' dbang 'byor par mos shig
/sman raka gtor gsum gtad la /
sha lnga bdud rtsi ye shes lnga :
snying pos dug 'joms sku lnga bskyed :
gnyis med chos nyid rol par sbyor :
ye shes rgyas pa'i dbang thob shog :
oM pany+tsa a mr-ita a b+hi Shiny+tsa hU~M:
hrI:
nyon mongs 'dod chags rnam par dag :
rgyu drug kun grol khams gsum dbang :
bde mchog bde spyod rak+ta yis :
srid gsum sdud pa'i dbang thob shog :
oM ma hA rak+ta a b+hi Shiny+tsa hU~M:
gtor snod b+han+d+ha chos kyi dbyings :
gtor ma 'dod yon ye shes lnga :
'phags pa'i sku dang gnyis su med :
rnam dag bdud rtsi mchod pa'i rdzas :
skal ldan bu la dbang bskur ro :
oM ma hA ba ling ta a b+hi Shiny+tsa hU~M:
dkyil 'khor du bzhugs pa'i bskal bzang sangs rgyas stong rtsa'i sku las ye shes kyi sku gnyis pa re 'phros /
khyed rang rnams la thim pas rgyal ba de dag dang dbyer med pa'i spang rtogs yon tan phun sum tshogs par byin gyis rlabs par mos shig
/sangs rgyas stong gi tsakli rim par mgor bzhag la /
(1)sangs rgyas rnam gzigs gtsug tor thams cad skyob :
'khor ba 'jig dang gser thub 'od srungs dang :
shAka thub byams pa seng ge rab gsal te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
2)sangs rgyas thub pa me tog me tog gnyis :
spyan legs ded dpon lag chen stobs chen dang :
rgyu skar rgyal po rtsi sman snyan pa ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
3)sangs rgyas tog dang 'od chen grol phung sde :
rnam snang nyi snying zla ba 'od 'phro dang :
'od bzang mya ngan med dang skar rgyal te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
4)sangs rgyas rab gsal phreng thogs yon tan 'od :
don gzigs mar me spos 'bru mthu ldan dang :
sman pa des pa mdzod spu brtan ldan te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
5)sangs rgyas lha dpal gdul dka' yon tan rgyal :
sgra gcan tshogs ldan tshangs dbyangs tshig brtan dang :
mi 'gying 'od mdzad lhun po chen po ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
6)sangs rgyas rdo rje stobs chen mi bsnyengs dang :
rin chen pad spyan stobs sde me tog 'od :
shes dgyes gzi chen bcom ldan tshangs pa ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
7)sangs rgyas 'od dpag med dang klu sbyin dang :
brtan gshegs don yod brtson sbyin bzang skyong dang :
dga' bo 'chi med seng rgyal rgyal ba ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
8)sangs rgyas chos ldan mchog dga' kha lo sgyur :
dgyes gshegs chu lha yon tan lag dang ni :
spos glang rnam gzigs 'brug sgra legs sems te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
9)sangs rgyas yid bzang dri med zla ba dang :
grags chen gtsug na nor bu drag shul dang :
seng stabs ljon pa rnam rgyal shes rab brtsegs :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
10)sangs rgyas legs gnas blo gros yan lag skyes :
mtha' yas blo dang gzugs bzang mkhyen ldan dang :
rnam grol mun bral sgra gcan rgyal mtshan mtsho :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
11)sangs rgyas tshogs can rin snying shin mthor gshegs :
skar rgyal ru ring nyi zla yon tan grags :
nyi 'od dang ni skar mkhan seng tog legs :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
12)sangs rgyas dus mkhyen dpal snying srid mtha' gzigs :
gzi brjid brtul zhugs bkra shis bden pa'i tog :
pad ma sred med bu dang lag bzang ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
13)sangs rgyas ye 'byung 'od 'phro tshangs sbyin dang :
rin 'byung me tog don sems chos kyi dbang :
blo grags dang ni spobs brtsegs rdo rje rgyal :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
14)sangs rgyas phan bzhed bsod nams 'od glog 'od :
seng byin mi thub mchog dga' brtson 'grus brtan :
grags rdzogs bsnyengs bral bcom ldan mchod 'os lha :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
15)sangs rgyas sgron chen 'jig rten 'od spos dri :
yon 'dzin mun bral seng 'gram rin chen grags :
skyon zhi bdud rtsi 'chang dang mi'i zla ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
16)sangs rgyas shin gzigs rab brgyan nor 'od dang :
chos 'byung don nges tshes byin rin chen 'byung :
skye dbang mtshungs pa stabs gshegs blo gnas te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
17)sangs rgyas gdugs mdzes gtso bo shin tu 'phags :
seng sgra rnam rol klu 'od me tog ri :
klu dga' spos dbang shin tu grags rnams te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
18)sangs rgyas stobs lha yon tan phreng klu lag :
mig brgyan khrims gsal mtha' yas spyan bden gsung :
zil gnon ye shes nyi 'od nges blo ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
19)sangs rgyas rnam snang rin tog mtha' yas gzugs :
the tshom spangs dang don yod 'jig rten 'das :
rtogs mdzad me tog ri rgyal gzi brjid che :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
20)sangs rgyas don mdzad grags mtha' rin chen lha :
don mkhyen blo rdzogs mya ngan med dri bral :
tshangs lha sa dbang me tog spyan legs te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
21)sangs rgyas rnam 'byes chos 'od kun tu gzigs :
yon 'od zla zhal rin 'od rin chen tog :
grags bla 'od byed gzi brjid dpag med de :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
22)sangs rgyas dus mkhyen seng sku mkhas blo ste :
rgyal dka' yon phung zla tog mthu thob dang :
mthu rtsal mtha' yas zla ba dri med de :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
23)sangs rgyas don gzigs dpa' bo 'byor ldan dang :
bsod nams sgron ma yon tan 'od blo yangs :
legs skyes nor lha yid gnyis spangs pa ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
24)sangs rgyas dpag med mchog sred tshoms med dang :
mi gnas der gnas tshogs chen 'gro ba'i 'od :
phal chen rgyal dang gzi brjid mtha' yas te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
25)sangs rgyas don blo sman rgyal tha ba spangs :
rims med legs byin grags byin me tog byin :
skyes byin phal chen byin dang rdo rje'i sde :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
26)sangs rgyas zhing blo spos glang sred med bu :
des pa mi tshugs nyi zla glog gi tog :
mchod pa dpal sbas ye shes nyi ma ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
27)sangs rgyas don grub lhun brtsegs dgra 'dul dang :
pad+ma grags pa ye shes nyon mongs bral :
'dam bu spos bzang yul 'khor rangs rnams te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
28)sangs rgyas lha grags srid mtha' gzigs zla ba :
sgra gcan rin zla seng rgyal bsam gtan dgyes :
rdzogs ldan rnam rol yon tan rin chen te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
29)sangs rgyas dgra bcom sad ngos mdzod spu ldan :
spobs grags rdo rje nor bu tshe dpag med :
dbang chen yon tan 'byung dang lhun po grags :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
30)sangs rgyas 'od bcu ma smad glang po'i 'gros :
yid 'thad rin zla zhi ba rab gsal rgyal :
dga' dbang gtsug na rin chen kha lo bsgyur :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
31)sangs rgyas bsnyengs bral bzang po sgra gcan lha :
lha dga' rin phung mdzes gshegs seng phyogs dang :
skye dbang shin tu mthor gshegs blo gros bzang :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
32)sangs rgyas skal ldan gzi brjid 'jig rten 'od :
kun rgyal dga' ba stegs mdzad spos kyi glang :
blo gros 'od rgyal spos bzang ri bo rgyal :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
33)sangs rgyas chos brtan drag shul chos kyi nor :
bzang byin zla ba tshangs dbyangs dpal dang ni :
seng ge zla rgyal legs skyes thub med tshogs :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
34)sangs rgyas bshes gnyen bden pa dka' thub che :
lhun 'od tshal chen chos grags yon tan brtsegs :
sbyin 'od dang ni glog 'byin bden gsung ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
35)sangs rgyas 'tsho byed legs tshogs na tshod bzang :
rnam nges nor spos rgyal dgyes seng ge'i 'od :
rnam snang rin chen grags mchog thugs rab gzhungs :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
36)sangs rgyas nor bu 'od zer brtul thub med :
'gros mchod nor tshogs bla ma glang chen seng :
zla ba rin chen 'od zer sgra gcan sbed :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
37)sangs rgyas rgya mtsho 'od ldan rab tu zhi :
'jig rten shugs bcu stabs dgyes mya ngan med :
mthu dpal mthu thob mthu chen rgyal ba ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
38)sangs rgyas yon snying bden spyod dge mchog dang :
skar rgyal 'od chen glog 'od yon tan che :
rin chen dpal 'od go cha bgos pa ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
39)sangs rgyas seng phyag rin chen me tog bzang :
rgya mtsho sa 'dzin don blo yon tan bsags :
yon tshogs 'jig rten 'das pa rin chen me :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
40)sangs rgyas zla ba dbyangs snyan tshangs tog dang :
tshogs can seng stabs chos dbang drag shul sbyin :
gzi brjid 'od dang 'od chen rin chen grags :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
41)sangs rgyas tshogs gsal grags mtha' 'od don yod :
drang srong skye dbang dge 'dun brtan pa dang :
phyogs bzang tog dang yul 'khor me tog ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
42)sangs rgyas chos blo rlung shugs legs bsam grags :
snang ldan lha tshogs bsrungs pa don gyi blo :
bsnyengs med grogs brtan 'od gnas mtshungs pa ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
43)sangs rgyas nor zhabs thar pa ngos bzang dang :
blo bzang kun gzi tshangs gnas ye shes mchog :
bcom ldan bden gsung blo bzang stobs byin te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
44)sangs rgyas seng stabs me tog ye shes 'byung :
me tog byin dang yon snying rin chen grags :
rmad byung mi tshugs bsnyengs med nyi ma'i 'od :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
45)sangs rgyas tshangs gshegs lha mthu ye shes dgyes :
lha bden nor bu yon grags ye shes dpal :
bcings med brtul zhugs brtan pa lha'i gzi brjid :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
46)sangs rgyas tshangs thub dal bzhud brtul zhugs thub :
'od phung gzi chen dga' mdzad tsam pa ka :
tshogs bzang dbang po'i rgyal mtshan dgyes chen te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
47)sangs rgyas sna 'od tshogs 'od skrun mdzad dang :
mdangs 'gro don nges khyu mchog blo lag bzang :
'od chen bsam pas byin dang bsod nams 'od :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
48)sangs rgyas rin dbyangs 'byor ldan rdo rje'i sde :
seng stobs dri med 'od srungs spyan blo gsal :
gzi brjid drag shul 'od chen ye shes 'gros :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
49)sangs rgyas nyi 'od rnam 'byes dri med 'od :
khengs med zla 'od glog 'byin sbrang rtsi'i zhal :
rab zhir gshegs pa mi 'khrugs dgra bcom grags :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
50)sangs rgyas chos yon zhing bzang bkod pa'i rgyal :
mngon 'phags sbyin 'od pad dpal rin chen bkod :
shin tu bzang po rin mchog thugs gzhungs te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
51)sangs rgyas mtshos byin tshangs tog zla gdugs dang :
'od 'phro dri med ye shes grags kun rgyal :
yon tan 'od dang zla grags zla rgyas te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
52)sangs rgyas pad 'od brtul zhugs bzang sgron rgyal :
glog tog 'od rgyal skar mkhan grags rdzogs dang :
pad snying dang ni rgyal dang spyan mdzes te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
53)sangs rgyas rnyog med drag sde bsod nams brjid :
rtsal chen thogs med sgra gcan ye shes phung :
kha lo sgyur ba skye dbang me tog ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
54)sangs rgyas sgra 'dzin rtsi chen skar rgyal dang :
sman rgyal bsod nams glang po gcod mdzad dang :
rnam grags nyi zer chos mdzod blo gros bzang :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
55)sangs rgyas yon mtshungs sher brtsegs rdo rje'i sde :
legs gnas blo sbyangs tshangs dbyangs yon tan mchog :
'brug sgra mngon shes tog dang tog 'od de :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
56)sangs rgyas dge ba tshangs pa skyes mchog dang :
spyan sdug klus sbyin bden tog brgyan pa dang :
zhum med dbyangs dang rin 'od dbyangs byin te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
57)sangs rgyas seng ge 'od zer ye shes dpa':
pad snying me tog rgyas dang mthu rtsal stobs :
'dir mdo sde bskal bzang las bde gshegs bsod nams phung po zhes 'byung /   bde gshegs gzugs mchog skar mkhan zla ba sgron :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
58)sangs rgyas gzi phung byang rgyal mi zad dang :
mngon rtogs yan lag yul 'khor shes rab mchog :
gzi brjid tshims mdzad shes byin 'jam dbyangs te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
59)sangs rgyas mgon po chags med gtso bos byin :
gtso bo ye shes mthu rtsal 'od 'phro dang :
dbang po shugs 'chang skar rgyal 'od bzang ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
60)sangs rgyas grags byin gzugs bzang rgyal po dang :
don grub seng ge'i sde dang nor lha'i bu :
grags pa rgyal ba rgya chen bsod nams 'od :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
61)sangs rgyas smrang 'don sgron rgyal ye shes brtsegs :
lha mchog sa bdag grol brnyes gtsug gser dang :
sgra gcan bzang po thub dka' thub gsal te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
62)sangs rgyas zla 'od gser 'od yon tan dbang :
chos gdugs bsod nams chags med ye shes dang :
blo zhib gzi byin thams cad rtsi sman te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
63)sangs rgyas rnam grol 'od mdzod ye shes rgyal :
'jigs mdzad chu bo thogs med bden pa'i phung :
dbyangs snyan ri dbang mtshungs dang chos brtsegs te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
64)sangs rgyas thar pa legs mdzad rab zhi'i sku :
yid 'ongs blo sbyangs chu lha seng ge'i logs :
chos kyi mthu rtsal skal bzang mi 'khrugs mdog :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
65)sangs rgyas gzi rgyal rtogs mdzad spyan legs dang :
don gnas snang 'od spos gzi kun dga' mdzad :
don yod gshegs dang khro bcom gzugs mchog ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
66)sangs rgyas legs gshegs rab sbyin 'od gtsang dang :
lha nyi shes byin mnyam gzhag gzi mdangs dang :
rgyal rigs skal ldan shing rta gser mchog ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
67)sangs rgyas rnam grol chos ldan spos gnas dang :
dregs spangs tshangs gshegs tsan dan ye shes mdzod :
mya ngan med pa seng 'od yul 'khor tog :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
68)sangs rgyas pad snying mtha' yas lha yi 'od :
shes rab me tog mkhas pa ye shes 'byor :
tshangs dbyig phyag rin dbang ldan rdzogs par gsung :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
69)mchog gsung mchod 'os nyi ma 'dam las brgal :
ye shes brnyes pa grub pa rma bya dang :
chos sbyin phan bzhed grags pa ye shes ldan :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
70)sangs rgyas 'od drwa me tog bai DUr snying :
lha rgyal zla ba dran 'od dge 'od dang :
yon mchog kun 'od rin dpal skyes bu zla :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
71)sangs rgyas sgra gcan bdud rtsi 'jig rten mchog :
skar 'od zhi stabs ye shes rgya mtsho dang :
ri dbang rab zhi lha dbang yon tan stobs :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
72)sangs rgyas dbyangs snyan ngos bzang don gnas dang :
yon tan gzi dpal mkhyen zla nga ro che :
'od bzang thugs gzhungs don dgongs dbyangs yan lag :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
73)sangs rgyas mchog mdzes zhi don skyon med dang :
blo sbyangs pad mdzod 'od bzang spobs pa'i mchog :
stegs bzang tshogs kyi dbang po bsnyengs bral te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
74)sangs rgyas ye shes bzhed dang spobs can dang :
blo mchog zla ba zla 'od bsnyengs med dang :
gzigs pa tshangs dbyangs dbyangs bzang shes rab che :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
75)sangs rgyas blo gros rdo mkhregs byang chub blo :
ljon dbang gdangs snyan bsod stobs mthu dpal dang :
'phags dgyes dang ni mthu stobs skar dgyes te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
76)sangs rgyas rnga sgra spyan sdug ye shes bzang :
'byor ldan yon phung gsal ba chos rgyal mtshan :
ye shes nga ro nam mkha' mchod sbyin te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
77)sangs rgyas rnam 'god 'od brjid drang srong dbang :
blo ldan spobs pa mchod bzang zla zhal dang :
shin tu gzigs pa rdul bral yon tan te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
78)sangs rgyas tog ldan yul 'khor rin chen byin :
zla dgyes khengs med seng stobs dbang sgyur rgyal :
rtsi gsal bsam gtan snyoms pa 'khrugs med gter :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
79)sangs rgyas dri zhi ma bslad mdzes pa dang :
zhal bzang shugs gnas gsung dbang gzi brjid che :
blo gros zab mo bdud rtsi chos stobs che :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
80)sangs rgyas mchod ldan khams gsum me tog 'od :
nyi snying lhas mchod thar rgyal bdud rtsi'i 'od :
rdo rje brtan pa snang ldan chen po ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
81)sangs rgyas mdzes gshegs nyi gshegs dag pa'i 'od :
'od shugs yon gtsug dpal rdzogs seng stabs dang :
gyen 'phags me tog byin dang 'od 'gyed de :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
82)sangs rgyas pad+ma bkod mdzes ye shes dgyes :
gti mug med gnas rma med tog rgyal mtshan :
bde dgongs dbyangs can rmugs med cho ga mkhyen :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
83)sangs rgyas dag mtsho rin mnga' mi dma' ba :
dga' mdzad mi zhum dri spangs rma bya'i dbyangs :
spyod stegs lha mang snyan bsgrags rin chen stobs :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
84)sangs rgyas pad bsnams gshegs dpal dgra rgyal dang :
'byor ldan yul bzang me tog seng nga ro :
zla shar 'joms pa'i mchog dang mi g.yo ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
85)sangs rgyas phan gshegs bsod sgron dbyangs kyis bskul :
gau 'u ta ma mdangs stobs blo gnas dang :
zla bzang byang chub bcom ldan bkra shis te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
86)sangs rgyas legs ston gzi stobs dge ba'i sgron :
mthu brtan lha sgra rab zhi nyi ma'i zhal :
thar pa'i brtul zhugs tshul khrims brtul zhugs gnas :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
87)sangs rgyas rdul med snying 'phags mig sman dang :
'phel mdzad spos 'od dus mkhyen dran pa'i dbang :
zhal bzang thogs med rgyal mtshan mchog bgrod de :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
88)sangs rgyas spyod gsal rin dgyes chos dbang dang :
lha rnams bshes gnyen che dang bshes gnyen bzang :
rab zhi rtsi bdag lhun 'od 'phags pas bstod :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
89)sangs rgyas snang ldan gzi 'bar snang gzigs dang :
legs spyad legs dgyes rin 'od mya ngan bral :
spyod ldan bsod nams stobs dang yon tan mtsho :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
90)sangs rgyas bdud 'joms chags brgal mi phyed blo :
zla 'od yid 'ongs tshogs chen dga' 'od dang :
byang chub dul dang ye rin shin tu bsil :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
91)sangs rgyas tshangs rgyal ye shes rdzu 'phrul tog :
skye dbang sa dbang nyi ma zla ba dang :
me tog 'od dang sman bdag mdangs mnga' ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
92)sangs rgyas dgyes pa dga' stobs dbyangs snyan dang :
chos dbang tshangs dbyangs spyod bzang 'khrul med blo :
dbyangs chen dang ni snyan grags tog ldan te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
93)sangs rgyas rnam grags 'gro dbang ljon pa dang :
rab zad dpag med zla bzang spobs mtha' yas :
brtul zhugs bstar ba mchod gnas mya ngan brgal :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
94)sangs rgyas dge dgyes blo gros dgyes gshegs dang :
zhabs mdzes ut+pal dul gnas mtha' yas 'od :
drang srong gsal ba yon brtson snying po ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
95)sangs rgyas lha bdag rin mtho gsal ba dang :
skal ldan bsod blo 'od 'phro yon tan brjid :
seng ge'i stabs dang mi g.yo rab gsal te :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
96)sangs rgyas 'od spyod glu dbyangs 'khor lo 'dzin :
dbyig mchog 'jig rten dga' dang chos zla ba :
grags mtha' sprin tog shes rab spobs bzang ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
97)sangs rgyas mkha' dbyangs lha dang lha rgyal dang :
nor gsal nor bzang sgron ma rin chen dbyangs :
skye dbang rgyal po sgra gcan dge mdzad de :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
98)sangs rgyas blo gros rin grags don mdzad dang :
mthar gzigs me tog mdzod ldan spobs mtshungs med :
rnam 'byed nga ro seng mche mdzes par gshegs :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
99)sangs rgyas bsod nams chos sgron bkra shis ldan :
yul 'khor sems dpa' blo ldan chos sgron spyan :
shugs 'dor stobs chen shes rab me tog ste :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
100)sangs rgyas brtan dbyangs bde ldan don gsungs dang :
rnam rgyal dbang thul sems dpa' dgyes gsal dang :
seng ge'i zhal dang gtsug phud snang mdzad de :
sangs rgyas de rnams kyis ni dbang bskur ro :
na maHsarba ta thA ga ta bud+d+ha kA ya a b+hi Shiny+tsa hU~M:
dkyil 'khor gyi 'phags pa nam mkha'i rgyal po yab yum dang 'khor gyi lha tshogs rnams kyi sku las ye shes kyi phyag rgya gnyis pa re 'phros /
khyed rang rnams kyi gnas so sor thim pas ye shes kyi sku dang gnyis su med par byin gyis brlabs par mos shig
/gtso 'khor rnams kyi tsaklis rim par dbang bskur la /
hrI:
skyon gyis ma gos sku mdog gangs ltar dkar :
zhal gcig phyag bzhi rgyal ba'i dbu rgyan can :
mgon po thugs rje che ldan spyan ras gzigs :
skal ldan rigs kyi bu la dbang bskur ro :
oM lo ke shwa ra pu tra a b+hi Shiny+tsa hU~M:
bde bar gshegs pa rgyal ba'i gtsug tor can :
thags shes zung 'jug gsang ba ye shes 'khril :
'gro ba'i gnyen gcig 'phags pa spyan ras gzigs :
skal ldan rigs kyi bu la\u0f8e
lo ke shwa ra g+hu h+ya a\u0f8e
sku mdog dmar gsal pad+ma rA ga'i mdangs :
pad+ma'i rigs mchog pad+ma dbang gi lha :
gsang ba ye shes yum dang gnyis med 'khril :
skal ldan rigs kyi\u0f8e
lo ke shwa ra g+hu h+ya DA ki nI a\u0f8e
chos sku 'gyur med nam mkha' lta bu'i sku :
zhal gcig phyag gnyis rigs bdag cod pan can :
chu shel mdog can pad+ma dkar po 'dzin :
chos sku 'phags pa nam mkhar spyod pa yis :
skal ldan rigs kyi\u0f8e
lo ke shwa ra kha sar pA Ni a\u0f8e
hrI:
phyag stong 'khor los sgyur ba'i rgyal po stong :
spyan stong bskal pa bzang po'i sangs rgyas stong :
gang la gang 'dul de la der ston mdzad :
yum chen gsang ba ye shes DA kis 'khyud :
thabs shes gnyis su med pa'i byin rlabs kyis :
skal ldan rigs kyi\u0f8e
oM Ar+ya lo ke shwa ra dz+nyA na g+hu h+ya a\u0f8e
hrI:
sku mdog sngo ljang in+d+ra nI la'i mdog :
'jigs pa brgyad las skyob par mdzad pa yi :
yum chen sgrol ma mchog gi dbang bskur ro :
Ar+ya tA ra ya a\u0f8e
sku mdog dkar ser rin chen chu shel mdog :
thugs rjes 'gro kun brtse bas 'dzin pa yi :
sras mchog nor bu 'dzin pa'i dbang\u0f8e
pu tra ma Ni a\u0f8e
sku mdog dkar po gangs ri ltar mtshungs pa :
tshe dang bsod nams spel bar mdzad pa yi :
yid bzhin 'khor lo tshe 'phel dbang\u0f8e
A yu puSh+TiM a\u0f8e
sku mdog dmar gsal pad+ma rA ga'i mdangs :
gsang sngags don gyi gsang ba ma lus 'dzin :
sras mo gsang sngags 'dzin mas dbang\u0f8e
g+hu h+ya mu ni a\u0f8e
mig gi gzugs yul snang ba gnas dag pa :
sku mdog dkar po rin chen myu gu bsnams :
byang sems sa yi snying po'i dbang\u0f8e
k+ShiM hi ra tsA ya a\u0f8e
rna ba'i yul sgra gnas su dag pa yi :
sku mdog sngon po gcod byed ral gri bsnams :
sems dpa' nam mkha'i snying po'i dbang\u0f8e
trAM a gar+b+ha ya a\u0f8e
sna yi yul dri rnam par dag pa yi :
sku mdog dkar po phyag na pad+ma bsnams :
'phags pa spyan ras gzigs dbang dbang\u0f8e
hrIHpad+ma b+ha ta ma a\u0f8e
lce yi yul ro bro ba gnas dag pa :
sku mdog ljang gu phyag na dril bu bsnams :
sems dpa' phyag na rdo rje'i dbang\u0f8e
dzriM ku ru pa ya hrIng a\u0f8e
mig gi dbang po lta byed gnas dag pa :
sku mdog dmar skya gar gyi g+hun+d+he bsnams :
sems dpa' byams pa nyid kyi dbang\u0f8e
mai tri d+hA ra ni ba rA a\u0f8e
rna ba'i rnam shes gnas su dag pa ste :
sku mdog sngon po phyag na po ti bsnams :
sems dpa' sgrib pa rnam sel dbang\u0f8e
thiM nis pa raM tsa na sa a\u0f8e
lce dbang phyi 'byung gnas su dag pa ste :
sku mdog dkar ljang me tog ut+pal bsnams :
sems dpa' 'jam dpal nyid kyi dbang\u0f8e
mUM shrI rA ga ya a\u0f8e
sna'i dbang po da ltar gnas dag pa :
sku mdog dkar po rin chen snye ma bsnams :
'phags pa kun tu bzang po'i dbang\u0f8e
hU~M swA rA tsa ya a\u0f8e
sku mdog dkar po phyag na me long bsnams :
shes rab sems ma yid 'ong mnyen lcug ldan :
sems ma lA s+ye ma yi dbang\u0f8e
hU~M lA s+ye a\u0f8e
sku mdog sngon mo rin chen phreng ba bsnams :
shes rab sems ma yid 'ong mnyen lcug ldan :
sems ma mA le ma yi dbang\u0f8e
trAM ma le a\u0f8e
sku mdog dmar mo pi waM rgyud phreng bsnams :
shes rab sems ma yid 'ong mnyen lcug ldan :
sems ma gIrti ma yi dbang\u0f8e
hrIHgIrti a\u0f8e
sku mdog ljang gu gar gyi cod pan thogs :
shes rab sems ma yid 'ong mnyen lcug ldan :
sems ma nirti ma yi dbang\u0f8e
a nIrti a\u0f8e
sku mdog dmar ser phyag na spos me bsnams :
shes rab sems ma yid 'ong mnyen lcug ldan :
sems ma d+hU pe ma yi dbang\u0f8e
dza d+hU pe a\u0f8e
sku mdog sngon mo phyag na pad+ma bsnams :
shes rab sems ma yid 'ong mnyen lcug ldan :
sems ma puSh+pe ma yi dbang\u0f8e
hU~M puSh+pe a\u0f8e
sku mdog dmar mo phyag na mar me bsnams :
shes rab sems ma yid 'ong mnyen lcug ldan :
sems ma A lo ke yi dbang\u0f8e
baM A lo ke a\u0f8e
sku mdog ljang gu phyag na dri chab bsnams :
shes rab sems ma yid 'ong mnyen lcug ldan :
sems ma gan+d+he ma yi dbang\u0f8e
hoHgan+d+he a\u0f8e
lha yi thub pa dkar po pi wang bsnams :
lha dbang brgya byin nyid kyi dbang bskur ro :
oM mu ni kreM swA hA a\u0f8e
lha min thub pa sngon po go cha bsnams :
lha min thags bzang ris kyi dbang\u0f8e
oM mu ne breM a\u0f8e
mi yi thub pa ser po gseg shang bsnams :
bcom ldan shAkya thub pas dbang\u0f8e
oM mu ne truM a\u0f8e
byol song thub pa ser po po ti bsnams :
seng ge rab brtan nyid kyi dbang\u0f8e
oM mu ne k+ShaM a\u0f8e
yi dwags thub pa sngon po nor bu bsnams :
kha 'bar de wa nyid kyi dbang\u0f8e
oM mu ne sruM a\u0f8e
dmyal ba'i thub pa nag po me chu bsnams :
chos kyi rgyal po nyid kyi dbang\u0f8e
oM mu ne ye a\u0f8e
stobs chen sngon po rdo rje rtse gsum bsnams :
shar gyi sgo ba nyid kyi dbang\u0f8e
oM bA la ya a\u0f8e
gshin rje gshed po ser po thod dbyug bsnams :
lho yi sgo ba nyid kyi dbang\u0f8e
oM ya mAn+ta ka a\u0f8e
rta mgrin dam po pad+ma'i dbyug pa bsnams :
nub kyi sgo ba nyid kyi dbang\u0f8e
oM ha ya g+h+ri wa a\u0f8e
bdud rtsi 'khyil ba ljang gu rgya gram bsnams :
byang gi sgo ba nyid kyi dbang\u0f8e
oM a mr-ita a b+hi Shiny+tsa hU~M:
zhes rim pas dbang bskur ro //
de nas sku gsung thugs kyi rjes su gnang ba sbyin pa ste /
'phags pa'i sku brnyan me long gi nang du 'char ba 'dis mtshon byed du byas nas deng phyin chad bskyed pa'i rim pa snang la rang bzhin ma grub pa me long gi gzugs brnyan lta bu sgom par mdzod cig
/gtso bo'i sku me long du 'char ba bstan la /
kye ho skal ldan rigs kyi bu rnams nyon :
'phags pa'i lha tshogs rang rgyud par bzung ba'i :
rtag brtan ther zug mi bsgom snang stong ste :
snang la ma grub sgyu ma lta bur sgoms :
de nas bdud rtsi lce la bzhag ste /
kye ma nyon cig skal ldan skyes bu rnams :
sgra rnams thams cad yi ge drug ma'i sgra :
'dzin med brag cha lta bur bzlas par bya :
bsnyen sgrub thems na yi dam lha dang mjal :
phreng ba gtad la /
snying po'i gsang sngags 'di rnams kyi rjes zlos mdzod /
yig bcu /
rtsa sngags spyi dril rnams gsum re brjod du gzhug
/deng phyin chad grags stong brag cha lta bu'i sngags kyi bzlas pa chu bo'i rgyun bzhin du brtson par mdzod cig
/de nas man shel dwangs pa zhig bstan te /
kye ho rigs ldan bu rnams 'di la ltos :
phyi gsal nang gsal 'gag med gsal :
gsal stong zung 'jug 'dzin blo bral :
ma bcos rang sems so mar zhog :
ces ngo sprad /
deng phyin chad mnyam gzhag spros bral nam mkha' lta bu dang rjes thob snying rje zung du 'jug pa'i ting nge 'dzin dang ma bral bar mdzod cig
/des gzugs brnyan gyi dkyil 'khor du spros bcas bum pa'i dbang thob /
lus sgrib dag
/bskyed pa'i rim pa bsgom pa la dbang /
'bras bu sprul pa'i sku thob pa'i skal pa can du byas pa'o //
gnyis pa spros med gsang ba'i dbang bskur zhu ba'i yon du maN+Dal phul /
gsol 'debs rjes zlos /
ho :
thugs rje chen po'i bka' drin gyis :
deng bdag bla med bya ba thob :
de phyir gsang ba'i dbang mchog 'dis :
dad ldan rjes su bzung du gsol :
lan gsum /
de nas /
bla ma yab yum snyoms 'jug mdzad pa'i bde ba'i sgras /
'phags pa'i lha tshogs yab kyi zhal du zhugs /
thugs kar zhu /
snyoms 'jug mdzad pa'i gsang ba nas /
zag med ye shes kyi bdud rtsi dkar dmar kyi rgyun babs pas /
'phags pa 'khor tshogs bcas kyi ngo bor gsal ba lce steng du phab pa tsam gyis /
slob ma'i lus thams cad bdud rtsi dkar dmar gyis khengs pas bde stong zag pa med pa'i ye shes rgyud la skyes par gyur /
thod pa'i bdud rtsi sbyin la /
hrI:
bla ma 'phags pa yab yum gyi :
mkha' gsang las byung bdud rtsi yis :
skal ldan khyod la dbang bskur bas :
rnam grol ye shes thob par shog :
oM AHhU~M hI:
oM ma Ni pad+me hU~M:
Ar+ya lo ke shwa ra dz+nyA na DA ki sa pa ri wa ra :
g+hu h+ya ma hA sid+d+hi a b+hi Shiny+tsa mAM:
zhes brjod spos dang rol mo 'khrol /
slob ma'i rgyud la ye shes 'beb /
dpon slob thams cad kyis nyams spar /
de ltar byin pa'i bdud rtsi spro ba dang bcas sngags 'di'i rjes zlos mdzod la myong bar zhu /
a ho ma hA sid+d+hi pha la su kha :
bdud rtsi mid pa tsam gyis lus bdud rtsis gang ngag sgrib dag 'od dpag med kyi skur gyur par bsam /
des mkha' gsang b+ha ga'i dkyil 'khor du gsang dbang spros med nges pa don gyi dbang thob /
ngag sgrib dag
/rang byin rlobs pa la dbang /
'bras bu longs spyod rdzogs pa'i sa thob pa'i skal pa can du byas pa'o //
gsum pa shin tu spros med shes rab ye shes kyi dbang bskur zhu ba'i yon du maN+Dal phul /
gsol 'debs rjes zlos /
hrIHho :
'phags pa bla ma'i lha tshogs mchog :
khyed zhabs pad+mo'i sku drin gyis :
deng bdag bla med bya ba thob :
de phyir shes rab ye shes dbang :
smin par bya phyir bskur du gsol :
lan gsum /
rig tsaka gtad la /
e ma ho :
gzungs ma mchog 'di bsgrod pa'i lam :
bsten 'os rgyal ba rnams kyis gzigs :
'khrul 'khor rim pa'i sbyor ba yis :
bde ba mchog ni myong bar mdzod :
sems dpa' nor bu pad+mo yi :
rdo rje skyil krung ldan par blta :
mtshan ldan lang tsho'i mdzes pa phul du byung ba'i rig ma khyed rang rnams la byin pa des kyang gsang ba'i dkyil 'khor bstan cing 'di skad smras par mos shig
/e ma bdag gi gsang ba'i mkha':
bde chen mchog ni yang dag ldan :
gang zhig cho gas bsten byed pa :
de yi mdun du bdag gnas so :
thugs rje chen po dgyes la sogs :
bya ba gsang ba ji bzhin byed :
rnal 'byor rgyal po khyod nyid ni :
dkyil 'khor 'dir yang rtag bzhugs mdzod :
blo chen sred dang bral ba'i ngang :
dga' bzhi'i ye shes mchog la reg :
badzra mok+Sha ho :
zhes bde ba bsten par bskul te pang du byon par mos /
de nas khyed rang rnams 'phags pa nam mkha'i rgyal po /
gzungs ma gsang ba ye shes kyi mkha' 'gro
/sgo gsum sku gsung thugs /
phung khams skye mched lha'i 'khor lor gsal ba'i yum gyi gsang ba'i mkha' dbyings oM las pad+ma dmar po 'dab ma lnga pa ze'u 'bru oM gyis mtshan pa /
yab kyi rdo rje hU~M las rdo rje sngon po rtse lnga pa lte ba hU~M gis mtshan pa /
gnyis ka'i bug sgo phaTaHser pos bkag par gsal thob /
yab yum rjes su chags pa'i sgyu rtsal sna tshogs pas snyoms par zhugs par mos /
oM shI shI shI ha ha ha swA hA:
Ar+ya lo ke shwa ra a nu rA ga Na badzra swA b+hA wa At+ma ko\u0f85 haM:
ra ho haM:
ra ga ya mi :
zhes bzlas shing spos bsreg :
rol mo bsgrag ye shes dbab :
'phags pa'i lha tshogs thams cad bdag gi lus la thim zhing bde ba g.yos pas /
spyi bor haM las byang sems kyi rgyun mgrin par babs pas dga' ba'i ye shes /
snying gar babs pas mchog dga'i ye shes /
lte bar babs pas dga' bral gyi ye shes /
gsang bar babs pas lhan cig skyes pa'i dga' ba'i ye shes mngon du byas par mos la bde ba'i rang ngo la bltas te cung zad mnyam par zhog cig
/e ma :
thabs dang shes rab ldan g.yo'i rang bzhin bde chen po :
mchog gi de nyid yang dag mtshon phyir bstan par bzung :
g.yo med gyis brten rdo rje skyil krung las :
sems ni nor bu'i nang du son par bltas te zhog :
sa ma yA:
g+hu h+ye ma hA sid+d+hi sa ma d+ha thim :
a ho :
zhes pas bskur zhing rtogs pa brjod /
des phyag rgya b+ha ga'i dkyil 'khor du shes rab ye shes kyi dbang thob /
yid kyi sgrib pa dag
/dkyil 'khor gyi 'khor lo bsgom pa la dbang /
myu gu skyes pa dang 'dra ste chos sku thob pa'i skal pa can du byas pa'o //
bzhi pa rang bzhin dbyings kyi dkyil 'khor la brten nas rab tu spros med de kho na nyid kyi dbang bskur zhu ba'i yon du maN+Dal phul /
gsol 'debs rjes zlos /
ho :
'phags pa bla ma'i tshogs dang bcas :
khyod zhabs pad+mo'i bka' drin gyis :
gtso bo'i dbang bskur rnam gsum thob :
de ring rin chen bzhi pa'i dbang :
slob dpon gyis ni bskur du gsol :
khyed rang rnams gcig la gcig ma reg par rnam snang gi chos bdun dang ldan pa'i lus gnad dang lta stangs legs par mdzod cig
/'o :
khyed rang rnams lus sog phon thag pa chad pa ltar lhod de :
ngag pi waM gi rgyun thag chad pa ltar sang nge :
sems rang thag gi ltag chu bcad pa ltar rtog med du rjen ne zhog cig :
de ltar bzhag pas rang rig pa'i ye shes la bsgrib bya sgrib byed dang :
dag bya dag byed kyi mtha' las 'das :
bskyed rdzogs gnyis med kyi klong du dbang 'byor thob :
'bras bu bcud du smin nas rgyur mi ldog pa'i phyir :
dper na til 'bru mar du grub pa dang mtshungs shing :
chos kyi sku bcos bslad dang bral ba smra bsam brjod bral du grol pas :
ci smras sngags kyi rang sgra :
sems kyi rtog pa thams cad 'dzin med du shig ge :
wal le ye re me re :
sems nam mkha' rdul dang bral ba ltar zhog cig :
ces de ga'i ngang la mnyam par bzhag go
/de nas slob ma'i snying gar rdo rje bzhag la /
kye ma skal ldan rigs kyi bu :
chos rnams nam mkha' lta bu ste :
nam mkha' la ni mtshan nyid med :
rdul bral mthar phyin zhi ba nyid :
khyed rang yang ni de yi pha :
de nyid la ni ma yengs ltos :
bltas tsam nyid nas gzhi rtsa bral :
gzhi med rtsa bral e ma ho :
tshig gi dbang mchog dam pa 'di :
skal ldan khyod la bskur ba yis :
dbang bzhi yongs su rdzogs par shog :
oM AHhU~M hrI:
oM ma Ni pad+me hU~M:
Ar+ya lo ke shwa ra tsa tur a b+hi Shiny+tsa A:
zhes dbang bskur zhing brda don rnams kyi ngo sprod bya'o //
des don dam byang chub sems kyi dkyil 'khor du bla ma 'phags pa ngo bo nyid kyi sku las de kho na nyid spros med tshig dbang rin po che thob /
yid kyi sgrib pa dag
/rdzogs pa'i rim pa bsgom pa la dbang /
ngo bo nyid kyi sku thob pa'i skal pa can du byas pa'o //
lnga pa lhun grub 'od gsal gyi dkyil 'khor la brten nas rig pa'i rtsal dbang zhu ba'i yon du gser gyi maN+Dal phul bar mos la maN+Dal phul /
gsol 'debs rjes zlos /
e ma 'phags pa bla ma rje :
skal ldan rigs kyi bu bdag la :
rig pa rtsal gyi dbang dam pa :
bdag cag rnams la bskur du gsol :
zhes lan gsum gyis zhus /
slob ma'i spyi bor rdo rje sems dpa'i me long bzhag la /
bu kyai /
ltos shig ltos shig dbyings la ltos :
bdag tu 'dzin pa'i khung sbubs na :
mngon sum chos kyi skur snang ba :
ma yengs mdung tshugs de la gtod :
snang la rang bzhin ma grub ste :
ngo bo smra brjod mtha' dang bral :
rang bzhin sgrib g.yogs bral bar snang :
thugs rjes kun khyab lu gu rgyud :
'di ni gdod nas nyid la bzhugs :
gzhan nas ma byung gzhir bzhag nyid :
'di mthong don chen skal bzang mchog :
bu khyod deng nas 'bras bu brnyes :
thugs rje'i rtsal rdzogs dbang chen thob :
rtsol bral sgrib med ye sangs rgyas :
dper na shel dang me long bzhin :
phan tshun mngon snang rang bzhin bral :
chos kun rol pa'i cho 'phrul te :
de don sems kyi khung bu 'chang :
dus gsum rgyal ba'i dbang lung rdzogs :
zhes pas dbang bskur zhing /
brda don ngo sprod /
des bla med thod rgal rang rig rtsal gyi dbang thob :
bsgrib bya chos nyid de bzhin nyid kyi bsam gtan du grol bas :
rang sems rtogs grol brdal ba chen po'i rang bzhin du gyur te :
de ltar lus ngag yid gsum chos nyid kyi rol pa las ma 'das pa'i phyir :
'khor 'das bdag gzhan bzang ngan dbang po rno brtul :
skye rgas na 'chi la sogs pa thams cad gnyis med rol pa 'ub chub ka dag chos nyid mngon sum gyi rol pa chen po'i klong du rang grol bas :
de ltar gzhi med rgyu zad :
rkyen zad :
'bras bu zad cing khams gsum 'khor ba'i ming med pas bzang ngan blang dor gyi gdos thag chad de :
srid pa gsum gyi gdar sha chod nas gda' bas :
phaTaHgyis la snang ba thams cad thug phrad rang grol rgya chad phyogs lhung dang bral bas :
lus snang stong sgyu ma'i grong khyer dang 'dra ste rang yan la btang :
ngag grags stong brag cha'i ca co dang 'dra ste cha med du bor :
yid gsal snang bar snang gi ri mo dang 'dra ste rang babs su zhog cig :
ces cung zad mnyam par 'jog
/des 'phags pa bla ma mthong grol gyi sku las 'khor 'das phyam brdal gyi dbang thob /
sgrib pa dag
/yongs rdzogs 'pho 'gyur med pa'i sku snang ba chen po thob pa'o //
de nas ma bsgom sangs rgyas btags grol gyi dbang zhu ba'i don du maN+Dal phul /
gsol 'debs rjes zlos /
ho :
bla ma 'phags pa spyan ras gzigs :
ye thog dang po'i bstan pa'i mgon :
sangs rgyas btags grol zab pa'i dbang :
deng 'dir bdag la bskur du gsol :
lan gsum /
de nas slob ma'i mgo la rigs lnga'i sku rten gyi dbu rgyan bkon /
lag tu rdo rje dril bu gtad /
btags grol tsakra dar sna lnga'i lcibs kyis blangs pa snying gar bzung la /
oM AHhU~M:
skal ldan rigs kyi bu khyod la :
'phags pa spyan ras gzigs dbang gi :
dgongs pa bla na med pa'i don :
ma gsungs gsung pa med pa'i chos :
yang zhun gser gyi snying po nyid :
mthong thos reg dran ldan pa ste :
rang grol chen por dbang bskur ro :
oM AHhU~M hrI:
oM ma Ni pad+me hU~M hrI:
e ka g+hu h+ya pur ba la tsakra a b+hi Shiny+tsa mAM:
de ltar sangs rgyas sras gcig gi dbang bskur bas dge spyad sdig spyad 'bras bu mnyam nyid kyi klong du grol te 'tshang rgya ba la the tshom med do :
zhes byas la shis pa brjod /
de nas bka' srung gi bka' gtad shin tu gnyan pas dam ldan gyi slob ma snying dang 'dra ba ma gtogs gang rung la mi spel gsungs /
'dir rgyun la bsam nas dkyus su bkod kyang spel ba'i yul legs par brtags la brgyud pa 'dzin nges gcig gnyis la bskur dgos na /
de nas bka' srung dregs pa'i srog dbang zhu ba'i yon du maN+Dal phul /
gsol ba 'debs pa 'di'i rjes zlos /
hrI:
bla ma spyan ras gzigs dbang lha :
dpal chen rta mgrin dregs pa'i rje :
bstan pa bsrung ba'i don slad du :
bka' srung dregs pa'i tshogs rnams kyi :
dbang mchog rjes gnang bstsal du gsol :
lan gsum /
de nas khyed rang rnams ngo bo 'phags pa nam mkha'i rgyal po dang bla ma pad+ma badzra rtsal dbyer med pa la rnam pa gnyen po stobs kyi lha dpal chen khrag 'thung rta mchog rgyal po sku mdog dmar po shin tu khros pa'i nyams can dpal dang dur khros chas kyis brgyan pa /
gri gug dang thod khrag 'dzin pas rang 'od kyi yum rdo rje phag mo dang 'khril ba /
ye shes kyi me phung 'bar ba'i klong na zhabs brkyang bskum pad nyi dregs pa pho mo'i gdan la 'gying ba /
rta zhal 'tsher bas khams gsum dbang du sdud cing srid gsum zil gyis gnon pa'i skur gyur pa'i spyi bor sgrub gtor 'di nyid bla ma dang 'phags pa dbyer med pa dngos su byon nas byin gyis rlobs par mos shig
/sgrub gtor spyi bor bzhag la /
hrI:
thugs nyid zhi ba'i ngang las ma g.yos kyang :
srid gsum gdug pa ma lus 'dul mdzad pa :
bla ma 'phags mchog rta mchog dbang gi lha :
skal ldan rigs kyi bu la byin rlobs pas :
mthu stobs rdzu 'phrul dregs pa dbang sdud shog :
oM g+hu ru shrI pad+ma badzra hrIHd+hu ma g+ha ye lo ke shwa ra dz+nyA na DA ki ma hA kro ta h+ya g+h+ri wa tsit+ta a b+hi Shiny+tsa mi a d+hiSh+ThA naM:
de ltar byin gyis brlabs pas bka' srung dregs pa can thams cad bran du khol zhing srog la dbang bsgyur pa'i mthu thob par mos shig
/bka' srung gi gtor ma rnams lag par gtad pa tsam gyis dregs pa 'khor bcas khyed rang rnams kyi lus la sib sib thim par mos shig
/gza' gdong snying rkun gyi gtor ma gtad la /
hrI:
sangs rgyas bstan pa gnyan po bsrung ba'i phyir :
slob dpon pad+ma'i spyan sngar khas blangs pa :
gza' mchog spu gri 'bar ba lcam dral rnams :
skal ldan rigs kyi bu la gtad pa yis :
lus dang grib ma bzhin du 'grogs nas kyang :
phrin las rnam bzhi gang 'dod 'grub par mdzod :
oM pa sha mi ki mu la sa ma ya tsit+ta hring a d+hiSh+ThA naM:
dpal lha'i gtor ma gtad la /
hrI:
sangs rgyas bstan pa gnyan po bsrung ba'i phyir :
slob dpon pad+ma'i spyan sngar khas blangs pa :
dpal gyi lha mo srid gsum 'khor g.yog bcas :
skal ldan rigs kyi bu la\u0f8e
lus dang grib ma bzhin du\u0f8e
phrin las rnam bzhi\u0f8e
oM d+he wi ka lI sa pa ri wA ra sa ma ya tsit+ta hring a d+hiSh+ThA naM:
shan pa ra mgo'i gtor ma gtad la /
hrI:
sangs rgyas bstan pa gnyan po bsrung \u0f8e
slob dpon pad+ma'i spyan sngar\u0f8e
shan pa ra mgo 'phrul stobs rtsal chen tshogs :
skal ldan rigs kyi\u0f8e
lus dang grib ma\u0f8e
phrin las rnam bzhi\u0f8e
oM muN+Da ka sa ye tshA ga sa pa ri wA ra sa ma ya tsit+ta hrIng a d+hiSh+ThA naM:
srin po'i gtor ma gtad la /
hrI:
sangs rgyas bstan pa gnyan\u0f8e
slob dpon pad+ma'i spyan sngar\u0f8e
srin po lang ka mgrin bcu 'khor bcas rnams :
skal ldan\u0f8e
lus dang\u0f8e
phrin las rnam bzhi\u0f8e
oM rak+Sha rA tsa sa pa ri wA ra sa ma ya tsit+ta hrIng a d+hiSh+ThA naM:
mA ra snying zan gtor ma gtad la /
hrI:
sangs rgyas bstan pa gnyan po\u0f8e
slob dpon pad+ma'i\u0f8e
dregs pa mA ra snying zan 'khor bcas rnams :
skal ldan\u0f8e
lus dang grib ma\u0f8e
phrin las\u0f8e
oM tsit+ta mA ra khA hi sa ma ya tsit+ta hrIng a d+hiSh+ThA naM:
klu'i gtor ma gtad la /
hrI:
sangs rgyas bstan pa\u0f8e
slob dpon pad+ma'i\u0f8e
klu rgyal ti pa tsa 'khor bcas pa rnams :
skal ldan rigs kyi bu\u0f8e
lus dang grib ma\u0f8e
phrin las rnam bzhi\u0f8e
oM nA ga rak+sha sa pa ri wA ra sa ma ya tsit+ta hring a d+hiSh+ThA naM:
thang lha'i gtor ma gtad la /
hrI:
sangs rgyas bstan pa gnyan po\u0f8e
slob dpon pad+ma'i\u0f8e
thang lha gangs btsan yab yum sras 'khor bcas :
skal ldan rigs kyi\u0f8e
lus dang grib ma\u0f8e
phrin las rnam bzhi gang 'dod 'grub par mdzod :
oM d+he wa tsan+t+ri phu sa pa ri wA ra sa ma ya tsit+ta hring a d+hiSh+ThA naM:
de nas rak+sha'am thod phreng phyed bla mas bzung phyed slob ma la gtad de /
hrI:
bla ma 'phags mchog rta mgrin dbang gi lha'i :
thugs rje'i sngags phreng lu gu rgyud kyi tshul :
skal ldan bu yi ngag la thim pa yis :
dregs pa'i srog la mnga' dbang sgyur ba dang :
phrin las rnam bzhi'i las kun 'grub par shog :
sngags kyi 'od zer bla ma ye shes pa'i thugs ka nas phreng ba la brgyud de khyed rang rnams kyi mgrin par thim par mos la sngags rnams kyi rjes zlos mdzod /
sngags byang zur gsal ltar gong gnon gnyen po'i sngags bka' srung sngags tshan bdun po re re bzhin gyi mgor sbyar la rjes zlos byar bzhug
/de nas gtor ma rnams snod gcig tu bsdus pa slob ma'i snying gar bzhag la /
khyed rang rnams dpal rta mgrin dbang chen du gsal ba'i thugs kar hrIHdmar po las 'od zer lcags kyu lta bu 'phros pas bla ma 'phags pa rtsa ba gsum gyi byin rlabs 'od zer sna lnga'i rang bzhin du spyan drangs te snying ga'i hrIHla thim :
yang 'od zer 'phros bka' srung rnams kyi srog gi sa bon srog sngags dang bcas pa bkug ste snying ga'i hrIHla thim pas :
rang dbang med par bka' nyan gsung sdod byed par sgoms shig :
hrI:
sngon tshe slob dpon pad+ma'i spyan snga ru :
ji ltar khas blangs dam tshig bcas pa bzhin :
dregs pa bka' srung dam can tshogs rnams kun :
srog gi dam tshig ma g.yel da tshur byon :
dam tshig gnyan gyi dam bca' ma 'da' bar :
skal ldan bu 'di'i bka' nyon bstan pa srungs :
hrIHtri ra sha ma phe a tri Ni tsit+ta srog sa ma ya b+h+rU~M pra be sha ya phaT:
sa ma ya ho :
sa ma ya satwam :
zhes brjod la gu gul sha chen mar spos du ru kha rnams bsreg
/rol mo sgrog
/gtor ma lag tu gtad /
brgyud pa'i bla ma'i mtshan nas smos te bka' bsgo dam bsgrag spyi ltar bya /
mthar bka' srung rnams khyed rang gi snying gar thim pas gang bcol ba'i phrin las thogs pa med par sgrub par mos shig
/de ltar byas pas bka' srung rnams lus dang grib ma ltar 'grogs shing /
bka' nyan gsung sdod byed par 'gyur ro //
shis pa brjod /
de rnams kyis dbang bskur dngos gzhi yan lag bcas grub nas mtha' rten bkra shis pa'i rdzas mchog brgyad dang rgyal srid rin chen rnam pa bdun phyag tu gtad cing mdun bdar nas mnga' dbul bar mos shig
/hrI:
yungs dkar rgyal po sha ri raM:
sems dpas dbang bskur rin po che :
skal ldan bu la bskur gtad pas :
nyin mo bkra shis mtshan bkra shis :
nyin mtshan rtag tu bkra shis pa :
skal ldan rnams kyis thob par shog :
swasti swasti a b+hi Shiny+tsa A:
zhes spyi bor bskur zhing lag tu gtad pa phyi ma rnams la 'gre
/hU~M:
bkra shis rtswa mchog dur ba 'di :
lha yi dbang pos byin brlabs rtswa :
skal ldan bu la bskur gtad pas :
nyin mo bkra shis mtshan bkra shis :
nyin mtshan rtag tu bkra shis pa :
skal ldan rnams kyis thob par shog :
swasti swasti a b+hi Shiny+tsa A:
g+hi waM khyu mchog 'od ldan ni :
dbang po'i gzi brjid stobs las byung :
skal ldan bu la bskur gtad pas :
nyin mo bkra shis\u0f8e
nyin mtshan rtag tu\u0f8e
skal ldan bu la\u0f8e
swasti swasti a b+hi\u0f8e
hU~M:
li khri mtshal chen chu las skyes :
sems ma'i byang sems rin po che :
skal ldan bu la bskur gtad pas :
nyin mo bkra shis\u0f8e
nyin mtshan\u0f8e
skal ldan\u0f8e
swasti swasti a b+hi\u0f8e
hU~M:
zho ni snying po kun gyi bcud :
rtsi bcud snying po rin chen 'di :
skal ldan bu la bskur gtad\u0f8e
nyin mo bkra shis\u0f8e
nyin mtshan\u0f8e
skal ldan\u0f8e
swasti swasti a b+hi\u0f8e
hU~M:
shing thog bil ba lung thang rtse :
rgyu chung 'bras bu 'phel stobs che :
skal ldan bu la\u0f8e
nyin mo bkra shis\u0f8e
nyin mtshan\u0f8e
skal ldan\u0f8e
swasti swasti a b+hi\u0f8e
hU~M:
me long 'od ldan rin po che :
gsal zhing dwangs la rnyogs pa med :
skal ldan bu la\u0f8e
nyin mo bkra shis\u0f8e
nyin mtshan\u0f8e
skal ldan\u0f8e
swasti swasti a b+hi\u0f8e
hU~M:
dung dkar bkra shis g.yas 'khyil ba :
tshangs pa'i dbyangs ldan chos sgra sgrog :
skal ldan bu la bskur gtad pas :
nyin mo bkra shis\u0f8e
nyin mtshan rtag tu bkra shis pa :
skal ldan rnams kyis thob par shog :
swasti swasti a b+hi Shiny+tsa A:
hU~M:
bden bzhi'i chos kyi gsang ba'i mdzod :
'khor lo'i rang bzhin rin po che :
'khor ba'i 'khor lo rgyun bcad nas :
chos dang mthun par bskor bar shog :
rat+na tsakra a b+hi Shiny+tsa A:
hU~M:
pha rol phyin bcus skyob pa'i phyir :
shes rab btsun mo rin po che :
bsdu bzhi tshad med bzhi pa yi :
tshe dang gter rnams spyod par shog :
warta rat+na a\u0f8e
hU~M:
dkon mchog yon tan yid bzhin gter :
'khor ba'i mun sel snying po 'byung :
dgos pa'i nor bdun phun sum tshogs :
yid bzhin nor bu spyod par shog :
ma Ni rat+na a\u0f8e
hU~M:
gang la dpag bsam shing lta bus :
'gro la tshogs gnyis rdzogs par ston :
dbang phyug khyim bdag rin po che :
'khor los bsgyur rgyal thob par shog :
ma hA ta rat+na a\u0f8e
hU~M:
dmag dpon rin chen rgol ba 'joms :
thabs dang shes rab mthar phyin nas :
'jigs tshogs ri bo 'joms pa yi :
phun sum tshogs dang ldan gyur cig :
khat+ga rat+na a\u0f8e
hU~M:
'khor ba'i chu bo las sgrol ba :
brtson 'grus rdzu 'phrul shugs kyis skyod :
cang shes sprin gyi shugs 'chang ba :
mi gnas ye shes spyod par shog :
tu rang+ga a shwa rat+na a\u0f8e
hU~M:
theg pa bla med ston pa'i mchog :
yan lag bdun mdzes 'bar ba'i mdog :
stobs chen glang po rin po che :
rlabs chen stobs lnga rdzogs par shog :
hasti rat+na a b+hi Shiny+tsa A:
de nas gzhan don du chos kyi 'khor lo bskor ba dang /
las rab 'byams thams cad sgrub pa'i rjes su gnang ba ma lus pa byin par mos shig
/lag tu 'khor lo gtad de /
dus gsum rgyal ba'i dam chos kyis :
'khor ba'i srid mtsho bsgral ba'i phyir :
blo ldan khyod kyis chos 'khor skor :
oM d+harma tsakra hU~M:
dung gtad de /
stong dang snying rje'i rang byung sgra :
so so'i skad du chos sgra sgrogs :
phyi nang gsang gsum chos dbang sgyur :
oM d+harma b+ha ShahU~M:
po ti gtad de /
stong phrag brgyad cu rtsa bzhi'i chos :
gdul bya gang 'dul chos ston ltar :
khyod kyis 'gro kun sgrol bar gyis :
oM d+harma d+hA tu hU~M:
las kyi rdo rje gtad de /
zhi rgyas dbang drag mngon spyod sogs :
phrin las rnam bzhis bsdu ba bzhi :
blo chen khyod kyis gang 'dul mdzod :
badzra pA sha hU~M:
dgang blugs kyi gzar bu gtad de /
nyon mongs la sogs dug lnga bsregs :
phrin las gang brtsam myur 'grub phyir :
me mchod sbyin sreg brtson par gyis :
oM badzra hom ye hU~M:
rtsa ba gsum bsnyen dngos grub thob :
bar chad sel cing phrin las 'grub :
mchod gtor skong gso khyod kyis 'bod :
oM ba liM ta ma hA sarba sid+d+hi hU~M:
phur pa gtad de /
hU~M:
bdag 'dzin sgrol na khams gsum sgrol :
gang dmigs dgra bgegs rdul du rlog :
mngon spyod drag po'i phrin las mdzod :
oM badzra kI li kI la ya dgra bgegs mA ra ya phaT:
ces rjes gnang gi dbang rnams bskur /
mtshams sbyor spyi ltar byas la shis brjod rgyas par spel /
de nas dam tshig gi rgyas gdab pa la /
rnam bum gyis me long ngos su khrus byas la /
bde gshegs rgyal ba sogs brjod /
nang mchod bdud rtsi sbyin la /
kye :
skal ldan rigs kyi bu rnams nyon :
thun mong sngon 'gro nas brtsam ste :
so thar byang sems rigs lnga'i sdom :
bla med sngags kyi dam tshig kun :
byang chub ma thob bar du ni :
srog gi phyir yang ma gtang zhig :
dam nyams tshe thung nad mang zhing :
dpal mgon bdun cu rtsa lnga yis :
lo mi 'gyangs par khyur mid byed :
shi nas rdo rje dmyal bar lhung :
bskal par thar med sdug bsngal spyod :
de phyir srungs shig skal ldan rnams :
thugs rje chen po'i dbang 'di nyid :
gnas khang 'di yi phyi rol du :
tshig tsam rlung gi phyogs su yang :
zags su mi rung dam du srungs :
zhes dam bsgrag go
/nyon cig skal ldan rigs kyi bu rnams :
dam tshig la spyir bsam gyis mi khyab kyang :
rtsa ba sku gsung thugs su 'dus so :
de la sku'i dam tshig tu rdo rje slob dpon dang sangs rgyas dang byang chub sems dpa' yi dam mkha' 'gro chos skyong :
mched lcam rdo rje'i spun :
mdor na rang lus sems can thams cad 'byung ba lnga la sogs pa thams cad la mi gus pa :
rku 'phrog gsod gcod :
rdeg tsog ngan smras :
mi dge bar gyur pa thams cad la dam tshig bsrung ngo :
don la phyi nang snod bcud thams cad 'phags pa lha'i ngo bor ma byung ba med pas shin tu bsrung dgos so :
gsung gi dam tshig tu rdo rje slob dpon ci gsung gi bka' mi bcag :
sangs rgyas nas gang zag phal pa'i gsung rabs yan chad la brnyas par mi bya zhing gus par bya :
mdor na 'gro ba'i skad dang 'byung ba'i rang sgra la sogs pa thams cad la :
khong khro zhe sdang spangs te thams cad sngags sgra dang sangs rgyas kyi gsung du mos par bya'o :
thugs kyi dam tshig tu mi dge ba'i rtog pa skad cig ma yan chad spangs la :
bdag gzhan rje phod pa'i byang sems sgom par bya'o :
nang gi dam tshig tu 'phags pa'i bskyed rim rgyun chad med par bsgom :
gsung gi dam tshig yi ge drug pa dang bdun pa bcu pa'i bzlas brjod rgyun mi 'chad du bya :
thugs kyi dam tshig tu rdzogs rim phyag rgya chen po dang ma bral bar bya'o :
de ltar dam tshig gnyan po bsrungs pa la brten nas :
yon tan gnas skabs dang mthar thug gnyis las :
gnas skabs su tshe ring nad med ci bsam 'grub :
phrin las bzhi sogs gang brtsams 'grub bo :
mthar thug 'phags pa spyan ras gzigs kyi sku gsung thugs mi zad pa rgyan gyi 'khor lo la spyod par 'gyur te :
gzugs sku rnam gnyis kyis 'gro ba'i don gang la gang 'dul du sprul te sems can gyi don dpag tu med pa 'grub par 'gyur ro :
ji skad bshad pa'i dam tshig rnams tshul bzhin du bsrung snyams pas 'di'i rjes zlos /
gtso bos ji ltar sogs /
lan gsum /
ji skad du /
bu dang chung ma nor gyi dbyig :
rab tu gces dang yid 'thad 'bul :
spang dag lan gsum tshar ba'i rjes :
sgyu lus bla ma'i bran du 'bul :
zhes pas don gyis bla ma la bzhed pa mi mnga' yang /
rang nyid bsod nams tshogs chen rdzogs pa dang /
gnas skabs dang mthar thug gi rten 'brel gyis skye ba kun tu longs spyod ldan pa dang /
rgyu'i tshogs la brten nas 'bras bu rdzogs pa'i sangs rgyas thob pa'i phyir /
ci yod kyis rang la phongs sems dang gsog 'jog med par bla ma la 'bul dgos par gsungs pa ltar bya ba'i 'dun pas dbang bskur thams cad rdzogs par gsan grub pa'i gtang rag gi yon du maN+Dal 'bul bar zhu /
zhes 'bul gzhug
/lus longs spyod 'bul ba /
dge bsngo byas la slob ma grol lo //
lnga pa rjes kyi rim pa ni /
bka' srung bka' gtad byas na slar yang gtor ma gso /
byin rlabs dang sngags bsngos bstod gsol bya /
tshogs la rol /
lhag chog dang gtor skyong sogs bya /
gtang rag mchod bstod 'bul /
bzod gsol /
nongs bshags /
brtan bzhugs gshegs gsol gang 'thad dang /
bsdu ldang /
bsngo smon /
bkra shis kyi bar las byang ltar tshangs bar bya'o //
gangs can mgon po'i sgrub thabs bdud rtsi'i klung //
gang 'brel thar pa'i srog 'tsho 'ba' zhig kyang //
yang zab rdo rje'i tshig gis bsngags pa'i chos //
skal ldan snying bcud 'gyur snyams 'bad pas sbyar //
'dis kyang lus can gang gA'i bye ma snyed //
thugs rje'i dbang phyug phyag gis yongs bzung ste //
dka' ba med par rnam grol gdod ma'i sar //
dbyugs dbyung thob nas ma grol dgrol byed shog
/ces zab chos 'di'i rgyun dkon cing rin chen gter gyi mdzod du 'di nyid bzhugs na gter chos thams cad tshang bar song bas dbang rgyun tsam la phan par 'dod pa'i lhag blos drangs te pad+ma gar dbang blo gros mtha' yas kyis mtshams sbyor sogs tshig tshogs nyung ngur bsdus te slad nas bzhugs su gsol ba dge legs 'phel //

//
