grub thob chen po'i thugs thig las /
khrag 'thung bde gshegs 'dus pa'i srung zlog gi las rim gsal bar bkod pa khro chen stobs 'dus zhes bya ba bzhugs so //
bla ma dang dpal he ru ka la phyag 'tshal lo //
gang mtshan dus mtha'i zhugs kyi zer tsam gyis //
yid srubs bye ba rtsa sbur bzhin bcom nas //
stobs bcu rdzogs la srid zhi'i khams kun na //
'gran bral he ru ka dpal bla mas skyongs //
rgyal kun gsang gsum yon tan phrin las bcas //
gcig bsdus gsang ba mchog 'dis 'phral yun gyi //
las dang dngos grub sgrub la mthu che bas //
kun phan btsas su srung zlog khrigs su bsdeb //
rgyud kyi dgongs pa 'byed lde'i lung gis bkral pa ltar sgrub chen bka' brgyad kyi bsnyen sgrub mthar phyin pa'i gang zag gis las la sbyor ba'i gtso bo gzer kha rnam pa lngar gsungs pa las 'khor lo la brten nas srung ba /
gtor ma la brten nas zlog pa /
thun la brten nas bsad pa'i gzer kha gsum chabs cig lag tu blang ba'i tshul bshad pa la gsum /
sngon 'gro bcas gshom /
dngos gzhi las khrigs /
rjes mtha' sdud kyi rim pa'o //
dang po ni /
phug logs su dam tshig gi bris sku sogs rten bkram pa'i mdun du stegs rim pa dang por pad snod du dpal gtor gtso 'khor dgu mtheb kyu dar gdugs kyis brgyan pa /
g.yas su chos skyong pho rgyud mo rgyud kyi gtor spungs /
g.yon du dregs pa'i sde dpon la dmar gtor zur gsum gcig la gtor chung sum bcus bskor ba /
g.yas g.yon du sman raka
/rim pa gnyis par zhi drag mchod pa mjug sprod dam ma 'byor na chu gnyis nyer spyod spyi ltar bsham /
de'i mdun du las dkyil stegs bu gru bzhi dur khrod kyi sa la khrag chang gis chag chag gdab pa rgya che chung spyod yul dang mnyam par ro sol sogs kyis nag por byugs pa'i steng /
lte ba cha chen gnyis /
mu khyud cha phran gcig
/rtsibs cha chen /
rdor ra cha phran gcig
/me ri cha chen gcig bskor ba'i lte bar chos 'byung gi thig ni nub kyi tshangs thig dang skor thig dang po 'dzom sa nas lte bar tshad pas skor thig dang po'i g.yas g.yon du mtshan ma bya /
de gnyis dang shar gyi tshangs thig nas skor thig dang po 'dzom gsum gyi sne sbrel bas 'byung ngo //
de la gru gsum mthing ga
/zla gam dmar /
mu khyud thod skam gyi phreng ba /
mtshon 'khor rtsibs brgyad sngon po /
rtsibs mchan dmar po /
rdor ra gzhi nag po la rdor phreng ser po /
me ri dmar ser 'bar ba /
de rgyab ma traM sngo skya khro bo'i bzhin ras can /
dbus dang rtsibs rnams la hU~M yig rigs kyi kha dog can re re bri /
de steng zlog pa'i gtor ma ni lcags zangs kyi snod du nas nag sran ma bra'o gtso bor gyur pa'i 'bru sna'i ngar phye dug khrag chang gis sbrus pa'i zan la gtor ma zur gsum thog mde'u lta bu'i rno dbal can gtso bo khru gang pa /
'khor brgyad de las lnga chas dman pa /
dgu ka la so so'i sum cha'i 'khor zur gsum bzhi re /
bar mtshams rnams su khrag kong zur gsum dang mtheb kyu bcad kha phyir bstan gyis bskor ba drag rgyan me ri sogs rngam brjid dang ldan pa /
spro na gtso 'khor dgu ka'am /
gtso bo la zlog 'khor dang khyung dang rgyal mtshan btsugs pa'i rtser dar nag gi gdugs phub /
log rnams su mtshe yungs rtsang sha dum gyis brgyan /
mtha' skor du rtsang thur srin mo 'gros su btsugs pa la glo snying gi dum bu gzer ba dang /
ba su ta dang tshon skud sngo dmar gyis dkris la lcags sgyed kyi khar bzhag
/steng du srung ba'i 'khor lo bla re ltar dbub /
mdun du khrag gi mchod yon sogs drag po'i nyer spyod bsham /
lcags hom du ling+ga bris 'bur gang rung bcug pa go yul 'grigs na zlog gtor 'og dang /
mi 'grigs na lho nub tu bzhag
/nye logs su /
gdab phur /
lcags kyu /
smyo thun /
gu gul /
bya 'ug dong ru /
yungs dkar nag
/byad thag sngo dmar /
phur pa /
brab rdzas /
yungs kar /
bdug rdzas gu gul /
byug rdzas rak+ta /
thun rdzas rak+ta /
yungs kar /
mtshe phon /
dug sna /
lcags phye /
mda' rdo rnams kyang snod gcig tu bsags /
zor kong gru gsum du mtshe /
dug
/skyer phur /
khrag
/ri rab /
gri btsugs pa rnams dang /
rdo nag gru gsum b+h+yo zlog bris pa /
dmar gtor gru gsum /
mda' gzhu rnams gtor zlog gi mtha' skor du bkod /
sngon gtor /
chad brtan /
tshogs kyi yo byad /
zlog pa'i skabs mchod rgyu'i gtor chung /
sha dum sogs kyang 'du bya'o //
bshad ma thag pa'i srung 'khor ni /
dar ras shog bu gang rung la mu khyud rim pa drug tu bskor ba'i lte bar hU~M yig gi mthar gtso bo'i sngags mthar /
'di 'chang ba po sogs bsrung bya'i ming spel mthar /
kA wA tsi badzra rak+Sha rak+Sha b+h+rU~M:
zhes bri /
de rgyab mu khyud la drag sngags so lnga bri /
de rgyab mu khyud la drag 'khor rtsibs brgyad kyi dbus su hU~M/
mthar skor du dpal brgyad so so'i sngags mthar ming spel srung sngags bcas bri /
rtsibs mchan brgyad la shar lho nas g.yas skor du rdo rje /
rdo rje /
drag 'khor /
rdo rje /
pad+ma /
rdo rje /
phur bu /
rdo rje rnams bri /
de rgyab mu khyud la gtsug tor 'khor los sgyur ba'i sngags dang dbyangs gsal rten snying 'dod gsol bcas bri /
de rgyab rdor ra /
de rgyab me ri g.yas skor bri /
yig mgo thams cad phyir bstan g.yas skor bya /
sha lnga /
bdud rtsi lnga /
ga pur /
gla rtsi /
shing kun /
shu dag nag po /
gur gum /
gi wang /
gul gul /
drag sngags bzlas pa'i yungs kar rnams byugs /
zlog pa'i 'khor lo ni /
dug shog la srung 'khor ltar sa bon dang sngags rnams 'dra ba las /
yig mgo thams cad nang bstan dang /
sngags sham /
sarba duSh+TAn mA ra ya b+h+yo b+h+yo zlog zlog :
ces sbyar /
gtsug tor 'khor los sgyur ba'i sngags kyi mal du drag sngags brgyad cu pa'am so lnga pa gang rung dang yang zlog nying zlog gi sngags sham bu dang bcas pa /
me ri g.yon skor du bris la dug khrag gis byugs /
gnyis ka la sbyong khrus /
lhar bskyed cing bstims /
srung zlog gi bzlas pa ci 'grub 'dod gsol bcas kyi mthar 'khor lo la brtan bzhugs bya'o //
gnyis pa la gnyis /
thun mong gi phrin las gzhung bsrang ba /
khyad par phrin las bye brag tu sgrub pa'o //
dang po ni /
las byang ltar brgyud 'debs nas bstod pa'i bar du btang /
bsnyen sgrub las sbyor gyi bzlas pa ci 'grub byas la bdag nyid nus ldan du bya'o //
gnyis pa khyad par gyi phrin las la gnyis /
zlog dkyil gsal 'debs pa dang /
las drug so sor sgrub pa'o //
dang po ni /
hU~M:
mdun dkyil ma traM gnod byed dgra bgegs gzugs :
khams gsum nyon mongs dug lnga'i phung po la :
mtshon cha'i char phab rten gyi khog pa zhig :
dur khrod rol pa'i pho brang chen por gyur :
b+h+rU~M ma traM ru tra maN+Da la phaT:
brjid ldan gtor ma khrag 'thung dpal chen dgu :
rig mdangs 'khor tshogs sprul pa yang sprul bcas :
khyung gis dbu brgyan ye shes me 'od 'khrugs :
bka' sdod pho nya'i dmag tshogs bsam mi khyab :
hU~M sarba he ru ka maN+Da la hU~M:
snod kyi 'jig rten dur khrod rol pa'i zhing :
bcud kyi dngos kun dpal chen khrag 'thung lha :
khros 'khrugs rngams brjid 'jigs pa'i skur ston pa :
sgyu 'phrul drwa ba'i bkod pa chen por rdzogs :
hU~M hU~M hU~M:
bsdu na de tsam gyis 'thus /
spro na las byang gi spyan 'dren nas mchod bstod kyi bar gtang ngo //
gnyis pa la rtsa ba srung bsad zlog gsum /
las sbyor mnan sreg 'phang gsum ste /
las drug gi dang po srung ba ni /
rang gi thugs srog sa bon dang :
srung bya thams cad dbyer med pa'i :
'bar ba chen po'i 'od zer gyis :
dpal chen rol pa'i thugs dam bskul :
ye shes gzi byin lhag par 'phros :
rtsa gsum rgyal ba'i thugs ka nas :
gtsug tor 'khor los sgyur ba yi :
ngo bo mtshon cha'i char du babs :
srung ba'i gur khang dgu   khro bcu me phung phyag mtshan lnga tho phur bcas dgu'o //
la thim :
mi phyed rdo rjer byin gyis brlabs :
lha tshogs nang du zhal gzigs nas :
sngags bzlas brtan pa'i las mdzad gyur :
ces dmigs la khro bo spyi sngags kyi mthar /
badzra uSh+NI Sha tsakra warti rak+Sha rak+Sha b+h+rU~M:
zhes stong phrag bzla /
gnyis pa bsad pa'i las la gsum /
gzhi bzung ba /
rgyab rten bcol ba /
las dngos la sbyar ba'o //
dang po ni /
bdag nyid dpal chen he ru ka :
khros 'khrugs rngams pa'i sngags bzlas pas :
dgra bgegs bsgral ba'i mngon spyod kyi :
las la ngo mthon tshul gyis bzhengs :
drag po sngags kyi nus pa rnams :
zor dang thun gyi rdzas la thim :
bsgral ba'i zhing bcu nyams pa bdun :
gsod pa'i mtshon cha chen por gyur :
drag sngags so lnga'i mthar /
sarba sha trun big+h+nAn dza b+h+yo phaTaHhU~M:
b+han+d+ha b+han+d+ha ha na ha na mA ra ya mA ra ya ta tha ya ta tha ya b+hin+d+ha b+hin+d+ha hU~M phaT:
brgya nas stong bar ci 'grub bzla /
zor thun rnams la has btab te ngar gdags /
gnyis pa ni /
bka' gter srung ma'i gtor chog rgyas bsdus ci 'grub dang /
khyad par dregs pa'i sde dpon sum bcu la gtor ma phul /
'grub na bde 'dus kyi mdangs skong chung ba lta bu'i skong bshags gtang /
tshogs byin rlabs nas mchod pa dang bshags pa'i bar bya'o //
gsum pa la gnyis /
sngon 'gro sbyor ba dang /
bsad las dngos so //
dang po la'ang bzhi las thog mar thugs dam bskul ba ni /
snod bcud dkyil 'khor du bskyed pa thams cad sngon gyi thugs dam las bzhengs te dmag dpung go bsar byed pa bzhin rngams pa'i hU~M sgra dir gyis las la chas par bsam la /
hU~M:
chos kyi dbyings las rang shar rig pa'i rtsal :
'bar ba ye shes klong dgu'i pho brang che :
shin tu mi bzad rab 'jigs dur khrod nas :
khrag 'thung yongs rdzogs drag po'i las la bzhengs :
sangs rgyas bstan dang rnal 'byor sgrub po la :
gnod cing 'tshe ba'i dgra bgegs 'byung po'i tshogs :
zhi ba'i thabs kyis 'dul du ma 'tshal bas :
mngon spyod dmod pa'i phrin las dus la babs :
srung ba'i gur khang rdo rje'i thog gis shigs :
zlog pa'i nus pa rang gshed rang la gzir :
'gugs 'ching sdom myos phyag rgyas rten la phob :
drag shul chen pos bsgral ba'i phrin las mdzod :
gnyis pa gser skyems 'bul ba ni /
raM yaM khaM/
'dod yon zag pa med pa'i bdud rtsi'i rgya mtsho chen por gyur /
oM AHhU~M ha ho hrIH
lan gsum gyis brlabs /
hU~M:
byin rlabs mchog stsol rtsa brgyud bla ma dang :
yi dam zhi khro sgrub pa bka' brgyad lha :
sangs rgyas byang sems dpa' bo mkha' 'gro la :
gser skyems mchod pa 'bul lo phrin las mdzod :
mthu stobs dbang phyug dpal mgon lcam dral dang :
dregs pa'i sde dpon chen po sum cu sogs :
ye shes las las grub pa'i dam can la :
gser skyems mchod pa 'bul lo phrin las mdzod :
phyi nang gsang ba gab sbas bstan pa skyong :
dregs pa sde brgyad yul lha gzhi bdag sogs :
srid gsum 'byung po mthu stobs can rnams la :
gser skyems mchod pa 'bul lo phrin las mdzod :
ces phud kyis mchod /
gsum pa gzu dpang gsol ba ni /
hU~M:
phyogs bcu nam mkha' yangs pa'i dkyil 'khor nas :
bla ma rig 'dzin rgyal ba sras dang bcas :
yi dam zhi khro bka' brgyad lha tshogs rnams :
brtse ba'i thugs rjes bdag la dgongs su gsol :
bdag ni rnal 'byor rig 'dzin sgrub pa po :
sngags 'chang sgrub pa po la dgra byung na :
bdag gis ma nyes ma yo srung ma mkhyen :
gzu dang dpang du dkon mchog bzhugs :
zhal lce snang srid lha 'dres mdzod :
dam nyams dgra bo sdig can 'dis :
dang po sangs rgyas bstan pa bshig :
bar du dkon mchog dbu 'phang smad :
tha mar gsang sngags snying po phral :
da lta rnal 'byor bdag la bsdos :
dge ba bcu ni khyad du bsad :
mi dge bcu ni dang du blangs :
mtshams med lnga ni 'bras bur smin :
'di ni bsgral ba'i zhing yin pas :
rgyal ba zhi khro'i lha tshogs 'khor dang bcas :
chos nyid zhi ba'i ngang las ma g.yos kyang :
rngams brjid tshul du khro bo'i skur bzhengs la :
bsgral ba'i zhing bcu 'dul ba'i dus la babs :
ma g.yel ma g.yel rgyal ba zhi khro'i tshogs :
dam nyams dgra bo sgrol ba'i phrin las mdzod :
ces gsol bas /
snod bcud lhar gsal ba thams cad sngon gyi thugs dam las bzhengs te rang la gnang ba bstsal zhing dgra bgegs la thugs cher 'khrugs pas drag po'i las la rngams shing rings pa'i tshul du bzhugs par bsam mo //
bzhi pa dmigs bya bskyed 'gugs ni /
ru tra sarba sha trUn mA ra ya nr-i dza :
mdun du b+hany+dza e las lcags bsregs kyi khang sgrom gru gsum bang rim dgu pa :
kha khyer dog cing gting zab pa :
'og nas 'dod chags kyi khrag mtsho khol ba :
logs la zhe sdang gi me rlung 'tshubs pa :
steng nas gti mug gi mun pa gtibs pa :
mtshon cha'i char 'bebs shing nad dang dug gi rlangs pa 'phyo ba :
than dang ltas ngan gyi cho 'phrul sna tshogs mi bzad par 'khrugs pa :
las byed gshin rje'i dmag tshogs seng ge ltar rngams pa :
stag ltar 'phyo ba :
srin po ltar khros pa :
sha za ltar rgyug pa :
rgyob rgyob dang sod sod kyi sgra 'brug ltar sgrog pas gang ba :
srid pa las kyi btson khang drag po de'i nang du nr-i tri dud kha yongs su gyur pa las :
dgra bgegs thams cad lus gcer bu rid pa mdog nag cing dran pa nyams pa :
mya ngan gyi phyag rgya can :
bu ga dgu nas rnag khrag 'dzag pa gnod byed thams cad 'dus pa'i ngo bor gyur :
na mo :
sangs rgyas kyi bka' bden pa dang :
chos kyi bka' bden pa dang :
dge 'dun gyi bka' bden pa dang :
rgyal ba zhi khro'i lha tshogs rnams kyi\u0f8e
bka' srung pho nya las mkhan rnams kyi\u0f8e
gzhan yang gsang sngags dang :
rig sngags dang :
gzungs sngags dang :
snying po dang :
phyag rgya dang :
ting nge 'dzin dang :
bden pa'i stobs kyis bdag cag rnal 'byor dpon slob yon mchod 'khor dang bcas pa rnams la gnod cing 'tshe bar byed pa'i gzugs can gyi dgra :
gzugs med kyi bgegs :
bar chad kyi rkyen :
khyad par du byad ma rbod gtong lha dang bcas pa rnams :
mgon byed kyi lha :
tshe dang dbang thang :
bsod nams dang dus kyi dbang du ma gtang bar da lta nyid du ling+ga 'di la khug cig :
drag sngags so lnga'i sham bur /
nr-i tri hur thum dzaHdzaHhU~M baM ho :
A be sha ya a A:
zhes 'gugs gzhug lan gsum bya /
gnyis pa las dngos la don dgu las /
dang po che mchog gis 'gugs pa ni /
lcags kyu thogs la /
hU~M:
che mchog yon tan lha tshogs rnams :
drag po'i phrin las dus la babs :
sdang ba'i dgra dang gnod pa'i bgegs :
thogs med myur du rten 'dir khug :
oM badzra kro d+ha ma hA shrI he ru ka hU~M phaT:
sarba sha trUn nr-i tri badzra aM gu sha dza :
gnyis pa yang dag gis mthu dang rdzu 'phrul 'phrog pa ni /
thang phrom gyi thun dbab /
sor mo rnams gzengs bskum bskrad pa'i phyag rgya byas la /
hU~M:
yang dag thugs kyi lha tshogs rnams :
drag po'i phrin las dus la babs :
sdang ba'i dgra dang gnod pa'i bgegs :
mthu dang rdzu 'phrul med par gyis :
oM ru lu ru lu hU~M b+h+yo hU~M phaT:
sarba sha trUn big+h+nAn a pa na ya a pa na ya hU~M phaT:
gsum pa gshin rjes lha dang dbye ba ni /
gu gul bdug
/bya 'ug gi sgros byab /
til yungs brab /
thal mo rgyab sprad dbye ba'i rgya byas la /
hU~M:
'jam dpal sku yi lha tshogs rnams :
drag po'i phrin las dus la babs :
sdang ba'i dgra dang gnod pa'i bgegs :
mgon skyabs 'tsho ba'i lha dang phrol :
oM a kro te ka ya mAn+ta ka ha na ma tha b+hany+dza hU~M phaT:
pra be sha ya pra be sha ya hU~M phaT:
slar yang 'gugs 'ching sdom myos bya ba ni /
phyag rgya bzhi thogs pa'am rgya bcas la /
hU~M:
khrag 'thung sku las sprul pa'i pho nya ni :
lcags kyu dkar mo'i tshogs ni skar ltar 'khrugs :
zhags pa ser mo'i tshogs ni sprin ltar gtibs :
lcags sgrog dmar mo'i tshogs ni glog ltar 'khyug :
dril bu ljang khu'i tshogs ni thog ltar 'beb :
khyed rnams dpal gyi pho nya ste :
rbad cing gtang ba nga yis byed :
'gugs shing rdeg pa khyod kyis mdzod :
gang la bya ba khyod kyis shes :
yid la brnag pa'i dgra bgegs rnams :
lcags kyu can gyis snying nas zungs :
zhags pa can gyis yan lag chings :
lcags sgrog can gyis dbang po sdoms :
dril bu can gyis myos su chugs :
rang dbang med par 'dir khug la :
gzugs dang ling+ga 'di la stims :
ming byang 'di la gnas par mdzod :
drag sngags so lnga pa'i mthar /
dgra bgegs gnod byed badzra aM ku sha dza :
rat+na pA sha hU~M:
pad+ma s+pho Ta baM:
karma g+haN+De ho :
pho nya rnams kyis dgra bgegs 'gugs 'ching sdom myos gzir zhing bsdigs /
las rlung gis btegs nas ling ga la bstims par bsam mo //
bsdu na tshig bcad bor la sngags dmigs tsam gyis 'thus so //
bzhi pa rta mgrin gyis gzugs la dbab pa ni /
yungs dkar nag gis brab /
thal mo kha sbubs pa'i mthe bong sbrel bas 'beb tshul byas la /
hU~M:
pad+ma gsung gi lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
bla srog rnam shes rten la phob :
oM pad+mAn+ta kr-ita badzra kro d+ha ha ya gr-I ba hU~M phaT:
sarba sha trUn big+h+nAn a be sha ya a be sha ya hU~M phaT:
lnga pa phur pas byad du gzhug pa ni /
tshon skud kyis lag pa gnyis 'ching ba'i tshul du bskor la /
hU~M:
phur pa phrin las lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
zungs shig rgyob cig rnam par chings :
oM badzra kI li kI la ya sarba big+h+nAn baM hU~M phaT:
sarba sha trUn big+h+nAn shi g+h+raM a na ya hU~M phaT:
drug pa ma mos smyor gzhug pa ni /
dug khrag gis brab steng sor mo rnams gzings mkhrigs ma sprad pa 'khor lo bskor ba ltar byas la /
hU~M:
rbod gtong ma mo'i lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
rings par khug la smyo ru chugs :
oM gu h+ya dz+nyA na kro d+ha kro d+hI ma ma yo gi nI ru lu ru lu hU~M b+h+yo hU~M phaT:
sarba sha trUn big+h+nAn dz+wa la pa ya dz+wa la pa ya hU~M phaT:
bdun pa bsgral ba'i las rim ni /
phur bu la bdug brab byugs gsum byed cing /
hU~M:
khrag 'thung stobs rdzogs kI la ya :
gu gul dud pas dbyings nas bzhengs :
nyungs thun drag po'i las la bskul :
rak+ta 'bar bas gzi byin bskyed :
hU~M hU~M hU~M badzra kI la ya su ru su ru pra su ru pra su ru ma gu ta la pra ta la rak+ta dz+wa la hU~M hU~M hU~M:
phur bu byin brlab pa ni /
rdo rje thal mo'i bar du bzung la /
hU~M:
lag gnyis rigs lnga yab yum gyi :
sbyor mtshams 'od kyis bde gshegs bskul :
sku gsung thugs kyi byin rlabs 'dus :
khams gsum dus gcig sgrol ba yi :
mthu rtsal byin dbang yongs su rdzogs :
oM badzra kI la ya kA ya wA ka tsit+ta a b+hi Shiny+tsa oM AHhU~M:
zhes brjod cing rang gi gnas gsum du 'dril zhing gtugs pas bdag gi sgo gsum byin gyis brlabs shing nus pa dang ldan par bsam /
drag sngags so lnga pa dbyangs su gyer zhing phur bskor dang tsham rngam byas la /
phur thun tshom bur bskul pa ni gsal ba gsum dang ldan pa'i ngang nas /
hU~M:
chos dbyings rol pa'i dur khrod nas :
bka' brgyad lha tshogs dus la bab :
lcags kyus dgra bgegs snying nas drongs :
rdo rje phur bus rdul du rlogs :
thun bdun dbab pa ni /
phur thun sogs 'don tshig dang bstun nas brdeg
/de'i tshe thun gyi tshig rkang bdun re re bzhin 'og gi
/dgra bgegs lnga phung rdul du rlogs :
zhes pa sbyar na stabs bde'o //
hU~M:
phur bu khrag 'thung phrin las rdzogs :
rak+ta rbod gtong ma mo'i thun :
yungs kar khro rgyal stobs 'dus rdzas :
mtshe mda' gdug can dregs pa'i mtshon :
dug thun drag sngags gdug pa'i dbal :
mtshon thun bka' sdod pho nya'i shugs :
mda' rdo dpal gyi shugs 'chang bas :
dgra bgegs lnga phung rdul du rlogs :
drag sngags me phung ma brjod /
de nas gdab kha dngos ni /
bdag nyid dpal chen he ru ka :
phur pa sras mchog kI la ya :
rU pa dgra bgegs dngos su gsal :
lta ba stong nyid rdzong bzung ste :
sgom pa rtse gcig 'phrang la bshar :
spyod pa snying rje khros pa'i srog :
tshe khrus gnad kyi dgongs pa yis :
snying gar btab pas kha sbyor dbye :
zhes pa'i dgongs pa dang dmigs gnad rnams ldan pas phur bu thogs la /
hU~M:
bdag nyid dpal chen he ru ka :
phur pa sras mchog kI la ya :
khams gsum sgrol ba'i mthu ldan pa :
dgra bgegs snying gi dkyil du btab :
tshe bsod dwangs bcud rang la thim :
gnas ngan dri ma khrus kyis sbyangs :
rnam shes rgyal ba'i sras su bskyed :
gzugs phung thal ba'i rdul du rlog :
drag sngags mthar /
sarba nr-i tri sha trUn bi+ig+h+nAn A yur bin+d+hu dzaHb+h+rU~M:
a su nr-i tri pre du bi sho d+ha ya hU~M:
a yaM s+pha ra Na phaT:
sarba duSh+TAn b+hin+d+ha b+hin+d+ha ha na ha na da ha da ha pa tsa pa tsa mA ra ya phaT:
drag sngags so lnga brjod la mgo bo la sogs pa'i lus gnad thams cad du gdab /
mtshon chas gtub pa ni ral gri thogs la /
hU~M:
dpal chen khrag 'thung lha tshogs kyi :
rno ngar ye shes ral gri yis :
ma rig sgo nga'i sbubs dral nas :
dgra bgegs gzugs phung rdul du rlog :
sarba sha trUn big+h+nAn tshin+d+ha tshin+d+ha mA ra ya hU~M phaT:
rkang pa g.yon nas brtsam ste dum bur btub bo //
brgyad pa mchod bstod kyis gtun du brdung ba ni /
tho bas brdung zhing phye gsum gyis brab /
lag sor nang du bsnol ba'i mthil gnyis sbyar bas brdung tshul byas la /
hU~M:
'jig rten mchod bstod lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
gzugs phung rdul phran bzhin du rlogs :
oM badzra tsaN+Da sarba duSh+TAn hU~M phaT:
ta thA ya ta thA ya hU~M phaT:
dgu pa drag sngags kyis zhal du stob pa ni /
mi rkang hom gzar gyis ling ro gtor mar 'bul /
rdo rje'i thal mo gan rkyal gyis stob pa'i tshul byas la /
hU~M:
dmod pa drag sngags lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
gzugs phung rngams pa'i zhal du thob :
oM badzra sarba duSh+TAn hU~M phaT:
b+hin+d+ha ya b+hin+d+ha ya kha kha khA hi khA hi hU~M phaT:
de dag gis bder 'dus las bsgral las don brgyad du gsungs pa dang /
gdab kha bcas gnad kyi snying por dril ba song /
skabs 'dir tshogs la rol zhing lhag ma bsngo ba las byang ltar bya /
gsum pa zlog pa'i las rim la gsum /
sngags dmigs kyi zlog pa /
phrin las bcol ba /
zab pa'i mde kha sbyar ba'o //
dang po ni /
ling ro dang rak+ta gtor chen la 'bul te /
hU~M:
khrag 'thung drag po'i dkyil 'khor lha :
sha khrag dmar gyi mchod pa bzhes :
za ba'i mche rnon dgra la gtsigs :
rngams pa'i brtul zhugs bgegs la skyed :
rnal 'byor bdag cag sgrub pa po'i :
mi mthun 'gal rkyen bar chad kun :
b+h+yo zlog drag po'i las la bzhengs :
mngon spyod phrin las yongs rdzogs mdzod :
rol mo dang bcas pas phul /
khrag 'thung 'khor dang bcas pa rnams :
khros 'khrugs rngams pa'i gzi byin 'bar :
zhal phyir gzigs nas zlog pa'i sngags :
'brug stong ldir ba ltar bsgrags pas :
sku las pho nya 'bar ba'i me :
g.yo byed rlung gi shugs can 'phros :
byang chub sgrub la bar chad kun :
rgya mtsho'i pha mthar zlog cing bskrad :
ming gi lhag ma med par gyur :
drag po'i sdang mig gzir la drag sngags me phung ma'i gsham du /
badzra karma yak+sha sarba duSh+TAn a pa ka ra dz+wa la dz+wa la raM raM yaM yaM b+h+yo b+h+yo zlog zlog b+h+yo zlog cig :
ces dmigs pa gsal bas brgya stong ci 'grub bzlas la mthar thal mo brdab bo //
gnyis pa la las bcol dngos dang phyi nang gsang ba mthar thug gi zlog pa bzhi rnams su yod pa las dang po gtso 'khor so sor las bcol te zlog pa ni /
ling ro dang gtor chung cha bcu gcig bsham /
'grub na re re bzhin 'gugs bstim dang /
drag sngags kyis bsgral /
rang sngags la khA hi btags pas 'bul dgos la /
bsdu na 'dir spyi khyab tu /
na mo :
rig 'dzin rtsa brgyud sogs kyis bkug
/drag sngags so lnga pas bsgral /
khro bo spyi sngags gsham du /
sarba sha trUn big+h+nAn maM sa rak+ta kiM ni ri ti kha kha khA hi khA hi /
btags pa lan gsum gyis 'bul la /
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
dbus kyi dkyil 'khor chen po nas :
bcom ldan che mchog he ru ka :
yum chen gnam zhal dbyings phyug ma :
rigs bzhi khro bcu sgo skyong sogs :
gtso 'khor sprul par bcas pa rnams :
zlog sgyur drag po'i las la bzhengs :
dgra bgegs gdug pa bsgral pa yi :
'dod chags khrag gi rgya mtsho rol :
zhe sdang rus pa'i phung po choms :
gti mug sha yi ri bo bzhes :
'bar zhing 'khrugs pa'i brtul zhugs skyed :
bstan dang 'gro la 'tshe byed cing :
rnal 'byor lam gyi bar chad rkyen :
gnyis snang 'khrul pa las byung ba'i :
'jigs pa brgyad dang bcu drug zlog :
nad rigs bzhi brgya rtsa bzhi zlog :
gdon tshogs sum brgya drug cu zlog :
bgegs rigs stong phrag brgyad cu zlog :
dus min 'chi ba bco brgyad zlog :
glo bur bdun brgya nyi shu zlog :
ye 'drog sum brgya drug cu zlog :
ltas ngan brgyad cu rtsa gcig zlog :
phyi nang drang srong dmod tshig zlog :
ban bon mu stegs rig sngags zlog :
sde brgyad gdug pa'i cho 'phrul zlog :
sra ba sa la mnan pa zlog :
gsher ba chu la gtad khrom zlog :
'bar ba me la bsregs pa bzlog :
g.yo ba rlung 'khor bskor ba zlog :
chag che nyams nga thams cad zlog :
lo zla zhag dus skeg sri zlog :
mi kha gleng gzhi 'thab rtsod zlog :
dngos nyams rmi lam ltas ngan zlog :
pha mes dur kha bye ba zlog :
lha srung bdud du babs pa zlog :
dpral ba'i bshed du 'jug pa zlog :
ltag pa'i bdud du 'jab pa zlog :
gnam gyi 'ju thag chad pa zlog :
sa yi rten phur bud pa zlog :
snod kyi 'jig rten rgud pa zlog :
'byung bzhi g.yo zhing 'khrugs pa zlog :
sad ser btsa' than mu ge zlog :
dus tshod dman lhag log pa zlog :
bcud kyi mi dge'i rnam rtog zlog :
mi phyugs nad yams god ka zlog :
mtha' dmag kla klo'i rgyu 'grul zlog :
bstan sel 'phung bshig sde 'khrugs zlog :
rtsa rlung thig le'i g.yo 'khrugs zlog :
gzung 'dzin 'khrul pa'i gnyis snang zlog :
dbyings kyi rje mo g.yel ba zlog :
'jig rten mkha' 'gro 'khrugs pa zlog :
las kyi mkha' 'gro'i bsun ma zlog :
'dod chags lha bu'i bdud tshogs zlog :
zhe sdang 'chi bdag rngams pa zlog :
gti mug nyon mongs mun pa zlog :
nga rgyal phung po'i bdud sde zlog :
phrag dog byad phur rbod gtong zlog :
mdor na 'gal rkyen mi mthun phyogs :
zlog go dmar chen gtor mas zlog :
bsgyur ro dgra bgegs steng du sgyur :
zlog sgyur bcol pa'i phrin las mdzod :
oM badzra kro d+ha ma hA shrI he ru ka hU~M phaT:
sarba duSh+TA+An mA ra ya b+h+yo b+h+yo zlog zlog :
sngags kyi skabs yungs kar gtor zhing thal mo brdab pa thams cad la 'gre dgos /
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
shar phyogs dkyil 'khor chen po nas :
bcom ldan yang dag he ru ka :
yum mchog kro d+hI shwa rI ma :
rigs bzhi'i khrag 'thung yab yum dang :
ke'u seng sgo skyong dbang mo sogs :
gtso 'khor sprul par bcas pa rnams :
zlog sgyur drag po'i las la bzhengs :
sogs 'gre'o //
oM ru lu ru lu hU~M b+h+yo hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
lho phyogs dkyil 'khor chen po nas :
bcom ldan 'jam dpal gshin rje'i gshed :
yum mchog rdo rje bai tA li :
gshed chen 'chi bdag gdong can ma :
ging bdud rtsis bshan la sogs pa :
gtso 'khor sprul par bcas pa rnams :
zlog sgyur sogs /
oM a kro te kA ya mAn+ta ka ha na ma tha b+hany+dza hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
nub phyogs dkyil 'khor chen po nas :
bcom ldan pad+ma rta mchog dpal :
yum chen pad+ma gzi ldan ma :
rigs bzhi phra men zil gnon brgyad :
sgo skyong khams brgya dmus long sogs :
gtso 'khor sprul par bcas pa rnams :
zlog sgyur sogs /
oM pad+mAn+ta kr-ita badzra kro d+ha ha ya gr-I wa hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
byang phyogs dkyil 'khor chen po nas :
bcom ldan badzra ku mA ra :
yum chen 'khor lo rgyas 'debs ma :
sras mchog rigs gzhi khro rgyal bcu :
sgo skyong phur bu'i srung ma sogs :
gtso 'khor sprul par bcas pa rnams :
zlog sgyur sogs /
oM badzra kI li kI la ya sarba big+h+nAn baM hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
shar lho'i dkyil 'khor chen po nas :
bcom ldan bla med he ru ka :
yum chen nyid bzhi mu kha le :
rtag rgyal rje mo sman mo dang :
sgo skyong khor yug pho nya sogs :
gtso 'khor sprul par bcas pa rnams :
zlog sgyur sogs /
oM gu h+ya dz+nyA na kro d+ha kro d+hI ma ma yo gi nI ru lu ru lu hU~M b+h+yo hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
lho nub dkyil 'khor chen po nas :
bcom ldan rig 'dzin rdo rje chos :
yum chen rdo rje rnal 'byor ma :
rigs bzhi grub chen sgo skyong dang :
mkha' 'gro ging gi tshogs la sogs :
gtso 'khor sprul par bcas pa rnams :
zlog sgyur sogs /
oM badzra ma hA gu ru sarba sid+d+hi hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
nub byang dkyil 'khor chen po nas :
bcom ldan dregs pa kun 'dul dang :
yum chen srid pa spyi 'dul ma :
dbang phyug che sogs sde dpon dang :
gtum chen dregs byed dmag gi dpung :
gtso 'khor sprul par bcas pa rnams :
zlog sgyur sogs /
oM badzra tsan+Da sarba duSh+TAn hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
byang shar dkyil 'khor chen po nas :
bcom ldan dpal chen stobs ldan nag :
yum chen 'byung lnga'i bdag mo dang :
sngags bdag dregs pa bco brgyad sogs :
gsod byed sde brgyad gdug pa'i dpung :
gtso 'khor sprul par bcas pa rnams :
zlog sgyur sogs /
oM badzra sarba duSh+TAn hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
dkyil 'khor chen po'i khor yug nas :
dbang phyug mkha' 'gro ging lang+ka :
'bar ma sa bdag ma sring tshogs :
phyogs skyong rgyal chen brtan ma sogs :
dpal gyi bka' sdod 'khor bcas rnams :
zlog sgyur sogs /
oM badzra sarba karma yak+Sha sa ma ya hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
tshom bu dgu ldan dkyil 'khor che'i :
gtso mchog dpal gyi mkha' dbyings su :
khams gsum kun na rtsal che ba :
sangs rgyas phrin las rdzogs pa'i dpal :
'dab chags rgyal po ga ru Da :
gtso 'khor sprul par bcas pa rnams :
zlog sgyur sogs /
oM badzra ga ru Da he haM se tsa le tsa le hU~M phaT:
sarba duSh+TAn mA ra ya b+h+yo b+h+yo zlog zlog :
dril te zlog pa ni /
gtor chung ling ro bsham pa la 'gugs bsgral bstab pa byas la /
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
tshom bu dgu ldan dkyil 'khor nas :
zhi khro rab 'byams 'bar ba'i sku :
dpal chen che mchog he ru ka :
yang dag khrag 'thung gshin rje gshed :
rta mgrin rgyal po kI la ya :
bla med rig 'dzin rdo rje chos :
dregs pa kun 'dus stobs ldan nag :
gtso 'khor sprul pa yang sprul bcas :
las byed dpal gyi bka' sdod dang :
mthu rtsal rmad byung ga ru Da :
'dus pa chen po'i lha tshogs rnams :
zlog sgyur drag po'i las la bzhengs :
zhes sogs zlog byang dang /
drag sngags mthar /
sarba duSh+TAn ma hA sha rI raM mA ra ya b+h+yo b+h+yo zlog zlog :
brgya stong la sogs pa'i grangs gsog dgos na 'di la bya zhing gtor chung ling ro skabs su 'bul lo //
gnyis pa phyi gar dgu'i zlog pa ni /
hU~M:
dpal chen khrag 'thung 'dus pa'i lha :
gtso 'khor sprul pa yang sprul bcas :
dgra bgegs sha khrag gtor ma bzhes :
zlog sgyur drag po'i las la bzhengs :
sgeg pa'i sku mchog lhun por 'gying :
dpa' brtul gzi brjid nyi ltar 'bar :
'jigs rung srid zhi'i che btsan che'i :
dam tshig chen po'i dus la bab :
rnal 'byor bdag cag 'khor bcas kyi :
lus kyi nad gdon bar chad bgegs :
'jigs dang sdug bsngal thams cad kun :
gnod byed dgra bgegs lus la zlog :
ha har rgod pas sa gsum g.yo :
brlang por gshe ba'i 'brug stong ldir :
drag shul rdo rje'i sngags kyi sgra'i :
dam tshig chen po'i dus la babs :
rnal 'byor bdag cag 'khor bcas kyi :
ngag gi nad gdon bar chad bgegs :
'jigs dang sdug bsngal thams cad kun :
gnod byed dgra bgegs ngag la zlog :
dmigs pa med pa'i snying rje las :
rngams pa'i gdangs rtsal nyi ltar shar :
zhi ba'i dbyings las ma g.yos pa'i :
dam tshig chen po'i dus la babs :
rnal 'byor bdag cag 'khor bcas kyi :
yid kyi nad gdon bar chad bgegs :
'jigs dang sdug bsngal thams cad kun :
gnod byed dgra bgegs yid la zlog :
drag sngags mthar /
kA ya wA ka tsit+ta sa ma ya sarba duSh+TAn mA ra ya b+h+yo b+h+yo zlog zlog :
gsum pa nang phung po rigs lngar zlog pa ni /
hU~M:
gzugs kyi phung po la brten pa'i :
gnyis snang 'khrul pa'i bag chags kun :
snang stong dbyer med he ru ka :
rdo rje rtag pa'i phyag rgyar zlog :
tshor ba'i phung po la brten pa'i :
gnyis snang 'khrul pa'i bag chags kun :
tshor stong dbyer med he ru ka :
rin chen nyi ma'i phyag rgyar zlog :
'du shes phung po la brten pa'i :
gnyis snang 'khrul pa'i bag chags kun :
myong stong dbyer med he ru ka :
pad+ma gar dbang phyag rgyar zlog :
'du byed phung po la brten pa'i :
gnyis snang 'khrul pa'i bag chags kun :
reg stong dbyer med he ru ka :
rta mchog rol pa'i phyag rgyar zlog :
rnam shes phung po la brten pa'i :
gnyis snang 'khrul pa'i bag chags kun :
rig stong dbyer med he ru ka :
rdo rje sems dpa'i phyag rgyar zlog :
pany+tsa ku la sa ma ya b+h+yo b+h+yo zlog zlog :
bzhi pa gsang ba nyon mongs pa ye shes su zlog pa ni /
hU~M:
ma rig nyes pa'i rtsa ba ste :
nyon mongs gti mug rnam rtog kun :
chos dbyings ye shes klong du zlog :
'od gsal chen po'i phyag rgyas thob :
khengs shing rngams pa'i 'dzin pa can :
nyon mongs nga rgyal rnam rtog kun :
mnyam nyid ye shes klong du zlog :
sgyu ma lta bu'i phyag rgyas thob :
yul la sred cing zhen pa yi :
nyon mongs 'dod chags rnam rtog kun :
sor rtog ye shes klong du zlog :
bde ba chen po'i phyag rgyas thob :
mi mthun 'gal ba'i rnam pa can :
nyon mongs phrag dog rnam rtog kun :
bya grub ye shes klong du zlog :
rang grol chen po'i phyag rgyas thob :
gdug cing gtum la 'bar ba yi :
nyon mongs zhe sdang rnam rtog kun :
me long ye shes klong du zlog :
ka dag chen po'i phyag rgyas thob :
pany+tsa dz+nyA na sa ma ya b+h+yo b+h+yo zlog zlog :
lnga pa mthar thug rtog tshogs chos skur zlog pa ni /
hU~M:
'khor 'das chos kun gdod ma nas :
stong chen mkha' ltar rnam par dag :
don gyi kun bzang he ru ka'i :
thig le chen por dbyer med kyang :
de nyid ma rig 'khrul pa las :
bdag dang gzhan du rnam par brtags :
nyon mongs bag chags rim gyis 'phel :
'jigs pa'i gdon dang bzhi brgya'i nad :
sdang byed dgra dang gnod byed bgegs :
bar chad rkyen ngan cir shar yang :
'khrul pa rmi lam lta bur snang :
snang dus nyid nas ma grub pas :
sgyu ma'i 'khrul 'khor zhig pa ltar :
rang bzhin 'od gsal byang chub sems :
stong pa nyid kyi ngang du b+h+yo :
mtshan ma med pa'i dbyings su zlog :
smon pa med pa'i mkha' la stims :
dus gsum 'gyur ba med pa yi :
phyag rgya chen por rgyas thob cig :
ma hA dz+nyA na sa ma ya b+h+yo b+h+yo zlog zlog :
a a a :
zhes brjod la dgongs pa dbyings su bzhag go
/skabs 'dir khyung bzlog
/rgyal mtshan rnam dgu'i 'phyang /
khro bcu'i rdzas zlog sogs bder 'dus sogs las sbyar na'ang rung bar gsungs so //
gsum pa la gnyis /
yang zlog dang nying bzlog go
/dang po ni /
sngags pa nang rgyas nas zlog pa slar log pa la bya ba ste /
bdag gi thugs nas 'od 'phros pas :
phas rgol lha srung dbang med bkug :
zor chen dkyil 'khor mtha' skor du :
'dar zhing 'dud pas 'khod par gyur :
dug gtor sha khrag ling+ga rnams thod pa'am lcags snod du bsham /
byad ma 'gugs bstim drag po yang yang bya /
de nyid pha rol skyob byed lha srung la bstabs pas dbang med du zos par dmigs la /
sarba de ba pA la big+h+nAn sha trUn ma hA maM sa rak+ta kiM ni ri ti ba liM ta kha kha khA hi khA hi :
lan gsum /
de nyid pha rol po la shin tu khros shing 'khrugs nas zhe sdang gi ngar bskyed par bsam la /
hU~M:
nyon cig phas rgol gdug can la :
'go zhing las byed lha srung tshogs :
dpal chen he ru ka yi bka':
rdo rje'i tha tshig snying la gzer :
las ngan sdig can byad ma 'di :
dang po zhe sdang pha las byung :
bar du 'dod chags ma yi mngal :
tha ma gti mug lte bar 'khor :
dug gsum rim gyis brtas pa las :
nga rgyal phrag dog rlung ltar 'tshubs :
sangs rgyas bstan pa gnyan po bshig :
dkon mchog gsum gyi dbu 'phang smad :
nyes med sems can sdug la sbyar :
khyad par rnal 'byor bdag cag gi :
dam las 'gal zhing bka' la brkus :
byad phur rbod gtong ngan sbyor brtson :
bsgral ba'i zhing bcur gyur pas na :
khyed rnams 'go zhing skyabs byed na :
dpal gyi bka' chad 'beb ta re :
rdo rje khro bo gnod sbyin gyis :
ske khrag gzhib cing lus srog 'phrog :
de bas dam las ma 'gal bar :
byad ma mkhan gyi steng du rgyugs :
rang gshed rang gi steng du phob :
rang sha zo la rang khrag 'thungs :
'jigs pa'i cho 'phrul ltas ngan phob :
bdun rgyud rigs kyang rtsad nas chod :
kha phung rjes shul med par gyis :
sarba de ba pA la sa ma ya b+h+yo b+h+yo zlog zlog mA ra ya rbad rbad :
de nas 'jam dpal lha tshogs yang zlog gi phrin las la bskul ba ni /
hU~M:
khrag 'thung rol pa'i pho brang che :
dur khrod rab 'jigs gzhal med khang :
lho yi phyogs kyi dkyil 'khor nas :
'jam dpal khrag 'thung gshin rje'i gshed :
gtso 'khor sprul par bcas pa rnams :
b+h+yo zlog phrin las dus la bab :
dgra bgegs sha khrag gtor ma bzhes :
lo zla zhag dus gshed kyi tshogs :
grangs med nyi zer rdul ltar spros :
phas rgol lha srung tshogs dang bcas :
byad phur rbod gtong slar zlog pa'i :
mngon spyod drag po'i brtul zhugs skyed :
rang gshed drag po rang la phob :
rnal 'byor bdag cag 'khor bcas kyi :
lha srung bdud du babs pa dang :
phyi nang 'byung ba dgra gshed kyi :
byad phur rbod gtong than ltas ngan :
nad gdon chag che nyam nga dang :
brgyad dang bcu drug 'jigs pa'i tshogs :
'gal rkyen bar chad mi mthun phyogs :
sdang byed dgra yi steng du b+h+yo :
gnod byed byad ma'i steng du zlog :
rang sha zo la rang khrag 'thungs :
yang zlog drag po'i phrin las mdzod :
oM hU~M trig khrom b+h+yo :
ma Ni mA ra Ni b+h+yo :
mA ra du na b+h+yo :
rak+mo rak+sha na b+h+yo :
ting ya rak+sha b+h+yo :
ya mA ra dza b+h+yo :
mA ra ya kI la ya b+h+yo :
zhes tshar grangs mang du brjod /
sngags ci 'grub bzlas pas /
gshin rje byad ma'i lha srung bcas :
'jigs pa'i ngar bskyed dmag la chas :
rang gi mi mthun bzlog cing bsgyur :
phas rgol lhag med bcom par bsam :
bden brjod thal rdeb dmod mo yang zlog spyi ltar bya /
gu gul bdug
/thun gtor dgra phyogs su 'phang ngo //
gnyis pa ni /
de ltar byas kyang phyir log pa'i rtags mthong na gsang bdag dregs 'dul pho nya lok+t+ri  dang bcas pa la gtor ma ling ga sha khrag bsham /
'gugs bsgral bya /
oM badzra tsaN+Da sarba duSh+TAn hU~M phaT:
sarba sha trUn big+h+nAn maM sa rak+ta kiM ni ri ti ba liM ta kha kha khA hi khA hi :
sngags lan gsum gyis bstabs la /
hU~M:
khrag 'thung rol pa'i pho brang che :
dur khrod 'jigs pa'i gzhal med khang :
nub byang mtshams kyi dkyil 'khor nas :
gsang bdag dregs pa kun 'dul che :
gtso 'kho+or sprul par bcas pa rnams :
dgra bgegs sha khrag gtor ma rol :
nying zlog phrin las dus la bab :
thugs las sprul pa'i pho nya ni :
srid gsum g.yo zhing 'khrugs byed pa :
sngags rgod lok+t+ri pA la che :
'bum phrag dmod pa'i drang srong tshogs :
dregs pa'i sde dpon dpung dang bcas :
glog ltar 'khyugs shing thog ltar phob :
gdug can zhing bcu tshang ba yi :
byad ma brlang por spyod pa yis :
slar yang zlog pa'i las sbyor gyis :
rnal 'byor bdag cag 'khor bcas la :
lus kyi na tsha byung ba rnams :
byad ma mkhan gyi steng du b+h+yo :
sems kyi rnam g.yeng sdug bsngal kun :
byad ma mkhan gyi steng du zlog :
'jigs pa brgyad dang bcu drug kun :
byad ma mkhan gyi steng du b+h+yo :
sde brgyad gdug pa'i cho 'phrul dpung :
byad ma mkhan gyi steng du zlog :
lha srung bdud du babs pa rnams :
byad ma mkhan gyi steng du b+h+yo :
chags che nyam nga than ltas ngan :
byad ma mkhan gyi steng du zlog :
mo pra rmi lam dngos nyams 'tshubs :
byad ma mkhan gyi steng du b+h+yo :
phyi nang gsang ba'i bar chad kun :
byad ma mkhan gyi steng du zlog :
ban bon sngags pa'i mthu gtad kun :
byad ma mkhan gyi steng du b+h+yo :
hom dang sdeb gshor par bu bskor :
byad ma mkhan gyi ste+eng du zlog :
snod bcud rgud cing 'khrugs pa'i tshogs :
byad ma mkhan gyi steng du b+h+yo :
mdor na 'gal rkyen mi mthun kun :
byad ma mkhan gyi steng du zlog :
dgra bgegs byad ma 'khor bcas rnams :
b+h+yo zlog dmod pa'i gad mos thob :
rdo rje lhun po'i phyag rgyas non :
rigs sngags rgya mtsho'i rba la g.yengs :
drag shul stobs rdzogs me yis sregs :
mi bzad drag sngags rlung gis gtor :
sdang ba'i dgra dang gnod pa'i bgegs :
bsam ngan sbyor rtsub byad ma rnams :
gtor ma 'di dang mnyam du bzhes :
drag shul phrin las yongs rdzogs mdzod :
oM badzra tsaN+Da sarba duSh+TAn hU~M phaT:
oM lok+t+ri pA la nan :
sA ga pA sha nan :
nA ga du du nan :
ma maM ma maM:
tsir tsar tsir tsar :
baM ru lu baM ru lu :
rbad kra ko sha ya rbad kra ko sha ya :
ho ra ho ra nan :
tsi du sod :
tsi du sod :
shig lhur btubs :
ha la pa ti nan :
'khor ba thul :
gnod byed 'byung po kA wA tsi brlag brlag :
sarba duSh+TAn sa ma ya b+h+yo b+h+yo zlog zlog :
ces tshar grangs brjod /
sngags mang du bzlas mthar drang srong gi dmod tshig bcas thal rdeb bya /
sa chu me rlung gi zor thun gnod pa'i phyogs la 'phen par gsungs so //
de rnams kyis dngos gzhi grub /
'di zhag grangs byed na chos skyong gtor 'bul dang las byang gi bskul chad brtan sogs rjes rim la 'jug go
/gsum pa rjes mtha' sdud kyi rim pa la /
yan lag gi las bzhi pa srung ba'i mtha' sdud mnan pa dang /
lnga pa bsad pa'i mtha' sdud sreg pa ni gter gzhung dang rigs mthun gyi man ngag lto sbyar nas lag tu blang bar bya'o //
las drug pa 'phang ba zor gyi gzer kha la gsum /
za lam bstan pa /
gtor zor 'phen pa /
rjes bsdu ba'o //
dang po la bzhi'i las kyi thog mar zor lam bsal ba ni /
thog khar gser skyems gdab las skabs su 'byung ba bzhin 'bul /
gnyis pa sgo dbye ba ni /
drag sngags mthar /
dzaHhU~M baM ho :
zor chen rdzas kyi ye shes pa :
bdag nyid dpal gyi thugs kar thim :
khams gsum che btsan 'gran med pa'i :
byin rlabs gzi brjid 'bar bar gyur :
slob dpon chas su zhugs /
zlog dkyil gyi nub nas shar sogs phyogs bzhi g.yas skor gyis rim par phye bar bsam la dbye ba'i rgya dang bcas /
hU~M:
byams pa tshad med lcags kyu mas :
zor chen dkyil 'khor shar sgo phyes :
khrag 'thung lha tshogs gzi byin skyed :
shar phyogs dgra bgegs rdul du rlogs :
dzaHbadzra pra we sha ya phaT:
hU~M:
snying rje tshad med zhags pa mas :
zor chen dkyil 'khor lho sgo phyes :
khrag 'thung lha tshogs gzi byin skyed :
lho phyogs dgra bgegs rdul du rlogs :
hU~M badzra pra we sha ya phaT:
hU~M:
dga' ba tshad med lcags sgrog mas :
zor chen dkyil 'khor nub sgo phyes :
khrag 'thung lha tshogs gzi byin skyed :
nub phyogs dgra bgegs rdul du rlogs :
baM badzra pra we sha ya phaT:
hU~M:
btang snyoms tshad med dril bu mas :
zor chen dkyil 'khor byang sgo phyes :
khrag 'thung lha tshogs gzi byin skyed :
byang phyogs dgra bgegs rdul du rlogs :
hoHbadzra pra we sha ya phaT:
gsum pa thugs dam bskul zhing chad mdo gtang ba ni las byang nas 'byung ba ltar skabs 'dir bya /
bzhi pa za lam bstan pa dngos ni /
phud dang rak+ta sbreng /
dar nag dang ru 'dren gyi rnam pas sna drangs pa'i phyi bzhin du skyes bu ging chas su zhugs pas dkar gtor dang gser skyems /
zor chas /
bzlog gtor rnams rim bzhin khyer /
rnal 'byor pa lta ba'i gding /
sgom pa'i gsal snang dang ma bral bar rig pa hur phyungs te /
oM badzra sarba duSh+TAn e dza b+h+yo :
dgra bgegs 'byung po mA ra ya phaT:
ces bzla zhing rol mo dang bcas pas de dag gi phyi bzhin du song la gom pa bdun cu'i sar 'khod de /
dmar gtor khrag kong bcas pa bsham /
rak+ta sbrengs la /
b+h+yo :
zlog byed ma gcig spyan 'dren no :
sgyur byed ma gcig spyan 'dren no :
srin mo za lam gom pa bdun cu 'das pa'i pha rol na :
'jig rten 'das kyang 'khor ba'i cha lugs 'dzin :
ye shes grub kyang las kyi mkha' 'gro ma :
rdo rje mo btab ltas ngan b+h+yos zlog cig :
so so'i rigs dang ming sring lcam dral tshul :
'dod cing chags pa'i   tshig 'di shog ser na med   tshul 'chang rnal 'byor ma :
b+h+yo :
dkar mo spyan gcig rdo rje rigs kyi lcam :
nyid kyi ming po shar phyogs bka' sgyur ma :
rnal 'byor bdag gi 'khor du gtogs pa la :
shar phyogs rgyal po'i glo bur shor ta re :
bzlog go dmar chen gtor ma 'di yis zlog :
bsgyur ro shar phyogs rgyal po'i cho 'phrul dgra la sgyur :
b+h+yo :
srin mo shugs 'chang rin chen rigs kyi lcam :
nyid kyi ming po gshin rje'i bka' sgyur ma :
rnal 'byor bdag gi 'khor du gtogs pa la :
'chi bdag gshin rje'i khram la btab ta re :
bzlog go dmar chen gtor ma 'di yis zlog :
bsgyur ro gshin rje'i cho 'phrul dgra la sgyur :
b+h+yo :
gar gyi dbang phyug pad+ma rigs kyi lcam :
nyid kyi ming po klu yi bka' sgyur ma :
rnal 'byor bdag gi 'khor du gtogs pa la :
sa bdag klu yi byad du chud ta re :
bzlog go dmar chen gtor ma 'di yis zlog :
bsgyur ro klu yi cho 'phrul dgra la sgyur :
b+h+yo :
gar gyi dbang phyug las kyi rigs kyi lcam :
nyid kyi ming po gnod sbyin bka' sgyur ma :
rnal 'byor bdag gi 'khor du gtogs pa la :
gnod sbyin gdug pa'i gdon gyis zin ta re :
bzlog go dmar chen gtor ma 'di yis zlog :
bsgyur ro gnod sbyin cho 'phrul dgra la sgyur :
b+h+yo :
dbyings phyug dpal ldan rdo rje mkha' 'gro ma :
kong btsun phywa yi tshogs kyi bka' sgyur ma :
rnal 'byor bdag gi 'khor du gtogs pa la :
phywa yi dra rnyi thams cad phebs ta re :
bzlog go dmar chen gtor ma 'di yi zlog :
bsgyur ro mi snying blo 'phrog dgra la sgyur :
b+h+yo :
sngags srung e ka dza TI ral gcig ma :
bdud pho bskos rje brang dkar bka' sgyur ma :
rnal 'byor bdag gi 'khor du gtogs pa la :
bdud kyi rgyal po'i khrom nag brkyang ta re :
bzlog go dmar chen gtor ma\u0f8e
bsgyur ro bdud kyi khram kha dgra la sgyur :
b+h+yo :
e ka dza TI nag mo glog ma sprin :
bdud po re ti mgo yag bka' sgyur ma :
rnal 'byor bdag gi 'khor du gtogs pa la :
nag po bdud kyi byan pos brkus ta re :
bzlog go dmar chen gtor ma\u0f8e
bsgyur ro bdud kyi zhags pa dgra la sgyur :
b+h+yo :
dkar mo chen mo nyi ma'i thod phreng can :
nyid kyi ming po gnam lha'i bka' sgyur ma :
rnal 'byor bdag gi 'khor du gtogs pa la :
rgyal po dkar pos dmangs su phebs ta re :
bzlog go dmar chen gtor ma\u0f8e
bsgyur ro rgyal po'i cho 'phrul dgra la sgyur :
b+h+yo :
ma mo e ka dza TI thal mdog ma :
grong gi the brang khra bo'i bka' sgyur ma :
rnal 'byor bdag gi 'khor du gtogs pa la :
'byung po the brang yul du phebs ta re :
bzlog go dmar chen gtor ma\u0f8e
bsgyur ro the brang cho 'phrul dgra la sgyur :
b+h+yo :
sa bdag chen mo nag mo ral gcig ma :
sa yi the brang nag po'i bka' sgyur ma :
rnal 'byor bdag gi 'khor du gtogs pa la :
the brang rnams kyi cho 'phrul shor ta re :
bzlog go dmar chen gtor ma\u0f8e
bsgyur ro the brang cho 'phrul dgra la sgyur :
b+h+yo :
gnam lha shel bza' la ro sman gcig ma :
dkar skya gza' bdud rnams kyi bka' sgyur ma :
rnal 'byor bdag gi 'khor du gtogs pa la :
drang srong gza' yi gdug rtsub shor ta re :
bzlog go dmar chen\u0f8e
bsgyur ro gza' yi cho 'phrul dgra la sgyur :
b+h+yo :
btsan la la ro rdo rje sman gcig ma :
nyid kyi ming po btsan gyi bka' sgyur ma :
rnal 'byor bdag gi 'khor du gtogs pa la :
btsan gyi rgyal po'i rta babs shor ta re :
bzlog go dmar chen\u0f8e
bsgyur ro btsan gyi cho 'phrul dgra la sgyur :
b+h+yo :
nyams chen 'jigs ma khrag gi ral gcig ma :
klu srin pho mo yongs kyi bka' sgyur ma :
rnal 'byor bdag gi 'khor du gtogs pa la :
klu srin rnams kyi cho 'phrul shor ta re :
bzlog go dmar chen\u0f8e
bsgyur ro klu srin cho 'phrul dgra la sgyur :
b+h+yo :
lha mo nag mo las kyi dbang mo che :
mdor na bdag cag 'khor dang bcas pa la :
snang srid ma mo'i khrom nag shor ta re :
bzlog go dmar chen gtor ma 'di yis zlog :
bsgyur ro ma mo'i khrom sna dgra la sgyur :
ces bskul la gtor ma 'bul /
gnyis pa gtor zor 'phen pa la /
dang po 'phrang bsal ba ni /
sgra gcan gyi thebs dang bstun te gtor ma 'phang ba'i sar sngar bzhin song ste gser skyems btang la /
b+h+yo :
bdag gis ma nyes ma len no :
dus gsum sangs rgyas gzu dang dpang :
dam can srung ma gzu dang dpang :
lha srin sde brgyad gzu dang dpang :
bdag gi sngon du grogs mdzod cig :
dam nyams dgra bgegs gnod byed 'dis :
sangs rgyas bstan pa gnyan po bshig :
dkon mchog gsum gyi dbu 'phang smad :
rdo rje slob dpon sku la bsdos :
rnal 'byor bdag la sgos dgra byas :
dgra bgegs steng du gtor zor 'phen :
rnal 'byor bdag gi zor kha 'di :
steng gi lha la mi 'phen no :
'og gi klu la mi 'phen no :
bar gyi btsan la mi 'phen no :
gser skyems dam pa 'di gsol la :
mtho ba rnams ni zhabs skums shig :
dma' ba rnams ni dbu chum zhig :
gdong na 'dug pa sku bzur cig :
so so rang rang gnas su gshegs :
ko long gdug rtsub ma mdzad cig :
khyod la gnod dang 'tshe mi byed :
bdag gi sdongs grogs gnyan po mdzod :
b+h+yo :
da ni zor 'phen gang du 'phen :
zor 'di sdang ba'i dgra la 'phen :
zor 'di gnod pa'i bgegs la 'phen :
zor 'di za ba'i 'dre la 'phen :
zor 'di 'phung ba'i sri la 'phen :
zor 'di dgra bgegs steng du 'phen :
bcol pa'i phrin las sgrub par mdzod :
ces bskul /
gnyis pa zor 'phen pa la /
bden stobs bcas 'gugs gzhug gis dgra bgegs bkug ste dmigs pa'i 'ben bcas pa la rdo zor nas brtsam rim par 'phen la /
hU~M:
nga ni dpal chen he ru ka :
'khor 'das kun gyi mthu stobs rdzogs :
sku gsung thugs ni rdo rje'i ngang :
sangs rgyas kun dang mnyam par sbyor :
drag shul gar gyis sa gsum g.yo :
'jigs pa'i gad mos ri rab bsgyel :
snying rje khros pas dgra bgegs gsod :
sprul pa'i pho nya ser ltar 'dril :
zor rdzas mtshon cha'i char chen 'beb :
sdang dgra gnod bgegs thal bar rlog :
'jam dpal sku yi lha tshogs kyi :
stobs chen 'dus pa rdo yi zor :
dgra bgegs klad pa'i dkyil du yA:
gzugs phung thal ba'i rdul du rlogs :
pad+ma gsung gi lha tshogs kyi :
drag sngags 'dus pa mtshe yi zor :
dgra bgegs rna ba'i dkyil du yA:
thos pa'i sgo la phyag rgyas thob :
yang dag thugs kyi lha tshogs kyi :
nus rtsal 'dus pa dug gi zor :
dgra bgegs snying gi dkyil du yA:
rtog ngan 'od gsal thig ler stims :
che mchog yon tan lha tshogs kyi :
gzi byin 'bar ba gtor ma'i zor :
dgra bgegs lte ba'i dkyil du yA:
mthu stobs nus pa thal bar rlogs :
phur pa phrin las lha tshogs kyi :
thal 'byin 'big pa phur bu'i zor :
dgra bgegs gsang ba'i dkyil du yA:
bdun rgyud rigs kyang rtsad nas chod :
ma mo rbod gtong lha tshogs kyi :
dal yams 'dus pa khrag gi zor :
dgra bgegs yul gyi steng du yA:
nad rims gdug pa'i char chen phob :
rig 'dzin 'dus pa'i lha tshogs kyi :
nub stobs ri rab kong gi zor :
dgra bgegs rten gyi mkhar la yA:
thal ba'i rdul phran bzhin du shigs :
'jig rten mchod bstod lha tshogs kyi :
gnod gdug chen po mda' yi zor :
dgra bgegs mig dang lce la yA:
lta dang smra ba'i rgyun lam chod :
dmod pa drag sngags lha tshogs kyi :
shugs sgrol chen po mtshon cha'i zor :
dgra bgegs lnga phung kun la yA:
dum bur gtubs shing phye mar thongs :
drag po zor gyi rdo rje'i thog :
dgra bgegs gnod byed steng du phob :
kha phung thongs la rjes med shigs :
dgra dpung bdun rgyud rtsad nas chod :
bgegs dpung thal ba'i rdul du rlogs :
mngon spyod phrin las mthar phyin mdzod :
ces dang rngam pa'i stangs stabs kyis drag sngags bzla bzhin pas 'phangs /
'di la'ang spros bcas byed na /
hU~M:
nga ni dpal chen sogs nas /
sdang dgra gnod bgegs thal bar rlog :
bar tshig rkang bcu dang /
drag po zor gyi sogs gsham gyi tshig rkang drug re re bzhin sbyar te zor dgu phral nas 'phen no //
gsum pa zlog pa bya ba ni /
khro rol gzhan las 'byung ba /
b+h+yo :
gzhan yang bzlog cing bsgyur ba ni :
sogs spros bcas rgyas pa'i skabs su sbyar yang chog dkyus su ma bstan pas mi dgos /
gang ltar /
gtor chen gyi lha dam tshig pa rnams rang la thim pas gzi byin nus stobs mchog tu 'bar /
gtor ma khro bo'i dmag tshogs dang zor rdzas nad mtshon smyo dug gi char chen po dgra bgegs kyi steng du glog 'khyugs pa ltar song nas gnas lus longs spyod dang bcas pa rjes shul lhag ma med par bcom par bsam la /
hU~M hU~M:
zhi ba chen po'i dbyings las ma g.yos kyang :
bdud 'dul ye shes khrag 'thung rol pa'i lha :
zung 'jug klong dgu'i dkyil 'khor rab 'byams dang :
dpal gyi bka' sdod mthu rtsal ga ru Da :
gtso 'khor sprul pa bran dang pho nya'i tshogs :
de ring drag po zor gyi las la bzhengs :
mi bzad 'bar ba chen po'i gzi byin skyed :
zor rdzas nad mtshon dug gi char chen pos :
rnal 'byor bdag cag 'khor dang bcas pa yi :
byang chub sgrub la bar du gcod pa yi :
nad gdon 'gal rkyen chag che nyam nga kun :
sangs rgyas bstan pa bshigs pa'i spyi dgra dang :
rnal 'byor thad du langs pa'i sgos kyi dgra :
gnas skabs mthar thug gnod cing 'tshe ba'i bgegs :
bdud bzhi'i dmag tshogs phyi nang nyer 'tshe'i rkyen :
bdud bzhi dpung dang bcas pa'i steng du zlog :
sdang byed dgra bo byad ma rtsad nas chod :
gnod byed bgegs dpung thal ba'i rdul du rlogs :
mi ldog ye shes phyag rgya'i gzer chen thob :
mngon spyod drag po'i phrin las yongs rdzogs mdzod :
ces dang drag sngags sham bcas bzlas /
tsham rngam bcas gtor rtse dgra phyogs su bstan la 'phang /
thal mo dang dul mo brdab /
dgongs pa'i gding bskyed la /
lta stangs kyis gzir ba sogs bya'o //
bzhi pa zor rjes gcod pa ni /
ye shes kyi bya khyung 'jigs su rung ba zhig gis mtshams bcad par bsam la /
hU~M khrom badzra ga ru Da b+h+yo zlog :
ces bzla /
rdo rje slob dpon gyis rting mnan te tshur log
/rdo rje'i gur du bdag gzhan bsrung bya thams cad tshud par bsam la srung 'khor gsal btab /
de nas phyi snyogs gcod phyir gdong phyir bltas te /
hU~M hU~M hU~M bdud pra mA ra ya rbad nan :
ra tsa dun ling shag rbad nan :
kha la dza ma ling rbad nan :
shig shig :
dum dum rbad nan :
khrom khrom b+h+yo rbad nan :
rmugs rmugs rbad nan :
tir tir rbad nan :
tshal du tshal du rbad nan :
zhes bdun nam nyer gcig bzla'o //
gsum pa rjes bsdu ba'i rim pa la gsum gyi dang po brtan ma bskyang ba ni /
gtor gzhong bshal ba'i phud kyis brtan ma'i gtor ma bran la byin gyis brlabs te las byang bzhin 'bul lo //
gnyis pa gtor mnan ni /
sgrub khang sgo drung du gtor gzhong kha sbubs la bro ra bskor te /
e gru gsum par dgra bgegs dam sri thams cad bkug par bsam zhing 'gugs gzhug dang bro brdung bya'o //
gsum pa ni /
nang du logs nas tshe 'gugs /
dngos grub len /
mchod bstod /
lhag chad bskang /
dkyil 'khor bsdu zhing bkra shis smon lam rnams kyis mtha' brgyan par bya ste las byang gi dkyus su bstan pa ltar bya'o //
bstan 'gror 'tshe ba'i dgra bgegs rtsad nas bcom //
bstan 'dzin skyes bu bar chad g.yul las rgyal //
bstan pa'i sbyin bdag legs dgu'i stobs 'phel ba'i //
btsas su 'di gyur bkra shis dpal 'bar shog
/'di nyid spros pa ha cang rgyas pa dang bsdus pa'i mtha' la ma lhung zhing bde 'dus sogs kyi gzer kha chen po rnams kyi gnad ma tshang ba med pa'i gzhung khyad par 'phags par snang bas dus zhabs kyi sngags mkhan la shin tu phan thogs par mthong nas pad+ma gar dbang phrin las 'gro 'dul rtsal gyis gter gzhung nyid nag 'gros bklag chog tu bsdebs pa dge legs 'phel ///
/
