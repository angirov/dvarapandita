@#//
dgongs gter 'od gsal snying tig las /
bla ma rtsa gsum spyi dang bye brag gi smin lam dbang gi phreng ba 'jug bde dkyus gcig tu bkod pa smin grol ye shes bdud rtsi'i gsang mdzod ces bya ba bzhugs so //
chos dbyings kun khyab 'od gsal ye shes sprin //
rtsa gsum sgyu 'phrul drwa ba'i rol sgeg gis //
byin rlabs dngos grub phrin las bdud rtsi'i char //
'beb mdzad rdo rje thod phreng rtsal 'chang rgyal /
khyod thugs ye shes gsang ba'i mdzod brtol nas //
ngo mtshar zab rgyas gdams pa'i lam srol gyi //
snang bas gangs can bstan 'gro'i phan bde'i dpal //
'dod dgu 'byed mdzad mkhyen brtse'i dbang por gus //
rgyal kun gsung gi rdo rje'i khyab bdag phyir //
gsang ba rgya mtsho'i 'dod dgu'i dpal gyi dbyig
/rmad byung smin grol ngo mtshar 'phrul gyi sgo //
'di na skal bzang kun dga'i gsos su sbyin //
de la 'dir rtsa gsum 'od gsal snying tig gi chos skor yongs rdzogs kyi smin lam dbang gi phreng ba 'jug bde dkyus gcig tu dgod pa la /
bla ma sku gsum sogs rtsa ba'i dkyil 'khor so so spyir sgrub pa dang /
rtsa gsum sgos bka' so so bye brag tu sgrub pa'i smin byed rnams rim bzhin chu 'bab tu 'god pa la /
dang po rtsa ba phyi sgrub bla ma gsang 'dus rdo rje 'chang dbang thod phreng rigs bzhi dang gu ru mtshan brgyad dbang chen rigs bzhi bcas gcig dril phyi sgrub sgyu 'phrul drwa ba'i dbang bskur 'bogs pa la /
grub pa'i slob dpon chen po sgeg pa'i rdo rjes /
rgyu gnyis rkyen bzhis yan lag bsnyad //
drug la gnas pa'i thob byed do //
ngo bo nyid kyis rnam par bshad //
ces gsungs pa ltar rdo rje theg pa'i lam gyi rtsa ba ni dbang bskur ba ste /
gsang sngags lam gyi bstan don mthar thug shin tu rtogs par dka' ba dag mnyam bden pa dbyer med gzhi yi dkyil 'khor ye nas rang la gnas pa nyid dbang bskur ba'i cho ga zab mos btsan thabs su 'char bar byed pa ste /
rdo rje bzhi'i ye shes smin par byed pa'i thabs khyad par can yin pa'i phyir thog ma'i 'jug sgor med du mi rung bas /
dbang bskur mtshan nyid pa la rgyu gnyis rkyen bzhi tshogs pas sku bzhi'i go 'phang gi chos gdul bya'i rgyud la 'jog pa'i byed las kyis ye shes dngos su skyes pa'am skye nges kyi nus pa ci rigs thon dgos pas na /
rgyu'i rkyen dbang gi snod du rung ba'i slob ma ste /
dad dang brtson 'grus gsum ldan dang //
brtul zhugs gsum ldan slob ma la //
zhes pa ltar dang /
bdag po'i rkyen phyi nang gsang ba'i de nyid bcu dang ldan pas gzhan rgyud smin nus pa'i rang bzhin brgyad ldan gyi rdo rje slob dpon mtshan nyid dang ldan pas /
dmigs pa'i rkyen dbang rdzas /
sngags /
ting 'dzin gsum gyi nus pa khyad par can dang ldan pa tshogs pas /
dbang dang cho ga snga ma snga mas go phyes nas phyi ma phyi ma 'byung ba de ma thag pa'i rkyen te /
des na dbang bzhi spyi dang bye brag go rim ma 'chol bar bskur bas /
mtshungs ldan gyi rgyu slob ma'i rtsa rlung thig le sems dang bcas pa'i bye brag la dbang so so'i rjes mthun gyi chos re chos nyid bde ba chen pos khyab ste yod pa la /
lhan cig byed rgyu dbang bzhi so so'i dbang rdzas sngags kyi lta dgongs khyad par can gyis dus der gang la dbang bskur ba de'i ched du rab gnas byas pa'i byin rlabs
dang ldan pa rnams tshogs pa'i mthu las rang gnas kyi ye shes mngon du 'char ba ni /
phur pa'i rgyud las /
chos nyid kyi bden pa 'o //
gsang sngags kyi byin rlabs so /
sangs rgyas kyi mthu 'o //
zhes gsungs pa bzhin no //
de ltar dbang thob pas lta ba khyad par can rgyud la skyes pa dang /
de'i don bzhin bskyed rdzogs sgom pa la dbang ba dang /
spyod pa la nus pa thob pa dang /
sgrub pa dang mchod pa phrin las sngags phyag rgya rnams don yod pa dang dam tshig thob par byed pas gsang sngags kyi lam kun gyi 'byung gnas su gyur pa dang /
go 'phang gi rim pa thob par byed pa la rgyal po lta bu yin pas tshul 'di nyid kyi rnam gzhag rgyud dang sgrub sde'i man ngag las rgya cher 'byung ba ltar nyams 'og tu tshud par bya dgos pa ni shin tu gal che ba'i gnad spyir smros nas /
bye brag rim pa dbang gi cho ga dngos la /
thun mong smin byed rgyas pa ye shes thig le /
'bring po zab pa'i dbang bzhi ye shes dpal ster /
bsdus pa byin rlabs brda yi dbang lnga /
gtor dbang byin rlabs dpal ster bcas bzhi las /
dang po smin byed rgyas pa ye shes thig le'i sngon 'gro phyi nang gi 'jug pa'i chos /
dngos gzhi phyi phan pa thun mong rigs dbang lnga /
nang nus pa bdag po chen po'i dbang dang 'brel ba'i rnam rgyal bum pa'i dbang bcas dang /
gnyis pa 'bring po zab mo'i dbang bzhi ye shes dpal ster zab dbang dngos yin pas de gnyis dgongs pa gung bsgril gyis thog mar bskur dgos pas de'i tshul la /
sngon 'gro lhag gnas gsum /
dngos gzhi dbang don sgrub cing mchod bsnyen /
bdag nyid 'jug cing slob ma gzhug pa /
rjes gtor ma gtong zhing las rim mthar dbyung ba bzhi'o //
dang po la'ang /
yul can lha dang /
bum pa /
yul slob ma lhag gnas so //
dang po ni /
spyir rtsa gsum 'od gsal snying tig rang gzhung gi thun mong smin byed ye shes thig ler sta gon dngos bstan du mi 'byung yang dngos gzhi'i dbang gi sngon 'gror med du mi rung bas /
rje bla ma'i zab gter rtsa gsum 'jam dpal thugs thig sgron ma bdun pa'i sta gon 'di'i sngon du sbyor ba sngon gyi phyag bzhes su mdzad 'dug kyang de'i dpe ma bzhugs stabs dgongs gter 'chi med 'phags ma'i snying thig gi rtsa dbang ye shes thig le nas kha bskangs te 'god pa la /
mtshan nyid dang ldan pa'i gnas su sgrub pa'i khang pa phyags dar legs par bya zhing rgyan gyis spras la dkar phyogs kyi tshes bcu sogs dus dge zhing shis par gung du gzhung mthun gyi rten bkram pa'i spyan sngar bdag bskyed mchod pa chu gnyis nyer spyod /
sman gtor rak+ta rnams ci bder bkod /
dkyil 'khor gyi gzhir stegs bu khebs ldan gyi dbus rin po che'i maN+Dal dri'i thig le bkod pa la me tog gam 'bru gsher ldan gyis tshom bu dbus su che ba gcig
/phyogs bzhir de las dma' ba bzhi /
de rgyab brgyad /
de rgyab bzhi bcas je chung du bkod /
mdun rgyab gang bder sman raka gtor gsum /
chu gnyis nyer spyod bskor bshams /
dkar gtor gser skyems dang bcas pa /
slob dpon gyi mdun du las bum rdor dril sogs nyer mkho'i yo byad tshogs par byas la /
bde ba'i stan la 'khod pas tshig bdun gsol 'debs dang brgyud 'debs sngon du 'gro bas skyabs sems nas brtsam phyi sgrub sgyu 'phrul drwa ba bzlas pa bcas bsdus tsam btang la /
dkar gtor bsang sbyang /
stong pa'i ngang las b+h+rU~M las rin po che'i snod yangs shing rgya che ba'i nang du gtor ma kha dog dri ro nus pa phun sum tshogs par gyur /
oM AHhU~M lan gsum gyi byin gyis brlabs /
oM lo ka pA la sa pa ri wA ra badzra sa mA dzaHsa mgron spyan drangs /
s+d+ya na pa ti k+She tra pA lany+tsa na maHsarba ta thA ga ta b+h+yo bi shwa sogs /
g+h+r-ih+na daM ba liM ta khA hi /
lan gsum gyis gtor ma phul te /
gang dag 'dir gnas sogs kyis phrin las bcol zhing gtor ma dang gser skyems phul bas sa slong gi don yang tshang bas sgrub gnas rnying pa la de tsam gyis rung bar phyag bzhes su mdzad do //
de nas lha sta gon dngos la phyi sgrub sgyu 'phrul drwa ba'i las byang gi mchod pa byin brlab /
oM AHhU~M:
bdag nyid lhar gsal thugs ka'i sa bon las :
'phros pa'i 'od kyis mchod rdzas gzung 'dzin sbyangs :
snang srid gzhir bzhengs kun bzang mchod pa'i sprin :
dpag yas nam mkha' mdzod kyi gter du gyur :
oM badzra ar+g+haM nas /
shab+da'i bar dang rU pa shab+da g+han+d+he ra sa spar+she ma hA pany+tsa a mr-ita rak+ta ba liM ta ga Na tsakra sarba pU dza AHhU~M:
lan gsum brjod pas byin gyis brlabs /
tshom bu las sngags kyis bsang /
swa b+hA was sbyang /
stong pa'i ngang las mdun rten yongs gyur las //
phyi snod bde chen pad+ma 'od kyi gling //
shin tu nyams dga' ngo mtshar bkod pas mdzes :
sogs phrin las ltar dam tshig bskyed /
ye shes pa bstim /
phyag mchod bstod pa'i bar dkyus ltar gtang /
rdor dril dang spos thogs /
pus btsug thal mo sbyar la /
oM:
phyogs dus rtsa gsum rgyal kun gyi /
khyab bdag 'chi med thod phreng rtsal //
sngon gyi thugs dam chen po yis :
bdag la dgongs par mdzad du gsol :
rig pa 'dzin pa bdag gis ni :
yo byad rnam pa thams cad pas :
bde ba'i longs spyod rab sbyar te :
lha rnams yongs su mchod pa dang :
snod ldan rnams la phan gdags phyir :
sngags kyi cho ga'i thabs chen pos :
snying po'i dkyil 'khor bsgrub pa dang :
rang gzhan don kun bgyid 'tshal na :
ye shes snying rje chen po yis :
bzod par mdzad de gnang nas kyang :
snod bcud rig 'dzin bla ma rje'i //
rdo rje gsum dang dbyer med par :
byin gyis brlab par mdzad du gsol :
zhes gsol bas lha tshogs rnams dgyes pa chen pos /
rig pa 'dzin pa khyod kyis dkyil 'khor gyi las ji ltar 'os pa gyis shig ces bka'i gnang ba bstsal nas bsgrub pa'i sa gzhi la thim pas ye shes kyi gzi byin lhag par 'bar bar gyur /
ces dmigs la maN+Dal tshom bu bcas bsdu'o //

//gnyis pa bum pa ni /
rin po che'i bum pa dri yi chab dang nyer lnga'i bcud ldan gnyis kha rgyan mgul chings bcas pa bkod nas /
mchod pa rnams sngar ltar gsar du bshams pa'am kha gso /
dung zhal gzungs thag bcas 'du byas la /
bsang sbyang /
stong pa'i ngang las rnam rgyal bum pa ni //
b+h+rU~M yig yongs gyur rin chen sna tshogs las //
yongs grub phyi ni bum gzugs gzhal yas khang //
tshad dang mtshan nyid thams cad rdzogs pa yi //
lte bar rin chen pad+ma nyi zla'i steng :
rdo rje hU~M yig mnyam sbyor 'phro 'du las :
dbus su lhun grub rig 'dzin thod phreng rtsal :
sogs phrin las ltar dam tshig bskyed cing ye shes pa spyan 'dren bzhugs gsol mchod cing bstod pa'i bar gtang /
rang gi thugs nas sngags kyi phreng :
rdo rje'i gzungs thag las brgyud de :
bum lha'i thugs dam rgyud bskul bas :
bde stong rol pa'i 'od zer sprin :
mkha' khyab kun tu snang ba yis :
'phags mchod 'gro ba'i don kun bsgrubs :
tshur 'dus thugs kyi dpal ber 'khyil :
sku dang sngags las bdud rtsi'i rgyun :
dpag med byung nas bum pa'i bcud :
dngos grub kun gyi snying por gyur :
zhes pas ting nge 'dzin gsal btab /
gzungs thag blangs la bsnyen sgrub kyi sngags gnyis sum brgya las mi nyung ba dang /
las sbyor dang /
hU~M bzlas kyang cung zad bya /
mthar /
oM AHhU~M/
zhes dung zhal gyi chu mchod yon du phul bas /
lha tshogs bde ba chen po'i ngo bor 'od du zhu bas slob ma'i rgyud dag cing dbang gi ye shes bskyed pa'i dngos grub ster ba'i nus ldan du gyur /
ces mos /
las bum nang du pad nyi'i steng :
pad+ma rta mgrin sku mdog dmar :
phyag gnyis pad+ma dril bu 'dzin :
dur khrod chas rdzogs dor stabs bzhugs :
sku las rdo rje'i bdud rtsi'i rgyun :
babs pas bum pa gang bar gyur :
oM hrIHpad+mAn+ta kr-ita sarba big+h+nAn ha na ha na hU~M phaTa?:
ces brgya rtsa brgyad bzla /
hU~M zhes bskul bas /
dpal khro bo'i rgyal po rta mgrin gyis dbang gi bya ba ma grub kyi bar du bar gcod kyi bgegs thams cad zlog pa'i phrin las mdzad du gsol /
zhes las bcol nas gzhag
/thun mong rigs dbang lnga'i dbang rdzas rnams dang /
sku rten tsakli bdud rtsi sogs skabs 'dir tshogs par byas la der dmigs pas /
dbang rdzas rnams ngo bo rnam par dag pa chos kyi dbyings rang bzhin ye shes kyi snang ba cir yang 'char ba'i byin rlabs dang dngos grub ma lus pa 'byung ba'i dbyig tu gyur par mos la /
dkyil 'khor yol bas bsgrib bo //

//gsum pa dbang bskur ba'i yul slob ma lhag gnas ni /
so shing /
khyor chu /
dpung skud /
ku sha
/slob ma mchod pa'i nyer spyod lnga bcas 'du byas la /
smin grol 'bogs par 'os pa'i slob ma ji ltar rigs pa bos la /
sgo'i phyi rol du las kyi rdo rjes sgo drung du g.yas las bum dang /
g.yon gu gul gyi spos snod bzung bas slob ma rnams la khrus bya zhing /
slob dpon gyis ji ltar bltams pa sogs sngags dang bcas pa brjod /
las sngags bzla /
rang nyid skad cig gis dpal rta mchog rol pa'i skur gyur par bsam /
bgegs gtor la bsang chu 'thor zhing /
oM hrIHpad+mAn+ta kr-ita sarba big+h+nAn ha na ha na hU~M phaTa?:dang /
raM yaM khaM gis bsang /
swa b+hA was sbyang /
stong pa'i ngang las b+h+rU~M las rin po che'i snod zab cing rgya che ba'i nang du gtor ma kha dog dri ro nus pa phun sum tshogs pa bdud rtsi'i rgya mtsho chen por gyur par bsam /
oM AHhU~M hoHlan gsum gyis brlab /
lcags kyu'i phyag rgya dang /
oM sarba b+hUta A kar+ShA ya dzaHsa mgron dgug
/oM sarba big+h+nAn na maHsarba ta thA ga te b+h+yo bi shwa sogs lan gsum gyis bsngos la /
rdo rje snyems pa dang bcas pas thugs kar bzung zhing /
dril bu dkur brten pas bka' bsgo ba ni /
na mo /
rje btsun rtsa ba dang brgyud par bcas pa'i dpal ldan bla ma dam pa rnams kyi bka' bden pa dang /
sangs rgyas kyi bka'\u0f8e
chos kyi bka'\u0f8e
dge 'dun gyi bka'\u0f8e
chos nyid rnam par dag pa'i bden pa dang /
chos can rgyu 'bras bslu ba med pa'i bden pa dang /
khyad par 'chi med pad+ma thod phreng rtsal rig 'dzin sgyu 'phrul drwa ba rtsa gsum dkyil 'khor gyi lha tshogs rnams kyi bka' bden pa dang /
bden pa chen po'i byin gyi rlabs kyis rdo rje'i slob ma 'di rnams la smin byed kyi dbang bskur ba la bar du gcod pa'i bgegs tshogs thams cad gtor ma 'dis tshims par gyis la 'dir ma gnas par gzhan du dengs shig
/gal te mi 'gro na khro bo'i ye shes kyi rdo rje me rab tu 'bar ba 'dis khyod rnams kyi mgo bo tshal pa brgyar 'gas par 'gyur ta re /
sum+b+ha'i drag sngags dang gul yungs rol mo'i tsham rngam bcas bgegs gtor phyi bskyal zhing bgegs bskrad /
nang du zhugs pa na slob dpon gyis /
oM badzra rak+Sha rak+Sha hU~M zhes brjod pas /
steng 'og phyogs mtshams thams cad rdo rje'i ra ba drwa ba gur bla re ye shes kyi me phung mtha' med du 'phro bas bcings te cis kyang mi shigs pa'i mos pa mdzod /
ces brjod la srung ba'i 'khor lo bsgom /
de nas las rdor gyis phyag gsum byas me tog 'gyed /
yang phyag gsum byas la me tog bsdu /
slob dpon gyis /
'o /
nam mkha' dang mnyam pa'i sems can thams cad kyi don du rdzogs pa'i sangs rgyas kyi go 'phang 'thob par bya /
de'i ched du 'chi med pad+ma thod phreng rtsal rig 'dzin sgyu 'phrul drwa ba'i dkyil 'khor du mngon par dbang bskur ba zab mo gsan la don tshul bzhin du nyams su blang bar bgyi'o snyam pa kun slong byang chub mchog tu sems bskyed pa dang /
chos gsan pa'i kun tu spyod pa rnams kyang mdo rgyud rnams nas ji ltar 'byung ba bzhin legs par gsal btab ste gsan pa zhu /
zhes sogs rgyas bsdus gang rigs kyis brda sprad la sems bskyed gsal gdab /
de'ang skyes bu gsum gyi lam yongs su rdzogs pa'i snod rung lha bas lhag pa'i rten rdo rje'i khams drug dang ldan pa'i dal 'byor gyi mi lus rin po che dpe grangs rgyu dang ngo bos shin tu rnyed dka' zhing don med du chud za bar phangs ba dang /
khyad par sangs rgyas las kyang dkon pa'i bstan pa'i snying po gsang chen rdo rje theg pa'i lam dang mngon sum du mjal yang /
'dus byas kyi chos thams cad ni skad cig kyang rtag pa med cing snyigs ma'i bskal par 'gal rkyen mang bas 'chi bdag gi sun ma ni nam 'ong cha med /
'chi ba'i pha rol tu rnam par shes pa rgyu las dkar nag gi rjes su 'brang ba las rang dbang skad cig kyang med /
'bras bu 'khor ba'i gnas ris mtho dman gang du skyes kyang sdug bsngal gsum gyi rang bzhin kho na las ma 'das pas de las thar ba'i thabs la brtson dgos /
'khor ba'i sdug bsngal gting mtha' med pa las thar ba'i thabs ni dam pa'i chos ma gtogs gzhan gang yang ma mchis shing /
de las kyang thar pa bla na med pa sangs rgyas kyi go 'phang sgrub pa la theg pa chen po'i sgor zhugs dgos /
de la'ang rgyu lam du byed pa mtshan nyid theg pa las khyad par du mas 'phags pa 'bras bu lam byed rdo rje theg pa rnal 'byor bla med kyi rgyud sde ni tshe gcig lus gcig la rdo rje 'chang chen po'i go 'phang nges par 'grub par byed pa yin la /
de'i lam thams cad kyi rtsa ba snying dang mig lta bu ni rtsa gsum dkyil 'khor rgya mtsho'i khyab bdag dpal ldan bla ma'i rdo rje gsum gyi gsang ba lam du byed pa nyid byin rlabs kyi tshan ka che la sa lam mchog gi bgrod pa myur zhing bde ba dang /
gegs sel dang bogs 'byin lam gyi dngos gzhi thams cad gcig tu rdzogs pa sogs dgos pa dang che ba du mas khyad du 'phags pa ni rig 'dzin bla ma'i thugs sgrub ste /
tshul de la dgongs nas sangs rgyas gnyis pa pad+ma thod phreng rtsal gyis thugs sgrub bye ba phrag brgya mdzad de zab mo'i gter du sbas pa /
smon lam dang thugs bskyed dus su babs pa'i las can sprul pa'i sku mchog gter 'byin grub brgya'i spyi mes rnams kyis /
gdul bya so so'i ngo skal dang mthun par smin grol las tshogs dang bcas pa dus dang dus su snang bas gangs can phyi ma'i bstan 'gro'i don rgya cher mdzad pa las /
'dir gsung rdo rje pad+ma saM b+ha wa nyid bkra shis brag phug mA ra ti kar tshe lam gsang ba'i dgyes sde man+dA raHba dang lhan cig bde chen nye rgyu'i spyod pas 'chi med tshe dbang rig pa 'dzin pa'i skur bzhengs tshe /
sprul gzhi gsung mchog pad+ma'i rigs kyi khyab bdag pad+ma drwa ba yab yum gyis ston pa nyid dang gnyis su med par dbang bskur zhing byin gyis brlabs pa'i tshe /
lhan cig pa'i 'khor tshom bu tshogs sgrub kyi 'dus pa grub pa chen po'i sa la bzhugs pa'i dpa' bo dang rnal 'byor ma rnams la rang byung lhun gyis grub pa'i chos kyi gsang mdzod du bstan pa nyid /
slar yang phrin las kyi sgo 'byed pa'i 'khor bod yul gyi rdo rje'i 'dus pa las can rje 'bangs grogs gsum la thugs kyi man ngag mnog chos su gdams pa'i zab chos rtsa gsum 'od gsal snying tig gi chos skor rnams /
slob dpon chen po 'jam dpal bshes gnyen dang mnga' bdag khu dbon gnyis su med pa'i thugs bskyed kyi rang gzugs /
gangs can mkhas grub yongs kyi gtsug rgyan /
kun mkhyen bla ma 7'od gsal sprul pa'i rdo rjes zab rgyas chos sgo 'dzad med dgongs gter nam mkha' mdzod kyi gter rgya bkrol te las can kun la spel bar mdzad pa ste /
'di la'ang smin grol las tshogs dang bcas pa rgya cher bzhugs pa las /
kun gyi rtsa ba'i chos sde phyi sgrub sgyu 'phrul drwa ba dang 'brel ba'i dbang bskur ba skabs su bab pa ste /
de la'ang thun mong rtsa ba'i smin byed rgyas pa ye shes thig le /
'bring po zab mo'i dbang bzhi ye shes dpal ster /
bsdus pa byin rlabs brda yi dbang lnga /
gtor dbang byin rlabs dpal ster rnams su bzhugs pa las /
'dir thog mar smin byed rgyas pa ye shes thig le'i rim pa rjes 'brel 'bring po'i zab dbang dang bcas bsgrub pa yin /
de nyid la'ang sngon 'gro lhag par gnas pa dang /
dngos gzhi'i dbang bskur ba gnyis su yod pa las /
thog mar slob ma lhag gnas kyi chos rnams zhu ba'i yon du maN+Dal phul /
zhes mtshams sbyar la maN+Dal 'bul du gzhug
/thal mo me tog dang bcas te gus pa chen pos gsol ba 'debs pa 'di'i rjes zlos mdzod /
'chi med pad+ma thod phreng rtsal //
rdo rje'i bla ma dgongs su gsol :
bdag cag 'khor ba las bsgral phyir :
thugs rje chen pos rjes gzung 'tshal :
lan gsum /
de ltar gsol ba btab pa la gdams pa'i gnad dgrol zhing bka'i gnang ba sbyin pa lags te /
bsam yas theg pa'i 'jug sgo ni :
blo dang 'tsham par snang ba las :
mthar thug rdo rje'i dkyil 'khor du :
'jug pa'i skal ldan shin tu dkon :
dad dang dam tshig mchog ldan cing :
rdo rje 'dzin pa'i bslab pa las :
nam yang 'da' bar mi bgyid na :
sangs rgyas rnams ni thams cad kyi :
mngon par byang chub lam gyi mchog :
yang dag nges pa'i gsang ba bzhin :
thar pa chen po'i grong khyer du :
bdag gis snod du rung ba'i phyir :
lhag par gnas pa'i cho ga bya :
zhes gdams pa'i lan gsol ba 'di'i rjes zlos /
bdag ni gtso bo khyod nyid las :
skyabs gnas gzhan na ma mchis phyir :
ji ltar bka' bstsal bsgrub bgyid na :
nges par dgongs te gnang du gsol :

de nas thog mar rgyud rnam par dag par bya ba'i slad du /
skyabs kyi yul mdun gyi nam mkhar 'chi med pad+ma thod phreng rtsal rig 'dzin sgyu 'phrul drwa ba'i dkyil 'khor la rtsa gsum rgyal ba sras dang bcas pas bskor te sprin gtibs pa bzhin bzhugs pa la /
skyabs bya bdag gzhan mkha' khyab kyi yid can mtha' dag
/skyabs su 'gro tshul sgo gsum 'jug pa gcig pas /
skyabs 'gro'i rgyu deng nas byang chub ma 'thob bar 'khor ba dang ngan song gi sdug bsngal las bsgral te thar pa dang thams cad mkhyen pa'i go 'phang la 'god par ci mdzad khyed mkhyen blo gtad ling skyur gyis skyabs su 'gro ba'i 'dun pas 'di'i rjes zlos /
na mo :
bdag sogs mkha' mnyam 'gro ba kun :
deng nas byang chub snying po'i bar :
bla ma dkon mchog rgya mtsho la :
mi phyed gus pas skyabs su mchi :
zhes dbang chog ltar lan gsum /
thog med dus nas pha mar gyur pa'i mkha' khyab kyi sems can thams cad srid zhi'i mtha' gnyis las 'das pa sku gsum bla ma'i go 'phang la bde myur gyis dgod par bya /
de'i phyir du bla na med pa'i dkyil 'khor gnyan po 'dir 'jug cing dbang gis rgyud smin par byas nas lam rim pa gnyis kyi ting nge 'dzin dang ma bral bas /
rgyal ba'i sras kyi spyod pa rlabs po che'i rjes su slob snyam pas smon 'jug gi sems bskyed pa gsal thobs la 'di'i rjes zlos /
mar gyur rigs drug sems can rnams :
sdug bsngal mtsho las bsgral bya'i phyir :
rtsa gsum dkyil 'khor 'dir zhugs nas :
don gnyis bsgrub par sems bskyed do :
zhes dbang chog ltar lan gsum /
tshogs zhing khyad par can de dag gi spyan sngar /
bdag sogs sems can thams cad kyi lus zhing gi rdul snyed du sprul nas sgo gsum gus pa chen pos phyag 'tshal zhing /
kun tu bzang po'i rnam par thar pa las byung ba'i mchod pa'i sprin rgya mtshos mchod pa dang /
sdig ltung gi byas bsags la 'gyod pa'i sems kyis bshags sdom dang /
tshogs gnyis kyi dge spyod la rjes su yi rang ba /
zab rgyas chos kyi 'khor lo bskor bar bskul ba dang /
mya ngan las mi 'da' bar bzhugs par gsol zhing /
dge rtsa byang chub chen por yongs su bsngo ba bcas bdun rnam dag tshul bzhin bgyi ba'i blos rjes zlos /
ho :
phyogs bcu dus bzhi'i sogs las byang ltar lan gsum /
dbang gi ye shes skye brtan gong 'phel du 'gyur ba la rgyud rnam par dag cing sdom pa dang ldan pa dgos pas /
tshogs zhing de rnams dpang por byas te phyi so so thar pa'i sdom pa /
nang byang chub sems kyi bslab pa /
gsang ba rdo rje theg pa'i dam tshig rnams legs par blangs nas tshul bzhin bsrung snyam pas 'di'i rjes zlos mdzod /
ho :
rtsa gsum dkyil 'khor lha tshogs dang :
rdo rje slob dpon dgongs su gsol :
rig pa 'dzin pa bdag gis ni :
deng nas byang chub snying po'i bar :
nges par 'byung bas rgyud bskul nas :
phyi nang gsang ba bla med pa'i :
mchog gsum skyabs kyi snying por gzung :
lus ngag yid kyis gzhan rnams la :
gnod pa'i bsam sbyor yongs spang zhing :
byams dang snying rje chen po'i blos :
pha rol phyin pa drug la sogs :
phan bde'i spyod pa rlabs chen spyad :
ma bsgral bsgral dang ma sgrol sgrol :
dbugs ma phyung rnams dbugs dbyung zhing :
thams cad srid zhi las 'das pa'i :
bla med byang chub dam par 'god :
bde gshegs rdo rje rin po che :
pad+ma las kyi sdom pa dang :
yan lag dam tshig nyi shu lnga :
rtsa ba sku gsung thugs la sogs :
rdo rje 'chang gis rgyud sde las :
sngags kyi 'dul bar gang gsungs pa :
srog gi phyir yang mi gtong na :
gtso bos bdag la bka' drin mdzod :
lan gsum /
de dag gis dbang bskur ba'i snod du rung bar byas nas /
rdo rje theg pa bla med kyi lam 'dir phung khams skye mched rnam par dag pa gdan gsum lha'i rang bzhin du sgo gsum rdo rje gsum du byin gyis brlabs te /
dbang shes gzung 'dzin 'khrul pa ye shes kyi rol par shes pas 'dod yon bde chen gyi rgyan du lam du byed dgos pas na /
snod bcud rnam par dag pa rdo rje dbyings kyi 'khor lor lhun gyis rdzogs pa'i dbus su pad+ma zla ba'i gdan gyi steng du /
khyed rang rnams skad cig gis rigs kun gyi khyab bdag bla ma rdo rje sems dpa' sku mdog dkar gsal zhi 'dzum longs spyod rdzogs pa'i rgyan chas can /
phyag g.yas pas rdo rje rtse lnga thugs kar gtod cing g.yon pas dril bu dkur brten pa zhabs rdo rje'i skyil krung gis bzhugs pa'i spyi bor oM dkar po /
mgrin par AHdmar po /
thugs kar hU~M sngon pos mtshan pa las 'od zer 'phros /
sangs rgyas thams cad kyi rdo rje gsum gyi byin rlabs ma lus pa yi ge gsum gyi rnam par spyan drangs te thim pas /
slob ma'i lus ngag yid gsum ye shes lha yi sku gsung thugs rdo rje'i ngo bor byin gyis brlabs par gyur pa la mchod pa'i yo byad rnams kyis mchod cing mnga' dbul bar mos shig
/me tog sogs gnas so sor sbyin la /
oM badzra puSh+pe pra tIts+tsha swA hA/
sogs nyer spyod lngas mchod /
dang po so shing sbyin pa la /
dri dang ba byung gis byugs pa'i maN+Dal tshom bu lnga pa mdun du bkod /
so shing tshad ldan las sngags dang las chus bsang /
de nas dngos grub kyi snod brtag pa'i phyir dri ldan gyi so shing sor bcu gnyis pa'i tshad dang me tog gi cod pan can gyi so shing 'di nyid khyed rang rnams la byin pas /
mkha' dbyings kyi phyag rgyas thogs te rtse mos so bru ba'i tshul byas pas de las 'phros pa'i 'od zer gyis lus kyi nang gang /
sdig sgrib nyes ltung thams cad skad cig gis sbyangs par mos pa dang /
bdag la dngos grub kyi ltas gsal bar bstan du gsol snyam pas sngags 'di'i rjes zlos dang bcas te maN+Dal dbus su ltos med du dor mdzod /
oM badzra hA sa ha :
zhes 'dor du gzhug
/de ltar dor ba'i so shing gi rtse mo shar du bstan na zhi ba /
lhor rgyas pa /
nub tu dbang /
byang du drag po'i phrin las /
mtshams rnams su phra mo'i dngos grub /
rang dang bla ma la bstan na mchog gi dngos grub 'grub pa'i ltas yin par gsungs so //
gnyis pa khyor chu sbyin pa la /
dung zhal dri chus bkang ba las sngags bzlas pas byin gyis brlabs la /
rmi lam brtag pa'i sngon du khyor chu sbyin pa ni /
dri bzang dang sbyar ba'i chus kha bshal la lhag ma rgyab tu dor bas sgo gsum gyi nyes pa'i tshogs spyi dang khyad par ngag gi nyes skyon thams cad lhag med du byang ba'i mos pa mdzod /
oM hrIHbi shud+d+ha sarba d+harma sarba pA paM nish+tsA s+ya saM shwa d+ha ya sarba bi kalpA na a pa na ya hU~M:
zhes dung zhal gyi chu sbyin la kha bshal /
gsum pa srung skud 'dogs pa la /
skud pa dmar po sum bsgril la rdo rje'i mdud pa gsum btab pa las sngags bzlas pas byin brlabs /
byin gyis brlabs pa'i rdo rje'i mdud pa 'di nyid pho yi dpung pa g.yon dang mo yi g.yas su bcings pas sgo gsum la bar du gcod pa'i tshogs spyi dang khyad par khams 'pho ba'i gegs las srung bar byas par mos shig
/las sngags bzla bzhin du 'ching /
mdud mtshams su rdo rje bzhag la /
badzra rak+Sha :zhes brtan par bya /
bzhi pa ku sha sbyin pa la /
ku sha'i phon po che chung gnyis bsang /
d+hIHdang ha las skyes pa'i ku sha'i chun po chung ba sngas dang che ba stan gyi don du zungs shig
/dri med yid 'ong dag pa'i rtswa :
byang chub mchog gi rdo rje'i stan :
sngas dang stan du sbyin pa yis :
rmi lam ltas kun gsal bar shog :
d+hIHha badzra A sa na sa ma ya satwaM:
zhes lag g.yas g.yon du sbyin /
phyir mi ldog pa'i slad du zab mo'i chos bshad cing spro ba bskyed la gdams ngag brjod pa lags pas 'di la gsan 'tshal /
'jig rten khams ni thams cad du :
'dren pa sangs rgyas 'byung ba dang :
chos dang 'phags pa'i tshogs dkon te :
de las kyang ni rdo rje'i theg :
zab mo ston dang sgrub pa ni :
ma byung 'byung bar shin tu dka':
bsod nams blo gros dri med pa'i :
snod du gyur pa rnyed pa gang :
tshul chen 'di las mi 'da' na :
dkyil 'khor mthong ba tsam gyis kyang :
bskal mang sdig sgrib zad byed phyir :
tshul bzhin dbang blangs dam tshig dang :
sdom par ldan na smros ci dgos :
de bas gzhan don sangs rgyas kyi :
go 'phang mchog tu don gnyer bas :
rdo rje'i lam 'di blang bar gyis :
zhes dang /
bu kyai ku sha'i sngas gdan la :
gtsang zhing dge ba'i sems kyis nyol :
rmi lam yul du gang mthong ba :
nangs par smros shig lung bstan 'gyur :
do nub sngar byin pa'i ku sha'i sngas dang stan la bla ma dang dkyil 'khor pa la mgo phyogs te nyol la tho rangs rmi lam gang byung ba de bdag la smros shig
/de dag gis sngon 'gro sta gon gyi bya ba rnams grub pa lags pas dge ba gzhan don du bsngo ba zhu /
zhes dge bsngo byas la slob ma rnams gyes /
slob dpon gyis bdag bskyed bsdu ldang bsngo smon byas pas grub bo //

//gnyis pa dngos gzhi dbang don sgrub cing mchod bsnyen la gnyis /
dkyil 'khor dang dbang rdzas 'god pa /
dbang don sgrub cing mchod pa'o //
dang po ni stegs bu'i steng ras bris kyi dkyil 'khor mtshan nyid dang ldan pa bkram /
cis kyang ma 'byor na gong du smros pa ltar 'bru'i tshom bu lha grangs bkod pa'i dbus su many+dzi'i khar sngar sta gon byas pa'i rnam bum bzhag
/shar du dbu rgyan /
lhor rdo rje /
nub tu dril bu /
byang du rdor dril lhan cig pa /
bdag chen dbang la rdo rje dang dril bu gdugs dang glegs bam dung dkar 'khor lo seng khri sogs slob ma mnga' gsol chas /
dbus su gtso bo gsang 'dus thod phreng rtsal yab yum /
rigs bdag kun bzang yab yum /
bka' babs rig 'dzin brgyad /
bka' brgyad dpal dgu /
gnas yul nyer bzhi'i dpa' bo mkha' 'gro /
thod phreng sde bzhi /
gu ru mtshan brgyad /
dbang chen rigs bzhi bcas kyi lha tsaka lha dbang ye shes char 'beb ltar dang /
phreng ba dang sngags byang /
me long /
mtshams rnams su gsang dbang gi thod pa chang dang a mr-ita mngar gsum dang sbyar bas bkang ba /
rig tsaka
/shel rdo /
sgrub pod /
dbang gtor ri rab gsum steng lcags 'khor rtsibs brgyad dang de steng rin chen zur brgyad khar 'dab bzhi gyen lang dang nyi zla'i gdan la dpal gtor rtsa bcad rgyan spros tsaka gdugs can /
sman raka
/chu gnyis nyer spyod bskor bsham /
las bum /
sngon 'gro bgegs gtor /
tshogs kyi yo byad /
srung ma'i mchod gtor /
chad brtan sogs las byang la dgos pa dang /
mig dar /
me tog
/mig thur /
phyag shing /
maN+Dal sogs nye bar mkho ba'i yo byad rnams gzhung ltar tshogs par bya'o /

/gnyis pa dbang don sgrub mchod ni /
gsol 'debs byin rlabs myur lam dang brgyud 'debs byin rlabs sprin phung sngon du 'gro bas /
phyi sgrub sgyu 'phrul drwa ba'i skyabs sems nas brtsam bdag mdun dbyer du bskyed la ye shes spyan drangs la bstim /
phyag dang mchod phreng rgyas par 'bul /
bstod pa'i glus bstod /
b+h+rU~M bi shwa bi shud+d+he oM AHhU~M badzra gu ru pad+ma sid+d+hi hU~M phaTa? dzaH
zhes pas dzapa? khang phyes la bdag mdun gnyis kar dmigs te bsnyen bzlas ci 'grub /
sgrub pa'i bzlas pa thod phreng rtsal la dngos gzhi byas la ci mang dang /
las sbyor dang /
hU~M bzlas khyug tsam dang /
bum bzlas dmigs bsal bskyed bzlas spro na sta gon skabs bzhin la /
bsdu na spyi 'gro'i dmigs bzlas ci 'grub dang /
kha skong dang stong tshigs /
bum lha 'od zhu /
las bum sgrub bzlas /
bka' gter srung ma'i gtor chog rgyas bsdus skabs bstun la /
dmigs bsal bka' srung gsol mchod rdo rje'i drwa ba sbyar /
tshogs byin rlabs nas rol pa'i bar zur byang ltar sbyar /
bskang bshags rgyas bsdus gang 'grub gtang ngo //

//gsum pa la bdag nyid 'jug pa dang slob ma gzhug pa gnyis las /
dang po ni /
rang rgyud kyi sngags sdom dag pa dang nyams chag byang ba /
sgom dang ye shes kyi stobs 'phel ba sogs kyi dgos pas bdag 'jug 'di ni shin tu gal che bar gsungs pas slob ma la ji ltar bskur ba ltar rgyas pa'am /
dbang bzhi ye shes dpal ster la sku gsung thugs kyi byin rlabs tsam sbyar ba lta bu'i don dbang gi tshul du byas la /
mi nus na rig pa'i me tog dor ba ni snga 'gyur rgyud sde nas 'byung ba ni /
dkyil 'khor la mngon du phyogs pas me tog 'dor ba dang bcas /
oM badzra sa ma ya oM/
AHbadzra sa ma ya AH
hU~M badzra sa ma ya hU~M/
swA badzra sa ma ya swA/
hA badzra sa ma ya hA/
zhes me tog phul pas /
bdag dang dkyil 'khor pa'i sku gsung thugs yon tan phrin las rnams gnyis su med par gyur par bsam ste /
'jug bya'i dkyil 'khor dang bdag gi sku gsung thugs yon tan phrin las te 'bras chos lnga po dbyer med ro gcig tu bsam pa'o //
oM/
ye shes rgyal po sku gsung thugs //
yon tan phrin las rmad po che //
de nyid du ni mnyam sbyor bas //
phyag rgya chen por bdag sbyor cig
/oM badzra sa ma ya hU~M/
oM badzra sa ma ya satwaM/
oM badzra sa ma ya hoH
zhes dngos grub bskul zhing bstim /
dkyil 'khor gyi lha la thal mo sbyar bas btud de /
oM/
rdo rje ye shes thob byed pa'i //
de bzhin gshegs pa thams cad kyi //
snying po'i dkyil 'khor chen po 'dir //
bdag gis slob ma 'jug par 'tshal //
zhes gsol ba btab pas gnang ba byin par bsam mo //
zhes pa grub brnyes rig pa 'dzin pa'i phyag bzhes kyang yin pas 'gal ba ni med cing /
spyir rdo rje slob dpon rang nyid kyi phyi nang gi lta dgongs dang 'tsham par bya ba gces shing slob ma gzhug par gnang zhu ni gzhan la dbang bskur dang 'brel na ni nges par rnam pa kun tu bya dgos so /

/gnyis pa slob ma gzhug pa la /
sngon dngos rjes gsum las /
dang po sngon 'gro phyi nang gi 'jug pa'i chos ni /
dkyil 'khor yol bas bsgrib /
sngar sta gon byas pa'i slob ma rnams bos la sgo'i phyi rol du khrus bya /
bgegs gtor btang /
bka' bsgo /
drag sngags rol mo gul yungs bcas bgegs bskrad /
srung 'khor bcings la mtshams gcad /
nang du gral la 'khod nas me tog bkye bsdu /
sems bskyed gsal gdab /
skabs su bab pa'i chos bshad ji ltar rigs pa dang /
khyad par gyi lo rgyus /
de yang bla ma dgongs pa 'dus pa'i sku rgyud shel gyi ri bo las /
dri med mtsho gling ge sar rgyas pa'i steng :
mngal gyis ma gos pad+ma badzra rtsal :
bde ba'i ro 'byin lha lcam man+dA ra :
thabs shes bde stong gar gyi dbang phyug mchog :
rgyal ba yongs kyi thugs bcud 'dus pa ste :
de yi rtsal las rnam 'phrul du ma snang :
zhes gsungs pa ltar rab 'byams rgyal ba ma lus pa'i thugs bde stong gnyis su med pa'i ye shes chen po'i cho 'phrul /
chos sku 'od gsal rdo rje snying po'i zhing du thog ma'i mgon po 'od mi 'gyur ba dang dgongs klong gnyis su ma mchis pa khyad par drug gis mngon par byang chub brnyes pas /
ye shes nang gsal dbyings rig 'du 'bral med pa'i chos nyid du gdod nas 'pho 'gyur med par bzhugs shing /
gzhi snang 'od gsal ye shes phyir gsal gyi 'char cha sku dang ye shes kyi sgron ma chos kyi dbyings dang mnyam par spros shing bkod pa'i khyab bdag
/tshangs pa rnga sgra rigs lnga gangs chen mtsho'i 'phro gzhi drug pa'i rigs kyi 'khor los bsgyur ba pad+ma kun tu 'chang chen po'i mkhyen brtse nus pa'i ye shes sgyu 'phrul rdo rje bkod pa'i rol mor 'byams klas shing /
thugs rje rig rtsal kun tu khyab pas 'gro 'dul sprul pa'i rol rtsed phyogs bcu'i zhing dang dus gsum gdul bya'i spyod yul dang 'tsham par rtag tu snang zhing ston pa las /
re zhig mi mjed 'jig rten gyi bkod pa'i zhing gcig gi khyon du yang bla ma sku gsum /
thod phreng rigs lnga /
sprul pa'i gu ru mtshan brgyad /
'phrul mtshan nyi shu /
mdo sngags kyi ston pa brgya rtsa /
'gro 'dul gu ru rigs drug la sogs pa sku dang mtshan gyi bkod pa du ma zhig ston par grags te /
pad+ma bka' yi thang yig las /
chos dbyings gnas su kun tu bzang po dang :
stug po bkod par rdo rje 'chang chen po :
rdo rje gdan du thub pa chen po nyid :
gnyis med pad+ma nga ru lhun gyis grub :
'gro don kun la byin rlabs rmad po che :
zhes gsungs pas mtshon nang gi rnam thar gyi gsang ba sangs rgyas dngos dang rnam dbyer ma mchis shing /
mdzad pa'i phrin las kyis gdul dka' 'dul ba dang bod 'bangs yongs la bka' drin ni sangs rgyas las kyang lhag pa'i mgon po de nyid kyis /
rtsod dus phyi ma'i 'gro ba skyob pa'i btsas su zab gter gyi chos dang ston pas /
dus babs kyi gdul bya gang 'dul gyi mdzad pas dbugs dbyung ba'i thugs rjes rjes su bskul ba'i las can thugs sras rje 'bangs kun las sngon gyi smon lam gyi mthu btsan pa ni lha btsan po khri srong lde'u btsan nyid yin la /
de'i sku gsung thugs kyi sprul bsgyur dag ma dag cir yang ston cing /
thams cad dpal o rgyan chos kyi rgyal pos rjes su bzung zhing byang chub kyi spyod pa rgya mtsho rdzogs smin sbyangs mthar son pas ston 'khor dgongs klong gcig tu 'dres pas don gnyis lhun gyis grub pa'i mngon sangs rgyas par lung bstan pa bzhin /
deng dus 'dir yang mnga' bdag chos kyi rgyal po'i sku /
rang byung sangs rgyas pad+ma'i gsung /
gnubs ban nam mkha'i snying po'i thugs /
paN chen bi ma mi tra'i yon tan /
lang gro lo tsA chen po'i phrin las rnams gcig tu bsdus pa'i bdag nyid chen po /
mkhas shing grub pa brnyes pa'i tshogs rje /
gangs can ris med pa'i bstan pa'i shing rta 7'jam dbyangs mkhyen brtse'i dbang po gang nyid la thugs dran zin tsam nas lha dang bla ma rig 'dzin DA kis byin gyis brlabs pa'i dag snang 'du 'bral med cing /
dgung grangs bcu gsum du phebs pa'i skabs slob dpon chen po 'jam dpal bshes gnyen gyis rjes su bzung ba'i rkyen las /
'jam dpal snying thig sgron ma bdun pa thugs gter du brdol cing gzungs spobs ting nge 'dzin mtha' yas pa la dbang thob /
dpal o rgyan chos kyi rgyal po yab yum gyis bka' bab chen po bdun gyi mnga' bdag tu dbang bskur lung bstan pa'i bden don mngon du gyur pas /
dus kyi mtha' mar sangs rgyas gnyis par mngon sum du grub ste dzam gling yongs la rtsod med nyi zla ltar grags shing /
khyad par mnga' bdag khu dbon /
mnga' ris paN chen /
kun mkhyen 'jigs med gling pa sogs kyi sku'i skye ba snga ma'i rnam thar khar sang gi mdzad pa de ring gsal ba lta bu'i sngon gnas rjes dran gyi ye shes chen po'i mthu thob pas /
rig 'dzin 'jigs med gling pa la chos sku ye shes kyi mkha' 'gros rang byung sprul pa'i shog ser hril mo lnga gtad pa'i chos sde'i bye brag
/bka' bab bdun gyi bzhi pa /
rtsa gsum 'od gsal snying tig 'di nyid rje btsun thams cad mkhyen gzigs dgung grangs bcu drug pa'i skabs dgongs klong ye shes kyi gsang mdzod las brdol pa thugs nyams su bzhes te ring du gsang bas rgyas btab /
bstan 'gror phan bde'i phrin las kyi sgo mtha' dag gi gsos sman du mdzad /
dus su babs pa na sprul pa'i lo chen bai ro dngos byon rgyal bas lung bstan 'jam pa'i rdo rje 7pad+ma gar dbang gi bka' yi lde'u mig gis rjes su bskul pa'i rten 'byung phun sum tshogs pas mtshams sbyar nas /
dgung grangs lnga bcur phebs pa lcags lug cho 'phrul zla ba'i dkar phyogs kyi tshes bcur gtan la phab nas thog ma'i chos sgo dbye bar mdzad cing /
rje des kyang dpal gnyags lo chen po'i rnam 'phrul kaHthog si tu paN+Di ta chos kyi rgya mtsho /
'jig rten dbang phyug rgyal dbang karma pa mkha' khyab rdo rje /
mkhas dbang rdo rje 'dzin pa bkra shis chos 'phel sogs la bstsal te 'od gsal rdo rje snying po'i bstan pa rin po che'i gces nor du bzhugs pa la /
bla ma sku gsum phyi nang gsang ba yang gsang dang bcas pa'i gtso 'khor spyi sgrub rtsa ba dang /
rtsa gsum sgos bka' so so bye brag gi sgrub tshul gnyis las /
'dir thog mar phyi sgrub sgyu 'phrul drwa ba ste gzhung las /
rtsa gsum 'chi med thod phreng rtsal :
bsnyen cing sgrub pa'i las kyi rim :
shin tu zab pa'i mthar thug 'di :
'das dus bkra shis brag gi phug :
mA ra ti ka'i tshogs khang du :
rigs sngags grub pa'i rnal 'byor dang :
dpa' bo DA ki'i don du bstan :
da lta las can dag pa'i 'khor :
mnga' bdag rje 'bangs grogs bcas la :
smin cing grol ba'i sgo 'phar dbye :
ma 'ongs lnga brgya'i tha ma ru :
zab mo'i lam rnams 'chal 'gyur zhing :
nges don rtog ge'i tshig la re :
blo yis mtshon pa'i stong lta yis :
bden gnyis rgyu 'bras khyad du gsad :
bod khams sdug bsngal gsum gyis mnar :
de yi tshe na bdag nyid dang :
'jam dpal chos kyi bshes gnyen gyis :
byin gyis brlabs pa'i snying gi bu :
'od gsal sprul pa'i rdo rje'i don :
rig pa dbyings kyi sgrom bur sbas :
nam zhig rten 'brel dus babs tshe :
yang gsang snying gi thig le'i skor :
skal bar ldan pa'i tshogs rnams la :
rgya cher bshad dang sgrub pa'i mthus :
gangs can skye 'gro bde bas 'tsho :
'brel tshad gtan bde'i sa la bkod :
ces rdo rje'i tshig gis bsngags pa'i don bzhin thod phreng rigs lnga dang /
rig 'dzin rnam brgyad /
gu ru mtshan brgyad /
dpal chen bka' brgyad /
rig bdag dang sgo ba sogs spyi dril du sgrub pa'i dbang bskur rgyas pa 'bogs pa'i skabs su bab pa yin la /
de la sngon 'gro lhag gnas gsum dang dkyil 'khor du 'jug pa gnyis /
dngos gzhi phan nus zab dbang dang bcas pa /
rjes gtad rgya sogs zhib rgyas kyi /
thog mar dbang gi sgo 'byed pa sngon 'gro lhag gnas kyi rim pa gal che ba'i phyir de khar sang song grub nas /
da thun mong smin byed ye shes thig le dang zab mo'i dbang bzhi ye shes dpal ster rgyas 'bring gnyis dgongs pa gung bsgril gyis 'bul ba la bdag nyid kyi bgyi 'os rnams grub nas /
khyed rang slob ma rnams kyi ngo skal du gyur pa dkyil 'khor du 'jug pa'i rim pa dang /
zhugs nas mngon par dbang bskur ba gnyis su yod pa las /
thog mar 'jug pa'i chos rnams zhu ba'i don du dmigs te maN+Dal dbul ba zhu /
zhes mtshams sbyar nas maN+Dal 'bul du gzhug
/khyed rang rnams sngon chad gnyis 'dzin gyi zhen rtog mthug pos ldongs te dkyil 'khor gyi lha tshogs ma mjal ba'am /
mjal na'ang dkyil 'khor so ma 'di nyid ma mjal ba mtshon byed du spyan dar dmar po res gdong bcing ba'i mos pa mdzod /
oM tsak+Shu b+han+d+ha wA ra ma na ya hU~M/
zhes mig dar 'ching /
dkyil 'khor gyi lha rnams phyag stong par mjal du mi rung bas phyag rten du u dum+bA ra'i me tog gi phreng ba kha dog lnga pa re byin pa'i mos pa mdzod /
oM puSh+pe sid+d+hi hU~M/
zhes me tog gtad la /
bla ma dang dkyil 'khor gyi gtso bo gnyis su med pa la dad mos gdung shugs drags pos pus btsugs thal sbyar dang bcas gsol ba 'debs pa 'di'i rjes zlos mdzod /
sangs rgyas kun gyi ye shes sku :
rdo rje slob dpon dgongs su gsol :
bdag cag 'khor ba las bsgral phyir :
dkyil 'khor chen por 'jug par 'tshal :
lan gsum /
slob dpon gyis /
gsang ba bla med dkyil 'khor 'dir :
smin pa'i dbang mchog don gnyer na :
dbang srog dam tshig rgya mtsho'i gnas :
srog la babs kyang srung nus sam :
zhes dris pa'i lan gsol ba 'di'i rjes zlos mdzod /
lha dang dbyer med slob dpon gyi :
bka' bzhin rjes su sgrub lags kyi :
so thar byang sems rig 'dzin gyi :
sdom pas bdag rgyud gtams par mdzod :
ces gsol ba la slob dpon gyis gnang ba sbyin pa ni /
dus gsum gshegs pa'i sangs rgyas kun :
rdo rje'i lam mchog 'di la brten :
de phyir gsang chen dkyil 'khor 'dir :
bu khyod 'jug cing smin par bya :
zhes gnang ba sbyin /
'dir skyabs sems /
tshogs gsag
/sdom pa gzung ba rnams gong gi sta gon skabs su 'byung ba ltar dmigs pa'i mtshams sbyor bcas rjes zlos byar gzhug
/gsang sngags nang gi rdo rje'i rnal 'byor du sems bskyed pa thun mong ma yin pa ni /
khyed rang rnams kyi snying gar kun rdzob byang chub sems kyi ngo bo zla ba'i dkyil 'khor gyi steng du don dam byang chub sems kyi ngo bo rdo rje dkar po rtse lnga pa res mtshan par sgoms la bden gnyis dbyer med du sems bskyed par mos pas 'di'i rjes zlos /
oM sarba yo ga tsit+ta ut+pA da yA mi /
lan gsum /
rdo rje me tog dang bcas pa snying gar bzhag
/sems bskyed pa de nyid brtan par byas par mos shig
/su ra te sa ma ya satwaMHho sid+d+hi badzra ya thA su khaM/
gsang ba'i de kho na nyid bsgo ba'i don thugs la nges par mdzod cig
/ho :
tshul chen gsang ba sngags kyi lam :
thabs mkhas ngo mtshar spyod pa ni :
gzhan du smras na nyams par 'gyur :
de phyir gzhan la ma smra zhig :
ces gdams /
de nas dkyil 'khor du 'jug pa dngos la /
thog mar phyi ltar du 'jug par gsol ba gdab pa'i phyir /
slob ma rnams dkyil 'khor gyi phyi rol shar sgo'i thad du 'khod par mos la /
de yang don dam ye shes kyi dkyil 'khor du lha dang bdag nyid gnyis med du bsgrub pa'i phyir 'jug pa la /
thog mar kun rdzob byang chub sems kyis rgyud sbyang bas gzhi gzung dgos pa mtshon pa'i phyir gzhal yas khang gi sgo bzhi'i pho nya la gsol ba gdab pa 'di'i rjes zlos mdzod /
ho :
smon pa tshad med rnam bzhi'i dngos :
dkyil 'khor chen po'i sgo phye nas :
gnyis med 'jug pa'i byang chub sems :
ye shes lha tshogs bstan du gsol :
lan gsum /
zhes gsol ba btab pas chos dbyings bde ba chen po'i ye shes dga' ba bzhi yi rang gzugs dkyil 'khor phyi'i sgo ba bzhis sgo shag gis phye ba la 'jug pas /
gzhan phan phrin las rnam bzhis 'gro kun sgrol nus kyi rten 'brel mngon du gyur par mos mdzod /
bde chen rol pa'i dkyil 'khor nas :
dga' bzhi'i ye shes gzugs 'chang ba :
gang 'dul phrin las sgo ba bzhis :
skal par ldan rnams gzhug par 'tshal :
dzaHhU~M baM hoHpra be sha ya phaTa?:
ces yol ba bsal /
de ltar sngags dang phyag rgyas sgo phyes te khyed rang rnams las kyi rdo rjes sna drangs te dkyil 'khor gyi shar sgo nas brtsam ste g.yas skor du rim gyis zhugs pas /
lha tshogs rnams kyi sku gsung thugs la phyag 'tshal ba'i mos pas thal mo gnas gsum du sbyor la sngags 'di'i rjes zlos mdzod /
oM na ma te hU~M:
na ma mi hU~M:
na mo na ma hU~M:
lan bzhi /
slar yang shar gyi sgo drung du sna tshogs rdo rje'i gdan steng du 'khod pa la dkyil 'khor nang du zhugs nas lha dang skal mnyam du sgrub pa'i cho ga dngos ni dbang gi cho gas sngags sdom 'bogs pa ste /
dbang srog rgyud la 'dzin pa dam tshig la rag las pas tshul bzhin bsrung ba'i phan yon /
de las 'das pa'i nyes dmigs /
gnyis ka dang /
slob dpon bka' gnyan par bsgrag pa'i dam gzhag bzhi po rim par 'byung ba la snyan gtod cig
/rdo rje spyi bor bzhag la /
ho :
deng khyod rang snang dkyil 'khor cher :
mchog tu gsang bas rab zhugs na :
ye shes dngos grub 'thob 'gyur gyi :
gzhan du smras na de ltar min :
badzra gu h+ya sa ma ya ho :
rdo rje snying gar bzhag la /
gnyis med ye shes rdo rje sems :
khyod kyi snying dbus yang dag zhugs :
tshul min smras na nyams par 'gyur :
de bas gsang chen thub par gyis :
badzra satwa dz+nyA na sa ma ya A:
nang mchod sbyar ba'i dung chu sbyin la /
rdo rje'i dam tshig bdud rtsi'i chu :
thungs shig thungs shig sems dpa' che :
dam tshig 'das na sreg byed cing :
bsrungs na dngos grub rnam gnyis thob :
badzra a mr-ita u da ka sa ma ya ho :
rdo rje gdengs shing mgor bzhag la /
deng nas khyod kyi he ru ka :
rdo rje slob dpon nga yin gyis :
ji ltar bsgo ba'i tha tshig las :
nam yang 'da' bar ma byed cig :
badzra sa ma ya rak+Shan+tu :
de nas dngos gzhi dbang gi gzhi 'god pa la ye shes dbab pa'i don du gsol ba gdab pa 'di'i rjes zlos mdzod /
ho :
rab 'byams rtsa gsum lha tshogs kyi :
rdo rje'i ye shes bde ba che :
deng 'dir bdag la dbab nas kyang :
byin gyis brlab par mdzad du gsol :
zhes gsol ba gdab pa sngon du 'gro bas khyed rang rnams lus gnad drang por srongs /
ngag gnad rlung kha sbyor du chings /
sems kyi gnad tshogs drug gi yul la ma yengs par dmigs pa 'di rtse gcig tu sgoms shig
/las sngags kyis bsang /
oM ma hA shUn+ya tAs stong par sbyang /
gzung 'dzin gnyis bsdus kyi chos thams cad stong par gyur /
stong pa'i ngang las snod rnam par dag pa 'og min pad+ma 'od kyi zhing ngo mtshar gyi bkod pa rgya mtshos mdzes shing blta na sdug pa'i gzhal yas khang gi dbus su /
bcud rnam par dag pa khyed rang rnams gang du gnas pa'i go sar pad+ma nyi zla'i gdan gyi steng du rang rig hU~M yig gi rnam pas mtshan pa'i rdo rje rtse lnga pa yongs su gyur pa las /
khyed rang rnams phyogs dus rgyal ba 'dus pa'i spyi gzugs sku lnga lhun grub rig 'dzin che mchog chos sku rdo rje 'chang gsang ba 'dus pa sku mdog thing gsal las bzhi lhun grub spyan gsum zhi 'dzum yid tsam khro chags sgeg pa'i nyams 'gyur yongs su rdzogs pa /
sku gcer bu dar dang rin chen rus pa'i rgyan gyis bklubs pa /
phyag gnyis g.yas rdo rje thugs kar gtod cing g.yon dril bu kur brten nas yum la 'khyud cing zhabs brkyang bskum phyed pa'i skyil krung can /
gsang ba'i yum mchog man+dA raHdmar mo gzhon sgeg lang tsho'i tshul can gri thod 'dzin pa dang gnyis med sbyor ba'i /
rigs kyi bdag po kun bzang yab yum las rtsa brgyud rig 'dzin bla ma'i sprin phung 'phro ba /
sku yi gnas rnams su dpal chen sgrub sde brgyad kyi dkyil 'khor dang /
gnas yul gyi dpa' bo mkha' 'gro 'bum phrag yangs pa'i tshogs yongs su rdzogs pa'i yi dam DA ki'i spro bsdu'i khyab bdag chen por bzhugs pa'i spyi bor oM dkar po /
mgrin par AHdmar po /
thugs kar hU~M sngon pos mtshan par gsal /
de nas rgyud rnam par dag pa ye shes lha yi gzi byin dbab pa'i slad du slob dpon dang rtsa gsum dkyil 'khor gyi lha tshogs rnams la mos gus gdung shugs tshad med pa'i rdo rje'i glu gar rol mos bskul bas /
phyogs bcu dus bzhi'i bla ma yi dam sangs rgyas byang sems dpa' bo rnal 'byor ma'i lha tshogs rnams kyi sku gsung thugs rdo rje'i ye shes chen po'i byin rlabs dang dngos grub ma lus pa sku phyag rgya'i gar stabs shigs se /
gsung sngags kyi dzapa? dbyangs brda glu /
thugs bde stong phyag rgya'i rol pas lha sngags phyag mtshan gyi rnam pa dpag tu med pa char drag tu bab pa bzhin byon nas /
khyed rang rnams la dbyer med du thim pas lhag pa'i ye shes chen po'i gzi byin snying la dbab ste gnyis su med par byin gyis brlabs par mos mdzod /
'beb rdzas bsreg
/dbyangs dang cang te'u dril bu sogs rol mos bskul la las byang gi spyan 'dren dang dbab sngags yang yang brjod /
sgo gsum bde ba chen po'i nyams 'bar ba sogs ye shes phebs pa'i rtags byung na rtsol med du bskyang du gzhug
/de ltar phab pa'i ye shes pa'i byin rlabs kyi rgyun sgo gsum la rab tu gnas par byas par mos shig
/tiSh+Tha badzras :rdo rje spyi bor rgya gram du bzhag
/me tog dor ba'i dkyil 'khor 'du byas la /
khyed rang rnams la sngar byin pa'i me tog de nyid /
ye shes pa'i dkyil 'khor la gtso 'khor rang rgyud bzang ngan gyi bye brag med kyang rnam pa rang rang gi tshe rabs sngon nas 'brel ba'i rigs gang yin pa'i lha la phog par shog snyam pas tshig 'di'i rjes zlos dang bcas 'dor ba zhu /
ho :
rang snang rnam dag 'og min du :
bde chen rdo rje'i maN+Da lar :
rig pa'i me tog 'di dor bas :
lhag pa'i lha la 'bab par shog :
oM sarba ta thA ga ta maN+Da la puSh+pe pra tIts+tsha ho :
zhes dor du gzhug
/de ltar dor ba'i me tog dbus su babs na bde gshegs rigs kyi khyab bdag bud+d+ha thod phreng rtsal /
shar du rdo rje thod phreng /
lhor rat+na thod phreng /
nub tu pad+ma thod phreng /
byang du karma thod phreng rtsal gyi rigs su nges pa ste de dag gang la babs pa nyid lhag pa'i lhar zungs shig
/dbus su babs na kun bzang thugs mchog rdo rje rtsal /
shar du mi bskyod rdo rje rtsal /
lho ru rin chen dbang phyug rtsal /
nub tu gar dbang bzhad pa rtsal /
byang du las rab yongs grub rtsal sogs rigs dang mthun pa'i gsang mtshan gdags /
me tog gi cod pan slar yang spyi bor bcings la /
me tog lhag pa'i lhas bzhes te slar yang dbang rtags cod pan gyi tshul du spyi bor bcings par mos mdzod /
khyod ni bla med byang chub kyi :
ye shes dam pa'i snod yin phyir :
rdo rje'i dam tshig 'di zungs la :
rang gzhan don gnyis bsgrub par gyis :
pra ti gr-ih+na i maM satwA ma hA bA la :
zhes brjod pas lhag pa'i lha dang byang chub bar du 'bral ba med par byin gyis brlabs te brtan par byas par mos shig
/slob dpon gyi thugs ka nas ye shes kyi 'od zer gser gyi thur ma lta bu 'phros /
khyed rang rnams kyi mig la phog pas ma rig pa'i sgrib g.yogs mig dar dang lhan cig bsal te dag pa chen po rdo rje'i ye shes kyi spyan phyes pas 'od gsal ye shes kyi dkyil 'khor mthong ba'i skal ldan du byas par mos /
mig thur thogs la /
e ma ho gdod nas rnam dag pa'i :
dri med 'od gsal rdo rje'i spyan :
glo bur 'khrul pas bsgribs pa'i mun :
ye shes thur mas dbye bar bya :
dz+nyA na tsak+Shu pra be sha ya phaTa?:
ces gdong g.yogs bsal la /
phyag shing gis dkyil 'khor bstan te /
ltos shig skal ldan rigs kyi bu :
da ni dad pa rab tu skyed :
rtsa ba gsum gyi dkyil 'khor 'dir :
rdo rje'i rig pa 'dzin par 'gyur :
he badzra sarba ta thA ga ta maN+Dal pa sh+ya ho :
de ltar rnam dag ye shes kyi spyan gsar du thob pa la rang snang ye shes kyi dkyil 'khor blta bar bskul zhing brda don rtags kyi phan yon brjod pas thugs spro ba bskyed pa ni /
de yang bde chen dbyings phyug yum lnga'i mkha' klong 'byung ba rim lnga ri rab dang bcas pa'i steng rdo rje'i srung 'khor yangs shing rgya che ba'i nang du /
'og min bde chen pad+ma 'od kyi gzhal med khang byang chub phyogs chos rnam par dag pa'i thar pa chen po'i grong khyer rgyan dang bkod pa'i ngo mtshar rab 'byams yongs su rdzogs pa /
gru bzhi sgo bzhi rin chen sna lnga'i rtsig pa la pha gu dra phyed shar bu mda' yab dbus phyur bur ye shes rin po che'i tog gis mdzes pa rta babs chos 'khor ri dwags kyis spras pa'i dbus rin chen zur brgyad pad+ma nyi zla'i steng du ye shes lnga'i rigs kyi bdag po thams cad lhun gyis grub pa'i rig 'dzin bud+d+ha thod phreng rtsal chos sku rdo rje 'chang gsang ba 'dus pa sku mdog mthing nag khro chags sgeg tshul he ru ka'i chas can /
bde ba chen po'i ye shes kyi gzi byin rab tu 'bar ba'i phyag gnyis rdor dril thugs kar bsnol ba /
zhabs brkyang bskum gar stabs dang bcas te rang 'od kyi yum man+dA raHdmar mo gri thod 'dzin pa dang sbyor ba /
gnyis ka'ang dar dang rin chen rus pas brgyan pa'i dbu gtsug tu chos sku kun tu bzang po yab yum la rgyud lung man ngag gi rig 'dzin bla mas bskor ba /
rdo rje'i sku'i gnas rnams su dpal chen sgrub sde brgyad kyi yi dam lha tshogs dang /
gnas yul nyer bzhi'i dpa' bo mkha' 'gro'i tshom bu rnams 'phro zhing 'du ba'i phyogs kyi pad 'dab bzhir thod phreng rigs bzhi yab yum /
de'i phyir rin chen zur brgyad la sprul pa'i gu ru mtshan brgyad /
sgo bzhir rigs bzhi'i dbang chen he ru kaHyab yum rnams rigs kyi sku mdog phyag mtshan rgyan cha lugs rnam 'gyur ma 'dres yongs su rdzogs pa /
bar mtshams rnams su rtsa gsum chos srung rgya mtsho'i tshogs rnams nyi ma dang 'od zer gyi tshul du ye shes kyi rol pa tshad med par bzhugs te /
de ltar rtsa gsum kun 'dus bla ma chos sku gsang ba 'dus pa lha bcu bdun gyi rten dang brten par bcas pa mngon sum du mjal bar mos la dad gus spro ba chen po bskyed pa ni /
mtshon byed dpe yi bcos ma'i dkyil 'khor rdul tshon dang rdzas la brten te dang po'i las can dbang gis smin par byas nas lam bsgoms pas /
mtshon bya rang byung lhan skyes kyi dkyil 'khor rdo rje phung po'i grong khyer du gdan gsum yongs rdzogs chen po'i ma d+ha lar gdod nas dag pa nyid du bzhugs par shes pas /
yin tshul gshis kyi dkyil 'khor bde stong sgyu 'phrul drwa ba ma bcos mnyam rdzogs chen po'i bdag nyid rang rig gnyug ma'i ngo bor lhun gyis grub pa rnams /
bzhugs tshul don gyi dkyil 'khor phyi nang gzhan gsum gnyis med dbyings rig brdal ba chen por ro gcig pa'i don rtogs te la bzla dgos pas /
ho :
ka dag gting gsal chos kyi sku :
spros pa bral ba'i ye shes las :
lhun grub 'od lnga'i zhing khams su :
longs spyod yongs rdzogs 'khor lor shar :
zung 'jug sprul pa'i rnam rol ni :
lhag pa gzugs brnyan dkyil 'khor 'dir :
sa bcu lam lnga'i yon tan kun :
ma btsal lhun gyis grub pa yi :
thar pa chen po'i gzhal med khang :
yid 'ong nyams dga'i gnas mchog tu :
sku dang ye shes dbyer med pa'i :
rab 'byams rtsa gsum lha yi tshogs :
snang la rang bzhin ma grub par :
gang 'dul tshul gyis bzhugs pa rnams :
mngon sum lta bur mthong ba'i blos :
gnyis su 'dzin pa'i rtog pa spongs :
thams cad rang snang nyid yin phyir :
gnyis med ye shes chen por sbyor :
phyi ru mtshon byed dkyil dang 'khor :
nang ltar rdo rje phung po'i grong :
gzhan du bskyed rdzogs zung 'jug pa'i :
zab mo'i lam mchog la brten nas :
rang byung lhun grub lus kyi dkyil :
rdo rje'i 'og min chen po'i klong :
rtsa dag snang stong sprul pa'i sku :
rlung dag bde stong longs spyod rdzogs :
thig le 'od gsal chos sku'i zhal :
bcing grol med par khyod kyis mthong :
badzra dz+nyA na sa ma ya ho :
zhes spro ba bskyed /
ston 'khor rnam dpyod dang ldan pa sogs dgos pa dang 'brel na /
zhes brjod phyi nang gzhan gsum gyi :
dkyil 'khor rnam dbye rgyas par bshad :
ces gsungs shing gang ltar yang /
de dag gis ji ltar brjod don bzhin mngon sum nyid du rtogs pa'i blos dad cing spro ba chen pos 'di'i rjes zlos mdzod /
oM sarba ta thA ga ta maN+Da la dz+nyA na badzra swa b+hA wa At+ma ko\u0f85 haM:
zhes nga rgyal brtan por gzung ngo //
de dag gis lha dang skal pa mnyam pa'i chos sngon 'gro 'jug pa'i chos rnams yongs su grub ste /

gnyis pa dngos gzhi zhugs nas mngon par dbang bskur ba zhu ba'i yon du maN+Dal phul /
de nas dngos gzhi'i dbang dngos bskur ba'i rim pa la /
dang po thun mong phyi phan pa rig pa'i dbang lnga /
gnyis pa thun min nang nus pa 'jug pa bdag po chen po'i dbang dang yongs rdzogs bum pa'i dbang /
de'i rjes 'brel du spros pa sku gsung thugs rdo rje gsum gyi byin rlabs dang lung bstan dbugs dbyung gzengs bstod bya ba /
gsum pa gsang ba skal pa mchog ldan la zab mo'i dbang gsum /
bzhi pa yongs rdzogs gtad rgya /
lnga pa mtha' rten mnga' gsol dang shis brjod bya ba rnams snga ma snga mas go phye nas phyi ma phyi ma gdul bya gang zag gcig gi rgyud la dbang rnams rim par bskur ba la /
dang po phyi sgro 'dogs gcod pa'i bla mas bum dbang yan lag dang bcas pa sbyin pa las /
rdo rje slob ma'i dbang la thun mong rig pa'i dbang lnga zhu ba'i slad du gsol ba 'debs pa 'di'i rjes zlos mdzod /
sangs rgyas kun 'dus rdo rje 'dzin :
bdag la rtse bas nyer dgongs nas :
rtsa gsum dkyil 'khor lha tshogs kyi :
dbang bskur dam pa bstsal du gsol :
lan gsum /
gzhung las /
thugs nas 'phros pa'i 'od zer gyis :
gdan gsum tshang ba'i dbang gi lha :
nam mkha' gang bar spyan drangs par :
mchod cing bstod nas gsol btab pas :
kun kyang dbang gi bya ba la :
dgongs pa mngon du gtad par mos :
dbang rdzas slob mar bcas pa yang :
so so'i rigs kyi lhar gsal zhing :
mi mthun phyogs las rgyal ba'i slad :
shis pa brjod pa sngon 'gro bas :
zhes gsungs pa ltar /
bdag mdun gyi thugs ka nas 'phros pa'i 'od zer gyis phyogs bcu'i rgyal ba sras dang bcas pa thams cad gdan gsum tshang ba'i dkyil 'khor pa'i rnam par spyan drangs /
badzra sa mA dzaH
thugs ka nas sprul pa'i lha mo rnams kyis mchod cing bstod par gyur /
oM badzra ar+g+haM pra tIts+tsha hoH
des 'gres te /
pA d+yaM nas /
shab+da'i bar brjod /
phung khams dag pa gshegs pa gshegs ma'i gdan //
dbang shes dag pa sems dpa' sems ma ste //
las kyi bdag po khro bo khro mo'i tshogs //
gdan gsum yongs rdzogs lha la phyag 'tshal bstod //
gsol ba gdab pa ni /
rdo rje can gyis sangs rgyas la //
'gro ba skyob pa'i ched du dbang //
yon tan 'byung gnas ji ltar bstsal //
de ltar 'di la'ang bstsal du gsol //
zhes gsol ba btab pas /
de bzhin gshegs pa rnams kyis dbang gi dgongs pa mdzad /
gshegs ma rnams kyis dbang bskur /
sems dpa' rnams kyis bkra shis brjod /
sems ma rnams kyis rdo rje'i glu gar bsgyur /
khro bo khro mo rnams kyis bgegs bskrad cing dbang gi phrin las la 'jug pas /
'jig rten gsum du dge legs kyi snang bas khyab par byas nas phyogs thams cad las rnam par rgyal ba'i shis pa'i tshig gis mnga' gsol bar gyur /
bkra shis gang zhig sems can kun gyi snying la gnas //
kun gyi bdag nyid rigs kun gyi ni bdag po mchog
/ma lus sems can skyed mdzad bde ba chen po ste //
des ni deng khyod dbang bskur mchog la bkra shis shog
/ces me tog 'thor zhing rol mo bya /
slob ma skad cig gis zhi ba'i las mdzad rdo rje thod phreng rtsal sku mdog mthing gsal zhi zhing dwangs pa'i nyams can /
phyag g.yas rdo rje thugs kar gtod cing g.yon des yu ba byas pa'i dril bu dkur brten pa /
dar dang rin chen rus pa'i rgyan ldan /
zhabs rdo rje'i skyil krung gis rang 'od rdo rje mkha' 'gro gri thod 'dzin pa dang mnyam par sbyor ba pad+ma nyi zla seng ge'i khri la bzhugs par sgoms /
nam mkha' gang ba'i lha tshogs rnams kyis rnam rgyal bum pa'i chu mi bskyod pa'i bdag nyid can gyis spyi bo nas dbang bskur bar mos shig
/rnam bum thogs la /
hU~M:
zhe sdang rnam dag rdo rje'i rigs :
mi bskyod chu yi dbang bskur bas :
rnam shes phung po rang grol nas :
me long ye shes mngon gyur shog :
oM sarba ta thA ga ta badzra a b+hi Shiny+tsa hU~M:
bum pas dbang bskur bum chu sbyin /
de ltar dbang bskur pa'i chu rgyun gyis lus kyi nang gang /
yid kyi dri ma dag
/chu'i lhag ma yar lud pa las mi bskyod pas dbur brgyan pa la mchod par gyur /
oM badzra ar+g+haM sogs /
rdo rje'i ye shes rtog pa med :
'od gsal rang bzhin mkha' dang mnyam :
spros dang spros med tshul las 'das :
bsam mi khyab pa'i bkra shis shog :
ces shis pa brjod /
des sangs rgyas thams cad kyi thugs kyi dbang thob /
nyon mongs pa zhe sdang dag
/rnam shes kyi phung po me long ye shes su gnas gyur /
thugs rdo rje rigs kyi las dang dngos grub sgrub pa la dbang ba yin no //
zhes rtogs pa brjod /
de bzhin du /
slob ma skad cig gis rgyas pa'i las mdzad rat+na thod phreng rtsal sku mdog ser gsal brjid cing dpa' ba'i nyams can /
phyag g.yas rin po che thugs kar gtod cing g.yon des yu ba byas pa'i dril bu dkur brten pa /
dar dang rin chen rus pa'i rgyan ldan /
zhabs rdo rje'i skyil krung gis rang 'od rin chen mkha' 'gro gri thod 'dzin pa dang mnyam par sbyor bas pad+ma nyi zla rta mchog gi khri la bzhugs par sgoms /
nam mkha' gang ba'i dbang gi lha tshogs rnams kyis dbu rgyan rin chen 'byung ldan gyi bdag nyid can spyi bor bcings te dbang bskur bar mos shig
/dbu rgyan bkon la /
hU~M:
nga rgyal rnam dag rin chen rigs :
rin 'byung dbu rgyan dbang bskur bas :
tshor ba'i phung po rang grol nas :
mnyam nyid ye shes mngon gyur shog :
oM sarba ta thA ga ta rat+na a b+hi Shiny+tsa trA~M:
badzra ka la sha a b+hi Shiny+tsa hU~M su ra tA satwaM a hoHzhes pas chu dbang /
de ltar dbang bskur pa'i chu rgyun gyis lus kyi nang gang /
shes bya'i sgrib pa dag
/chu'i lhag ma yar lud pa las rin chen 'byung ldan gyis dbur brgyan pa la mchod par gyur /
oM badzra ar+g+haM sogs kyis mchod /
'dod 'byung ye shes rtsol ba med :
shes dang shes bya thams cad pa :
lhun gyis grub pa'i yon tan rtsal :
'phel 'grib bral ba'i bkra shis shog :
des sangs rgyas thams cad kyi yon tan gyi dbang thob /
nyon mongs pa nga rgyal dag
/tshor ba'i phung po mnyam nyid ye shes su gnas gyur /
yon tan rin chen rigs kyi las dang dngos grub sgrub pa la dbang ba yin no //
slob ma skad cig gis dbang gi las mdzad pad+ma thod phreng rtsal sku mdog dmar gsal sgeg cing chags pa'i nyams can /
phyag g.yas pad+ma thugs kar gtod cing g.yon pas des yu ba byas pa'i dril bu dkur brten pa /
dar dang rin chen rus pa'i rgyan ldan /
zhabs rdo rje'i skyil krung gis rang 'od pad+ma mkha' 'gro gri thod 'dzin pa dang mnyam par sbyor bas pad+ma nyi zla rma bya'i khri la bzhugs par sgoms /
nam mkha' gang ba'i dbang gi lha tshogs rnams kyis thabs bde ba chen po mtshon pa'i rdo rje snang ba mtha' yas kyi rang bzhin can phyag g.yas su gtad par mos shig
/rdo rje gtad la /
hU~M:
'dod chags rnam dag pad+ma'i rigs :
mtha' yas rdo rje'i dbang bskur bas :
'du shes phung po rang grol nas :
sor rtog ye shes mngon gyur shog :
oM sarba ta thA ga ta pad+ma a b+hi Shiny+tsa hrI:
badzra ka la sha sogs chu dbang /
de ltar dbang bskur pa'i chu rgyun gyis lus kyi nang gang /
ngag rlung gi dri ma dag
/chu'i lhag ma yar lud pa las 'od dpag tu med pas dbur brgyan pa la mchod par gyur /
oM badzra ar+g+haM sogs kyis mchod /
pad+ma'i ye shes 'gag pa med :
sgra dbyangs rgya mtsho'i rjes su 'gro :
sems can khams rnams sad mdzad pa :
yi ge 'khor lo'i bkra shis shog :
des sangs rgyas thams cad kyi gsung gi dbang thob /
nyon mongs pa 'dod chags dag
/'du shes kyi phung po sor rtogs ye shes su gnas gyur /
gsung pad+ma'i rigs kyi las dang dngos grub sgrub pa la dbang ba yin no //
slob ma skad cig gis drag po'i las mdzad karma thod phreng rtsal sku mdog ljang nag gtum zhing khros pa'i nyams can /
phyag g.yas rgya gram thugs kar gtod cing g.yon des yu ba byas pa'i dril bu dkur brten pa /
dar dang rin chen rus pa'i rgyan ldan /
zhabs rdo rje'i skyil krung gis rang 'od las kyi mkha' 'gro gri thod 'dzin pa dang mnyam par sbyor bas pad+ma nyi zla mkha' lding gi khri la bzhugs par sgoms /
nam mkha' gang ba'i dbang gi lha tshogs rnams kyis shes rab stong pa nyid mtshon pa'i dril bu don yod grub pa'i rang bzhin can phyag g.yon du gtad par mos shig
/dril bu sbyin la /
hU~M:
phrag dog rnam dag las kyi rigs :
don grub dril bu'i dbang bskur bas :
'du byed phung po rang grol nas :
bya grub ye shes mngon gyur shog :
oM sarba ta thA ga ta karma a b+hi Shiny+tsa A:
badzra ka la sha sogs chu dbang /
de ltar dbang bskur pa'i chu rgyun gyis lus kyi nang gang /
kun gzhi'i sgrib pa dag
/chu'i lhag ma yar lud pa las don yod grub pas dbur brgyan pa la mchod par gyur /
oM badzra ar+g+haM sogs kyis mchod /
las kyi ye shes thogs pa med :
gdul bya'i khams dang mthun par ston :
phan 'dogs tshar gcod rjes gzung ba'i :
bde mchog sgyu ma'i bkra shis shog :
des sangs rgyas thams cad kyi phrin las kyi dbang thob /
nyon mongs pa phrag dog dag
/'du byed kyi phung po bya grub ye shes su gnas gyur /
phrin las rigs kyi las dang dngos grub sgrub pa la dbang ba yin no //
slob ma skad cig gis mchog gi las mdzad bud+d+ha thod phreng rtsal dkar gsal zhi 'dzum sgeg pa'i nyams can /
phyag g.yas 'khor lo thugs kar gtod cing g.yon des yu ba byas pa'i dril bu dkur brten pa /
dar dang rin chen rus pa'i rgyan can /
zhabs rdo rje'i skyil krung gis rang 'od mchog gi rigs kyi mkha' 'gro gri thod 'dzin pa dang mnyam par sbyor bas pad+ma nyi zla glang po'i khri la bzhugs par sgoms /
nam mkha' gang ba'i dbang gi lha tshogs rnams kyis rdo rje dang bcas pa'i dril bu thogs te /
rnam par snang mdzad kyi bdag nyid can gyi ming gi dbang bskur bar mos shig
/rdor dril lhan cig pa spyi bor 'khrol la /
hU~M:
gti mug rnam dag bde gshegs rigs :
snang mdzad ming gi dbang bskur bas :
gzugs kyi phung po rang grol nas :
chos dbyings ye shes mngon gyur shog :
oM sarba ta thA ga ta bud+d+ha a b+hi Shiny+tsa oM:
gsang ba'i mtshan bsgrag
/badzra ka la sha sogs chu dbang /
de ltar dbang bskur pa'i chu rgyun gyis lus kyi nang gang /
lus kyi dri ma dag
/chu'i lhag ma yar lud pa las rnam par snang mdzad kyis dbur brgyan pa la mchod par gyur /
oM badzra ar+g+haM sogs kyis mchod /
bde gshegs ye shes 'gyur ba med :
brtan g.yo kun la khyab pa'i srog :
phyag rgya'i gzugs su rang snang ba'i :
dkyil 'khor chen po'i bkra shis shog :
des sangs rgyas thams cad kyi sku yi dbang thob /
nyon mongs pa gti mug dag
/gzugs kyi phung po chos dbyings ye shes su gnas gyur /
sku bde gshegs rigs kyi las dang dngos grub sgrub pa la dbang ba yin no //
gzhung las /
so so'i dag pa ngo sprad cing :
shis pa brjod pas mnga' gsol bya :
zhes pa ltar ro //
gnyis pa nang nus pa 'jug pa rdo rje slob dpon bdag po chen po'i dbang dang yongs rdzogs bum pa'i dbang bskur rjes 'brel dang bcas zhu ba'i don du gsol ba gdab pa 'di'i rjes zlos mdzod /
dpal ldan rigs kun khyab bdag ches :
phan pa'i dbang bskur bstsal lags na :
da ni nus pa 'jug pa'i dbang :
ma lus bdag la bstsal du gsol :
lan gsum /
de nas nus dbang dngos la spyi dang bye brag khyad par gyi dbang gsum las /
dang po'i don du khyed rang rnams gtso bo'i mdun dkyil 'khor gyi thad drang por seng ge'i khri la gnas par steng du gdugs phub /
'dod yon gyi mchod pas mdun bdar te dkyil 'khor 'khor lo'i dbang phyug khyab byed drug pa'i rigs mchog chos sku rdo rje 'chang gsang ba 'dus pa rang 'od kyi phyag rgya ma dang sbyor zhing /
sku la rtsa gsum dkyil 'khor ma lus yongs rdzogs til gyi gong bu kha bye ba bzhin bzhugs pa /
rgyan dang phyag mtshan yongs su rdzogs pa'i bdag nyid du snyems pa bzung ba la /
thabs bde ba chen po rdo rje thugs kyi dam tshig phyag g.yas su gtad pa gsor te thugs kar gtod /
shes rab stong pa nyid dril bu gsung gi dam tshig g.yon du gtad pa dkrol la dkur brten /
bde stong zung 'jug phyag rgya sku yi dam tshig rdor dril thugs kar bsnol te 'khyud pa'i rgyas yab yum gnyis med bde ba chen po'i sbyor bas rgyu dus kyi yan lag bdun la goms pas 'bras bu sku gsum kha sbyor bdun du sangs rgyas par mos shig
/oM AHhU~M:
thabs dang shes rab dbyer med pa'i :
rdo rje dril bu 'di zungs la :
ye shes phyag rgyar mnyam sbyor ba'i :
bde ba che la rtag tu rol :
de bzhin gshegs pa thams cad kyi :
sku gsung thugs kyi gsang ba dang :
dbyer med rdo rje 'dzin khyod kyis :
gang 'dul 'gro kun sgrol bar mdzod :
oM ma hA badzra hU~M:
rdo rje thugs kar gsor /
oM ma hA gaN+De ho :
dril bu 'khrol te dkur brten /
oM sarba ta thA ga ta ma hA a nu rA ga Na dz+nyA na badzra swa b+hA ba At+ma ko\u0f85 haM:
zhes 'khyud rgya byar gzhug
/slar yang dbang gi lha rnams kyis bkra shis pa'i rnam pa du ma dang ldan pas rin po che'i bum pa bdud rtsi'i chu rgyun gyis gang bas dbang bskur bar mos shig
/rnam bum gyis dbang bskur la /
hU~M hrI:
snang stong bum pa'i dkyil 'khor du :
rtsa ba gsum gyi lha tshogs shar :
skal ldan bu la dbang bskur bas :
phung khams lha skur smin par shog :
rtsa sngags mthar /
kA ya a b+hi Shiny+tsa oM:
de ltar dbang bskur pa'i chu rgyun gyis lus kyi nang gang /
sgrib pa bzhi'i sa bon bag chags dang bcas pa dag
/chu'i lhag ma gyen du 'khyil ba las rdo rje sems dpas dbur brgyan par gyur /
gnyis pa bye brag tu rjes su gnang ba la khyed rang rnams kyi spyi bor bkra shis pa'i gdugs phub /
lag g.yas su chos dung gtad cing 'bud du gzhug
/g.yon pas shes rab kyi dril bu 'khrol /
mchan du rgyud kyi glegs bam gtad /
rkang 'og tu phrin las rgyun mi chad pa'i 'khor lo byin pa bskor te de nyid bcu sogs rdo rje rgyal po'i bka' rab 'byams kyis dbang bskur bar mos shig
/chas rnams gtad de /
hU~M hrI:
bde chen thabs mchog rdo rje sems dpa' dang :
shes rab stong nyid dbyings phyug snyems ma yum :
dbyer med mnyam sbyor rdo rje'i slob dpon dbang :
deng 'dir skal ldan khyod la sbyin pa yis :
zab gsang rdo rje rtse mo'i nye lam gyi :
chos kyi 'khor lo rtag tu bskor nas kyang :
sna tshogs thabs kyis gdul bya ma lus kun :
bde chen thar pa'i grong du dbugs dbyungs shig :
oM AHhU~M sarba ta thA ga ta maN+Da la badzra A tsAr+Ya a d+hiSh+ThA Na a b+hi Shiny+tsa hU~M:
nam mkhar bzhugs pa'i dbang gi lhas shis pa'i glu dbyangs dang me tog gi char bsnyil bas bde ba chen po'i ye shes skyes brtan gong 'phel du mdzad pas mnga' gsol bar mos /
dkon mchog gsum gyi shis brjod bya /
rten snying dang su pra tiSh+Tha brjod /
dbang gi lha rnams gnyis med du thim par mos /
de yang sngags kyi smin grol sgra ji bzhin du spyod pa dag gis 'di yan chad kyi dbang gi cho gas rgya che ba'i lam gyi snod ldan rjes su bzung nas /
thun mong gi bskyed bzlas kyi man ngag 'bogs shing /
zab pa'i mchog dbang gong ma gsum ni 'khor ba la rgyab kyis phyogs shing zab mo'i man ngag mthar thug don du gnyer ba la de'i dbang dang gdams pa ster bar gsungs pas /
gzhung 'dir yang /
de nas zab mo'i dbang gsum po :
ye shes dpal ster ji bzhin la :
spros dang 'brel na dkyil 'khor pa :
yongs su rdzogs pa'i lha dbang bskur :
so so'i sngags kyi rjes gnang dang :
'od gsal ye shes don ngo sprad :
lung bstan dbugs dbyung gzengs bstod bya :
zhes gsungs kyang deng sang ni dbang khrid kyi rgyun mi nyams pa tsam gnad du zab pas dbang bzhi sbrel te gsung ba'i phyag bzhes bzhin 'og tu bya ba yin la /
gsum pa khyad par ba rjes 'brel du spros pa sku gsung thugs kyi byin rlabs dang nus pa rgyud la 'jug pa'i phyir lha sngags rig pa'i dbang bskur sbyin pa dang /
lung bstan dbugs dbyung gzengs bstod bya ba'i thog mar /
sku phyag rgya'i dbang bskur ba la gsol ba 'debs pa 'di'i rjes zlos mdzod /
e ma rigs kun khyab bdag mchog :
rdo rje slob dpon dgongs su gsol :
bdag cag smin cing grol ba'i phyir :
ye shes lha yi dbang bskur stsol :
lan gsum bya /
slob dpon dang mdun bskyed lha tshogs gtso 'khor rnams kyi rdo rje'i sku yi gnas so so nas ye shes kyi sku mar me gcig las gnyis mched kyi tshul du byon nas /
khyed rang gi lus kyi gnas so sor lus dkyil gyi rnam pa rjes su dran pa'i lha gnas kyi pad nyi'i gdan re re gsal ba la thim pas ye shes kyi phyag rgya dang gnyis med du gyur par mos shig
/hU~M hrI:
sgyu 'phrul drwa ba'i dkyil 'khor nas :
rtsa gsum kun 'dus thod phreng rtsal :
yab yum gnyis med dbang bskur bas :
bder gshegs yongs rdzogs dbang thob shog :
oM AHhU~M badzra gu ru pad+ma sid+d+hi hU~M:
kA ya a b+hi Shiny+tsa oM:
hrI:
spros bral chos sku'i dkyil 'khor nas :
rigs kyi bdag po che ba'i mchog :
kun bzang yab yum dbang bskur bas :
dbang bzhi'i ye shes smin par shog :
oM d+harma kA ya AHhU~M:
kA ya a b+hi Shiny+tsa oM:
hrI:
snang stong dbyer med dkyil 'khor nas :
'jam dpal grub pa'i rig pa 'dzin :
many+dzu mi tras dbang bskur bas :
rtsa khams lha skur smin par shog :
oM ma hA gu ru shA ri rAM many+dzu shrI mi tra AHhU~M:
kA ya a\u0f8e
hrI:
grags stong dbyer med dkyil 'khor nas :
rta mchog grub pa'i rig pa 'dzin :
nA gArdzu nas dbang bskur bas :
srog rtsol sngags su smin par shog :
oM ma hA gu ru shA ri rAM nA gArdzu naHAHhU~M:
kA ya a\u0f8e
hrI:
rig stong dbyer med dkyil 'khor nas :
yang dag grub pa'i rig pa 'dzin :
hU~M chen kA ras dbang bskur bas :
rtog tshogs chos skur smin par shog :
oM ma hA gu ru shA ri rAM hU~M kA ra AHhU~M:
kA ya a\u0f8e
hrI:
yon tan sna tshogs dkyil 'khor nas :
bdud rtsi grub pa'i rig pa 'dzin :
bi ma mi tras dbang bskur bas :
dga' bzhi'i ye shes mngon gyur shog :
oM ma hA gu ru shA ri rAM bi ma la mi tra AHhU~M:
kA ya a\u0f8e
hrI:
phrin las rnam bzhi'i dkyil 'khor nas :
phur pa grub pa'i rig pa 'dzin :
pra chen hastis dbang bskur bas :
khams gsum dbyings su sgrol bar shog :
oM ma hA gu ru shA ri rAM pra b+hA hasti AHhU~M:
kA ya a\u0f8e
hrI:
klong lnga dbyings kyi dkyil 'khor nas :
ma mo grub pa'i rig pa 'dzin :
d+ha na saMskr-itas dbang bskur bas :
snang srid sems su rdzogs par shog :
oM ma hA gu ru shA ri rAM d+ha na saMskr-ita AHhU~M:
kA ya a\u0f8e
hrI:
dregs pa zil gnon dkyil 'khor nas :
mchod bstod grub pa'i rig pa 'dzin :
ram+bi gu h+yas dbang bskur bas :
gzung 'dzin 'byung po 'dul bar shog :
oM ma hA gu ru shA ri rAM ram+bi gu h+ya AHhU~M:
kA ya a\u0f8e
hrI:
mngon spyod dmod pa'i dkyil 'khor nas :
drag sngags grub pa'i rig pa 'dzin :
shAn+tiM gar+b+has dbang bskur bas :
gnyis snang dgra bgegs tshar gcod shog :
oM ma hA gu ru shA ri rAM shAn+tiM gar+b+ha AHhU~M:
kA ya a\u0f8e
hU~M:
bde chen 'khor lo'i dkyil 'khor nas :
mnyam nyid ye shes ngo bo nyid :
'jam dpal sku yi dbang bskur bas :
gshin rje yongs rdzogs dbang thob shog :
oM A kro te ka ya mAn+ta ka ha na ma tha b+hany+dza hU~M phaTa?:
kA ya a\u0f8e
hU~M:
longs spyod 'khor lo'i dkyil 'khor nas :
sor rtog ye shes ngo bo nyid :
pad+ma gsung gi dbang bskur bas :
rta mgrin yongs rdzogs dbang thob shog :
oM pad+mAn+ta kr-ita badzra kro d+ha h+ya grI ba hU~M phaTa?:
kA ya a\u0f8e
hU~M:
chos kyi 'khor lo'i dkyil 'khor nas :
me long ye shes ngo bo nyid :
yang dag thugs kyi dbang bskur bas :
khrag 'thung yongs rdzogs dbang thob shog :
oM ru lu ru lu hU~M b+h+yo hU~M phaTa?:
kA ya a\u0f8e
hU~M:
sprul pa'i 'khor lo'i dkyil 'khor nas :
chos dbyings ye shes ngo bo nyid :
bdud rtsi yon tan dbang bskur bas :
che mchog yongs rdzogs dbang thob shog :
oM badzra kro d+ha ma hA shrI he ru kaHhU~M phaTa?:
kA ya a\u0f8e
hU~M:
bde skyong 'khor lo'i dkyil 'khor nas :
bya grub ye shes ngo bo nyid :
rdo rje gzhon nu'i dbang bskur bas :
phur pa yongs rdzogs dbang thob shog :
oM badzra kI li kI la ya sarba big+h+nAn baM hU~M phaTa?:
kA ya a\u0f8e
hU~M:
rdo rje nor bu'i dkyil 'khor nas :
klong gyur ye shes ngo bo nyid :
bla med khrag 'thung dbang bskur bas :
ma mo yongs rdzogs dbang thob shog :
oM gu ya dz+nyA na shrI he ru kaHgu ya dz+nyA na kro d+hI shwa rI satwaM ma ma yo gi nI ru lu ru lu hU~M b+h+yo hU~M:
kA ya a\u0f8e
hU~M:
bde chen thabs kyi dkyil 'khor nas :
dbyings grol ye shes ngo bo nyid :
dregs pa kun 'dul dbang bskur bas :
mchod bstod yongs rdzogs dbang thob shog :
oM badzra tsaN+Da sarba duSh+TAn hU~M phaTa?:
kA ya a\u0f8e
hU~M:
stong nyid shes rab dkyil 'khor nas :
mtha' grol ye shes ngo bo nyid :
stobs ldan nag po'i dbang bskur bas :
drag sngags yongs rdzogs dbang thob shog :
oM badzra sarba duSh+TAn hU~M phaTa?:
kA ya a\u0f8e
hU~M:
gnas yul nyer bzhi'i dkyil 'khor nas :
byang chub sems kyi thig le'i gzugs :
dpa' bo mkha' 'gros dbang bskur bas :
bde stong ye shes mngon gyur shog :
oM ma hA su kha sarba DA ka DA ki nI hU~M:
kA ya a\u0f8e
hU~M:
rdo rje rigs kyi dkyil 'khor nas :
zhi ba'i phrin las sgrub mdzad pa :
badzra thod phreng dbang bskur ro :
nad gdon 'jigs brgyad zhi bar shog :
oM AHhU~M badzra gu ru badzra thod phreng rtsal sarba sid+d+hi pha la hU~M:
kA ya a\u0f8e
trA~M:
rin chen rigs kyi dkyil 'khor nas :
rgyas pa'i phrin las sgrub mdzad pa :
rat+na thod phreng dbang bskur ro :
tshe bsod ye shes rgyas par shog :
oM AHhU~M badzra gu ru rat+na thod phreng rtsal sarba sid+d+hi pha la hU~M:
kA ya a\u0f8e
hrI:
pad+ma'i rigs kyi dkyil 'khor nas :
dbang gi phrin las sgrub mdzad pa :
pad+ma thod phreng dbang bskur ro :
khams gsum dbang du 'du bar shog :
oM AHhU~M badzra gu ru pad+ma thod phreng rtsal sarba sid+d+hi pha la hU~M:
kA ya a\u0f8e
A:
las kyi rigs kyi dkyil 'khor nas :
drag po'i phrin las sgrub mdzad pa :
karma thod phreng dbang bskur ro :
dgra bgegs 'byung po tshar gcod shog :
oM AHhU~M badzra gu ru karma thod phreng rtsal sarba sid+d+hi pha la hU~M:
kA ya a\u0f8e
hrI:
bde byed brtsegs pa'i dur khrod du :
ma chags skyon bral dngos grub brnyes :
pad+ma 'byung gnas dbang bskur bas :
bde chen ye shes sku 'grub shog :
oM AHhU~M badzra ma hA gu ru pad+ma kA ra sarba sid+d+hi hU~M:
kA ya a\u0f8e
hrI:
bsil ba tshal gyi dur khrod du :
yon tan sna tshogs dngos grub brnyes :
pad+ma saM b+hAs dbang bskur bas :
don gnyis lhun gyis grub par shog :
oM AHhU~M badzra ma hA gu ru pad+ma saM b+hA ba sarba sid+d+hi hU~M:
kA ya a\u0f8e
hrI:
rA ga rak+ta'i gnas mchog tu :
thams cad mkhyen pa'i dngos grub brnyes :
blo ldan mchog sred dbang bskur bas :
ji lta ji snyed mngon gyur shog :
oM AHhU~M badzra ma hA gu ru pra dz+nyA dz+nyA na sarba sid+d+hi hU~M:
kA ya a\u0f8e
hrI:
dga' ba tshal gyi dur khrod du :
khams gsum dbang sdud dngos grub brnyes :
pad+ma rgyal pos dbang bskur bas :
rlung sems dbu mar thim par shog :
oM AHhU~M badzra ma hA gu ru pad+ma rA dza sarba sid+d+hi hU~M:
kA ya a\u0f8e
hrI:
so sa gling gi dur khrod du :
'gro ba 'dul ba'i dngos grub brnyes :
nyi ma 'od zer dbang bskur bas :
gang 'dul thabs la mkhas par shog :
oM AHhU~M badzra ma hA gu ru sUr+Ya rasmi sarba sid+d+hi hU~M:
kA ya a\u0f8e
hrI:
za hor rgyal po'i yul dbus su :
bdud 'dul drag po'i dngos grub brnyes :
shAkya seng ges dbang bskur bas :
nyon mongs bdud bzhi 'dul bar shog :
oM AHhU~M badzra ma hA gu ru shAkya siM ha sarba sid+d+hi hU~M:
kA ya a\u0f8e
hrI:
ma ga d+hA yi grong khyer du :
mu stegs 'dul ba'i dngos grub brnyes :
seng ge sgra sgrog dbang bskur bas :
'jigs tshogs lta ba 'joms par shog :
oM AHhU~M badzra ma hA gu ru siM ha gaN+De sarba sid+d+hi hU~M phaTa?:
kA ya a\u0f8e
hrI:
stag tshang seng ge bsam grub tu :
dregs pa 'dul ba'i dngos grub brnyes :
rdo rje gro lod dbang bskur bas :
gzung 'dzin 'byung po tshar gcod shog :
oM AHhU~M badzra ma hA gu ru kro d+ha gro bo lota lo ka sarba sid+d+hi hU~M phaTa?:
kA ya a\u0f8e
hU~M hrI:
tshad med bzhi ldan dkyil 'khor nas :
dbang chen rigs bzhi yab yum gyis :
rigs kyi bu la dbang bskur bas :
phrin las rnam bzhi lhun grub shog :
oM AHhU~M badzra kro d+ha ha ya grI wa ra tsa hri ya ha ri ni sa sarba sid+d+hi hU~M phaTa?:
kA ya a b+hi Shiny+tsa oM:
de ltar kun bzang pad+ma thod phreng bde gshegs yongs 'dus sgyu 'phrul drwa ba'i dkyil 'khor gyi lha tshogs yongs rdzogs kyi dbang bskur pas tha mal gyi 'khrul rtog ye shes lha'i 'khor lor bsdams te ngo sprad pa'i mthus /
deng nas gzung ste snang srid snod bcud thams cad dag pa rab 'byams snang stong lha'i skur sgom pa dang ma bral bas snang ba thams cad la lha sku phyag rgya'i gzer gyis thebs par gyis shig
/gsung bzlas pa'i lung sbyin pa la dmigs pa 'di rnams gsal thob mdzod /
bdag mdun gyi thugs kar rang 'dra'i ye shes sems dpa' gsal ba'i thugs kar pad+ma nyi zla'i steng du ting 'dzin sems dpa' rdo rje rtse lnga pa'i lte bar thugs srog hU~M yig mthing gsal la rdo rje'i yig 'bru bcu gnyis pas g.yas su bskor ba dang /
khyed rang rnams lhar gsal ba'i thugs kar ye shes sems dpa' sum brtsegs hU~M yig sngags phreng dang bcas pa gsal thobs /
slob dpon dang lha la mos gus byas pa'i rkyen gyis sngags phreng las sngags phreng gnyis pa byung /
zhal nas thon khyed rang rnams dang thugs ka'i lha'i zhal du zhugs nas thugs srog hU~M yig gi mthar 'khod /
bzlas pa'i rkyen gyis de las 'od zer dpag tu med pa 'phros /
phyogs dus rtsa gsum rgyal ba rab 'byams thams cad pad+ma thod phreng rtsal gyi sku sngags phyag mtshan gyi rnam pa dpag tu med pa byon /
khyed rang rnams la thim pas gsang ba gsum gyi byin rlabs dngos grub thams cad thob par mos la bsnyen sngags 'di'i rjes zlos mdzod /
oM AHhU~M badzra gu ru pad+ma sid+d+hi hU~M:
lan gsum /
thugs ka'i sngags phreng las rdo rje'i srog sngags lu gu rgyud kyi phreng ba yab yum gyi zhal dang mkha' gsang nas brgyud de mgal me ltar 'khor ba sku yi gnas bzhir son pas /
bde stong dga' bzhi'i ye shes rgyud la skyes pa'i 'od kyis khams gsum brtan g.yo thams cad lha sngags ye shes sgyu 'phrul drwa ba'i 'khor lor rdzogs par mos la sgrub sngags rtsa gsum spyi dril gyi bzlas pa lan gsum mdzod /
oM AHhU~M hrIHhrIHbadzra gu ru pad+ma thod phreng rtsal de wa DA ki nI badzra sa ma ya dzaHsarba sid+d+hi pha la hU~M A:
slar yang 'od zer lnga ldan gyi spro bsdus zhi rgyas dbang drag mchog gi phrin las thams cad yid bzhin du sgrub par mos la las sngags 'di'i rjes zlos mdzod /
thod phreng rtsal gyi sham bur /
shAn+tiM puSh+TiM wA shaM mA ra ya phaTa?:
sbyar ba lan gsum bzla /
snang grags rig pa sku gsung thugs dbyer mi phyed pa ye shes rdo rje gcig gi bdag nyid du lhun gyis grub pa'i dgongs pa la blo bzhag pas ye shes hU~M lnga'i bzlas pa mdzod /
hU~M hU~M hU~M hU~M hU~M:
cung zad bzla /
phreng ba mgrin par bzhag la /
sngags kyi phreng ba gtad pas bzlas brjod kyi nus pa bskyed cing brtan par byas par mos shig
/A:
rang byung rig pa 'od gsal dbyings :
ye shes rdo rje'i sngags su shar :
grags stong zung 'jug dbang bskur bas :
gsung gi nus pa thob par shog :
sarba ta thA ga ta wA ka badzra a b+hi Shiny+tsa A:
deng phyin chad grags stong sngags kyi bzlas pa chu bo'i rgyun bzhin du brtson pas brtan g.yo'i sgra skad thams cad la rdo rje'i sngags kyi gzer thebs par gyis shig
/thugs rang byung gi dgongs pa ngo sprad pa'i slad du me long dwangs pa'i ngos su gzugs brnyan sna tshogs su snang yang rang bzhin ma grub pa'i dpes mtshon nas /
rang sems stong pa'i rang rtsal las gzung 'dzin 'khrul pa'i snang ba sna tshogs su shar yang /
dbyings gdod ma nas skye 'gag gnas gsum bral ba'i don rang rig skad cig ma'i rang rtsal phyag rgya'i gzugs snang du ngo shes par gyis la snang rig zung 'jug 'od gsal blo 'das chen po'i ngang du mnyam par zhog cig
/me long bstan la /
hU~M:
dbyings nyid me long lta bur dag :
rig pa phyag rgya'i gzugs su snang :
zung 'jug blo 'das chen po'i ngang :
thugs kyi rtogs pa mngon gyur shog :
sarba ta thA ga ta tsit+ta dz+nyA na a b+hi Shiny+tsa hU~M:
deng nas gzung ste rig stong ye shes chen po'i ngang la rtag tu mnyam par bzhag pa las ma g.yos pas /
rtog tshogs thams cad la dgongs pa mi 'gyur ba'i gzer dang 'phro 'du ting nge 'dzin gyi gzer gyis thebs par gyis shig
/de nas lung bstan dbugs dbyung gzengs bstod bya ba ni /
slob dpon gyi lag g.yon pas chos gos kyi grwa ri dwags kyi rna ba lta bur gzung /
g.yas skyabs sbyin dang bcas bzhengs te /
slob dpon de bzhin gshegs pa sprul pa'i sku'i cha byad can du bzhengs te khyed rang rnams byang chub mchog tu lung bstan par mos shig
/'dir ni khyod la ngas lung bstan :
rig 'dzin rgyal po zhes bya ba :
srid pa kun las rnam grol ba'i :
de bzhin gshegs pa nyid yin no :
oM sarba ta thA ga ta swa b+hA ba b+hur+b+hu wa swA:
'di ltar ngas lung bstan pa'i dbyangs ni sa 'og sa steng sa bla rnams su grags shing /
phyogs bcu'i de bzhin gshegs pa rnams kyis kyang mgrin gcig tu byang chub tu lung ston pa dang dbugs dbyung bar 'gyur ba yin no //
de rnams kyis phyi mtshan ma'i dkyil 'khor du bum pa'i dbang thob cing /
gzhi rags pa lus dang phra ba rtsa yi dri ma sbyangs /
lam bskyed rim lha'i 'khor lo sgom pa la dbang /
'bras bu sku rdo rje sprul pa'i sku 'thob pa'i sa bon rgyud la bzhag pa yin no /

/gsum pa gsang ba zab mo'i dbang gsum bskur ba la sbyor dngos rjes gsum du yod pa'i /
dang po nang rang byung gi ye shes ston pa'i bla mas sbyor ba rtsa khams rang byin brlab pa gsang ba'i dbang gi slad du /
bla ma 'chi med pad+ma thod phreng rtsal dang phyag rgya dbyings phyug man+dA raHmnyam par sbyor ba'i dga' ba'i sgra dang bde ba'i 'od zer gyis phyogs bcu'i rgyal ba sras dang bcas pa rnams spyan drangs te sku la zhugs /
thugs kar byang chub kyi sems su zhu /
rdo rje'i lam nas yum gyi mkhar babs /
dkar dmar lhag pa'i byang sems thod pa'i bdud rtsi dang ro gcig tu 'dres pa de nyid khyed rang rnams kyi lce thog tu byin par mos shig
/gsang thod kyi bdud rtsi sbyin la /
hU~M hrI:
e waM zung 'jug dkyil 'khor nas :
zhu bdes drangs pa'i kun+Da lI:
skal ldan khyod la sbyin pa yis :
rlung sngags dbu mar thim par shog :
wA ka a b+hi Shiny+tsa A:
de ltar myangs pa'i byang sems kyis rtsa khams thams cad la khyab /
gsal stong rnam par mi rtog pa'i ye shes rgyud la skyes par mos shig
/des nang lus kyi dkyil 'khor du gsang ba'i dbang thob /
gzhi rags pa ngag dang phra ba rlung gi sgrib pa sbyangs /
lam rang byin brlab pa'i rnal 'byor sgom pa la dbang /
'bras bu gsung rdo rje longs spyod rdzogs pa'i sku 'grub pa'i sa bon rgyud la bzhag pa yin no //
gnyis pa gsang ba lhan skyes ye shes ston pa'i bla mas dngos gzhi dpe yi ye shes mtshon pa'i slad du gzugs dang lang tsho'i mdzes sdug phul du byung zhing /
mtshan nyid mchog dang ldan pa'i rig ma phyag g.yon du byin par mos shig
/phyag rgya'i gzugs brnyan gtad la /
hrI:
phyag rgya b+ha ga'i dkyil 'khor du :
bde stong ye shes nyams myong phyir :
sna tshogs gzugs can 'di gtad pas :
thig le chos skur grol bar shog :
tsit+ta a b+hi Shiny+tsa hU~M:
slob ma bde ba chen po thod phreng rtsal dang gtad pa'i rig ma man+dA raHbar gsal ba'i yab kyi gsang ba hU~M las rdo rje rtse lnga pa bu gar phaTa?/
yum mkha' paM las pad+ma 'dab ma gsum pa ze'u 'brur AMHgis mtshan par gsal thobs /
thabs 'di la brten nas rang gnas kyi ye shes bde ba chen po mngon du bya'o snyam pa yab yum 'dod pa mnyam pas /
sa ma ya hoH
sa ma ya satwaMH
a nu rA gA ya hoH
a nu rA gA ya mi :
zhes phan tshun brda bzhis bsnol mar bskul /
dzaHhU~M baM hoH
zhes 'khyud sdom sprad nas snyoms par zhugs pa'i rjes chags kyi mes byang sems thig le g.yos /
spyi bo la sogs pa'i gnas rnams su yas babs rgyu yi dga' ba bzhi nyams su myong /
rdo rje nor bu'i rtser lhan cig skyes pa'i bde chen dpe'i ye shes mngon du byas /
slar gyen du ldog pas mas brtan 'bras bu'i dga' ba bzhi dang zung du 'jug pa'i stong pa bzhi'i 'od gsal gyi mthar thug brjod bral ye shes mngon du mthong bar mos shig
/des gsang ba b+ha ga'i dkyil 'khor du shes rab ye shes kyi dbang thob /
gzhi rags pa yid dang phra ba thig le'i dri ma dag
/gzhan lus pho nya'i lam sgom pa la dbang /
'bras bu thugs rdo rje chos kyi sku 'thob pa'i skal pa rgyud la bzhag pa yin no //
gsum pa mthar thug de kho na nyid ston pa'i bla mas rjes bzhi pa don gyi ngo sprod gdab pa ni /
sngar dpe las skyes pa'i ye shes dran par byas te de'i rang ngo la mnyam par 'jog pa dang /
dbyings rig zung 'jug gi brda rtags rdo rje sems dpa'i me long gis mtshon te dpe las 'das pa'i rig stong gzhi grol kun tu bzang po'i dgongs klong du mnyam par zhog cig
/shel rdo bstan la /
a :
ka dag gzhi yi dkyil 'khor du :
lhun grub lam gyi snang ba gsal :
gnyis su med par dbang bskur bas :
chos zad 'bras bu mngon gyur shog :
dz+nyA na a b+hi Shiny+tsa hrI:
zhes cung zad mnyam par 'jog
/de nas gzhung las /
khyad par can gyi snod rung la :
dbyings dang rig rtsal don ngo sprad :
ces gsungs pas /
de ltar rang byung gshis kyi gnas lugs dbyings rig dbyer med kun bzang dgongs pa gcer mthong du ngo sprad pa de nyid lta sgom spyod pa thun mong ma yin pas lam du khyer te /
'bras bu gzhir rdzogs chen por la zlo ba'i tshul rdo rje'i tshig gis gsal 'debs pa lags pas snyan gtod 'tshal /
a :
lta ba blo 'das gdod ma'i babs :
sgom pa ma bcos lhug par bzhag :
spyod pa rang grol gnyug ma'i ngang :
'bras bu gzhi snang chen por rdzogs :
a a a :
des don dam ye shes kyi dkyil 'khor du bzhi pa tshig gi dbang thob /
gzhi rags pa snang gsum 'pho ba dang phra ba shes bya'i sgrib pa sbyangs /
lam zung 'jug phyag rgya chen po sgom pa la dbang /
'bras bu ye shes rdo rje ngo bo nyid sku 'thob pa'i skal pa rgyud la bzhag pa yin no //
bzhi pa dbang bzhi yongs rdzogs kyi mtha' rten gtad rgya'i dbang ni /
sgrub pa'i glegs bam spyi bor bzhag :
brgyud gsum byin rlabs dbugs dbyung bya :
zhes gsungs pas /
'di nyid kyi sgrub pod slob ma'i spyi bor bkod la /
mdun gyi nam mkhar phyogs dus rtsa brgyud kyi bla ma yi dam zhi khro /
dpa' bo mkha' 'gro chos skyong srung ma dam can rgya mtsho rnams mngon sum bzhin du bzhugs pa'i gnas gsum nas sku dang sngags phreng phyag mtshan 'od zer thig le dkar dmar mthing gsum char babs pa ltar byon nas /
khyed rang rnams kyi gnas gsum du thim pas dgongs brda snyan khung mkha' 'gro gtad rgya sogs brgyud pa drug ldan gyi dgongs brgyud byin rlabs rdo rje'i ye shes khyed rang gi rgyud la 'phos par mos shig
/oM AHhU~M:   bi ma'i bla sgrub byin rlabs snying po las so //
kun bzang rdo rje sems dpa' dga' rab rje :
dgongs pa ro gcig sku gsum rnam dbyer med :
shrI siM ha rig rtsal rang dbang thob :
bi ma mi tra 'pho chen ye shes sku :
pad+ma 'byung gnas rtsa gsum rgya mtsho'i dngos :
brda brgyud bla ma 'chi med rig 'dzin rje :
tshig don byin rlabs chu rgyun ma chad pa'i :
bka' drin can gyi snyan brgyud bla ma sogs :
phyogs bcu dus bzhi'i rtsa brgyud bla ma dang :
yi dam zhi khro dpa' bo mkha' 'gro ma :
dbyings dang ye shes chos srung rgya mtsho'i tshogs :
skal ldan slob ma rigs kyi bu rnams la :
thugs rje'i brtser dgongs ye shes byin chen phob :
phyi nang gsang ba'i lam gyi bar chad sol :
thugs rgyud dgongs pas byin rlabs dbang mchog skur :
rtsa rlung thig le sems kyi sgrib pa sbyongs :
phung po rtsa khams snang stong sprul skur dag :
ngag rlung mi shigs bde chen longs spyod rdzogs :
yid dang thig le 'od gsal chos skur smin :
dbyer med ye shes bla ma'i sa thob shog :
oM AHhU~M badzra gu ru pad+ma sid+d+hi hU~M:
oM AHhU~M hrIHhrIHbadzra gu ru pad+ma thod phreng rtsal de ba DA ki nI badzra sa ma ya dzaHsarba sid+d+hi pha la hU~M A:
shAn+tiM puSh+TiM wA shang mA ra ya phaTa?:
hU~M hU~M hU~M hU~M hU~M:
kA ya ka la sha wA ka gu h+ya tsit+ta pra dz+nyA dz+nyA na d+hA tu a b+hi Shiny+tsa oM AHhU~M ho :
dbyangs gsal rten snying brjod /
dpon slob gnyis kas dgongs pa'i rtsal bskyed /
thugs yid bsres la mnyam par gzhag go
/lnga pa mtha' rten mnga' gsol dang shis brjod ni /
de dag gis dbang bskur gyi rim pa yongs su rdzogs pas sgo gsum bya ba dang bcas pa dkyil 'khor gyi lha tshogs rnams kyi gsang gsum phrin las dang bcas par gnyis su med par gyur nas /
khams gsum chos kyi rgyal po phyogs las rnam par rgyal ba'i go 'phang thob par gyur pa la /
rgyal srid bdun gtad la /
phyi'i rten 'brel bskal pa rdzogs ldan gyi dga' ston la spyod pa'i 'khor los bsgyur rgyal rnams la /
sngon gyi rnam dkar gyi mthu las snang ba'i rgyal srid rin po che sna bdun gyis sa gsum 'jig rten kun tu dbang bsgyur ba dang /
nang du 'phags pa'i nor bdun gyi 'byor pas lam lnga'i yon tan la dbang bsgyur ba'i brdar rgyal srid rin chen bdun gyi 'byor pas mnga' gsol bar mos shig

/'phags pa'i sar gnas 'khor los sgyur rnams kyi //
byang chub yan lag bdun ldan rin chen gyis //
deng 'dir nyon mongs dgra las rnam rgyal zhing //
srid zhi'i dpal gyis 'byor pa'i dbang bskur ro //
oM ma hA rat+na a b+hi Shiny+tsa mi /
bkra shis rtags brgyad gtad la /
bsod nams brgya las grub pa'i sangs rgyas rnams kyi mtshan dpe'i dpal las snang ba'i bkra shis pa'i rtags mchog brgyad kyis dbang bskur bas /
bdud dang mu stegs sogs phas rgol gyi g.yul las rgyal zhing 'gro kun de bzhin gshegs pa'i mtshan rtags sogs spyod yul rlabs po che la 'jug pa'i dbang thob par mos shig

/bsod nams yongs rdzogs sangs rgyas rnams kyi mtshan //
rnam thar brgyad ldan bkra shis rtags brgyad kyis //
byang chub sems ma'i tshogs bcas mnga' gsol bas //
'jig rten kun na rtag tu bde legs shog
/oM aSh+Ta mang+ga laM a b+hi Shiny+tsa mi /
bkra shis rdzas brgyad gtad la /
ston mchog rdzogs pa'i sangs rgyas 'jig rten gyi 'dren par byon nas 'dul ba bzhi yi phrin las dang mdzad pa bcu gnyis kyis 'gro ba'i 'dren par byon pa'i tshe /
lha mi'i dbang po dag gis rten 'brel gyi rdzas phul ba rnams dus kun shis pa spel ba'i bkra shis grub pa'i rdzas mchog brgyad du byin gyis brlabs pas dbang bskur bas /
phyogs dus gnas skabs kun tu dge legs rtags kyi nyi ma khor yug tu 'char ba'i dbang thob par mos mdzod /

bcom ldan shAkya seng ges byin brlabs pa'i //
'phags lam yan lag brgyad ldan bkra shis rdzas //
reg pas mi mthun phyogs kun zhi ba dang //
dge legs yon tan rtag tu 'phel gyur cig
/oM mang+ga laM dra bya a b+hi Shiny+tsa mi /
de dag ni spros pa 'tsham pa'i dbang du byas kyi rgyas par grub chen phrin las 'od zer gyi gsung ltar sbyar ro //
de nas mtshams sbyor spyi ltar byas la bkra shis kyi tshig gcad rgyas par brjod cing me tog 'thor /
rol mo bsgrag go
/gsum pa rjes dam tshig khas blang gtang rag yon 'bul rnams las /
dang po ni /
rjes su dbang srog dam tshig gi :
rnam dbye rgyas par bshad pa dang :
bsdus te khas blang 'dzin du gzhug :
maN+Dal 'bul zhing dge ba bsngo :
zhes gsungs pas /
de dag gis lam gyi rtsa ba rig 'dzin bla ma rtsa gsum 'dus pa'i srog sgrub la brten nas rtsa ba'i dbang bskur chen po rgyas par grub pa ste /
de'i dgos pa'ang rgyud las /
de ltar dbang rnams yongs rdzogs par :
bskur ba'i phan yon bsam mi khyab :
gsang sngags dngos grub dbang las 'byung :
zhes ches cher bsngags shing dbang srog rgyud la 'dzin pa dam tshig 'ba' zhig la rag las shing /
dam tshig srung ba la yang thog mar de'i rnam grangs shes dgos pas na /
spyir so byang sngags kyi bslab pa /
khyad par rdo rje theg pa phyi nang bla med kyi rgyud sde'i dgongs pa sa ma ya 'bum sde /
kun gyi rtsa ba sku gsung thugs /
yan lag gi dam tshig nyer lnga /
bye brag nyi shu la sogs pa'i dbye bsdu'i rnam gzhag gi bsrung bya'i rnam grangs /
'das ral nyams pa'i mtshams /
ji ltar srung ba'i thabs /
nyams pa'i nyes dmigs /
bsrungs pa'i phan yon /
nyams pa skong ba'i thabs la sogs pa rgyud dang grub pa'i man ngag las 'byung ba ltar zhib tu shes par gal che zhing /
mdor na dam tshig dang sdom pa mtha' dag tshul bzhin bsrung bar bgyi'o snyam pa'i g.yar dam blang ba 'di'i rjes zlos mdzod /
gtso bos ji ltar sogs lan gsum /
de ltar legs par thob pa'i gtang rag gi don du maN+Dal phul mdzod /
slob mas kyang gtang rag maN+Dal phul /
de tsam du ma zad dbang gi skabs 'dir phyogs bcu'i sangs rgyas thams cad rdo rje slob dpon gyi sku la dbang gi bya ba mdzad phyir 'dus shing /
dpa' bo DA ki rnams kyang dbang gral du dam tshig dang thugs rjes 'khod pas na /
dus gzhan las tshogs gnyis kyi sgo 'bum 'gyur gyis 'phel che bas bdag lus longs spyod dang bcas pa ltos med du 'bul ba'i blos 'di'i rjes zlos /
deng nas brtsam ste bdag bran sogs lus longs spyod 'bul ba /
de ltar thob pa'i dge ba sems can gyi don du bsngo ba zhu /
bsod nams 'di yis sogs brjod la slob ma rnams gyes so //

//bzhi pa rjes rim gtor ma gtong zhing las rim mthar dbyung ba ni /
slob dpon gyis las gzhung ltar tshogs la rol nas lhag ma gtang /
smon lam gdab /
bka' srung gtor 'bul dang chad brtan rta bro /
gtang rag mchod bstod dngos grub blang ba nongs bshags /
mdun bskyed brtan bzhugs /
dam tshig pa rang la bsdu zhing bdag bskyed bsdu ldang /
bsngo smon shis brjod bcas gzhung ltar mthar chags su btang bas grub pa'o //[ <!TCC Tibetan character 4,37 undefined in unicode!> ]//de tsam du ma zad chog khrigs 'dir ni gter gzhung gi dgongs pa ltar dbang chog rgyas pa dang 'bring po zab dbang /
bsdus pa brda dbang /
byin rlabs gtor dbang bcas gsum po skabs so sor bkod pa yin la /
yang dbang bskur rgyas 'bring khongs su /
bsdus pa byin rlabs brda yi dbang lnga dang gtor dbang byin rlabs dpal ster rnams dkyus gcig tu sbrel na /
chos tshul 'di'i rtsa ba'i dbang chog yongs su dkyus gcig tu rdzogs la 'jug pa bde zhing rung bas /
de ltar na sngon 'gro'i 'jug chos skyabs sems tshogs gsag sdom gzung ye shes dbab bstim rnams re re bzhin mi dgos pas /
gong song dbang bskur rgyas 'bring zung spel gyi yongs rdzogs mtha' rten gtad rgya'i dbang bar grub rjes /
bsdus pa byin rlabs brda yi dbang sgrig gzhung gi 'dir smin byed bsdus pa byin rlabs brda yi dbang lnga ste sogs nas /

zab lam brda yi dbang lnga zhes bya ba'o //
bar dang /
de nas /
gtor dbang chog sgrig gi don dbang bsdus pa gtor ma la brten nas sogs nas gzengs bstod kyi tshul ltar gyis /

rgyal ba'i sras su gyur pas 'gro ba'i don gyis shig
/ces pa'i bar gyi so so'i dgos chos rnams sbyar zhing /
mtha' rten rgyas bsdus shis brjod dang dam tshig khas blang sogs dbang rgyas pa ye shes thig le ltar mthar dbyung dgos pa'ang 'phros don du smros pa'o ///
/

@/
de yang 'bring po dbang bzhi chig rdzogs ye shes dpal ster 'di ni phyi nang gsang ba yang gsang gi rtsa ba'i sgrub thabs kun gyi don dbang snying po yin pas na /
gzhung las /
'di ni thog mar dkyil 'khor cher :
zhugs te smin pa'i slob ma la :
rdo rje'i ye shes ngo sprad phyir :
sbyin gyi rnam pa kun tu min :
zhes gsungs pas na /
gzhung 'di'i thun mong smin byed rgyas pa ye shes thig le sngon du 'gro bas rgyud las rung du ma byas na /
dang po nas 'bring po zab dbang bzhi mthar chags su bskur mi rung bar gsungs pa'i gnad kyang shes par gal che zhing /
de ltar thog mar nges par sbyor dgos la /
gzhan du dbang rgyas 'bring gi dbye ba las /
slob ma'i dbang po'i khyad par gyis rtsa dbang 'bring po'i tshul du dbang bzhi ye shes dpal ster la sku gsung thugs dbang dang byin rlabs gtor dbang tsam sbyar ba bcas byed na /
rgyas pa'i sngon 'gro 'jug pa'i chos las /
khrus bya bgegs srung lo rgyus bshad //
chas 'jug gsol gdab gnang ba sbyin //
rgyud sbyang sdom gzung dam la gzhag
/dbab cing rigs brtags gdong g.yogs bkrol //
mthong ba bstan dang bcu gsum mo //
zhes dang /
dbang dngos la /
bum dbang dang /
de'i rjes 'brel sku gsung thugs dbang gsum /
gsang dbang /
sher ye /
dbang bzhi pa /
byin rlabs yongs rdzogs gtor ma'i dbang bskur dang brgyad /
rjes mtha' rten shis brjod dang dam tshig khas blang /
gtang rag
/lus longs spyod 'bul ba /
dge bsngo bcas dbang rgyas pa las khol du phyung ba zab pa'i dbang bzhi ye shes dpal ster gtsor bton 'bring po'i tshul du kha rkyang logs su bskur tshul zhar byung du smros pa'o //

//'jigs bral grub pa'i slob dpon gsung //
mkhyen brtse'i ye shes gsang mdzod bcud //
smin lam 'od zer spros 'dis kyang //
skal ldan bkra shis dpal gyis 'byor //
dgongs gter rtsa gsum 'od gsal snying tig gi phyi ltar bla ma'i thugs sgrub sgyu 'phrul drwa ba la brten pa'i rtsa dbang rgyas 'bring zung bsdebs rdo rje bzhi yi bcud 'beb ste le'u tshan dang po dang /
dbang 'bring snying po ye shes dpal ster gtsor 'don logs su ji ltar bya ba'i tshul smros pa'i le'u tshan gnyis pa bcas 'jigs med mkhyen brtse'i 'od zer gyis sbyar pa'o ///
/

@#//
rdo rje'i mtshan gyi dbyangs snyan kho nas kyang //
rnam grol lang tsho'i gzi brjid dpal bskyed cing //
srid pa'i gdung sel o rgyan thod phreng rtsal //
kun 'dus rgyal ba'i spyi gzugs chen po rgyal //
gsum pa dgongs gter rtsa gsum 'od gsal snying tig gi phyi sgrub dbang bskur bsdus pa byin rlabs brda yi dbang lnga zur du 'bogs pa la /
dang po sbyor ba yo byad kyi bsham ni /
rtsa dbang chen mo dang 'brel na bsham bkod dang dbang sgrub logs su mi dgos la /
ye shes gzi byin bskyed pa'i phyir byin chen dbab pa la nan tan du bya dgos par gsungs /
'di nyid kho na'i tshe rdul tshon dang ras bris tshom bu gang rung gi dkyil 'khor steng bum pa bcud ldan /
de'i khar bdud rtsi'i thod pa /
me long sin+d+hu ra'i thig le lnga tshom hrIHsa mtshan pa /
de'i steng gtor ma dang /
sku 'bag bcas pa 'phrul stegs la bkod /
mi bde na dbang gtor mdun du gzhag
/de dag gi g.yas g.yon du sman dang rak+ta /
nyer spyod sogs mchod pas bskor /
'beb rdzas sogs dgos pa'i yo byad rnams tshogs par bya'o //

//gnyis pa dngos gzhi'i sgrub mchod ni /
brgyud 'debs nas gzung las byang bstod pa'i bar gzhung bzhin bdag mdun dbyer med du sgom la /
bsnyen sgrub las sngags mang nyung skabs phyed par bzla /
bum pa gzhal yas khang du bum bcud gu ru yab yum snyoms par zhugs pa'i byang sems bdud rtsir 'khyil bar bsam la /
rtsa sngags mthar bA shaM ku ru sarba sid+d+hi hU~M AH
zhes btags pa gzungs thag la brten nas ci rigs pa bzla /
thod pa dang me long gtor ma sku 'bag rnams la'ang de bzhin byin brlabs /
las bum du skad cig gis khro bo rta mgrin dmar po g.yas pad+ma'i dbyug tho dang g.yon me yi zhags pa thogs par gsal ba'i sku las rdo rje bdud rtsi'i rdul phra rab babs pas bum pa gang bar bsam la /
oM ha ya gr-I ba hU~M phaTa?H
ces bzlas la /
hU~M zhes bskul bas las kyi khro bos dbang gi bya ba ma grub bar bar chad kyi bgegs zlog pa'i phrin las mdzad du gsol /
zhes las bcol /
srung ma'i gtor 'bul dang /
tshogs mchod 'dir ram dbang gi mtha' gang 'os su bya /
'og gi slob mar bya ba rnams ltar bdag 'jug gi ting nge 'dzin dbang bskur gyi tshul du len pa'am rig pa'i me tog dor ba gang 'os bya zhing gnang ba zhu'o //

//gsum pa dbang la /
slob ma gnas khang gi sgor khrus bya /
bgegs gtor btang la mtshams gcad /
las rdor gyis me tog bkye bsdu byas la /
slob dpon gyis sems bskyed gsal 'debs dang bcas /
gang gsan par bya ba'i chos gsar rnying gi lam srol bsam gyis mi khyab pa mchis pa las /
skabs 'dir snga 'gyur rnying ma'i ring lugs babs so gsum du grags pa'i nang tshan zab mo gter gyi chos sde chen por gtogs pa /
de la'ang rtsa ba sgrub pa sde brgyad /
yan lag phrin las rab 'byams /
snying po bla rdzogs thugs gsum gyis mtshon pa'i rnam grangs dang bye brag mtha' yas pa mchis pa las /
rdo rje theg pa'i dngos grub thams cad kyi rtsa bar gyur pa ni bla ma'i thugs sgrub kho na yin la /
de la'ang sngags gsar rnying rnams su bsgrub bya sgrub byed kyi bka' srol ji snyed cig byon pa thams cad las zab cing khyad par du mas 'phags pa /
sangs rgyas kun dngos o rgyan gyi slob dpon chen pos rang gi sgrub thabs rang nyid kyis mdzad pa nyid ches zab cing byin rlabs kyi tshan kha che zhing dngos grub sgrub pa la bslu ba med par yongs su grags pa ste rdo rje'i gsung las /
gang zhig las can skyes bu dad pa can :
bdag la gdung ba'i sems kyis gsol 'debs na :
rgyu 'bras rten 'brel smon lam khyad par gyis :
sangs rgyas gzhan bas bdag nyid thugs rje myur :
mtsho rgyal mos pas rgyun du gsol ba thobs :
zhes gsungs pas mtshon 'dzam gling 'dir byon pa'i mkhas dang grub pa kun las khyad par du 'phags pa'i ma 'ongs phyi ma'i gdul bya la thugs brtses rjes su dgongs pas phyogs dang ris su ma chad cing /
tshad dang mu med pa'i phrin las kyi rtag par skyong ba'i mthu stobs byin nus la rdo rje'i bden tshig gi zhal bzhes bslu ba med pa yang yang bstsal pa'i snyigs dus kyi skyob pa gcig pu des /
khyad par gyi gdul zhing bod yul gyi bstan zhabs gter gyis skyong bar lung bstan pa bzhin gnas dus gdul bya'i skabs su babs pa dang 'tsham pa'i 'gro 'dul sprul pa'i skyes chen re thog babs su 'byon pas dbugs dbyung bar gsungs pa bzhin /
phyi ma'i dus 'dir slob dpon chen po 'jam dpal chos kyi bshes gnyen dang yab gcig khri srong khu dbon rnam pa gnyis su med pa'i mchog gi sprul pa'i sku /
thun mong gi rnam thar mkhas btsun bzang po'i mdzad pa rmad du byung bas thub bstan yongs su rdzogs pa'i shing rta /
thun min thugs bskyed dang smon lam las 'phros zab rgyas gsang ba rgya mtsho 'dzin spel sdud pa'i mnga' bdag gsang bdag rdo rje chos dang tha mi dad pa /
don gyis sangs rgyas kun gyi gdung 'tshob cing 'phags pa'i rnam thar bsam mi khyab pa la dbang bsgyur ba 7'jam dbyangs mkhyen brtse'i dbang po 'od gsal sprul pa'i rdo rje'i zab mo dgongs pa'i gter las byon pa'i rtsa gsum 'od gsal snying tig gi /
phyi sgrub sgyu 'phrul drwa ba la dbang bskur rgyas 'bring bsdus pa mtha' rten byin rlabs gtor dbang dang bcas pa las /
rtsa dbang rgyas 'bring gsham du sbrel na 'di yan mi dgos /
'dir smin byed bsdus pa byin rlabs brda yi dbang lnga ste /
dbang bskur ba'i tshul 'di ni /
rig 'dzin 'dus pa rtsa ba'i rgyud las /
rdul tshon me long bum pa dang //
gtor ma la sogs rdzas dag la //
brten nas mtshan nyid kun ldan pa'i //
bla ma'i byin rlabs dbang bskur na //
dkyil 'khor kun gyi snying po mchog
/bzhi pa'i de nyid dbang bzhi thob //
ces gsungs pa ltar dbang bzhi byin rlabs brda yi tshul du dbang rdzas lnga la brten nas bskur ba rnam pa nyi shu'i byang chub pa'i smin byed de /
bum pa gtor ma lta bu re res kyang dbang bzhi ka rdzogs pa'i bdag nyid can gyi dbang gi cho ga'i rim pa sgrub pa skabs su babs pa ste /
de la slob dpon gyi bya ba rnams sngon du song /
khyed rang rnams kyi ngo skal du gyur pa la byin rlabs brda yi dbang bskur zhu ba'i yon du maN+Dal 'bul ba zhu /
zhes brjod /
slob mas kyang maN+Dal phul /
de nas gsol ba 'debs pa 'di'i rjes zlos mdzod /
sangs rgyas kun 'dus rdo rje 'dzin :
bdag la brtse bas nyer dgongs nas :
rtsa gsum dkyil 'khor lha tshogs kyi :
dbang bskur dam pa bstsal du gsol :
lan gsum /
de nas skyabs sems /
tshogs gsag
/sdom gzung rnams sta gon skabs bzhin dang /
ye shes dbab bstim rnams dngos gzhi'i dbang rgyas pa'i skabs ltar bya zhing /
dbang chen dang sbrel na ni de rnams 'dir bya mi dgos /
de nas brda yi dbang lnga bskur ba dngos ni /
'di ltar bum pa la sogs pa'i brda yi dbang rdzas lnga po re re bzhin gnas gsum du bzhag nas mthar tshig gis don ngo sprod rnams rim pa bzhin dbang bzhi'i bdag nyid can du bskur ba la rnam pa nyi shus byang chub pa zhes bya ba yin la /
de la dang po bum pa'i dbang bskur ba ni /
bla ma dkyil 'khor gyi lha dang dbyer ma mchis pas 'di ltar dbang rnams rim pa bzhin du bskur bas spang bya'i dri ma rnams dag cing 'thob bya'i yon tan rnams thob par gyur snyam pa'i mos pa mdzod /
hU~M:
snod bcud yongs rdzogs bum pa'i dkyil 'khor nas :
bde stong zung 'jug bdud rtsi'i dbang bskur bas :
phung khams skye mched sgrib gnyis rang sar grol :
sna tshogs gzugs can bum dbang mngon du gyur :
gang 'dul chos ston gsang dbang nus pa smin :
'khor 'das kun khyab shes rab ye shes ngang :
snang stong zung 'jug don dam bde ba che :
'gro 'dul sprul sku'i dbang mchog thob par shog :
oM AHhU~M badzra gu ru pad+ma sid+d+hi hU~M:
nirmA kA ya dz+nyA na a b+hi Shiny+tsa A:
sngags lan gsum brjod pas /
bum chu 'thor 'thung snying gar reg :
bde gsal mi rtog rang nyams bskyang :
dang po bum pa spyi bor bzhag cing khrus byas pa bum dbang /
gnyis pa mgrin par gtad nas bum chu blud pa gsang dbang /
gsum pa snying gar reg nas tshig don ngo sprad pa ni /
sems nyid spros pa dang bral bar mtshon pa'i bum pa zlum po de /
skye med rtogs pa don dam mtshon byed chus bkang ste dbang bskur pas /
dug gsum bag chags dang bcas pa dag par shes pa ni shes rab ye shes kyi dbang /
des bde gsal mi rtog pa'i nyams skyes pa ni dbang bzhi pa ste /
des bla ma sku rdo rje sprul pa'i skus lus lha skur smin par byed pa sku bum pa la brten pa'i dbang bzhi rdzogs pa yin no /

/gnyis pa thod pa'i gsang dbang ni /
bla ma 'chi med thod phreng rtsal yab yum snyoms par zhugs pa'i mkha' gsang nas byung ba'i kun+da byang chub kyi sems lhan cig skyes pa'i ye shes kyi rten du gyur pa /
thod pa'i bdud rtsi dang ro gcig tu sbyar te gnas gsum du bzhag cing tshig don ngo sprad de dbang bskur ba'i mos pa mdzod /
de nas byang sems b+han+d+ha thogs :
hU~M:
chos dbyings rang byung b+han+d+ha'i dkyil 'khor nas :
rig pa byang chub sems kyi dbang bskur bas :
'gro 'ong rlung gi sgrib gnyis rang sar grol :
bum dbang ngo bo mtshan dpe'i phung por 'bar :
gsang dbang brda yis gdul bya'i dri ma sel :
shes rab ye shes srid zhi mnyam nyid ngang :
bde stong zung 'jug kha sbyor bdun ldan pa'i :
longs spyod rdzogs sku'i dbang mchog thob par shog :
oM AHhU~M badzra gu ru pad+ma sid+d+hi hU~M:
saM b+ho kA ya dz+nyA na a b+hi Shiny+tsa A:
lan gsum /
sngar bzhin brda dbang rdzogs par bya :
dang po thod pa spyi bor bzhag pa bum dbang /
gnyis pa mgrin par gtad nas bdud rtsi blud pa gsang dbang /
gsum pa snying gar gtad nas tshig don ngo sprad pa ni /
sems chos dbyings thig le nyag gcig mtshon pa'i thod pa zlum po'i nang du /
gzhi nyon mongs pa lnga ngo bo sha lnga bdud rtsi ye shes lnga rang rig pa sku lnga'i bdag nyid 'chi med kyi go 'phang brnyes pa mtshon byed bdud rtsis bkang ste dbang bskur pas /
mtshan 'dzin gyi rnam rtog dag par shes pa ni shes rab ye shes kyi dbang /
des bde gsal mi rtog pa'i nyams skyes pa ni dbang bzhi pa ste /
des bla ma gsung rdo rje longs spyod rdzogs pa'i skus ngag sngags su smin par byed pa gsung gsang dbang la brten pa'i dbang bzhi rdzogs pa yin no /

/gsum pa me long gi dbang bskur ba'i slad du /
snang stong dbyer med chos dbyings yum gyi chu skyes mtshon pa'i me long sin+d+hu ra'i thig le dang bcas pa gnas gsum du bzhag cing tshig don ngo sprad de dbang bskur ba'i mos pa mdzod /
g.ya' bral dwangs pa'i me long thogs :
hU~M:
gzhi dbyings spros bral gdod ma'i dkyil 'khor nas :
gzhi snang rig pa ye shes dbang bskur bas :
gzung 'dzin rtog tshogs sgrib gnyis rang sar grol :
bum dbang nang gsal rtag chad mtha' las 'das :
gsang ba'i dam tshig skye med nA da'i dbyangs :
shes rab ye shes bsam brjod bral ba'i ngang :
rig stong zung 'jug shin tu zhi ba'i dbyings :
'od gsal chos sku'i dbang mchog thob par shog :
oM AHhU~M badzra gu ru pad+ma sid+d+hi hU~M:
d+harma kA ya dz+nyA na a b+hi Shiny+tsa A:
lan gsum /
gnas gsum reg cing don ngo sprad :
dang po me long spyi bor bzhag cing dpral bar thig le bkod pa bum dbang /
gnyis pa mgrin par bzhag cing thig le byas pa gsang dbang /
gsum pa snying gar bzhag cing thig le byas pa rig pa gsal la ma 'gags par ngo sprad pa ni /
sems nyid chos sku dri med mtshon byed me long g.ya' dag zlum po la /
kun rdzob sgyu ma lta bu dang rnam kun mchog ldan stong nyid kyi gzugs brnyan cir yang 'char ba mtshon byed tshom bu sngags bcas kyis brgyan pas dbang bskur pas /
gsal ba la stong pas rgyas thebs par shes pa ni shes rab ye shes kyi dbang /
sems bde gsal mi rtog pa'i nyams skyes pa ni dbang bzhi pa ste /
des bla ma thugs rdo rje chos kyi skus yid thugs su smin par byed pa thugs shes rab ye shes la brten pa'i dbang bzhi rdzogs pa yin no /

/bzhi pa gtor ma'i dbang bskur ba'i slad du /
gtor snod dbyings kyi b+hany+dza yangs par gtor ma'i ngo bo rig pa ye shes lnga las /
gu ru rtsa ba gsum gyi lha tshogs rang shar ba'i rten dang brten par bcas pa gnas gsum du bzhag cing tshig don ngo sprad de dbang bskur ba'i mos pa mdzod /
bde skyong snod du gtor ma thogs :
hU~M:
mnyam nyid dag pa gzhi yi dkyil 'khor nas :
glo bur sgrib bral 'bras bu'i dbang bskur bas :
gnyis su 'dzin pa'i rtog pa rang sar grol :
bum dbang chos nyid 'pho med klong du smin :
gsang dbang grags stong rdo rje'i sngags su rdzogs :
shes rab so sor rtog pa'i ye shes klong :
thams cad ro mnyam don dam bde ba che :
mi 'gyur rdo rje'i dbang mchog thob par shog :
oM AHhU~M badzra gu ru pad+ma sid+d+hi hU~M:
badzra kA ya dz+nyA na a b+hi Shiny+tsa A:
lan gsum /
spyi bor bzhag cing dngos grub sbyin :
snying gar reg la nyams myong bskyang :
dang po gtor ma spyi bor bzhag pa bum dbang /
gnyis pa mgrin par gtad nas gtor zan myong ba gsang dbang /
gsum pa snying gar gtad de tshig don ngo sprad pa ni /
dbyings stong pa nyid mtshon pa'i gtor snod du rig pa ye shes lnga mtshon pa'i gtor chen rtsa ba gsum gyi rnam pa /
dam rdzas bdud rtsi'i rang bzhin /
'dod yon sna tshogs pa'i sprin phung 'phro ba'i dbang bskur pas /
dbyings rig zung du 'jug pa'i phyag rgya gnyan po'i gzi byin gyis ma mo mkha' 'gro rnams dbang du sdud cing lhan skyes kyi ye shes mtshon par shes pa ni shes rab ye shes kyi dbang /
des bde gsal mi rtog pa'i nyams skyes pa ni dbang bzhi pa ste /
des bla ma ye shes rdo rje ngo bo nyid skus spangs rtogs yongs rdzogs su byed pa yon tan gtor ma la brten pa'i dbang bzhi rdzogs pa yin no /

/lnga pa gu ru'i sku 'bag gi dbang bskur ba'i slad du /
sku gzugs 'di nyid chos dbyings skye ba med pa las rang shar ba'i longs spyod rdzogs sku rtsa gsum kun 'dus o rgyan snang srid zil non rtsal /
gang 'dul sprul pa'i sprin phung mkha' khyab tu 'phro ba'i ye shes kyi sku dngos su gsal ba /
khyed rang rnams kyi gnas gsum du bzhag cing gdung ba'i glus thugs dam bskul te tshig don ngo sprad nas dbang bskur ba'i mos pa mdzod /
gtso bo yab yum sku brnyan thogs :
hU~M:
thabs shes zung du 'jug pa'i dkyil 'khor nas :
bde stong sgyu 'phrul drwa ba'i dbang bskur bas :
srid dang zhi ba'i rtog tshogs rang sar grol :
bum dbang yon tan lhun rdzogs rdo rje'i sku :
gsang dbang rig pa byin rlabs tshangs pa'i gsung :
shes rab ye shes mkhyen cha 'gag med thugs :
ma 'dres yongs rdzogs 'od gsal gnyug ma'i klong :
mngon par byang chub dbang mchog thob par shog :
oM AHhU~M badzra gu ru pad+ma sid+d+hi hU~M:
b+ho d+hi kA ya dz+nyA na a b+hi Shiny+tsa A:
lan gsum /
gnas gsum reg cing don ngo sprad :
dang po sku 'bag ye shes kyi sku dngos su gsal ba spyi bor bzhag pa bum dbang /
gnyis pa mgrin par bzhag cing gsang mtshan btags pa gsang dbang ste /
khyed rang rnams kyi gsang ba'i mtshan ni rigs 'dus gu ru thod phreng rtsal zhes bya ba yin no //
gsum pa snying gar bzhag ste bla ma dang rang sems dbyer med du ngo sprad pa ni /
sems nyid bsam gyis mi khyab pa'i ye shes stong gsal rang rig 'dus ma byas pa gdod nas bla ma sku bzhi'i ngo bor bzhugs pa mtshon par byed pa gu ru'i sku 'bag gi dbang bskur pas /
rang rig ngo bo sgrib gnyis kyi 'ching bas ye nas gos ma myong ba mtshon bya don gyi kun bzang pad+ma 'byung gnas dang ro gcig tu bzhugs kyang /
rnam 'gyur glo bur ba'i dri ma sbyang phyir mtshon byed brda yi bla mas bdag dang slob ma'i rgyud byin gyis brlab par shes pa ni shes rab ye shes kyi dbang /
des bde gsal mi rtog pa'i nyams skyes pa ni dbang bzhi pa ste /
des bla ma mngon par byang chub pa'i skus 'gro 'dul las rab 'byams 'grub pa'i phrin las sku 'bag la brten pa'i dbang bzhi rdzogs pa yin no //
de rnams kyis /
rab 'byams rtsa gsum yongs rdzogs kyi :
sku dang ye shes dbyer med pa :
rnam pa nyi shus byang chub pa'i :
byin rlabs brda yi dbang lnga 'di :
lus rgya'i nang gi mgo bo ste :
dbang po'i dwangs ma mig dang mtshungs :
de phyir tshe 'di kho na la :
byang chub thob par 'dod pa yi :
snod ldan slob ma ma gtogs pa :
gzhan du spel na bka' chad 'byung :
nges gsang snying po'i rnal 'byor rnams :
'dir zhugs 'di yi don la spyod :
zla drug lo gsum bcu gnyis na :
zag bcas rdo rje'i lus su grol :
rang gzhan don gnyis lhun gyis 'grub :
dbang bzhi'i ye shes sku lngar smin :
zhes zab pa'i mthar thug bla ma rtsa gsum gyi dbang chen rab 'byams las /
bsnyen sgrub rnam pa gsum gyi rtsa ba'i brda dbang lnga la bzhi bzhis dbye ba ni /
mthar thug byang chub don gnyer can las kun la spel du mi rung ba'i bka' gtsigs kyis rgyas bsdams pa nyid /
rig 'dzin brgyud pa'i phyag bzhes ma nyams par bskur pas dbang bzhi'i mngon par rtogs pa'i byin rlabs thod rgal du 'thob par 'gyur ba thun mong ma yin pa'i zab lam brda yi dbang lnga zhes bya ba'o //
rjes rim shis brjod dang dam tshig khas blang maN+Dal yon 'bul rnams bya'o //

//bzhi pa rjes rim ni /
las byang gi tshogs dang gtor ma gtang ba mchod bstod bzod gsol nyer bsdu smon lam shis brjod rnams bya'o //
'khrul rtog 'jigs bral mkhyen brtse'i gter //
lnga ldan ye shes 'od zer gyi //
byin rlabs brda don rnam bkra'i gzugs //
rab mdzes shis pa'i dpal gyis 'byor //
rtsa gsum 'od gsal snying tig gi phyi sgrub sgyu 'phrul drwa ba'i dbang bsdus byin rlabs brda yi dbang lnga yang zab snying po'i thug tig gi rim pa ste le'u tshan gsum pa pad+ma gar dbang mdo sngags gling pas sbyar pa'o ///
/

@#//
'od gsal bsam mi khyab pa'i ye shes ni //
rang byung sprul pa'i sgyu 'phrul rdo rje'i gter //
rab 'byams rtsa gsum rgya mtsho'i khyab bdag che //
kun bzang pad+ma 'byung gnas gtsug tu mchod //
bzhi pa rtsa gsum 'od gsal snying tig gi phyi sgrub kyi gtor dbang byin rlabs dpal ster sger du bya bar 'dod pas dang po sbyor ba bsham bkod ni /
rdul tshon nam 'bru tshom lha grangs bkod pa'i steng du ka pA la'am rin po che'i snod du bla ma'i gtor chen ri rab gsum steng lcags 'khor rtsibs brgyad dang de steng rin chen zur brgyad khar 'dab bzhi gyen lang dang nyi zla'i gdan la dpal gtor rtsa bcad rgyan spros can bza' bca' sna tshogs kyis brgyan pa la sku rten tsakli dar gdugs rnams kyis spras pa mdzes par bkod /
g.yas g.yon du sman raka
/bka' srung gi gtor ma /
mchod pa'i bye brag rnams rgyas par bsham mo //

//gnyis pa dngos gzhi'i sgrub mchod ni /
brgyud 'debs nas brtsam bzlas pa'i rjes bar bdag mdun dbyer med kyi bskyed bzlas las byang gzhung bzhin bya'o //
las bum du skad cig gis khro bo rta mgrin dmar po g.yas pad+ma'i dbyug tho dang /
g.yon me yi zhags pa thogs par gsal ba'i sku las rdo rje bdud rtsi'i rdul phra rab babs pas bum pa gang bar bsam /
oM ha ya gr-I ba hU~M phaTa?H
ces brgya rtsa brgyad bzla /
khro bo chen pos bgegs zlog cing las thams cad 'grub pa'i phrin las mdzad du gsol /
zhes phrin las bcol /
ting nge 'dzin gyis dbang blang ba rnams bya'o //

//gsum pa dbang gi cho ga la /
khrus bya bgegs phral srung 'khor bsgom //
mtshams sbyar gsol gdab gnang ba sbyin //
rgyud sbyang sdom gzung ye shes dbab //
dbang bskur dngos dang rjes rim mo //
zhes bcu gcig las /
khrus bya bgegs bskrad cing srung 'khor bsgom /
me tog bkye bsdu byas te 'khod pa la /
skabs don lo rgyus kyi khyad par /
gter gzhung rdo rje'i tshig rkang las /
byin rlabs gtor ma'i dbang bskur ni :
gnas skabs 'gal rkyen sel ba dang :
phrin las rnam bzhi lhun grub cing :
mthar thug rnga yab dpal gyi rir :
dbugs 'byin mchog gi go 'phang sbyin :
zhes gsungs pas na ngo bo dbang bskur byin rlabs thams cad kyi snying por gyur pas don gyi smin byed yongs su rdzogs la /
rnam pa mchog thun gyi dngos grub dang gnas skabs mthar thug gi phrin las rab 'byams yid bzhin du sgrub pa gtor ma'i dbang bskur chen po ste /
da lam skabs su babs pa kun mkhyen 'jam pa'i dbyangs 7'od gsal sprul pa'i rdo rje'i bka' babs bzhi pa /
rtsa gsum 'od gsal snying tig gi chos sde'i rtsa ba bla ma chos sku rdo rje 'chang gsang ba 'dus pa sgyu 'phrul drwa ba chen po'i dkyil 'khor phyi ltar sgrub pa'i phrin las kyi byang bu dang 'brel ba ste /
sku gsum rgyal ba 'dus pa'i spyi gzugs dpal o rgyan chen po pad+ma 'byung gnas kyi rnam thar gyi sgyu 'phrul rdo rje bkod pa'i rol mo sangs rgyas kun dang gnyis su ma mchis shing /
khyad par 'phags yul dang u rgyan gangs can gyi gdul bya la sangs rgyas gnyis par grags pa don la gnas pa'i tshar gcod dang rjes 'dzin gyi phrin las bzhis 'khor ba ji srid bar bzhugs nas /
yid bzhin gyi nor bu rin po che lta bu'i skus bstan 'gro'i don mdzad pa'i bka' drin rjes su dran pas /
dkyil 'khor kun gyi khyab bdag tu sgrub cing mchod pa nyid mchog thun dngos grub ma lus pa'i 'byung gnas su mdo rgyud kun las yang yang bsngags shing /
gu ru nyid kyi rdo rje'i gsung las kyang /
nga sgrub sangs rgyas thams cad 'grub :
nga mthong sangs rgyas thams cad mthong :
nga ni bde gshegs 'dus pa yin :
zhes rdo rje'i tshig gi zhal gyis bzhes pas mtshon gter kha du ma nas 'byung zhing /
de nyid mchod pa'i dus kyi khyad par yang spyir bde mchog la sogs pa'i rnal 'byor ma rgyud rnams nas yar mar gyi tshes bcu nyid gsag sbyang gi dus khyad par can du gsungs shing /
khyad par gu ru rin po che nyid kyi rnam thar mdzad pa'i gtso bo rags pa rnams kyang yar ngo'i tshes bcu'i dus su bstan pa dang /
de nyid rjes dran gyis mchod cing gsol ba btab pas thugs rje'i gzigs pa khyad par du 'jug pa'i zhal bzhes kyang gnang zhing /
tshes bcu yar mar gyi dus chen la dpa' bo DA ki'i nye ba'i 'du ba yang yin pa sogs dgos pa'i gnad khyad par can ches mang zhing /
gter kha 'di nyid las kyang /
khyad par yar mar tshes bcu'i dus :
'di nyid tshogs su sgrub pa na :
dngos nyams rmi lam ma nges par :
bdag gis nges par byin rlabs shing :
'phos tshe zangs mdog dpal gyi rir :
rig pa 'dzin pa'i tshom bur sbyor :
de phyir snying gi dbus su zungs :
zhes ched du bsngags shing gdams pa'i phyir phan yon bsam mi khyab pa dang ldan pas /
dus bzang tshes bcu'i mchod pa dang 'brel bas dbang dang sgom sgrub bgyis na gnad du zab pa'i rgyu mtshan dang dgos pa rnams shes pas /
de lta bu'i dgos 'brel khyad par can gyi byin rlabs dbang gi snying po mdor bsdus bgyi ba la slob dpon gyi bya ba rnams song zin /
khyed rang slob ma'i ngo skal du gyur pa dbang bskur zhu ba'i yon du maN+Dal phul /
slob mas maN+Dal phul te /
sangs rgyas kun 'dus rdo rje 'dzin :
bdag la brtse bas nyer dgongs nas :
rtsa gsum dkyil 'khor lha tshogs kyi :
gtor ma'i dbang bskur bstsal du gsol :
lan gsum gyis gsol ba gdab la /
dus gsum gshegs pa'i sangs rgyas kun :
rdo rje'i lam mchog 'di la brten :
de phyir gsang chen dkyil 'khor 'dir :
bu khyod 'jug cing smin par bya :
zhes brjod pas rjes su gnang ba sbyin /
de nas rtsa gzhung nyid las /
rtsa ba'i dbang bzhi dang 'brel na :
rjes su gzengs bstod tshul du ste :
'di nyid kho nas smin pa'i tshe :
bdag mdun dbyer med bskyed bzlas dang :
sngon 'gro spyi bzhin sbyar ba'i rjes :
zhes gsungs pa bzhin bya dgos pa ste /
de nas skyabs sems dang tshogs gsag gis rgyud sbyang ba /
sdom pa gsum gzung ba rnams sta gon skabs ltar bya zhing /
ye shes pa dbab bstim rnams dngos gzhi'i dbang rgyas pa'i skabs ltar 'dir bya'o //
dbang chog snga ma rgyas 'bring dag gi sham du gzengs bstod tshul du sbrel na 'di yan chad mi dgos /

don dbang bsdus pa gtor ma la brten nas /
gzengs bstod tshul du yin na /
dbang bskur snga ma rnams kyi ye shes kyi rgyun skyes brtan gong 'phel gzi byin bskyed pa'i phyir ram /
'di nyid kho nas smin pa'i tshe /
thun mong gi dbang bka' byin rlabs gtor dbang gnad kyi shog gcig ma bskur ba'i 'am /
yang tshes bcu'i mchod pa dang rjes su 'brel na /
gu ru'i khyad par gyi dus bzang tshes bcu'i mchod pa'i rjes 'brel bla ma'i thugs sgrub thun mong gi dbang bka' kun 'dus sgron me zhes grags pa'i 'am /
zhes mtshams sbyor tshul gsum skabs su gang babs 'phrul shes par byas la /
gtor dbang dngos la /
spyir gtor ma la bsnyen sgrub kyi dus su dkyil 'khor du shes pa /
mchod pa'i dus su 'dod yon du shes pa /
dbang gi dus su lhar shes pa /
rjes dngos grub tu shes pa rnams su yod pa las /
'dir dbang dus lhar shes par bya ba yin te gzhung las /
gtor ma lha ru shes pa'i ngang :
gnas lngar phyag mtshan rnam pa lnga :
yig 'bru'i mtshan pa'i 'od zer gyis :
sku gsung thugs yon phrin las kyi :
byin rlabs dngos grub thob par bsam :
zhes gsungs pas /
dmigs pa 'di bzhin du mdzod /
gtor ma rin chen 'bar ba 'di nyid phyi ltar rin po che'i gzhal med khang yangs shing rgya che ba tshad dang mtshan nyid thams cad yongs su rdzogs pa'i dbus su /
nang ltar rigs kun khyab bdag bla ma che ba'i che mchog chos sku rdo rje 'chang gsang ba 'dus pa yab yum gyi sku yi gnas rnams su dpal chen sgrub sde brgyad kyi dkyil 'khor dang gnas yul gyi dpa' bo mkha' 'gro 'bum phrag yangs pa'i tshogs yongs su rdzogs pa'i yi dam DA ki'i spro bsdu'i khyab bdag chen por bzhugs pa'i thugs kar bud+d+ha thod phreng rtsal yum dang bcas pa /
dbu gtsug tu rigs bdag kun bzang yab yum la rtsa brgyud rig 'dzin rgya mtshos bskor ba /
mtha' skor du longs sku thod phreng rigs bzhi yab yum /
sprul sku gu ru mtshan brgyad /
sgo ba dbang chen yab yum sogs rtsa gsum rgyal ba'i dkyil 'khor sprin ltar gtibs pa'i phyi skor du chos skyong srung ma rnams kyis ji ltar bsgo ba'i phrin las mdzad de /
mdor na rig 'dzin sgyu 'phrul drwa ba chen po'i rten dang brten pa yongs rdzogs su shar ba khyed rang rnams kyi spyi bor spyan drangs shing byin gyis brlabs pa la brten nas /
gtso 'khor thams cad kyi gnas lngar 'khor lo pad+ma rdo rje rin chen rgya gram ste phyag mtshan lnga gsal ba'i lte bar oM AHhU~M swA hA ste rigs lnga'i snying pos mtshan pa las /
'od zer dkar dmar mthing ser ljang gu sna tshogs pa'i mdog can dpag tu med pa byung /
khyed rang rnams kyi gnas lngar thim pa la brten nas sku gsung thugs yon phrin las kyi byin rlabs dang dngos grub /
phyi nang gsang ba de kho na nyid kyi dbang bzhi stan thog gcig tu thob /
lus ngag yid gsum cha mnyam gyi sgo nas bsags pa'i 'gal rkyen sdig sgrib bar du gcod pa thams cad nye bar zhi zhing /
gnas skabs su dbang bzhi'i lam sgom pa la dbang /
mthar thug sku bzhi'i go 'phang thob pa'i skal pa can du byas pa'i mos pa dung dung mdzod cig
/ces brda sbyar la gdangs kyi dbyangs 'gyur snyan pos thugs dam bskul ba'i phyir /
hU~M hrI:
sku gsum bla ma thod phreng rtsal :
yi dam yongs rdzogs he ru ka :
mkha' 'gro'i ming po dpa' bo che'i :
gsang gsum byin rlabs khyod la sbyin :
oM AHhU~M hrIHhrIHbadzra gu ru pad+ma thod phreng rtsal de wa DA ki nI badzra sa ma ya dzaHsarba sid+d+hi pha la hU~M A:
kA ya wA ka tsit+ta gu Na karma ba liM ta a b+hi Shiny+tsa hU~M:
zhes brda sprad la gtor ma gnas lngar bzhag
/spro na so sor dbang bskur zhing :
zhes gsungs pas tshig rkang tha ma dang kA ya sogs sngags kha phral te bskur yang rung /
de ltar gtor ma gnas lnga ru bzhag nas dam rdzas ster bar gyur pa rdzas dbang lus la bskur ba /
bsgrag tshig gsan pa tshig dbang rna bar blug pa /
gtor ma gnas lnga ru bzhag ste gtor ma'i lha'i gnas lnga'i phyag mtshan dang yig 'bru las rang 'dra 'phros pa'i 'od zer /
slob ma'i gnas lnga'i phyag mtshan sa bon lnga la gsal bar chags pas dbang bzhi yongs su rdzogs pa thob par mos pa ni chos dbang sems la bstim pa /
de ltar dbang bzhi gtor ma la brten te bskur pas rtsa gsum rgyal ba rgya mtsho'i sku gsung thugs yon tan phrin las yongs su rdzogs pa'i byin rlabs dngos grub thams cad thob cing /
mthar dbang zhu yul zhu mkhan bskur thob thams cad rang sems rig pa'i cho 'phrul las 'dzin med khyab brdal chen por rang grol ba ni gtor ma'i brda don nges pa dbang don ngo sprad pa'o //
rjes dngos grub tu shes pa'i phyir /
gtor ma'i lha 'od du zhu ba'i gtor zan dngos grub kyi rang bzhin bdud rtsi'i dwangs bcud du 'khyil ba myangs pas rtsa khams thams cad la khyab /
zag med kyi bde bas rgyud gang /
mchog dang thun mong gi dngos grub ma lus pa thob pa'i mos pa mdzod /
gtor zan dngos sam mtha' skor gyi mtheb kyu lta bu bdud rtsir sbyar nas sbyin /
rang rig las mchod yul logs su med par thag bcad nas /
bdag nyid lhar gsal ba'i spyi bor bla ma /
rtsa khams dpa' bo rnal 'byor mar dag pas /
gtor zan dngos grub bdud rtsir 'khyil pa de rol pas dngos grub rnam pa gnyis thob par bsam mo //
de nas rjes brgyud pa gtad pa ni /
dus 'di phyin chad rgyal ba'i sras /
khyod kyis 'gro ba 'dul bar gyis //
de ltar dbang bskur pa thob pa'i dus 'di phyin chad rgyal ba'i gdung 'tshob pa ste rgyal ba'i sras su gyur pas 'gro ba'i don gyis shig par gdams la /
shis brjod dang /
dam tshig khas blang /
maN+Dal yon 'bul sogs bya'o //

//bzhi pa rjes rim ni /
gtor ma gtong ba /
gtang rag gi mchod bstod /
bzod gsol /
nyer bsdu smon lam shis brjod rnams bya'o //
'jigs med mkhyen brtse'i sgyu 'phrul gyi //
byin rlabs 'od zer 'beb byed thabs //
'dod 'byung gtor ma'i dbang chog kyang //
bkra shis dngos grub dpal gyis 'byor //
rtsa gsum 'od gsal snying tig gi phyi sgrub kyi gtor dbang byin rlabs dpal ster grub gnyis bdud rtsi'i mchog sbyin le tshan bzhi pa gzi brjid rab tu dga' ba'i dpal gyis sbyar pa'o ///
/

@#//
'chi med pad+ma rgyal po'i gsung rdo rje'i //
brtse chen 'od gsal sprin gyi rol sgeg las //
thub bstan mdo sngags yongs rdzogs chos char gyis //
sa gsum gling kun sim mdzad mgon po rgyal //
lnga pa dgongs gter rtsa gsum 'od gsal snying tig gi phyi sgrub kyi cha lag gu ru rin po che rtsa gsum kun 'dus 'chi med pad+ma 'byung gnas la bsten pa'i tshe sgrub 'chi med drwa ba'i dbang bzhi ye shes snying po so so'i rjes 'brel mtha' rten lam khyer dang bcas pa ji ltar 'bogs tshul la /
bsgrub pa'i rdzas 'du bya ba /
de nyid nus ldan du sgrub pa /
'bras bu smin byed kyi rim pa'o /
dang po ni /
dkar phyogs kyi dus tshes dge bar bkra shis yid 'ong gi gnas su gzhung mthun rten gyi spyan sngar stegs dmar zlum gru gang ba'i steng dkyil 'khor ras bris sam /
'bru dkar dri bzang gi gsher ldan gyi tshom bu gtso 'khor lnga /
de rgyab bzhi /
yang bzhi bcas bkod pa'i steng many+dzi'i khar bum pa bcud ldan /
mdun du lha tsaka yongs rdzogs /
gsang thod /
rig tsaka
/me long shel rdo /
de'i g.yas g.yon du tshe ril chang /
shar du tshe yi dbang gtor bum gzugs tshe ril spungs pa rgyan spros can /
bkra shis rtags rdzas rin chen sna bdun gyi tsakli /
rgyab tu mda' dar bcas bshams la mchod pas bskor /
tshogs mchod dang /
srung ma /
chad brtan /
dkar bgegs /
rgyas par spro na rigs dbang lnga'i chas sogs 'og tu dgos pa kun 'du bya'o //

//gnyis pa nus ldan du sgrub pa ni /
brgyud 'debs dang skyabs sems nas brtsam dngos gzhi'i lha bskyed pa'i bar phyi sgrub sgyu 'phrul drwa ba ltar gtang zhing /
byin 'bebs dbur 'di nyid kyi byin 'beb zur gsal ltar sbyar la gzhung ltar mchod rdzas brlab /
dngos gzhi'i khyad par bskyed rim ni :
hrI:
skye med de bzhin nyid dbyings ye shes sogs nas /
spyan 'dren rjes bar gtang /
hU~M hrI:
dam tshig sems dpa' snang stong lha yi sogs bzhugs gsol nas phyag mchod kyi las rim phyi sgrub ltar dang /
bstod smon tshe sgrub rang gzhung ltar bdag mdun dbyer med kyi dgongs pas bya zhing /
dzapa? khang dbye min rang blos dpag pas gzhung gsal dus dang rgyun gyi bsnyen bzlas bya /
rnam bum la dmigs te /
bum pa b+h+rU~M las gzhal yas khang :
mtshan nyid thams cad yongs rdzogs dbus :
'chi med tshe yi lha tshogs rnams :
snang stong chu zla lta bur gsal :
rang gi thugs srog sngags phreng las :
'od zer mchod pa'i tshul du spros :
snyoms 'jug byang sems bdud rtsi yis :
bum pa yongs su gang bar gyur :
ces brjod cing bsam la gzungs thag nas gzung ste gong bzhin bzlas pa ji ltar nus pa rnams dang /
las bum du'ang rta mgrin gsal la /
oM ha ya gr-I ba hU~M phaTa?/
ces bzlas mthar dbyangs gsal rten snying lan gsum /
spro na /
gzhung gi tshe 'gugs dang /
mchod bstod /
yig brgya lan gsum mthar /
oM AHhU~M/
mchod yon phul ba'i rkyen gyis bum lha bde stong chen po'i ngo bor 'od du zhu nas bum chu dang dbyer med du gyur par bsam /
bdag 'jug gam rig pa'i me tog dor la slob ma 'jug par gnang ba zhu /
bka' gter srung ma'i gtor 'bul /
tshogs mchod bskang bshags dang bcas phyi sgrub ltar bya'o //

//gsum pa 'bras bu smin byed kyi rim pa la /
thun mong ma yin pa'i smin byed dkyus 'god dang /
thun mong ba'i dbang gi dbye bsdu bya tshul brjod pa gnyis las /
dang po ni /
slob ma rnams phyi rol du khrus bya /
nang du zhugs pa dang bgegs gtor bsang sbyang byin gyis brlabs te bsngos la /
bka' bsgo zhing bskrad gzir bya /
srung 'khor bsgom /
me tog bkye bsdu dang /
kun slong dang kun spyod bcos pa sngon du 'gro bas /
de yang rgyal ba thams cad mkhyen pas gdul bya so so'i mos pa dang 'tsham pa'i chos 'khor rgya che la zab pa sgo du ma nas bstsal pa thams cad mthar thug rdzogs pa'i sangs rgyas kyi go 'phang 'thob byed 'ba' zhig tu nges kyang /
thog mar chos bzhin spyod pa'i skyes bu'i bsgrub bya gal che ba ni rdo rje'i tshe sgrub pa'i las rim yin la /
de la'ang rdzas sngags ting nge 'dzin gyi sgrub tshul /
thun mong dang mchog gi lam gyis sgrub pa'i sgo du ma zhig yod pa las /
kun mthun kun las khyad par 'phags pa'i sgrub thabs ni rdo rje theg pa rnal 'byor bla med kyi lam bskyed rdzogs zung 'jug gi sgo nas sgrub pa nyid ches zab cing rmad du byung ba ste /
de la'ang bka' gter dag snang gi sgrub pa'i man ngag bgrang las 'das pa bzhugs pa las /
da lta skabs su babs pa ni /
7'jam pa'i dbyangs dngos mkhyen brtse'i dbang po zhes 'chi med grub pa'i slob dpon rnams kyis rjes su bzung zhing mgon po tshe dpag med /
tshe yum tsaN+Da lI/
'phags ma yid bzhin 'khor lo /
gtsug tor rnam par rgyal ma rnams kyis dngos su zhal bstan te dbang dang byin rlabs bstsal ba'i rtags mtshan yang yang gzigs pa /
'jam mgon grub pa'i dpa' bo 7pad+ma gar gyi dbang phyug la tshe lam gyi rtogs pa spar pas sku tshe dang phrin las la mnga' brnyes pa'i grub pa'i rtags mtshan mngon sum bstan nus pa ste /
bdag nyid chen po gang la rtsa gsum gyi lha sngags kyis tshe sgrub pa'i thabs zab cing rgya che ba du ma'i bka' babs pa las /
'dir ni nges pa'i don du gsung rdo rje tshe mtha' yas pa'i ye shes dang tha mi dad kyang /
tshur mthong gi gdul bya'i snang ngor rgya gar shar phyogs bkra shis brag phug mA ra ti ka'i ke'u tshang du tshe lam gyi phyag rgya man+dA raHbar sgrub sde mo mdzad de /
rdo rje theg pa'i nye rgyu'i brtul zhugs kyis tshe bsgrubs pas mgon po tshe dpag med yab yum dngos su byon nas dbang bskur /
tshe rgyud bye ba phrag brgya bstan pas tshe dbang rig 'dzin mngon du gyur nas nam mkha' ji srid rdo rje'i sku la skye 'chi mi mnga' bas /
da lta'ang 'dzam gling 'di'i lho nub zangs mdog dpal gyi rir mngon sum du bzhugs pa dang /
lha lcam man+dA raHba /
rje 'bangs grogs lnga sogs sngon byon dang /
rgya ban rdo rje 'od /
grub thob dngos grub /
grub pa'i dbang phyug thang stong rgyal po /
mnga' ris rig 'dzin legs ldan rje la sogs phyis su byon pas mtshon /
'phags bod kun tu sku tshe'i dngos grub brnyes pa da lta'i bar zam ma chad pa kun kyang de'i rten 'byung las byung bas na /
'chi med ye shes rdo rje'i sku can stangs dpyal gyi rdo rje gsum gyi rnal 'byor la gnad du bsnun pa ni rdo rje'i tshe sgrub pa'i gseng lam kun las zab myur byin rlabs kyi tshan kha che ba ste /
gter gzhung las /
'di ni bsnyen sgrub las gsum po :
gcig dril bskyed rdzogs zung 'jug ste :
'chi med sgrub pa'i man ngag mchog :
'bum phrag kun gyi yang snying yin :
zhes dang /
de phyir 'chi med sgrub pa'i thabs :
bye ba phrag brgya'i yang snying 'di :
'das dus mA ra ti ka ru :
rig 'dzin DA ki rnams la bstan :
ma 'ongs lnga brgya'i tha ma la :
bdag gis byin brlabs rnal 'byor pa :
'od gsal sprul pa'i rdo rje'i don :
rig pa dbyings kyi sgrom bur sbas :
nam zhig rten 'brel dus babs tshe :
sngon gyi smon lam lhan cig pa'i :
chos bdag skyes bu'i tshogs la sogs :
'brel tshad don dang ldan par shog :
ces gsungs pa'i dgongs gter zab mo rtsa gsum 'od gsal snying tig gi phyi sgrub kyi cha lag tshe sgrub 'chi med drwa ba'i thun mong ma yin pa'i tshe yi dbang bskur bgyi ba la bdag nyid slob dpon gyi bya ba rnams song grub pa lags pas /
khyed rang slob ma rnams kyi bgyi bar 'os pa la thog mar tshe dbang zab mo zhu ba'i yon du maN+Dal phul /
zhes mtshams sbyar la maN+Dal 'bul du gzhug
/'og tu thun mong rigs dbang lnga sogs rjes 'brel dang mtha' rten gang yod rgyas par spro bar byed na sngon 'gro chas su 'jug pa sogs 'jug pa'i chos rnams las ye shes dbab pa'i bar rtsa ba'i dbang chog ye shes thig le ltar 'dir rgyas par bya /
gzhan du thun mong rigs can la bum dbang rjes 'brel bcas dang /
tshe yi byin rlabs tsam las rgyas spros mi bskur na /
sngon 'gro'i 'jug chos bsdu ba ni /
bla ma dang dkyil 'khor gyi bdag po dbyer med mi phyed pa'i spyan sngar thal mo me tog dang bcas gsol ba 'debs pa 'di'i rjes zlos mdzod /
sangs rgyas kun 'dus rdo rje 'dzin :
bdag la brtse bas nyer dgongs nas :
'chi med rtsa gsum lha tshogs kyi :
tshe yi dbang bskur bstsal du gsol :
lan gsum /
skyabs sems /
tshogs gsag
/sdom gzung rnams rtsa dbang ltar bya /
de nas dbang gi gzhi 'god pa ye shes pa dbab pa la /
khyed rang rnams lus drang por bsrang /
ngag srog rtsol kha sbyor du chings /
yid tshogs drug gi yul la skad cig kyang ma yengs par sgo gsum gyi gnad gcun te dmigs pa 'di bzhin mdzod /
slob dpon gyi thugs ka nas 'od zer 'phros /
khyed rang gi gdod bcas phung khams kyis mtshon pa'i ma dag pa'i snang ba thams cad mi dmigs te stong par sbyangs /
stong pa'i ngang las sa phyogs bde chen pad+ma drwa ba'i bkod pa phun sum tshogs pas spras pa'i dbus su /
rab tu rgyas pa'i chu skyes dang nyi zla'i dkyil 'khor gyi gdan la /
khyed rang rnams skad cig gis rtsa gsum kun 'dus 'chi med pad+ma 'byung gnas sku mdog dkar la dmar ba'i mdangs can /
gzhon sgeg zhi 'dzum bcu drug lang tsho dar la bab pa'i dga' ba'i mtshan dpe'i gzi byin lta na sdug pa /
zhal gcig zhi zhing 'dzum pa /
phyag g.yas rdo rje thugs kar gtod cing g.yon mnyam gzhag gis b+han+d+ha bdud rtsis gang ba'i nang du 'chi med tshe yi bum pas mtshan pa bsnams pa /
zhabs rdo rje'i skyil krung gis 'ja' zer thig le'i klong na bzhugs pa'i pang du lha lcam man+dA raHba dmar gsal bde chen chags pa'i nyams 'gyur rab tu rgyas pa /
nu 'bur mkhregs shing gsang ba'i chu skyes rgyas pa /
phyag g.yas mda' dar dang g.yon bde skyong bdud rtsis gtams pa bsnams pa pad+ma'i skyil krung gis yab la gnyis med du 'khril ba /
yab yum gnyis ka'ang lha rdzas dar gyi na bza' dang /
ut+pal rin chen rus pa'i rgyan gyis sgeg pa'i 'chi med 'ja' lus rdo rje'i sku can gyi gnas lngar thod phreng rigs lnga rang 'od kyi yum dang bcas pa /
rigs kyi bdag po longs sku tshe mtha' yas pa yab yum dang chos sku 'od dpag med tho brtsegs su bzhugs par gsal ba'i gnas gsum du /
sku gsung thugs rdo rje'i rang bzhin oM dkar AHdmar hU~M mthing gis mtshan par gsal thobs shig
/slob dpon yang 'chi med pad+ma 'byung gnas su gsal ba la mos gus bskyed pas thugs ka nas 'od zer gyi snang ba bsam gyis mi khyab pa 'phros /
phyogs bcu'i sangs rgyas kyi zhing rab 'byams rnams dang /
khyad par dpal ri pad+ma 'od kyi gzhal yas khang chen po nas ma hA gu ru 'chi med pad+ma 'byung gnas sku gsum /
grub pa rig 'dzin dpa' bo mkha' 'gro rtsa gsum tshe yi lha tshogs 'khor dang bcas pa skad cig gis zhi khro'i sku yi rnam 'gyur dang /
rdzu 'phrul byin rlabs kyi rtsal bsam gyis mi khyab pa dang bcas te byon nas /
khyed rang rnams la thim pas rgyud byin gyis brlabs pa'i mos 'dun mdzod /
dbyangs dang thod rnga bcas /
spos rol gdung shugs kyis bskul nas /
hU~M hrI:
sngon tshe o rgyan d+ha na ko Sha'i sogs tshe sgrub sgos byang gi spyan 'dren dang 'beb sngags drag tu brjod la dbab mthar /
de ltar dbab pa'i ye shes pa de nyid khyed rang rnams kyi sgo gsum la dbyer med du brtan par byas pa'i mos pa mdzod /
tiSh+Tha badzra /
zhes brjod rdo rje spyi bor rgya gram du gzhag
/gong du 'jug chos rgyas par byas na skabs 'dir rigs brtag pa dang mig dbye /
mthong bstan gter gzhung dngos bstan lta bu skabs bstun blang dor gyis /
'jug pa'i chos rnams grub kyi bar dbang rgyas ye shes thig le ltar bya dgos so //
de nas dbang dngos la thun mong gi dbang bzhis sgo gsum dang cha mnyam gyi sgrib pa sbyangs te byin rlabs kyi sgo dbye /
rjes 'brel du sku gsung thugs ye shes rdo rje'i dbang dang byin rlabs ngo sprod bya ba /
khyad par mtha' rten 'chi med tshe'i dbang gis sku gsung thugs ye shes rdo rje'i ngo bor smin par byed cing /
dbang bzhi so so'i lam rang rang gis 'chi med tshe bcud dwangs ma bsdu bstim gyi rgyas 'debs pa re bcas yod pa las /
dang po bum dbang rjes 'brel mtha' rten lam khyer dang bcas pa'i don du thugs dmigs 'di ltar mdzod /
bdag mdun dkyil 'khor gyi lha yi thugs ka nas spros pa'i rig pa'i lha mo rnams kyis /
rin po che'i bum pa 'chi med tshe yi bdud rtsis gang bas dbang bskur bas /
khyed rang rnams kyi spyi bo tshangs pa'i bu ga nas zhugs /
lus kyi nang thams cad gang /
dus ma yin par 'chi ba'i bag chags dang bcas pa sbyangs /
'chi med tshe'i dngos grub thob /
dwangs ma snying dbus ye shes sems dpa' pad+ma drwa ba tshe dpag med yab yum gyi thugs ka'i hrIHla thim pas rdo rje'i srog 'grub pa'i mos pa mdzod /
rnam bum thogs la /
hrI:
gzhi dbyings gzhon nu bum sku'i dkyil 'khor du :
gzhi snang rig pa ye shes lha tshogs shar :
zung 'jug thugs rje bdud rtsis dbang bskur bas :
'chi med rdo rje'i sku ru 'grub par shog :
oM AHhU~M hrIHhrIHbadzra gu ru pad+ma sid+d+hi puN+ye dz+nyA na A yur sid+d+hi dza :
ka la sha kA ya a b+hi Shiny+tsa oM:
de nas skabs 'dir /
spro na rigs pa'i dbang lnga sogs :
ye shes thig le ji bzhin la :
zhes gsungs pas /
rgyas par thun mong rigs dbang lnga rtsa dbang ltar sbyor dgos pas phyi sgrub dbang chen sgrig ma'i rigs dbang ltar sbyar na legs mod kyang /
'dir spros pa 'tsham phyir /
khyed rang rnams rdo rje thod phreng rtsal mthing ga rdo rje dang dril bu 'dzin pa'i skur gsal ba la /
gdan gsum tshang ba'i dbang lha nam mkha' gang bas rnam par rgyal ba'i bum pa'i chu mi bskyod pa'i ngo bo can gyis dbang bskur bar mos mdzod /
rnam bum thogs la /
hU~M:
zhe sdang rnam dag rdo rje'i rigs :
mi bskyod chu yi dbang bskur bas :
rnam shes phung po rang grol nas :
me long ye shes mngon gyur shog :
oM sarba ta thA ga ta badzra a b+hi Shiny+tsa hU~M:
zhes chu sbyin /
spyi bor 'thor /
bum pa'i bdud rtsis lus gang dri ma dag
/chu'i lhag ma yar lud pa las mi bskyod pas dbur brgyan /
des mi bskyod pa'i sgo nas chu yi dbang thob /
nyon mongs pa zhe sdang dag
/rnam par shes pa'i phung po gnas gyur /
rdo rje rigs kyi sku dang ye shes mngon du 'grub pa'i skal pa can du byas pa'o /
khyed rang rnams rat+na thod phreng rtsal ser po rin chen dang dril bu 'dzin pa'i skur gsal ba la /
gdan gsum tshang ba'i dbang lha nam mkha' gang bas rin chen 'byung ldan gyi ngo bo dbu rgyan gyis dbang bskur bar mos mdzod /
dbu rgyan thogs la mgo bor bcing /
hU~M:
nga rgyal rnam dag rin chen rigs :
rin 'byung dbu rgyan dbang bskur bas :
tshor ba'i phung po rang grol nas :
mnyam nyid ye shes mngon gyur shog :
oM sarba ta thA ga ta rat+na a b+hi Shiny+tsa trAM:
bum chu 'thor te /
badzra u da ka a b+hi Shiny+tsa mi :
bum pa'i bdud rtsis lus gang dri ma dag
/chu'i lhag ma yar lud pa las rin chen 'byung ldan gyis dbur brgyan /
des rin chen 'byung ldan gyi sgo nas dbu rgyan gyi dbang thob /
nyon mongs pa nga rgyal dag
/tshor ba'i phung po gnas gyur /
rin chen rigs kyi sku dang ye shes mngon du 'grub pa'i skal pa can du byas pa'o /
khyed rang rnams pad+ma thod phreng rtsal dmar po pad+ma dang dril bu 'dzin pa'i skur gsal ba la /
gdan gsum tshang ba'i dbang lha nam mkha' gang bas snang ba mtha' yas kyi ngo bo rdo rjes dbang bskur bar mos mdzod /
rdo rje thogs la lag g.yas su gtad /
hU~M:
'dod chags rnam dag pad+ma'i rigs :
mtha' yas rdo rje'i dbang bskur bas :
'du shes phung po rang grol nas :
sor rtog ye shes mngon gyur shog :
oM sarba ta thA ga ta pad+ma a b+hi Shiny+tsa hrI:
bum chu 'thor la /
badzra u da ka a b+hi Shiny+tsa mi :
bum pa'i bdud rtsis lus gang dri ma dag
/chu'i lhag ma yar lud pa las snang ba mtha' yas kyis dbur brgyan /
des 'od dpag med pa'i sgo nas rdo rje'i dbang thob /
nyon mongs pa 'dod chags dag
/'du shes kyi phung po gnas gyur /
pad+ma rigs kyi sku dang ye shes mngon du 'grub pa'i skal pa can du byas pa'o /
khyed rang rnams karma thod phreng rtsal ljang nag rgya gram dang dril bu 'dzin pa'i skur gsal ba la /
gdan gsum tshang ba'i dbang lha nam mkha' gang bas don yod grub pa'i ngo bo dril bus dbang bskur bar mos mdzod /
dril bu lag g.yon du gtad /
hU~M:
phrag dog rnam dag las kyi rigs :
don grub dril bu'i dbang bskur bas :
'du byed phung po rang grol nas :
bya grub ye shes mngon gyur shog :
oM sarba ta thA ga ta karma a b+hi Shiny+tsa A:
bum chu 'thor la /
badzra u da ka a b+hi Shiny+tsa mi :
bum pa'i bdud rtsis lus gang dri ma dag
/chu'i lhag ma yar lud pa las don yod grub pas dbur brgyan /
des don yod grub pa'i sgo nas dril bu'i dbang thob /
nyon mongs pa phrag dog dag
/'du byed kyi phung po gnas gyur /
las kyi rigs kyi sku dang ye shes mngon du 'grub pa'i skal pa can du byas pa'o /
khyed rang rnams bud+d+ha thod phreng rtsal dkar po 'khor lo dang dril bu 'dzin pa'i skur gsal ba la /
gdan gsum tshang ba'i dbang lha nam mkha' gang ba dang slob dpon lhan cig pas rnam par snang mdzad kyi ngo bo rdo rje'i ming gis dbang bskur bar mos mdzod /
rdor dril lhan cig pa spyi bor 'khrol la /
hU~M:
gti mug rnam dag bde gshegs rigs :
snang mdzad ming gi dbang bskur bas :
gzugs kyi phung po rang grol nas :
chos dbyings ye shes mngon gyur shog :
oM sarba ta thA ga ta bud+d+ha a b+hi Shiny+tsa oM:
bum chu 'thor la /
badzra u da ka a b+hi Shiny+tsa mi :
bum pa'i bdud rtsis lus gang dri ma dag
/chu'i lhag ma yar lud pa las rnam par snang mdzad kyis dbur brgyan /
des rnam par snang mdzad kyi sgo nas ming gi dbang thob /
nyon mongs pa gti mug dag
/gzugs kyi phung po gnas gyur /
de bzhin gshegs pa'i rigs kyi sku dang ye shes mngon du 'grub pa'i skal pa can du byas pa'o //
nam mkhar bzhugs pa'i dbang lha rnams kyang 'od phung gi rnam pas khyed rang rnams la thim par mos shig
/me tog 'thor la /
oM su pra tiSh+Tha badzra ye swA hA/
mchod pa'i bye brag rnams kyis mchod cing shis pa brjod pas mnga' gsol bar mos shig
/nyer spyod lnga btegs la /
oM badzra puSh+pe nas /
shab+da pra tIts+tsha swA hA/
bkra shis kyi tshigs su gcad pas shis pa brjod /
nus 'jug gi rdo rje gsum gyi dam tshig sbyin pa dang rdo rje slob dpon gyi dbang rnams 'dir mi dgos la /
de dag gi rjes 'brel du gzhung las /
gtso 'khor yongs rdzogs lha dbang bskur :
zhes gsungs pas snang bcas phung khams kyi chos kun skye 'chi med pa ye shes rdo rje'i sku ru shar ba'i dbang gis smin pa'i byin rlabs brtan zhing gong 'phel du bya ba'i phyir lha sku phyag rgya'i dbang bskur ba la /
mdun bskyed lha tshogs rnams las rang 'dra'i ye shes kyi sku gnyis pa re spros nas khyed rang rnams la thim pas 'chi med rdo rje'i sku ru dbang bskur cing byin gyis brlabs par mos mdzod /
hrIH
chos dbyings mtha' dbus bral ba nas //
rgyal kun gsung gi rdo rje'i tshul //
'od snang mtha' yas dbang bskur bas //
ka dag chos sku'i tshe thob shog
/oM AHhU~M d+harma kA ya a mi tA b+ha a b+hi Shiny+tsa oM/
hrIH
'od gsal rang snang bde chen zhing //
rigs kun khyab bdag tshe mtha' yas //
pad+ma drwa bas dbang bskur bas //
mi 'gyur rdo rje'i srog thob shog
/oM AHhU~M saM b+ho kA ya A yur+dz+nyA na a b+hi Shiny+tsa oM/
hrIH
thugs rje mkha' khyab zhing khams nas //
sprul pa'i sgyu 'phrul rgyun mi chad //
'chi med pad 'byung dbang bskur bas //
skye 'chi med pa'i tshe thob shog
/oM AHhU~M nirma kA ya gu ru a b+hi Shiny+tsa oM/
hrIH
bde chen 'khor lo'i dkyil 'khor nas //
snang stong gnyis med rdo rje'i sku //
bud+d+ha thod phreng dbang bskur bas //
skye 'chi med pa'i tshe thob shog
/oM AHhU~M bud+d+ha thod phreng rtsal a b+hi Shiny+tsa oM/
hrIH
longs spyod 'khor lo'i dkyil 'khor nas //
grags stong gnyis med rdo rje'i gsung //
pad+ma thod phreng dbang bskur bas //
gzhom gzhig bral ba'i tshe thob shog
/oM AHhU~M pad+ma thod phreng rtsal a b+hi Shiny+tsa oM/
hrIH
chos kyi 'khor lo'i dkyil 'khor nas //
rig stong dbyer med rdo rje'i thugs //
badzra thod phreng dbang bskur bas //
'pho 'gyur med pa'i tshe thob shog
/oM AHhU~M badzra thod phreng rtsal a b+hi Shiny+tsa oM/
hrIH
sprul pa'i 'khor lo'i dkyil 'khor nas //
yon tan lhun rdzogs ngo bo nyid //
rat+na thod phreng dbang bskur bas //
bri gang bral ba'i tshe thob shog
/oM AHhU~M rat+na thod phreng rtsal a b+hi Shiny+tsa oM/
hrIH
bde skyong 'khor lo'i dkyil 'khor nas //
gang 'dul phrin las bzhi yi gar //
karma thod phreng dbang bskur bas //
bya rtsol med pa'i tshe thob shog
/oM AHhU~M karma thod phreng rtsal a b+hi Shiny+tsa oM/
hrIH
rdo rje rigs kyi dkyil 'khor nas //
zhi ba'i phrin las sgrub mdzad pa //
badzra dbang chen dbang bskur bas //
mi mthun phyogs kun zhi gyur cig
/oM AHhU~M badzra ha ya gr-I ba a b+hi Shiny+tsa hU~M/
hrIH
rin chen rigs kyi dkyil 'khor nas //
rgyas pa'i phrin las sgrub mdzad pa //
rat+na dbang chen dbang bskur bas //
tshe dpal yon tan rgyas gyur cig
/oM AHhU~M rat+na ha ya gr-I ba a b+hi Shi ny+tsa hU~M/
hrIH
pad+ma rigs kyi dkyil 'khor nas //
dbang gi phrin las sgrub mdzad pa /
pad+ma dbang chen dbang bskur bas //
snang srid rlung sems dbang 'dus shog
/oM AHhU~M pad+ma ha ya gr-I ba a b+hi Shiny+tsa hU~M/
hrIH
las kyi rigs kyi dkyil 'khor nas //
drag po'i phrin las sgrub mdzad pa //
karma dbang chen dbang bskur bas //
dgra bgegs gzung 'dzin tshar gcod shog
/oM AHhU~M karma ha ya gr-I ba a b+hi Shiny+tsa hU~M/
hrIH
shar sgo byams pa'i dkyil 'khor nas //
sa khams sha yi tshe bdag mo //
sangs rgyas spyan mas dbang bskur bas //
rdo rje'i tshe srog sra brtan shog
/oM AHhU~M lAM dwe Sha ra tI satwaM a b+hi Shiny+tsa oM/
hrIH
lho sgo snying rje'i dkyil 'khor nas //
chu khams khrag gi tshe bdag mo //
mA ma kI yis dbang bskur bas //
tshe srog chu ltar ring bar shog
/oM AHhU~M mAM mo ha ra tI satwaM a b+hi Shiny+tsa oM/
hrIH
nub sgo dga' ba'i dkyil 'khor nas //
me khams drod kyi tshe bdag mo //
gos dkar mo yis dbang bskur bas //
tshe srog me ltar 'bar gyur cig
/oM AHhU~M pAM rA ga ra tI satwaM a b+hi Shiny+tsa oM/
hrIH
byang phyogs btang snyoms dkyil 'khor nas //
rlung khams dbugs kyi tshe bdag mo //
dam tshig sgrol mas dbang bskur bas //
tshe srog rlung ltar khyab gyur cig
/oM AHhU~M tAM badzra ra tI satwaM a b+hi Shiny+tsa oM/

'di ltar snang ba thams cad khyab bdag bla ma 'chi med pad+ma 'byung gnas kyi sku snang ma 'gags lha'i 'khor lo'i sprin snang stong 'dzin pa dang bral ba las /
lha sku phyag rgya'i tshul bsam gyis mi khyab pas 'gro ba'i don gyis shig
/de nas de'i mtha' rten du /
gzhung las /
mtha' rten tshe bcud 'gugs shing bstim :
zhes gsungs pas /
tshe yi dngos grub 'gugs pa'i slad du dmigs pa 'di bzhin du mdzad 'tshal /
slob dpon 'chi med pad+ma 'byung gnas su gsal ba'i gnas lngar thod phreng rigs lnga'i thugs kar phyag mtshan lnga yig 'bru lngas mtshan pa las /
'od zer bsam gyis mi khyab pa dang lha mo mgyogs ma'i sprul pa nyi zer gyi rdul ltar spros pas /
khyed rang rnams kyi bla tshe chad nyams yar pa dang /
'byung bzhi'i dwangs ma 'khor 'das lam gsum gyi bcud dang dge mtshan thams cad 'chi med tshe'i 'od zer kha dog sna tshogs pa'i rnam par spyan drangs /
khyed rang rnams kyi spyi bo nas zhugs lus kyi nang thams cad gang bas 'chi med tshe'i dngos grub thob /
mdun gyi tshe rdzas la yang thim pas rdo rje tshe'i bcud len du gyur par mos mdzod /
ces dang /
mda' dar g.yab la /
hrI:
'og min chos dbyings pho brang nas :
sogs tshe 'gugs las byang bzhin brjod /
de yang gzhung rtsa ba las /
spro na dbang bzhi so so'i mthar :
rang rang lam gyis srid dang zhi'i :
tshe bcud bsdu ba'i dmigs pa bya :
zhes gsungs pa'i dgongs don las /
dang po bum dbang gi lam khyer ni /
skabs 'dir bskyed rim bshad cing sems 'dzin dmigs pas tshe bcud sdud par bya ba ste /
'di ltar bum pa'i dbang dang sku yi byin rlabs thob phyin chad snod bcud tha mal du lta ba'i 'dzin pa spangs te /
cir snang lha'i 'khor lor shes pas snang stong zung 'jug bskyed pa'i rim pa'i lam khyer la brtson dgos /
de'ang skabs 'dir ni dbang rab lam gong ma'i bskyed tshul du gsungs pas /
'di ltar nyams su blang bar bya ste /
gzhung rtsa ba las /
hrI:
skye med de bzhin nyid dbyings sogs las byang dngos gzhi'i bskyed rim nas /
snang la ma grub 'ja' tshon lta bur shar :
bar dang bzlas dmigs /
thugs kar rdo rje thod phreng gi :
sogs nas /
'chi med rdo rje'i srog 'grub bsam :
zhes brjod pa la sems 'dzin pa zhu /
zhes dal cig sems gzung du gzhug
/de lta bu'i bskyed rim rnam pa gsal ba /
rnam dag dran pa /
nga rgyal brtan pa'i khyad par dang ldan pas rim pa dang po'i ting nge 'dzin gyis tshe bcud bsdu ba'i lam mthar phyin par bya dgos pa yin no //
de dag gis snang bcas phyi mtshan ma'i dkyil 'khor du bsgrub pa'i rten rdzas rnams la brten te /
sku bum pa'i dbang rjes 'brel mtha' rten lam khyer dang bcas pa bskur pas /
dag bya lus kyi sgrib pa dag
/bskyed bzlas phrin las dang bcas pa la dbang /
'bras bu skye 'chi med pa rdo rje'i tshe dang sprul pa'i sku 'thob pa'i skal pa can du byas pa'o /

/gnyis pa gsang ba'i dbang sbyin pa la nam mkhar bzhugs pa'i lha rnams rang rang gi shes rab ma dang rjes su chags pa'i sbyor bas snyoms par zhugs pa'i kun+da byang chub kyi sems lhan cig skyes pa'i rten du gyur pa /
d+hU ti'i nang brgyud rdo rje'i lam nas yum gyi pad+mar 'khyil pa de nyid thod pa'i bdud rtsi dang ro gcig tu 'dres pa khyed rang rnams kyi lce la bzhag par mos shig
/gsang rdzas byang sems mgrin par bzhag cing /
hrI:
bde ba chen po pad+ma thod phreng dang :
stong nyid shes rab man+dA raHba yum :
gnyis med mnyam sbyor byang sems 'di byin pas :
las rlung ye shes khams su gnas 'gyur shog :
oM AHhU~M hrIHhrIHbadzra gu ru pad+ma sid+d+hi puN+ye dz+nyA na A yur sid+d+hi dza :
b+ho d+hi tsit+ta wA ka a b+hi Shiny+tsa A:
bdud rtsi myang du gzhug
/mgrin pa nas thig le 'phel bas rtsa khams gang /
dug gsum gyi rtog pa 'gags /
zhu bde lhan skyes kyi ye shes nyams su myong ba gsang dbang gi ye shes te /
de'i ngo bo gsal stong rnam par mi rtog pa'i ngang du dal cig mnyam par 'jog 'tshal /
zhes nyams bskyang du gzhug
/de nas gzhung las /
rjes 'brel sngags kyi bzlas lung dang :
mtha' rten tshe yi bdud rtsi sbyin :
zhes gsungs pas /
de dang rjes 'brel sgrar grags pa phyed snang ngag rlung gi khams kun khyab bdag bla ma 'chi med pad+ma 'byung gnas kyi gsung dbyangs gzhom med rdo rje nA da'i ngo bor dag pa'i phyir bzlas pa'i lung sbyin pa la /
slob dpon dang dkyil 'khor gyi lha tshogs gnyis su med pa'i thugs kar ye shes sems dpa' pad+ma drwa ba tshe dpag med yab yum gyi thugs kar nyi zla'i gwa'u kha sbyor gyi nang du /
ting 'dzin sems dpa' hrIHyig gi mthar sngags kyi phreng bas g.yas su bskor ba las sngags phreng lu gu rgyud du byung /
zhal nas thon /
khyed rang rnams lhar gsal ba'i zhal du zhugs /
thugs srog dwangs ma'i sa bon gyi mthar 'khor bar mos la sngags 'di'i rjes zlos mdzod /
oM AHhU~M hrIHhrIHbadzra gu ru pad+ma sid+d+hi puN+ye dz+nyA na A yur sid+d+hi dza :
zhes lan gsum phreng ba sbrel te bzla /
'di ltar grags pa thams cad khyab bdag bla ma 'chi med pad+ma 'byung gnas kyi gsung dbyangs gzhom med yi ge'i 'khor lo'i sprin grags stong brjod pa dang bral ba las /
sgra'i tshul bsam gyis mi khyab pas 'gro ba'i don gyis shig
/de nas mtha' rten du /
'khor 'das brtan g.yo'i dwangs bcud gcig tu 'dus pa'i 'chi med byang chub sems kyi bdud rtsi bde stong rnam par rol pa'i sprin gyi dwangs ma'i thig les rtsa khams thams cad la khyab ste khams zhu ba'i bde bas dug gsum gyi rnam rtog sbyangs /
nad med bde ba'i ye shes kyi lang tsho'i dpyid thob par mos shig
/tshe chang sbyin te /
hrI:
thabs mchog 'od zer rnam lnga'i rig mdangs kyis :
'khor 'das tshe dang ye shes bsdus pa'i bcud :
shes rab myong grol bdud rtsi 'di byin pas :
'chi med rig 'dzin 'grub pa'i dbang thob shog :
oM AHhU~M hrIHhrIHbadzra gu ru pad+ma sid+d+hi puN+ye dz+nyA na A yur sid+d+hi dza :
wA ka a b+hi Shiny+tsa A:
gnyis pa gsang dbang gi lam khyer ni /
gzhung rtsa ba las /
skabs su 'jug gnas ldang ba'i rlung :
'bru gsum sngags dang sbyar la bzla :
srog gi lcags kyus tshe bcud bkug :
kha sbyor rlung bsdams bum can gzung :
zhes gsungs pas /
gzhir gnas kyi rlung gdod nas rang byung rdo rje'i bzlas par lhun gyis grub pas gzhom med gsang ba chen po'i rdo rje'i srog bsgrub pa'i phyir rlung la brten pa'i tshe bcud bsdu bstim gyi dmigs pa 'di ltar mdzod /
khyed rang rnams 'chi med pad+ma 'byung gnas yab yum du gsal ba'i ye shes sems dpa'i thugs srog gi hrIHdwangs gsal bde ba'i gzi 'od rab tu 'bar zhing rgyas pa la /
snod bcud 'khor 'das kyi dwangs ma 'od lnga ye shes kyi rlung du zhu ba /
sna bug gnyis nas rlung nang du 'jug pa srog gi lcags kyus tshe bcud bkug pa dang sbrags sib kyis zhugs te snying ga'i sa bon la thim pas mi shigs rdo rje'i srog dang ro gcig tu 'dres pas 'chi med gnyug ma'i tshe grub par mos la rdo rje'i bzlas pa mdzod /
'byung 'jug gnas gsum oM AHhU~M dang sbyar ba'i 'bru gsum rdo rje'i bzlas pa bya'o //
yang bum can dang sbrags pa'i rdor bzlas lan gsum mam bdun tsam yang bya /
de dag gis phyed snang nang byang chub sems kyi dkyil 'khor du zhu bde'i rdzas la brten nas /
gsung gsang ba'i dbang rjes 'brel mtha' rten lam khyer dang bcas pa bskur pas /
dag bya ngag gi sgrib pa dag
/rlung sems sgyu ma lta bu'i ye shes bdag byin brlab pa'i rnal 'byor sgom pa la dbang /
'bras bu gsung rdo rje gzhom gzhig bral ba rdo rje nA da'i tshe dang longs sku thob pa'i skal pa can du byas pa'o //
gsum pa shes rab ye shes kyi dbang bskur ba la /
mtshan nyid thams cad yongs su rdzogs pa'i phyag rgya ma rgyan gyis brgyan pa'i 'dod yon las byung ba'i bde ba mtha' dag sgyu ma lta bur shes pa dang phyag rgya bzhi sbyor bde chen rang byung gi gnyug ma'i ye shes sad par mos shig
/rig tsaka bstan la /
hrI:
lhan skyes ye shes 'byung ba'i gnas gcig pu :
yid 'ong sna tshogs gzugs can 'di gtad pas :
bde stong rnam kun mchog ldan 'od gsal ngang :
zung 'jug gnyug ma'i gnas lugs mngon gyur shog :
oM AHhU~M hrIHhrIHbadzra gu ru pad+ma sid+d+hi puN+ye dz+nyA na A yur sid+d+hi dza :
pra dz+nyA dz+nyA na tsit+ta a b+hi Shiny+tsa hU~M:
de nas khyed rang rnams dang gtad pa'i rig ma dkyil 'khor gyi gtso bo yab yum du gsal ba lha'i 'du shes /
mkha' gsang rdo rje pad+mar byin gyis brlabs pa sngags kyi 'du shes /
thabs 'di las bde ba chen po mngon du bya'o snyam pa chos kyi 'du shes te /
de ltar 'du shes gsum ldan gyis snyoms par zhugs pa'i rkyen gyis yas babs dang mas brtan gyi dga' bzhi rim par nyams su myong /
bde stong dbyer med lhan cig skyes dga'i ye shes kyis thams cad la khyab cing brtan pa'i mos pa mdzod cig
/de nas de dang rjes 'brel du rtog tshogs snang med yid sems kyi khams kun khyab bdag bla ma 'chi med pad+ma 'byung gnas kyi thugs spros pa kun bral gzhom med gnyug ma'i ye shes su ngo sprod pa ni /
'di ltar snang ba'i chos thams cad ngo bo stong pa nyid chos kyi sku /
rang bzhin 'od gsal longs spyod rdzogs pa /
thugs rje'i rtsal ma 'gags par shar ba sprul pa'i sku /
de gsum rang rig gi klong du dbyer med pa ngo bo nyid kyi sku ste /
lhag pa'i bden pa dbyer med lhan cig skyes pa 'pho med don gyi ye shes /
sku bzhi'i dbang phyug 'chi med pad+ma 'byung gnas kyi thugs rang byung gi ye shes mngon du gyur par mos la rang ngo skyongs shig
/ces cung zad 'jog
/'di ltar dran rtog thams cad khyab bdag bla ma 'chi med pad+ma 'byung gnas kyi thugs rig ma 'gags ye shes 'khor lo'i sprin rig stong bsam brjod dang bral ba las /
gang shar 'dzin med shugs 'byung gi tshul bsam gyis mi khyab pas 'gro ba'i don gyis shig
/de nas gzhung las /
mtha' rten tshe yi ril bu sbyin :
zhes gsungs pas /
srid zhi'i dwangs ma 'dus pa'i tshe ril 'di nyid ye shes sems dpa' sku chung la yan lag rdzogs pa'i gzugs kyis kha'i sgor byon /
snying dbus nyi zla'i gwa'ur bzhugs pas 'chi med tshe yi dngos grub thob par mos shig
/tshe ril sbyin la /
hrI:
srid dang zhi ba'i dwangs bcud 'dus pa'i dngos :
'chi med bdud rtsi'i ril bu 'di byin pas :
rtsa rlung thig le'i sgrib gnyis kun zhi nas :
dga' bzhi'i ye shes rtag tu rgyas par shog :
oM AHhU~M hrIHhrIHbadzra gu ru pad+ma sid+d+hi puN+ye dz+nyA na A yur sid+d+hi dza :
tsit+ta a b+hi Shiny+tsa hU~M:
gsum pa sher dbang gi lam khyer ni gzhung las /
'bar 'dzag snyoms 'jug 'od zer gyis :
thun mong mchog gi dwangs ma bsdu :
zhes gsungs pas yas babs 'bar 'dzag gis tshe bcud bsdu bstim gyi dmigs pa 'di ltar mdzod /
rang nyid 'chi med pad+ma 'byung gnas yab yum snyoms par 'jug pa'i rjes chags kyi mes lte ba'i gtum mo 'bar /
'khor lo bzhi brgyud spyi bo'i ha~M la reg pas zhu bde'i nyams rgyas /
bdud rtsi'i dwangs ma gnas nas g.yos /
yas babs kyi dga' bzhis thod phreng rigs lnga yab yum bskul /
kun kyang bzod med kyi bde bas snyoms par zhugs pa'i 'od kyis brtan g.yo kun la khyab cing /
bde chen dwangs ma'i bcud du zhu ba /
rang gi sgo gsum la sib kyis thim pas rtsa rlung thig le'i khams nyams pa gsos /
rlung yo ba bsrangs /
'pho med bde ba chen po'i lang tsho thob /
dkar dmar dwangs ma thams cad mi shigs thig le'i klong du rgyas btab par bsam la drag rlung bum pa can la gnad du bsnun par mdzod cig
/ces byas la dpon slob kun gyis bum can bdun nam gsum bzung la dmigs pa gcun /
des stong pa gsang ba phyag rgya b+ha ga'i dkyil 'khor du kha sbyor gyi bde ba la brten nas thugs shes rab ye shes kyi dbang rjes 'brel mtha' rten lam khyer dang bcas bskur pas /
dag bya yid kyi sgrib pa dag
/'pho med bde ba chen po'i ye shes sgom pa la dbang /
'bras bu thugs rdo rje g.yo 'khrul med pa chos sku thob pa'i skal pa can du byas pa'o //
bzhi pa tshig dbang rin po che'i ngo sprod 'bogs pa la /
khyed rnams lus gnad drang por bsrang la lta stangs gnad du gcun te rang byung rdo rje sems dpa'i me long la mig gtad pas /
dbyings ka dag stong pa'i ye shes me long dwangs gsal lta bu dang /
rig gdangs 'od gsal shel las 'ja' tshon byung ba ltar lhun gyis grub pa /
de gnyis dbyer med zung 'jug gi brda don thabs 'dis ngo sprad pa'i don go bas mnyam par zhog cig
/me long dang shel rdo phyar la /
hrI:
ka dag spros pa bral ba'i ye shes las :
lhun grub snang ba rnam bzhi'i dkyil 'khor shar :
dbyings rig dbyer med chen por dbang bskur bas :
chos zad blo 'das go 'phang mngon gyur shog :
oM AHhU~M hrIHhrIHbadzra gu ru pad+ma sid+d+hi puN+ye dz+nyA na A yur sid+d+hi dza :
dz+nyA na d+hA tu kA ya wA ka tsit+ta a b+hi Shiny+tsa hrI:
de nas rjes 'brel lus ngag yid bya byed dang bcas pa khyab bdag bla ma 'chi med pad+ma 'byung gnas kyi thugs zung 'jug ye shes 'khor lor dag pa'i lam thun mong ma yin pa'i lta sgom spyod 'bras bzhi po'i ngo sprod gdab pa ni /
de ltar rang byung gshis kyi gnas lugs dbyings rig dbyer med kun bzang dgongs pa gcer mthong du ngo sprod pa de nyid lta sgom spyod pa thun mong ma yin pas lam du khyer te /
'bras bu gzhir rdzogs chen por la zlo ba'i tshul rdo rje'i tshig gis gsal 'debs pa lags pas snyan gtod 'tshal /
a :
lta ba blo 'das gdod ma'i babs :
sgom pa ma bcos lhug par bzhag :
spyod pa rang grol gnyug ma'i ngang :
'bras bu gzhi snang chen por rdzogs :
a a a :
dal bur lan gsum sogs theb par gdab /
de'ang de'i don sgom pas nyams su blangs te lam gyi bgrod pa mthar phyin nas /
gzung 'dzin spang blang bsal gzhag bral ba'i sangs rgyas kun gyi gsang ba chen po'i dgongs pa mthar phyin dgos pa yin pas /
da lta'i skabs 'dir yang lta sgom spyod 'bras dbyer med rig pa ma bcos gnyug ma don gyi 'chi med pad+ma 'byung gnas kyi ngang du mnyam par 'jog pa zhu /
dpon slob dal cig mnyam par gzhag
/'dir ltar lta sgom spyod 'bras thams cad khyab bdag bla ma 'chi med pad+ma 'byung gnas kyi sku dang ye shes 'du 'bral med pa zung 'jug sgyu 'phrul ye shes 'khor lo'i sprin chen por mngon par byang chub pa las /
rtsal snang ma 'gags sgyu 'phrul gyi tshul bsam gyis mi khyab pas 'gro ba'i don gyis shig
/de nas gzhung las /
mtha' rten gtor ma spyi bor bzhag :
ces gsungs pas /
de'i mtha' rten gtor ma'i dbang bskur ba la /
gtor snod rin chen 'bar ba'i gzhal yas khang 'chi med pad+ma drwa ba'i pho brang dang tha dad med pa'i nang du /
rigs kun khyab bdag gu ru 'chi med pad+ma 'byung gnas spyi bor longs sku tshe bdag yab yum dang chos sku snang mtha'i rigs bdag dang bcas pa /
'khor lo'i gnas lngar gu ru thod phreng sde lnga yab yum /
phyogs bzhir bdud 'joms dbang chen rigs bzhi yab yum dang /
sgo bzhir sgo ma mgyogs ma bzhi ste 'chi med pad+ma drwa ba'i dkyil 'khor gyi lha tshogs rtsa gsum dam can srung ma'i tshogs bcas sprin gtibs pa ltar bzhugs pa'i /
lha tshogs rnams kyi sku gsung thugs ye shes rdo rje las ngo bo rdo rje'i ye shes la rnam pa bdud rtsi'i 'od zer dkar dmar mthing ljang gi mdangs can 'char kha'i zer thag lta bu dpag tu med pa 'phros /
khyed rang rnams kyi gnas gsum du thim pas sgo gsum skye 'chi'i dri ma bag chags dang bcas pa sbyangs /
dbang bzhi'i ye shes rtsol med du skyes /
'chi med sku gsung thugs ye shes rdo rje'i dbang dang byin rlabs dngos grub ma lus pa thob byung snyam du bsam la yid ches mos gus gcig tu skyed cig
/ces brda sbyar /
hrI:
ngo bo 'od gsal chos sku snang mtha' yas :
rang bzhin bde stong longs sku tshe dpag med :
thugs rje 'chi med pad+ma thod phreng sogs :
rab 'byams rtsa gsum tshe yi lha tshogs kyis :
deng 'dir skal ldan khyod la dbang bskur bas :
bla tshe chad nyams yar pa rang sor chud :
srid dang zhi ba'i tshe bcud dbu mar thim :
sgo gsum 'chi med gnyug ma'i srog 'grub shog :
oM AHhU~M hrIHhrIHbadzra gu ru pad+ma sid+d+hi puN+ye dz+nyA na A yur sid+d+hi dza :
kA ya wA ka tsit+ta gu Na karma ba liM ta sarba sid+d+hi a b+hi Shiny+tsa hU~M A:
bzhi pa tshig dbang gi lam khyer ni gzhung las /
bde stong zung 'jug thig le'i ngang :
lhan skyes phyag chen don la blta :
skye med nam mkha'i bcud len bya :
zhes gsungs pas snod bcud thams cad 'od du zhu nas dwangs ma 'od zer mthing gsal gyi nam mkha' gcig tu gyur /
de nyid rang rang gi sna bug nas zhugs d+hU ti'i ye shes brgyud snying dbus mi shigs pa'i ye shes chen po'i thig ler 'dres pas skye 'chi rang dag rdo rje ye shes kyi tshe thob par mos la mnyam par zhog cig
/des zung 'jug yang gsang don dam byang chub sems kyi dkyil 'khor du brda don thabs la brten nas /
ye shes rdo rje bzhi pa tshig gi dbang rjes 'brel mtha' rten lam khyer dang bcas pa bskur pas /
dag bya shes bya'i sgrib pa dag
/zung 'jug mi gnas pa'i ting 'dzin bsgom pa la dbang /
'bras bu bde chen ye shes ngo bo nyid sku 'grub pa'i skal pa can du byas pa'o //
de nas gzhung las /
rjes su tshe bcud rgyas gdab cing :
zhes gsungs pas /
'chi med rdo rje bzhi yi byin rlabs brtan pa'i phyir rgyas gdab pa ni /
khyed rang rnams kyi lus mi shigs rdo rje'i go chas g.yogs /
dwangs ma'i rtsa rlung thig le'i bcud rnams bde chen 'od gsal gyi srog tu bstims /
gnyug ma mi 'gyur rig pa'i rang ngor skye shi'i mtshan ma gdod nas ma grub pa 'chi med gnyug ma'i don la mnyam par 'jog pa zhu /
tshe mda' spyi bor rgya gram du bzhag la /a :
srid zhi kun khyab rdo rje'i tshe :
thig le nyag gcig klong du thim :
snang grags rig gsum lha dang sngags :
ye shes rol pas rgyas gdab bo :
kA ya wA ka tsit+ta A yur+dz+nyA na d+harma d+hA tu badzra rak+Sha b+h+rU~M:
yang rtsa gzhung las /
sgrib gnyis g.yul las rgyal ba'i slad :
shis pa'i rdzas kyis mnga' yang gsol :
me tog char 'beb rol mo 'khrol :
zhes gsungs pas /
de ltar 'chi med rdo rje tshe yi dbang bskur zab rgyas thun mong ma yin pa bskur pas sgo gsum 'chi bdag gi g.yul las rgyal /
skye 'chi gzhom gzhig dang bral ba'i bde chen rtag pa'i lang tsho thob pa la bkra shis rtags rdzas rin chen bdun gyi srid zhi'i dpal 'byor phun sum tshogs pas mnga' gsol zhing /
shis pa brjod pas sa gsum kun tu dge ba'i me tog gi char du bsnyil bar mos shig
/bkra shis rtags brgyad gtad la /
bkra shis tshogs gnyis dpal gyi chu gter las //
bkra shis mtshan dpe'i nyi zla 'char ba'i gzugs //
bkra shis rtags mchog brgyad kyis mnga' gsol bas //
bkra shis 'chi med rdo rje'i sku thob shog
/mang+ga laM aSh+Ta ku ru hoH
bkra shis rdzas brgyad gtad la /
dge legs stobs bcu'i dbang dang rdzu 'phrul can //
dge legs 'jig rten 'dren par byon pa'i tshe //
dge legs rdzas su bsngags pa 'di gtad pas //
dge legs tshangs pa'i dbyangs snyan sgrog par shog
/mang+ga laM dra byaM ku ru hoH
rgyal srid sna bdun gtad la /
phun tshogs sde bzhi'i dpung ldan 'khor los bsgyur //
phun tshogs phyogs las rnam rgyal mnga' thang gi
/phun tshogs rin chen bdun gyi 'byor pa yis //
phun tshogs mkhyen brtse nus ldan tshe thob shog
/sap+ta rat+na lak+ShiM ku ru hoH
gzhan yang skabs su babs pa'i shis brjod dang bcas me tog gis char bsnyil bzhin rol mo rgyun ring du 'khrol bas dge legs su bya'o //
de dag rnams kyis rtsa gsum 'od gsal snying tig gi phyi sgrub kyi cha lag tshe sgrub 'chi med drwa ba'i zab dbang dngos bstan thun mong ma yin pa thob pa'i dgos pa yang /
de ltar rtsa gsum kun 'dus pa :
'chi med drwa ba'i dkyil 'khor du :
smin byed dbang bzhi'i rim pa 'dis :
mthar thug ye shes snying por sbyor :
gnas skabs dus min 'chi ba dang :
rtsa rlung thig le'i gegs kun zhi :
rdo rje'i tshe la dbang thob pa'i :
rig pa 'dzin pa'i gzugs su 'gyur :
zhes gnas skabs dang mthar thug gi dgos pa'i khyad par du ma dang ldan par bsngags pa don la gnas pa'i dbang bskur rgyas par grub pa lags pas /
sngags kyi rtsa ba dang yan lag gis bsdus pa'i dam tshig spyi dang /
khyad par rdo rje'i tshe yi 'gal rkyen srog gcod pa /
rten gsum gzhig gzhom sogs spang bya /
tshogs gnyis kyi sgo khyad par can gsag pa sogs bsgrub bya'i rigs la brtson pa'i g.yar dam bzhes pa 'di'i rjes zlos mdzod /
gtso bos ji ltar sogs dam tshig khas blang /
gtang rag maN+Dal lus longs spyod 'bul ba /
dge bsngo rnams spyi ltar byas la slob ma rnams grol /
slob dpon gyis cho ga'i rjes rim rnams mtha' rgyas su bya'o //
!
//gnyis pa thun mong ba'i smin byed kyi dbye bsdu bya tshul ni /
gdul bya spros pa la dga' yang zab lam gyi nyams len mi nus pa la bum pa dang rigs dbang lnga /
rjes 'brel las rdo rje gsum gyi rjes gnang tsam /
mtha' rten tshe dbang gi sgos chos rnams bcas dang /
rkyen sel sogs kyi skabs bum dbang kho na dang tshe dbang gi sgos chos rnams tsam bya ba ste /
de lta'i tshul la yang gzhung las /
gzhan du thun mong rigs can la :
bum dbang rjes 'brel bcas pa dang :
gong ma rnams kyi mtha' rten sbyar :
zhes pa 'di'i dgongs pa ste /
phrin sgrub dang dbang gi spyi chings snga ma ltar la /
dmigs bsal gyi khyad par /
sngon 'gro 'jug pa'i chos bsdus pa /
skyabs sems /
tshogs gsag
/sdom gzung /
ye shes dbab bstim rnams grub pa dang /
de nas dbang dngos la /
bum dbang rjes 'brel dang bcas pas dbang gi gzhi 'god pa dang /
mtha' rten 'chi med tshe yi dbang gis rdo rje'i sku gsung thugs ye shes rdo rjer smin par byed pa dngos gnyis las /
dang po bum dbang rjes 'brel dang bcas pa'i don du /
thugs dmigs 'di ltar mdzod /
bdag mdun dkyil 'khor gyi lha yi thugs ka nas spros pa'i rigs pa'i lha mo rnams kyis sogs nas bum dbang dkyus ltar la /
rigs dbang lnga dang /
sku lha dbang mthar /
gsung bzlas lung ni /
de nas sgrar grags pa phyed snang ngag rlung gi khams kun sogs gsung dang /
thugs kyi dgongs pa de nas rtog tshogs snang med yid sems kyi khams kun sogs ngo sprod pa bcas bya /
de dag gis bum dbang yan lag rjes 'brel dang bcas pas rgyud yongs su dag par byas nas /
