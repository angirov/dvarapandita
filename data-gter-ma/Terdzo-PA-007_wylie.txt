@#//
b+h+rU~M mtshan rdo rje rwa gdengs thog mda'i rgya can gyi nang tshan rdo rje gro bo lod gyi chog bsgrigs gnam lcags 'bar ba bzhugs //
gu ru pad+ma sid+d+hi pra yats+tshaH
nges pa'i don du dus gsum sangs rgyas dngos //
mi bsrun dregs pa'i tshogs kyi gnyen po ru //
'dzam gling che ba'i brtul zhugs rigs sngags 'chang //
thod phreng rtsal gyis byang chub bar du skyongs //
mgon khyod rnam rol pha mtha' yas pa las //
lha srin gdon bgegs dam sri 'byung po la //
nyams nga med pa'i thog brdzis bro brdungs pa //
rdo rje slob dpon gtum drag gro lod rtsal //
gnam lcags 'bar ba'i phrin las smin byed rnams //
rang bzo'i bslad pa med par 'khrul med du //
legs bkod nag po bdud sde'i srog rtsa la //
bsnun pa'i rdo rje pha lam 'di na 'bar //
b+h+rU~M mtshan rdo rje rwa gdengs thog mda'i rgya can gyi nang tshan rdo rje gro lod gnam lcags 'bar ba'i chog bsgrigs zur du bkod pa 'di la sngon 'gro dngos gzhi rjes dang gsum las /
las gzhung dag la sngon 'gro'i chos bdun te //
dngos gzhi'i chos ni nyi shu rtsa lnga 'o //
rjes kyi las khrigs bcu gcig sgo nas bstan //
sngon du rten dkram bgegs la gtor ma gtong /
khrus byas go bgos bdud rtsi yang dag myong //
na mo /
bla med bla ma bde gshegs 'dus pa'i dpal //
sku gsung thugs mchog dkon mchog gsum gyi dngos //
sgo gsum dad pas 'di bzung byang chub bar //
bdag sogs 'gro kun gus pas skyabs su mchi //
bde gshegs rig 'dzin skyabs kyi mchog tu bzung //
'gro ba'i don du smon 'jug sems bcas te //
sku gsung thugs dang mnyam sbyor gsang sngags kyi //
dam tshig sdom pa rtag tu bskyang bar bgyi //
hU~M dmar dwangs ma 'od kyi 'phro 'du yis //
bde gshegs rig 'dzin ma lus spyan 'dren gshegs //
tshogs gnyis gsog phyir rten gyi mchog tu bzhugs //
dga' mgu rangs pa'i sems kyis gus phyag 'tshal //
dngos su 'byor dang yid sprul mchod pas mchod //
sdig pa'i tshogs dang dam tshig nyams chag bshags //
dge tshogs mdzad pa kun la yi rang ngo //
theg gsum chos kyi 'khor lo bskor bar bskul //
'gro la phan mdzad mya ngan mi 'dar gsol //
bdag gzhan dge ba byang chub chen por bsngo //
'gro ba kun gyi yang dag gnas par shog
/hU~M/
kun khyab ye shes nyid yin kyang //
glo bur 'khrul pa'i sems can la //
byams dang snying rje dga' ba dang //
btang snyoms lam bstan mnyam nyid kyi //
'od gsal chos sku thob par shog
/dang po bka' bsgo mtshams bcad pa ni /
hU~M/
ye shes rol pa dpal gyi skur gsal bas //
sku gsung thugs las byung ba'i khro tshogs kyis //
bgegs rigs ma lus rgya mtsho'i mthar bskrad phyir //
drag po sngags kyi bsrung mtshams lhun gyis grub //
oM sum+b+ha ni sum+b+ha ni sogs /
hU~M/
ye shes rol pa dpal gyi thugs las byung //
rdo rje 'khor lo ral gri rgya gram dang //
mda' mtshon phur bu me dpung phyogs mtshams gtams //
bsil ba'i rlung yang gnas der 'da' mi 'gyur //
oM badzra tsakra tik+Sha karma kI la ya dz+wa la raM hU~M phaT/
hU~M/
ye shes rol pa dpal gyi sku gsung thugs //
yon tan phrin las sprul pa khro bo'i tshogs //
'jigs sku rngam sgra rno dbal mtshon char 'beb //
bar mtshams med par khro bo'i sprin chen 'khrigs //
oM badzra kro ta sarba sa ma ya ru lu ru lu hU~M phaT/
gnyis pa brda sgo ni /
hU~M/
ye shes rol pa dpal gyi dkyil 'khor ni //
kun nas ma 'dres yongs su khyab cing brdal //
rang ngo ma shes yul drug rtog pas bcings //
rang rig don gyi 'char sgo dbye ru gsol //
hU~M pra be sha ya phaT/
gsum pa brda'i phyag 'tshal ba ni /
hU~M/
ye shes rol pa kun snang rig pa'i sku //
spro dang bsdu ba yongs ye mi 'tshal yang //
rang ngo ma 'tshal tha dad blos bcings pa //
rang shes 'khrul pa bral phyir phyag 'tshal lo //
a ti pU hoH
pra tIts+tsha hoH
bzhi pa dam bca' ba ni /
hU~M/
ye shes rol pa dpal gyi lha tshogs rnams //
ye nas rang dang tha dad gnyis med cing //
ma rig dbang gis gnyis su bzung lags kyang //
deng nas bzung ste gnyis med gcig tu bzung /
oM badzra tsit+ta hU~M/
lnga pa byin dbab pa ni /
hU~M/
ye shes rol pa sku gsung thugs kyi lha //
rang rtsal 'gag med nam mkha'i mtha' dang mnyam //
dzaHhU~M baM hoHsa spyan 'dren dgug gzhug bcings //
gnyis med brtan bzhugs byin dbang bskur du gsol //
oM badzra kro ta sa ma ya ru lu ru lu hU~M phaT/
A be sha ya a AH
drug pa mchod gtor byin gyis brlabs pa ni /
hU~M/
ye shes rol pa snang srid dag pa la //
rang rtsal ma 'gag mchod pa'i cho 'phrul gyis //
kun bzang mchod sprin mchog rol byin brlabs nas //
ye shes lnga rdzogs sku gsung thugs su brlabs //
sarba pU dza me g+ha hU~M/
oM AHhU~M sarba pany+tsa a mr-ita hU~M hrIHThAH
oM AHhU~M ma hA b+ha ling ta te dz+wa b+ha ling+ta b+ha la b+ha te gu h+ya sa ma ya swA hA/
oM AHhU~M ma hA rak+ta dz+wa la maN+Da la hU~M/
ma hA badzra hU~M/
gaN+De hU~M/
kI la ya hU~M/
bdun pa bshags pa bya ba ni /
hU~M/
ye shes rol pa'i cho 'phrul lha rnams dgongs //
ye nas rang dang gnyis med byang chub sems //
rang rig ye shes blo mchog don ma ldan //
'khrul shes 'khrul sangs rang bzhin dbyings su bshags //
yi ge brgya pa bzlas /
nA ra ka
/pre ta ka
/tir+Ya ka
/ne be sha
/de wa a li bi shud+d+he /
dak+Sha ka shud+d+he bi shud+d+he swA hA//
dngos gzhi'i ting 'dzin rim pa gsum las /
dang po de bzhin nyid kyi ting nge 'dzin ni /
hU~M/
chos rnams skye med 'od gsal nam mkha'i dbyings //
gzung dang 'dzin bral rang byung kun tu brdal //
gcig dang du ma'i rnam pa kun bral ba //
snying po mchog gi ting 'dzin yongs la khyab //
oM ma hA shUn+ya tA dz+nyA na badzra swa b+hA wa At+ma ko\u0f85 haM/
gnyis pa kun tu snang ba'i ting nge 'dzin ni /
hU~M/
ma 'gag gsal ba rig pa'i rtsal snang ni //
kun tu ma 'dres kun la khyab pa yi //
snying rje chen po 'od lnga'i mdangs ldan pa //
nam mkha' bzhin du phyogs ris med pa bsgom //
oM d+harmA d+hA tu sa ma ti hU~M/
gsum pa rgyu'i ting nge 'dzin ni /
hU~M/
stong pa nyid kyi rang bzhin snying rje che //
snying rje'i ting 'dzin stong nyid rdo rje sems //
zung 'jug 'od gsal gser gyi rdo rje ni //
rtse lnga hU~M bcas stong pa'i mkha' la gsal /
oM b+ho d+hi tsit+ta sa ma ti hU~M/
gnyis pa 'byung ba rim brtsegs ni /
hU~M dmar cho 'phrul hU~M lnga chad pa las //
me chu rlung gis thams cad stong par sbyangs //
e yaM ra sum raM keM 'byung rim lnga //
nam mkha' rlung chu sa me ri rab brtsigs /
e ga ga na maN+Da la /
yaM karma rak+Sha haM/
ra rak+ta maN+Da la /
su suk+me maN+Da la /
ki ni ri ti maN+Da la /
gsum pa gzhal yas khang gdan bcas bskyed pa ni /
b+h+rU~M las thod pa rin chen gzhal yas khang //
dbus su gru gsum dmar nag dkyil 'khor la //
zla gam dmar po thod pa'i ra ba can //
phyi rol lcags kyi 'khor lo rtsibs bzhi ldan //
mgo bo skam po'i phreng bas zlum por bskor //
de'i phyi gru bzhi sgo bzhi gzhal yas khang //
phyogs skyong bcu yis rtsig pa'i rmang gzhi byas //
nang ni b+han+d+ha skam rlon rnying pa yi //
rtsig par gnam lcags 'bar ba'i gzer gyis btab //
phyi ni sna tshogs rin chen las grub pa //
dkar ser dmar ljang nag po'i rtsig pa can //
bar du lha chen brgyad kyi rtsig pas gtams //
rtsig steng rin chen rus pa'i pha gu la //
rgyu ma rlon pa'i drwa ba drwa phyed 'phyang //
de steng rin chen rus pa spel ma yi //
mda' yab pu shu rtsig pa'i rtsa ba na //
'dod snam dmar por mchod pa'i lha mos gang //
rgyal chen bzhi dang thod pa skam po las //
grub pa'i ka ba brgyad kyis legs btegs pa'i //
thod pa rlon pa'i ka gzhu rab tu brjid //
klu chen brgyad kyi gdung mas phyogs mtshams bres //
de la mdzes pa'i rdo rjes rgyan du spud //
gza' chen brgyad kyi bad phur btang ba la //
rgyu skar nyi shu rtsa brgyad gral lcam byas //
bdud rtsi lnga las grub pa'i zhal ba can //
dbus kyi lte ba phyur bu'i mtho ba'i rtser //
pad+mas brtsegs pa'i tsit+ta'i tog gis brgyan //
sgo bzhir ka ba bzhi bzhis btegs pa yi //
rta babs bang rim bzhi dang ldan pa'i steng //
pad+ma chos 'khor bcu gsum gdugs ri dwags //
mgo snying tog mdzes zhing chen rgyal mtshan dang //
lag pa'i 'phen dang skra yi rnga yab can //
dbang po'i me tog spel ma'i phreng ba g.yo //
mdor na rngam brjid mdzes pa'i rgyan gyis spud //
phyi rol pad ra dur khrod chen po brgyad //
rdo rje'i ra ba bskal pa'i me dpung 'bar //
dbus kyi gru gsum dmar nag dkyil 'khor steng //
paM las sna tshogs pad+ma mdzes pa'i gdan //
a las zla ba'i dkyil 'khor nya gang ba //
ma las nyi ma'i dkyil 'khor 'od zer 'bar //
bam las ru tra pho mo bsnol ba yi //
gan rkyal kha sbub brtsegs pa'i gdan steng du //
bzhi pa gtso 'khor bskyed pa ni /
rgyu yi rdo rje hU~M bcas gdan babs las //
che ba'i che mchog pad+ma thod phreng rtsal //
sku mdog dkar la 'dzum pa'i mdangs ldan pa //
phyag gnyis sdigs mdzub bsdigs tshul rab byung chas //
stag lpags steng na skyil mo krung gis bzhugs //
sku yi 'od kyis dgra bgegs zil gyis gnon //
shin tu mi bsrun gdul dka'i gnyen po ru //
de nyid gnas 'gyur skad cig dran rdzogs su //
'chol ba'i khro rgyal rdo rje gro lod rtsal //
zhal gcig phyag gnyis khro gtum 'jigs su rung //
spyan gsum sdang mig mche rnon aM gtsigs can //
smin ma sma ra dmar ser me ltar 'bar //
dbu skra khams nag stug po spungs shing 'khyil //
phyag g.yas gser gyi rdo rje rtse lnga gdengs //
g.yon pa gnam lcags phur bus dgra snying gzir //
gsang gos mthing kha zab ber g.yang lugs steng //
gser gyi pa tra ha ris snam sbyar gsol //
snyan cha dung long rin chen rus pas spras //
mi mgo rlon pa lnga bcu'i do shal 'phyang //
zhabs gnyis sag lham gsol zhing g.yas bskum pas //
dmu stag mi zan mgo bo'i steng nas mnan //
g.yon pa tshang steng brkyang ste gar gyis 'gyings //
sku las khro chung rdo rje'i tshwa tshwa 'phro //
rtsibs bzhir pad+ma nyi ma'i gdan steng du //
shar nas rim bzhin dri za 'chi bdag klu
/gnod sbyin sgo bzhir zhing rkyang gdan steng na //
gtso bo'i thugs las hU~M ya hrIHhU~M dang //
dzaHhU~M baM hoH'phros pa yongs gyur las //
shar du phyag rdor zhal gcig phyag gnyis pa //
mthing nag g.yas pa gser gyi rdo rje gsor //
lho ru gshin rje zhal gcig phyag gnyis pa //
sku mdog ser po g.yas pas 'khor lo bskor //
nub tu rta mgrin zhal gcig phyag gnyis pa //
dmar nag rta skad 'tsher zhing g.yas pad+ma //
byang du me dbal zhal gcig phyag gnyis pa //
smug nag g.yas pas me yi tho ba 'phyar //
bzhi ka'ang g.yon pa lcags kyi phur bu gdengs //
dur khrod chas brgyad gar dgu'i tshul gyis 'gyings //
zhabs gnyis g.yas bskum g.yon brkyang stabs su bzhugs //
sgo bzhir dkar ser dmar ljang khro mo'i nyams //
lcags kyu zhags pa lcags sgrog dril bu g.yas //
g.yon pa thams cad sdigs mdzub phyogs bcur bsdigs //
rus pa'i phyag rgya lngas spras zhing lpags kyi //
stod g.yogs gzig gi pags pa'i sham thabs can //
zhabs gnyis phyed skyil gar stabs tshul gyis bzhengs //
gtso 'khor dgu ka dus kyi byin za ltar //
rab 'bar ye shes me dpung klong na bzhugs //
gzhal yas khang gi thog mtshams bar snang la //
gtso bo'i dbu gtsug rig 'dzin rdo rje chos //
mthing nag rdo rje dril 'dzin thor tshugs can //
rin chen rus rgyan dar gos skyil krung mdzad //
yum chen rdo rje rnal 'byor sku la 'khril //
de'i phyi dus gsum sangs rgyas pad+ma 'byung //
gsang gos zab ber chos gos mnyen zhu can //
rdo rje thod pa kha T+wAM rtse gsum bsnams //
skyil krung mdzad cing srid gsum zil gyis gnon //
de'i phyi lha yi me tog rgyal po'i tshul //
mnyam gzhag ut+pal 'dzin steng ral gris mtshan //
de'i phyi 'ja' tshon khor yug sum rim gyi //
nang mar pad+ma nyi ma'i gdan steng du //
sprul pa'i rig 'dzin chen po rnam pa brgyad //
shar du slob dpon chen po hU~M kA ra //
rdor sems gsang gos dkar po phu thung can //
phyag gnyis rdo rje dril bu thugs kar bsnol //
lho ru slob dpon 'jam dpal bshes gnyen ni //
gshin rje'i gsang gos mthing nag phu thung can //
be con 'phyar zhing g.yon pa sdigs mdzub mdzad //
nub tu slob dpon nA gArdzu na ni //
dbang gi gsang gos dmar smug phu dung can //
gseg shang bdud rtsis gang ba'i lhung bzed bsnams //
byang du slob dpon pra b+ha hasti ni //
phur pa'i gsang gos ljang nag phu thung can //
phyag gnyis rdo rje rgya gram po ti 'dzin //
shar lhor slob dpon d+ha na saMskr-i ta //
dbyings rig gsang gos smug nag phu dung can //
cang te'u bdud rtsis gang ba'i thod pa thogs //
lho nub mkhas pa bi ma mi tra ni //
che mchog gsang gos smug nag phu dung can //
phyag gnyis mnyam gzhag steng na tshe bum 'dzin //
nub byang slob dpon gu h+ya tsan+d+ra ni //
dbang sdud gsang gos lding dmar phu thung can //
phyag g.yas lcags kyu g.yon pa zhags pa bsnams //
byang shar slob dpon shin+taM gar+b+ha ni //
drag po'i gsang gos mthing nag phu thung can //
phyag g.yas thog 'phen g.yon pas gri gug 'dzin //
kun kyang sku mdog dkar la dmar ba'i mdangs //
dbu la mdzes pa'i mnyen zhu pad+ma can //
sprul sku'i cha byad dar gyi chos gos gsol //
zhabs gnyis rdo rje'i skyil krung tshul gyis bzhugs /
khor yug bar mar pad+ma nyi zla'i steng //
shar du pad 'byung mthing nag rgyan drug spras //
rtse lnga sdigs mdzub yum 'khyud skyil krung mdzad //
lho ru mchog sred dkar po thod rnga g.yas //
pad phor rin chen rgyan dang dar gyi gos //
nub tu nyi 'od ser po kha T+wAM dang //
sdigs mdzub nyi zer zhags 'dzin stag sham dkris //
phyag rgya drug dang rin chen rgyan gyis spud //
byang du seng sgrog mthing nag lcags rdor dang //
sdigs mdzub thor tshug dar bcings dor stabs bsgrad //
seng lpags stod g.yogs stag gi sham thabs gsol //
shar lhor pad+ma saM b+ha dge slong tshul //
thod pa rin chen dang ldan mchog sbyin g.yon //
lho nub pad+ma rgyal dmar dar dmar gos //
lcags sgrog DA ru me long yig drug mtshan //
nub byang shAka seng ser po dge slong chas //
sa gnon mnyam gzhag lhung bzed bdud rtsis gang //
byang shar gro lod smug nag khro zhing gtum //
gcer bu rgyan drug stag sham rdo rje g.yas //
g.yon pa phur bsgril dmar ser dbu skra brdzes //
stag lpags steng na zhabs gnyis dor stabs bzhugs /
khor yug phyi mar dar 'bol gdan steng na //
shar du nam snying dar sham chos gos dang //
paN zhu lu ma nyi zer la chibs tshul //
g.yas pa sdigs mdzub g.yon pa pus steng bkab //
lho ru gnubs chen thor tshugs dar dmar bcings //
gos dkar sngags 'chang chas ldan brag ngos la //
phur pa 'debs shing rak+sha'i phreng ba g.yon //
nub tu rgyal mchog dge slong gcer sham can //
phyag gnyis sa gnon dbu gtsug rta skad sgrog
/byang du mtsho rgyal rnal 'byor ma yi chas //
g.yas pa sdigs mdzub mi ro gson por slong //
g.yon pa bdud rtsis gang ba'i thod pa 'dzin //
shar lhor 'brog mi gos dkar thor tshugs sogs //
sngags 'chang phyag g.yas rdo rje gdengs pa yis //
ma mo bran bkol g.yon pa gdan la brten //
lho nub gnyags chen dz+nyA na sngags 'chang chas //
brag las phab pa'i bdud rtsi thod par bskyil //
nub byang dpal gyi seng ge rab byung chas //
paN zhu gsol zhing dregs pa las la bkol //
byang shar bai ro rab byung paN zhu dmar //
dpral ba'i dbus na gsal ba'i ye shes spyan //
chos 'chad glegs bam drag sngags dmod pa grub //
gzhan yang lhun grub phyag rgya tshe la dbang //
rnam par smin sogs rig 'dzin grangs med dang //
'og tu dpa' bo mkha' 'gro chos skyong tshogs //
sprin gyi phung po lta bur 'khrigs par gyur //
lnga pa byin rlabs dbang bskur bya ba ni /
hU~M/
thams cad sku gsung thugs dang ye shes ldan //
dbang chen dbang bskur mthu rtsal byin gyis brlabs //
phyag rgya bzhi ldan ye nas grub pa'i ngang //
thams cad byang chub sems su lhun gyis grub //
oM AHhU~M/
oM hU~M swA aM hAH
drug pa spyan 'dren pa ni /
hU~M/
gsal brtan ting 'dzin ye shes rol pa las //
sgyu 'phrul gar ldan dkyil 'khor lha yi tshogs //
dmigs med mkha' ltar dag pa'i pho brang nas //
thugs rje smon lam dbang gis gshegs su gsol //
e h+ye hi b+ha ga wAn ma hA ka ru Ni ka dr-i sh+ya hoH
e a rAl+li hriM hriM dza dzaH
bdun pa bzhugs su gsol ba ni /
hU~M/
gdod nas gnyis med mnyam pa'i ngang nyid la //
blo sbyong phyir du dam tshig ye shes sems //
chu la chu bzhag sgyu ma ji bzhin du //
du mar snang yang ro gcig brtan par bya //
kA ya wA ka tsit+ta tiSh+Tha badzra /
brgyad pa phyag 'tshal ba ni /
hU~M/
bla ma bde gshegs khro rgyal lha yi tshogs //
rang shes 'khrul bral brda dang gar gyi phyag
/rnam rtog ye shes chen por rtogs bya'i phyir //
sri zhu gus pas 'phrul dga'i tshul phyag 'tshal //
na mo pu ru sha hoH
a ti pU hoH
pra tits+tsha hoH
dgu pa phyag rgya gar gyi mchod pa ni /
hU~M/
tha mal rtog pa rnam dag phyag rgya'i brda //
gar gyis rab mtshon don gyi lhar gsal phyir //
gtso dang 'khor bcas ting 'dzin cho 'phrul gyi //
rol pa ma 'dres phyag rgya'i mchod pa 'bul //
ma hA mu dra pU tsa hoH
bcu pa glu bro ye shes kyi mchod pa ni /
hU~M/
ye shes glu bro don gyi brda mtshon nas //
dga' ba bcu drug glu dbyangs bro dang gar //
yang dag don rtogs rang byung rang la mchod //
rtogs pa'i ye shes rang gnas bstan du gsol //
ma hA dz+nyA na te na hU~M/
te na te te hU~M/
bcu gcig pa phyi'i nye bar mkho ba'i mchod pa ni /
hU~M/
ting 'dzin cho 'phrul ye shes rol pa las //
pha rol phyin pa drug rdzogs mchod pa'i rdzas //
nam mkha'i khams su sgyu ma'i tshul bstan pa //
rang byung rig pa don gyi lha la 'bul //
oM badzra a ha ra a ha ra puSh+pe d+hU pe A lo ke gan+d+he nai wid+ye shab+da pU tsa hoH
bcu gnyis pa nang 'dod yon drug gi mchod pa ni /
hU~M/
gsang ba yum gyi bde ba dam pa ni //
gzugs sgra dri ro reg bya chos rnams te //
'dod yon ma 'gag rang byung lha mo yi //
bde ba dam pa sems kyi rgyan du 'bul //
pany+tsa ka ma gu Na pU tsa hoH
bcu gsum pa gsang ba dug lnga'i mchod pa ni /
hU~M/
rgyal ba rigs lnga'i rang bzhin dam pa ni //
'dod chags zhe sdang gti mug nga rgyal dang //
phrag dog rnam dag sku lnga ye shes lnga //
sbyor sgrol dam pa lam gyi mchod pa 'bul //
ha la pany+tsa hoH
bcu bzhi pa dug gsum rten gyi mchod pa ni /
hU~M/
'dod chags zhe sdang gti mug rnam pa gsum //
sha khrag rus pa rdzas su lhun gyis grub /
khams gsum dag pa sku gsung thugs dang ldan //
dam tshig gsum gyi mchod pa dam pa 'bul //
ma hA maM sa rak+ta kiM ni ri ti pU tsa hoH
bco lnga pa sman gyi che ba'i yon tan brjod de 'bul zhing dngos grub blang ba ni /
hU~M/
rang byung gdod nas grub pa rdzas kyi mchog
/sha lnga bdud rtsi rigs lnga ye shes lnga //
dag mnyam rtogs pas rang byung lha lnga mchod //
sku gsung thugs kyi sid+d+hi bstsal du gsol //
sarba pany+tsa a mr-ita khA hi /
kA ya wA ka tsit+ta sarba sid+d+hi oM AHhU~M hrIH
bcu drug pa dam rdzas gtor ma'i mchod pa ni /
khyad par rmad byung dam rdzas 'dod yon lnga //
sku gsung thugs kyi dam tshig mchog gi rten //
zag med bdud rtsi gtor ma'i longs spyod rgyan //
bla ma yi dam mkha' 'gro'i tshogs la 'bul //
ma hA b+ha ling+ta khA hi /
bcu bdun pa ma chags rak+ta'i mchod pa ni /
hU~M/
bde chen ye shes 'byung ba'i gnas gcig pu //
pad+ma rak+ta chags pa chen po'i tshogs //
ma lus gcig bsdus 'khor skyon dag pa'i rdzas //
bla ma yi dam mkha' 'gro'i tshogs la 'bul //
ma hA rak+ta khA hi /
bco brgyad pa gsang nan dza gad kyi mchod pa ni /
hU~M/
rdo rje sems dpa' bdud rtsi 'chi med rdzas //
rgyu gnyis rkyen gsum bdud rtsi bzhi sbyar nas //
dkar dmar khams kyi bde ba bskyed pa'i phyir //
bla ma yi dam mkha' 'gro'i tshogs la 'bul //
sarba pany+tsa a mr-ita dza gad khA hi /
bcu dgu pa sbyor ba gnyis med bde ba'i mchod pa ni /
hU~M/
thabs kyi rdo rje bde chen waM gyi dpal //
shes rab pad+ma e yig rnam thar gsum //
thabs shes gnyis med dga' bzhi mnyam sbyor ba //
zag med rdzu 'phrul lam gyi mchod pa 'bul //
oM pad+ma yo gi ni badzra pra be sha ya phaT/
nyi shu pa bdag rtog bsgral ba'i mchod pa ni /
hU~M/
yang dag pa yi ye shes rdo rje yis //
'khor ba'i bag chags gtan nas bcom byas te //
gnas ngan sgrib pa'i dgra dpung gzhom pa'i phyir //
gsang ba mkha' gsang dbyings su bsgral mchod 'bul //
ma traM ru tra pra b+hany+dza ya hU~M phaT/
ti hU~M e yaM s+pha ra Na hU~M phaT/
nyer gcig pa ye shes lnga'i bstod pa ni /
hU~M/
mnyam nyid dag pa rgyal ba ye shes sku
/rtsol med rang byung A li kA li'i sgra
/rtog med spros bral 'od gsal thig le'i thugs //
rtsol ba dang bral lhun grub yon tan gter //
rang bzhin ma nges phrin las lhun gyis grub /
khyab bdag rig pa'i lha la phyag 'tshal bstod //
nyer gnyis pa bshags pa bya ba ni /
hU~M/
rang byung rig pa'i lha tshogs rnams //
rang las gzhan du med phyir dgongs //
ye nas gnyis med ye shes la //
blo yis bcos pa rang sar bshags //
oM badzra gu ru kro ta rA dza sa ma ya /
ma nu pA la ya /
badzra gu ru kro ta rA dza twe no pa tiSh+Tha dr-i D+ho me b+ha wa /
su to Sh+yo me b+ha wa /
a nu rak+to me b+ha wa /
su po Sh+yo me b+ha wa /
sarba sid+d+hi m+me pra yats+tsha /
sarba karma su tsa me /
tsit+taM shre ya ku ru hU~M/
ha ha ha ha hoH
b+ha ga wAn /
badzra gu ru kro ta rA dza ma me muny+tsa /
badzrI b+ha wa ma hA sa ma ya satwa a hU~M phaT/
brgya stong nyer gcig bdun la sogs //
skabs dang sbyar te bzla bar bya //
nyer gsum pa dag pa ni /
lha la sems gtad rnam pa gsal ba dang //
rtse gcig dngos su lta ba'i nga rgyal gyis //
che mchog pad+ma dbang drag 'gro la chags //
zhal gcig skye med chos skus gdug pa 'dul //
phyag gnyis thabs shes zung 'jug phrin las rdzogs //
zhabs gnyis dor stabs mtha' gnyis rnam par gnon //
'chol ba'i khro rgyal sna tshogs rgyan gos kyis //
grangs med nyon mongs dug lnga ma lus dag
/gar dgu'i nyams kyis sku gsung thugs su grub //
dbu skra khams nag chos kun dbyings su gcig
/pad+ma chags med nyi zla tshogs gnyis bsags //
mgo phreng ro gdan 'du byed rnam par dag
/ye shes me dpung sgrib gnyis snying po bsregs //
gtso 'khor lnga yis ye shes lnga mngon byed //
sgo ma bzhi ni tshad med rnam bzhir rdzogs //
gzhal yas khang gis snod kyi ma dag sbyangs //
srung ba'i 'khor los ye shes sku lnga rdzogs //
snang stong sgyu lus me long lta bur dag
/grags stong 'pho chen bcu gnyis dbu mar rdzogs //
rig stong 'ja' 'dra lus ngag yid gsum po //
sku gsung thugs kyi rnam thar rang bzhin yin //
snying po sku dang ye shes 'od lnga'i gdangs //
skye 'chi med pa g.yung drung 'pho 'gyur bral //
nyer bzhi pa 'dzab bzla ba ni /
thugs kar pad nyir hU~M la sngags kyis bskor //
dregs pa zil mnan rgyal ba sras bcas mchod //
byin rlabs tshur bsdus mthu stobs nus pa bskyed //
phar 'phros 'gro rnams bla ma'i sa la bkod //
mgar gyi tshwa tshwa 'phro ba lta bur 'khrugs //
rig rtsal ngar chen ngang nas gsang ba'i sngags //
ma yengs chu bo'i rgyun bzhin bzla bar bya //
oM badzra gu ru rdo rje gro bo lod lo ka sarba hU~M hU~M/
ci rigs pa bzla /
oM badzra kro ta gro bo lod tsaN+Da dz+wa la raM raM mA ra ya hU~M phaTaH
ces pa gtso bor bzla /
skabs su hU~M las me 'bar bas //
bdag gzhan log rtog bag chags bsregs //
rig pa'i ngar ldan hU~M sgra sgrog
/'khor du mkha' 'gro 'bum gyis bskor //
de rnams kun gyis hU~M sgra sgrog
/hU~M hU~M hU~M hU~M hU~M hU~M hU~M/
de skad rig pa'i ngar bskyed brjod //
'jig rten khams kun shigs shig ldeg
/stong gsum hU~M sgras gang bar bsam //
snang srid dbang du 'dus par bsam //
'khor ba dong nas sprug par bsam //
oM AHhU~M sarba duSh+Tan ta ka ha na da ha pa tsa hU~M phaTaH
ces bgrang zhing dregs pa gzir /
'khor rnams kyi snying po ni /
oM badzra tsaN+Da sarba duSh+TaM hU~M phaT/
oM ya mAn+ta ka ya ma rA dza hU~M phaT/
oM pad+mAn+ta krita ha ya gr-i wa hU~M phaT/
oM badzra yak+sha karma dz+wa la raM hU~M phaT/
oM badzra aM ku sha dzaH
oM badzra pA sha hU~M/
oM s+pho Ta baM/
oM badzra gaN+De ho /
zhes bsnyen /
thun mtshams mchod bstod stong tshigs bya /
nyer lnga pa dngos grub blangs pa ni /
hU~M/
bla ma rig 'dzin yi dam dang //
mkha' 'gro dam can ma lus dgongs //
bdag gis bskyed rdzogs bsgoms bzlas pa'i //
rten 'brel mthun par rab snang shog
/kA ya wA ka tsit+ta sid+d+hi hU~M/
gsum pa rjes kyi las khrigs kyi /
dang po che ba bskyed pa ni /
hU~M/
snang srid ye shes dag pa'i zhing //
gzugs snang rang byung rol pa'i rtsal //
rang las gzhan du cir mi snang //
thams cad thams cad rang byung yin //
hU~M hU~M hU~M/
hU~M hU~M hU~M/
hU~M hU~M hU~M/
gnyis pa phrin las bskul ba ni /
hU~M/
stong nyid ngang du thams cad zhi //
ye shes snying po mthong zhing rgyas //
rang sems 'khrul pa dbang du 'du //
zang thal rtogs pas bar lag 'jig
/shan+ting puSh+TiM ba shaM mA ra ya rbod gtong b+h+yo bzlog
/gsum pa tshogs mchod bya ba ni /
hU~M/
ye shes 'byung gsum rten 'brel gyis //
bsregs sbyangs 'bru gsum sngags byin brlabs //
bla ma lha tshogs gshegs shing bzhugs //
tshogs kyi mchod pa bzhes su gsol //
raM yaM khaM/
oM AHhU~M badzra sa ma ya dzaH
dzaHhU~M baM hoH
/na mo pu ru sha ya hoH
'dod pa'i yon tan lnga ldan pa'i //
tshogs kyi mchod pa dam pa 'di //
rtsa gsum lha tshogs rnams la 'bul //
dam skongs dbang dang dngos grub stsol //
g+ha na tsakra pU dza khA hi /
sgyu ma'i bde sdug snang ba ltar //
med bzhin bsags pa'i sdig sgrib kun //
bsod nams tshogs chen 'di yi mthus //
ma lus byang zhing dag par shog
/yi ge brgya pa brjod /
e nr-i tri dzaH
mA ra ya rbad /
phur bu 'bar bas lus srog phral //
ral gris dum bur gtubs pa yi //
sha khrag rus tshil phung po 'di //
rtsa gsum lha tshogs zhal du 'bul //
ma hA maM sa sogs brjod /
tshogs gnyis bsags pa'i dge tshogs kyis //
sgyu ma rmi lam ji bzhin du //
rang gzhan tshogs gnyis rab rdzogs nas //
sku dang ye shes rgyas par shog
/bzhi pa lhag mchod bya ba ni /
oM AHhU~M sarba pany+tsa a mr-ita hU~M/
hU~M/
ye shes rol pa'i lha tshogs rnams dang ni //
las las grub pa'i mkha' 'gro dbang phyug ging //
ma bdun sring bzhi 'dir gshegs mchod pa bzhes //
'bar ma dang ni spor ma pho nya'i tshogs //
lha srin sde brgyad bka' yi srung mar bcas //
ma lus 'dir gshegs zag med bdud rtsi la //
rngams shing dgyes pa'i tshul gyis rol du gsol //
ma ma sha trun a mu kaM phreM yak+sha badzra bi dzA ya kha kha khA hi khA hi /
lnga pa chad tho ni /
hU~M b+h+yo /
sngon tshe ye shes dpal gyi dam tshig dang //
bar du sprul pa'i rig 'dzin dam tshig dang //
tha ma gang zag dam tshig gnyan po dang //
da lta bdag nyid rnal 'byor dam tshig la //
tshul bzhin gtogs pa ma lus 'dir gshegs shig
/ji ltar rang rang dam bcas tshul bzhin du //
rnal 'byor bcol pa'i phrin las sgrub par mdzod //
ma hA pany+tsa b+ha ling ta rak+ta khA hi /
drug pa gtor ma 'phang ba ni /
b+h+yo /
ngas ni ma nyes rnam rtog bar chad bdud //
ma nyes zhabs bskum dbu chums gtor lam phyes //
rang srog bdud dang bar chad byed pa'i bgegs //
log 'dren steng du bden pa'i zor mda' phob //
dgra bgegs sarba sha trum mA ra ya phaT/
bdun pa gtor gzhong bshal la sman 'brus bkang ste bdud rtsir brlabs la /
brtan ma skyong ba ni /
hU~M b+h+yo /
rten 'brel bcu gnyis ma mo brtan ma'i tshogs //
nag mo dmar mo dkar mo 'bum phrag rnams //
gtor ma 'di bzhes rnal 'byor bdag nyid kyis //
ci ltar bcol pa'i las la 'bras bu stsol //
ma mA/
kha khA/
la lA/
le lA+e /
ta tA/
te tA+e /
sring 'gro ma pany+tsa b+ha ling ta rak+ta khA hi khA hi /
brgyad pa gtor gzhong mnan pa ni /
hU~M/
stong gsum brdal ba dpal gyi gzhal yas khang //
rngam brjid rol pa rdo rje thod phreng rtsal //
rkang pa rdo rje 'bar ba'i rol gar gyis //
bro brdungs phrin las thams cad lhun gyis grub //
shin+taM puSh+TiM ba shaM mA ra ya stAM b+ha ya rak+sha nan :
sum+b+ha ni brjod /
A li kA li yig brgya bzla /
dgu pa rtag mtha' bsal ba ni /
hU~M/
rang rig thig le gcig tu brdal ba la //
spro dang bsdu ba'i bya ba mi dmigs kyang //
ma rtogs 'khrul pa'i blo rtog sbyang ba'i phyir //
thams cad thig le chen por bsdu bar bya /
badzra mu :
bcu pa chad lta bsal ba ni /
hU~M/
rtag tu mi 'gyur thig le'i snying po zlum //
bskyed dang rdzogs pa'i mtha' gnyis bral ba la //
chad pa'i stong nyid med pa las grol phyir //
rdo rje khro bo dpal chen sku ru shar //
bcu gcig pa bsngo zhing rgyun spyod bya ba ni /
hU~M/
dus gsum mi dmigs sgyu mar snang ba'i chos //
mig 'phrul ji bzhin dge tshogs byang chub tu //
yongs su bsngos pas bde gshegs rig 'dzin gyi //
go 'phang mchog la 'gro kun sbyor gyur cig
/bkra shis rig 'dzin zhal lung ltar bya'o //
!
//dbang ni /
gnas khang byi dor /
dbang chas sogs nye bar mkho ba'i yo byad rnams tshang bar bsags /
rang nyid skad cig gis gtso bo'i nga rgyal la gnas pas /
gtor ma dkar dmar gnyis /
raM yaM khaM/
oM AHhU~M gis bdud rtsir byin gyis brlabs /
oM b+hU mi pa ti sa pa ri wA ra sa ma dzaHsa spyan drangs /
gong gi sngags mjug tu mdzod sngags sbyar bas bsngos la /
sa bdag lha klu 'khor dang bcas //
mchod sbyin gtor ma 'di bzhes la //
bdag gi sgrub pa ma thon bar /
khyed la gnas 'di bdag g.yar gyis //
gnang ba legs par bstsal du gsol //
ci bde bar ni gzhan du song //
gong gi sngags mjug tu gats+tsha zhes brjod pas gzhan du gshegs par bsam /
de nas stegs bu'i khar dkyil 'khor dgram /
de steng many+dzi'i khar sgrub gtor dar gyi cod pan can bzhag
/mdun du rnam bum bcud ldan kha rgyan gzungs thag dang bcas pa /
las bum /
g.yas su dbu rgyan /
mdun du rdor dril /
g.yon du gsang rdzas /
shes rab ma'i dbang rten /
'ja' shel /
gzhan sku gsung thugs rten gyi tsaka li /
mig dar /
me tog
/dam chu /
dgang blugs /
me dpung /
ling ga
/thod pa /
glang ru /
byad thag
/thun /
ro g.yam /
mda' zor /
rdo /
kong bu /
khrag kong rnams gang 'os su bsham /
phyi nang gi mchod pa /
tshogs 'khor /
bgegs gtor /
rdor dril /
rol mo sogs mkho ba'i yo byad rnams mngon par 'du bgyid /
las byang gi srung 'khor sngon du thun rol mo drags sngags tsham rngam dang bcas bgegs gtor btang nas gzhung bsrangs te dkyil 'khor bsgrub /
rnam rgyal bum pa'i nang du lha bskyed pa la mchod bstod bzlas pa dang /
las bum du bdud rtsi 'khyil pa dang rnam 'joms kyi bskyed bzlas byas nas rnam bum dang sgrub gtor gnas brje /
las bum slob dpon gyi lcog rtse'i steng khar 'jog
/tshogs mchod 'bul /
slob ma rnams khrus nas dbyung /
rdo rje slob dpon dbang khang sgo nang du byon par gsol ba 'di ltar gdab pa ni /
hoH
kye ma gsang chen rigs rnams kun //
ma lus 'dus pa'i bdag nyid can //
bla ma rdo rje gro lod kyi //
dbang bskur zab mo bstsal du gsol //
lan gsum gyis zhu ba phul /
lan du /
kye /
bu khyod lam 'dir snying khong nas //
mos na dkyil 'khor 'jug bya yi //
the tshom yid gnyis ldan pa'i rigs //
'di ru ma 'dug phyir dengs shig
/ces brjod pa'i lan du /
bdag ni rtsa ba gsum po spyi /
khyad par bla ma gro bo lod //
lhag pa'i skyabs su 'dzin lags pas //
rjes su 'dzin pa gnang bar rigs //
zhes brjod /
bgegs gtor btang zhing /
yungs kar hU~M phaT kyi sgra rol mo dang bcas te phyir 'brang gi bgegs bskrad /
slob ma rnams nang du zhugs par /
hoH
snod dang ldan na smin bya yis /
khas blangs dam la gnas par gyis //
dam 'gal na raka gnas su ltung //
de bas rang rgyud dag par gyis //
zhes gnang ba sbyin /
spro ba bskyed cing dam bsgrag pa'i slad du /
kyai /
nyon cig skal ldan theg chen sngags kyi rigs //
'khor ba'i rang bzhin sdug bsngal me yi 'obs //
bde ba'i skabs med thar pa'i lam 'tshol ba //
legs so legs so 'dir shog bde bar 'dug
/'di ni theg chen gsang ba sngags kyi lam //
smin dang grol ba dus gcig nyid la 'byung //
'di 'phrad 'khor ba'i mtsho las thon pa ste //
'gro ba'i lam stegs dga' tshal khyod yin no //
de phyir dam tshig dag la nan tan gces //
bla ma bde gshegs 'dus pa'i dam tshig tu //
rtag tu gus pas gsol gdab ting 'dzin bsgom //
bzlas pa phyag mchod rdzogs rim dag snang bskyed //
'gro la brtse bas byams dang snying rje bsgom //
sgo gsum dal med dge bcu tshul bzhin spyod //
sa ma ya hU~M/
zhes brjod /
maN+Dal phul /
kye kye /
mkha' 'gro'i grong khyer nyams dga' ba //
der ni bdag la brtse bar rab dgongs te //
dkyil 'khor gzhug cing dbang rnams bskur ba dang //
gsang ba sngags kyi lam rnams bstan du gsol //
zhes lan gsum gyis gsol ba gdab /
a khaM wi ra hU~M/
zhes mig dar bcings /
oM puSh+pe sid+d+hi hU~M/
zhes me tog gtad /
las byang gi skyabs sems yan lag bdun pa rnams bya /
sngags sdom 'dzin pa ni /
hU~M/
deng nas rigs lnga'i dam tshig sogs //
gsang ba sngags kyi sdom bzung nas //
'gro ba ma grol dgrol ba dang //
dbugs dbyung mya ngan 'das la 'god //
ces brjod /
bla ma'i spyi bo mgrin pa snying ga gsum nas 'od zer dkar dmar mthing gsum rim gyis byung ba slob ma'i gnas gsum du thim pas lus thams cad 'od kyis gang /
gnas gsum du bdud rtsi'i thigs pa bzhag pa'i rkyen gyis spyi bor 'khor lo dkar po oM gyis mtshan pa /
mgrin par pad+ma dmar po AHyis mtshan pa /
thugs kar rdo rje sngon po hU~M gis mtshan pa gsal btab par 'bru gsum brjod cing rdo rje bzhag nas byin gyis brlabs /
kun rdzob dang don dam pa'i sems bskyed pa ni /
snying gar bdud rtsi tsan dan chus brlan la /
kun rdzob snying rjes brgyan pa'i byang chub sems //
gang ba'i zla ba snying dbus bsgom byas te //
de steng rdo rje reg cing don dam pa //
'od gsal snying po 'od kyi rdo rje ste //
gser mdog rgyas pa 'od zer lnga 'phro ba //
bsgom par bskul zhing thal sbyar sems gnyis bskyed //
oM sarba yo ga tsit+ta u pa dA ya mi /
oM su ra ti sa ma ya satwaM/
ho sid+d+hi badzra ya tha su khaM/
zhes brjod /
spyi bor rdo rje bzhag ste /
deng nas theg mchog chos 'di yi //
gsang ba gzhan la mi smra sogs //
dam bsrungs 'di phyi'i don 'bras thob //
min na ye shes sems dpa' ni //
sdig par gyur nas snying rtsa za //
de bas tshul bzhin yid dam byos //
pany+tsa a mr-ita hrIHTha :
zhes dam chu byin nas dam la bzhag
/rdo rjer 'jus nas nang du khrid par mos te /
hU~M dzaH
shog cig dkyil 'khor nang zhugs la //
phyogs bzhi'i sgor zhugs lha la phyag 'tshal te //
gus pa'i sems kyis bde gshegs dngos grub longs //
mdzes pa'i grong khyer dga' ba'i mdun du 'dug
/ces brjod lho yi sgo nas snying rje'i sems nye bar bzhag cing nub tu dga' ba dang /
byang du btang snyoms shar du byang sems sgoms /
sgo bzhi phyes la shar gyi khyams la bkod ces brjod /
byin dbab pa ni /
ho :
bla ma rdo rje gro lod kyi //
sku gsung thugs kyi byin rlabs rnams //
da lta nyid du bdag sogs kyi //
rgyud la dbab par mdzad du gsol //
zhes lan gsum gyis gsol ba gdab /
bgegs bsangs slob ma las byang bzhin gtso bor bskyed /
gnas gsum byin gyis brlabs /
yi ge gsum las 'od zer dpag tu med pa 'phros /
lus kyi nang kun gang bas sdig sgrib nyes ltung thams cad sbyangs /
lha tshogs rnams kyi thugs ka nas 'phros pa'i 'od zer gyis zangs mdog dpal gyi ri bo nas che mchog pad+ma thod phreng zhi khro'i lha tshogs la sangs rgyas byang chub sems dpa' dpa' bo mkha' 'gro chos skyong srung ma'i tshogs kyis bskor ba byon par bsam te bzhengs bskul dang spos rol bya zhing rtsa sngags kyi mjug tu hU~M brgya rtsa brgyad kyi mthar /
ra ra ra ra /
tsa la ya tsa la ya /
A we sha ya a a AH
zhes bstim zhing sngags bzlas te spyi bor rdo rje bzhag
/tiSh+Tha badzra gyis brtan par byas la me tog 'dor ba ni /
dkyil 'khor lha tshogs drung du bdag mchi yi //
che mchog pad+ma'i dkyil 'khor chen po ru //
dngos grub sgrub phyir dbus su me tog dor //
sngon sbyangs las 'phro gang yod der 'bab shog
/pra tIts+tsha hoH
zhes me tog dor /
rdo rje thogs med rtsal lam /
dbus su bab na rdo rje gro lod rtsal lam /
shar du thugs mchog dregs pa rtsal /
lhor sku mchog mthu stobs rtsal /
nub tu gsung mchog dbang chen rtsal /
byang du phrin las drag po rtsal /
sgo bzhir yon tan DA ki rtsal /
zhes gang du babs pa'i gsang mtshan gdags /
cod pan mgo bor bcings te /
cod pan 'di ni dpa' ba'i rtags //
smon lam mthun pa'i lhas byin brlabs //
bar chad kun gyis mi tshugs shing //
'khor ba'i skyon gyis mi gos shog
/puSh+pe a b+hi Shiny+tsa mI/
zhes brjod /
rdo rjes mig dbye ba'i stangs ka dang bcas te /
hU~M/
bu khyod rtsol ba'i sems stobs ma chung bar //
dkyil 'khor 'dir bzhugs lha dang gnyis su med //
rtag tu lus ngag yid gsum sku gsung thugs //
mnyam par sbyor bas yang dag dngos grub thob //
badzra tsak+Shu pra we sha ya phaT/
ces mig dar bsal /
hoH
ma rig ling tog ngas bsal rang byung gi
/ye shes gsang ba'i brda dang don la ltos //
'dus ma byas shing lhun grub gzhal yas khang //
byang chub phyogs kyi lam rnams 'dril bar rdzogs //
'di mthong byang chub lam du chud pas te //
phung po lnga dag bde gshegs rigs lnga dang //
'byung ba yum dag gsang ba'i lha mo lnga //
skye mched drug dang bcu gnyis sems dpa' dang //
yan lag dag pa khro bcu 'bar ba'i tshogs //
thams cad ye shes 'bar ba'i sku la rdzogs //
'di ni rang byung don gyi lha yin te //
mthong dang bsgom bzlas tshe gcig byang chub thob //
bskal pa'i mun pa skad cig nyid la dag
/rtag tu dga' mgu rangs pa'i bsam pa yis //
dkyil 'khor bri dang sgrub la nan tan byos //
a la la hoH
zhes brjod cing dkyil 'khor dang lha ngo bstan /
dbang dngos gzhi la maN+Dal phul /
kye ma mthu stobs nus pa'i bdag
/bla ma rdo rje gro lod kyi //
dbang bzhi bskur zhing sgrib bzhi sbyang //
smin cing grol bar mdzad du gsol //
lan gsum gyis gsol ba gdab /
slob ma gtso bor gsal ba la skad cig gis mdun gyi nam mkhar dbang lha spyan drangs pa rnams kyis dkyil 'khor gyi lha tshogs 'od du zhu ba las byung ba'i bum pa'i chus dbang bskur bar bsams te /
hU~M/
phyi ltar bum pa bzang po la //
nang du ye shes bdud rtsi'i chu //
rigs kyi bu la dbang bskur bas //
rigs lnga'i dbang mchog thob par shog
/oM badzra gro bo lod sa pa ri wA ra a b+hi Shiny+tsa sa ma ya shrI ye hU~M/
zhes dbang bskur bas spyi bor snang mdzad /
dpral bar mi bskyod pa /
rna ltag g.yas su rin 'byung /
ltag par 'od dpag med /
rna ltag g.yon du don grub rnams kyis dbu brgyan /
rtsa thor 'di tsam las ma byung zhing rgyas par spro na /
thugs ka'i 'od kyis rigs lnga yab yum dang //
sems dpa' lcam dral khro bo'i tshogs spyan drangs //
mchod cing bstod de gnyis med sbyor ba'i tshul //
lha tshogs rnams dang gnyis med rol pa'i rdzas //
spyi bor bzhag ste dbang 'di bskur bar bya //
zhes rang gi thugs ka'i 'od kyis rigs lnga yab yum sems dpa' lcam dral khro bo khro mo'i tshogs spyan drangs pa la mchod cing bstod /
slob ma dang bum chu skad cig gis mi bskyod he ru ka yab yum gsal gtab par ye shes pa bstims /
de 'od du zhu ba las byung ba'i bum chur bsam zhing mjug tu mi bskyod pas rgyas gdab pa la mchod nas shis pa brjod /
des mtshon te rin 'byung cod pan gyi dbang sogs la yang rigs 'gre'o //
hU~M/
rgyal ba kun gyi byang chub sems mchog chu //
rang bzhin dag pa ye shes lnga yi dngos //
bu khyod byin brlabs dbang mchog dam pa byin //
rnam shes dag pa dkyil 'khor lhar gyur cig
/oM badzra kro d+ha gro bo lod sa pa ri wA ra badzra badzri b+ha wa a b+hi Shiny+tsa hU~M/
mi bskyod rgyas gdab mchod cing bkra shis brjod //
zhe sdang dag pa me long ye shes sku
/rdo rje drag po khros pa'i ngo bor blta //
de nas cod pan rin chen ze prog la //
bde gshegs lha bskyed spyan 'dren gnyis med bstims //
mgo bo'i gnas lngar gtad la 'di skad brjod //
trAM/
bde gshegs kun gyi rig 'dzin rtags //
cod pan mi 'gyur phyag rgya lnga dang ldan //
bdud las rnam rgyal ye shes sku yi dpal //
bu khyod dbang bskur tshor ba lhar gyur cig
/sngags mjug tu /
rat+na badzri b+ha wa a b+hi Shiny+tsa trAM/
mchod bstod rab gnas shis pa kun la brjod //
rdo rje lhar bskyed thugs ka dpral ba dang //
spyi bor bzhag cing g.yas su gtad par bya //
hrIH
sku lnga ye shes lnga ldan rdo rje ni //
mi 'gyur snying po sra zhing khong stong med //
bdud las rgyal ba sangs rgyas thams cad kyi //
rdo rje'i dbang 'dis 'du shes lhar gyur cig
/sngags mjug tu /
pad+ma badzrI b+ha wa a b+hi Shiny+tsa hrIH
mchod sogs byas la dril bu lhar bskyed bstim //
g.yon du sbyin la legs par dkrol byas te //
g.yon gyi dkur brten 'di skad sbyin par bya //
AH
shes rab gsang ba stong nyid bcu drug ni //
dbyangs kyi rjes 'gro grags stong mchog gi gsung //
'gag med yan lag drug cu'i dbang bskur bas //
'du byed phung po lha ru smin gyur cig
/sngags mjug tu /
karma badzri b+ha wa a b+hi Shiny+tsa AH
mchod sogs byas la me tog spyi bor bzhag
/lhar bskyed ye shes 'gugs bstims ming dbang ni //
oM/
rdo rje mi 'gyur bde gshegs rgyal ba'i ming //
mjug tu rab gnas sangs rgyas kun dang sbyor //
gzugs tshor 'du shes 'du byed dag pa ste //
ming dbang 'dis ni gti mug lhar gyur cig
/sngags mjug tu /
bud+d+ha badzri b+ha wa a b+hi Shiny+tsa oM/
mchod bstod byas pas rig pa'i dbang bskur rdzogs //
lha dbang ni /
gtso bo'i tsaka li thogs /
hU~M/
gsang ba chen po rigs kyi gtso bo mchog
/rdo rje drag po mi 'gyur rtags kyi sku
/'bar ba'i sku mchog gsung gi nga ro ldan //
mi 'gyur g.yung drung thugs su smin gyur cig
/oM badzra kro ta gro bo lod kA ya a b+hi Shiny+tsa oM/
zhes spyi bor bstim /
hU~M/
shar phyogs khro rgyal dpal chen mi bzad pa //
dri za 'dul phyir rtags kyi dbang bskur ro //
oM badzra tsaN+Da kA ya a b+hi Shiny+tsa oM/
thugs kar bstim /
hU~M/
lho phyogs khro rgyal dpal chen mi bzad pa //
gshin rje 'dul phyir rtags kyi dbang bskur ro //
oM ya mAn+ta ka kA\u0f8e
dpral bar bstim /
hU~M/
nub phyogs khro rgyal dpal chen mi bzad pa /
klu dbang 'dul byed rtags kyi dbang bskur ro //
oM pad+mAn+ta kr-ita kA\u0f8e
mgrin par bstim /
hU~M/
byang phyogs khro rgyal dpal chen mi bzad pa //
gnod sbyin 'dul byed rtags kyi dbang bskur ro //
oM badzra yak+sha kA\u0f8e
zhes gsang gnas su bstims /
hU~M/
sgo bzhi skyong mdzad mkha' 'gro rnam pa bzhi //
'gugs 'ching sdom myos rtags kyi dbang bskur ro //
dzaHhU~M baM hoHkA\u0f8e
lte bar mgron thabs kyi lha'i dbang ni /
hU~M/
lhun grub phyag rgya tshe dbang rnam smin sogs //
grangs med rig pa 'dzin pa'i tshogs rnams ni /
khyab bdag dkyil 'khor mgon po rigs kyi gtso //
bla ma rdo rje chos kyi dbang bskur ro //
oM gu ru badzra d+harmA a b+hi Shiny+tsa hU~M/
hU~M/
thugs kyi rig 'dzin rdo rje sems dpa'i sras //
nyi zla lta bur ma rig mun pa sel //
stong nyid snying rjes 'gro ba'i don mdzad pa //
slob dpon hU~M mdzad thugs kyi dbang\u0f8e
oM ma hA hU~M kA ra a\u0f8e
hU~M/
sku yi rig 'dzin rnam par snang mdzad sras //
ri rgyal lhun po lta bur gzi brjid che //
drag shul thabs kyis 'gro ba'i don mdzad pa //
'jam dpal gshin rje sku yi dbang\u0f8e
oM ma hA many+dzu shrI mi tra a\u0f8e
hU~M/
gsung gi rig 'dzin snang ba mtha' yas sras //
ka la ping+ka lta bu sgra dbyangs snyan //
zhi ba byams pas 'gro ba'i don mdzad pa //
klu sgrub snying po gsung gi dbang\u0f8e
oM ma hA nA gArdzu na a\u0f8e
hU~M/
phrin las rig 'dzin rdo rje gzhon nu'i sras //
'ja' tshon lta bur phrin las so sor gsal //
las bzhi lhun gyis grub pas 'gro don mdzad //
mchog ldan glang po phrin las dbang bskur ro //
oM ma hA pra b+ha wa hasti a b+hi Shiny+tsa hU~M/
hU~M/
dbyings dang rig pa dbyer med bde ba'i sras //
thabs kyi rang bzhin rtsa rlung rnam par dag
/shes rab rang bzhin mtshan ma spros dang bral //
yang dag 'dzin byed dbyings rig dbang bskur ro //
oM ma hA d+ha na saMskr-ita dbang\u0f8e
hU~M/
'khor 'das thams cad rig na sangs rgyas te //
ma rig 'khrul pa'i rtsa ba bral bas sangs //
gser 'gyur rtsi ltar ye shes rang gnas mthong //
dri med bshes gnyen yon tan dbang\u0f8e
oM ma hA bi ma la mi tra a\u0f8e
hU~M/
nus pa thogs med phyag na rdo rje'i sras //
rdzu 'phrul stobs ldan sde brgyad bran du bkol //
kun la dbang sgyur 'khor 'das sa ler gzigs //
gsal ba'i zla ba mchod bstod dbang\u0f8e
oM ma hA gu h+ya tsan+d+ra a\u0f8e
hU~M/
drag sngags mngon gyur stobs ldan nag po'i sras //
mthu rtsal chen pos gnam lcags thog ltar 'debs //
zhing bcu tshar gcod sgrol lam thabs la gnas //
zhi ba'i snying po drag po'i dbang bskur ro //
oM ma hA gu ru shin+taM gar+b+ha ab+hi Shiny+tsa hU~M/
AH
chos sku skye med ngang las ma g.yos kyang //
longs sku gsal la ma 'dres gu ru'i sku
/sprul sku sna tshogs thabs kyis 'gro ba 'dul //
sku gsum ngang gi mnyam gzhag ma 'dres gsal //
sngon tshe pad+ma khyed dang smon lam gcig
/da lta slob ma'i stangs su bdag bzung zhing //
srog gi phyir yang mi gtong sgrub lags na //
ye shes dbang chen rab 'byams kun rdzogs shog
/oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M AH
hU~M/
dri med pad+ma ge sar sdong po las //
ya mtshan mchog gi dngos grub ma lus brnyes //
rig 'dzin pad+ma 'byung gnas yab yum gyi //
dbang bskur dbang chen rab 'byams kun rdzogs shog
/oM AHhU~M badzra gu ru pad+ma dz+nyA na a b+hi Shiny+tsa hU~M/
hU~M/
lho phyogs bsil ba tshal gyi dur khrod du //
yon tan sna tshogs dngos grub sgrub pa brnyes //
sdom brtson dge slong pad+ma saM b+ha wa'i //
dbang bskur dbang chen rab 'byams kun rdzogs shog
/oM badzra gu ru pad+ma saM b+ha wa a\u0f8e
hU~M/
rA ga ra ti'i gnas mchog dam pa ru //
shes bya thams cad mkhyen pa'i dngos grub brnyes //
mkhas pa chen po blo ldan mchog sred kyi //
dbang bskur dbang chen rab 'byams kun rdzogs shog
/oM badzra gu ru dz+nyA na pra dz+nyA a\u0f8e
hU~M/
dga' ba tshal gyi dur khrod chen po ru /
khams gsum dbang du sdud pa'i dngos grub brnyes //
snang srid zil gnod pad+ma rgyal po yi //
dbang bskur\u0f8e
oM badzra gu ru pad+ma rA dza a b+hi a\u0f8e
hU~M/
byang phyogs so sa gling gi dur khrod du //
'gro ba ma lus 'dul ba'i dngos grub brnyes //
rnal 'byor chen po nyi ma 'od zer gyi //
dbang bskur dbang chen rab 'byams kun rdzogs shog
/oM badzra gu ru sur+Ya sarba d+harmAa\u0f8e
hU~M/
shar phyogs za hor rgyal po'i yul dbus su //
bdud rnams 'dul ba'i drag po'i dngos grub brnyes //
bcom ldan thub chen shAkya seng ge yi //
dbang bskur\u0f8e
oM badzra gu ru shAkya seng+ha a b+hi Shiny+tsa hU~M/
hU~M/
rgya gar dbus 'gyur 'chang gi grong khyer du //
log lta mu stegs 'dul ba'i dngos grub brnyes //
gtum drag chen po seng ge sgra sgrog gi
/dbang bskur\u0f8e
oM badzra gu ru seng+ha gan+d+he d+harmA d+hA tu a\u0f8e
hU~M/
stag tshang seng ge bsam grub ke'u tshang du //
mu stegs dregs pa tshar gcod dngos grub brnyes //
'chol ba'i khro rgyal rdo rje gro lod kyi //
dbang bskur\u0f8e
oM badzra gu ru gro bo lod lo ka sarba a\u0f8e
hU~M/
nam yang mi g.yo'i ting 'dzin brtan po rnyed //
yon tan khrag 'thung dgongs pa mngon du gyur //
chos kyi rgyal po bla ma'i rig pa 'dzin //
tshangs pa lha yi me tog dbang bskur ro //
oM brah+ma Na de wa puSh+pa a\u0f8e
hU~M/
rgya gar yul du khrag 'thung grub pa brnyes //
bod kyi yul 'dir mkha' la bya bzhin byon //
nyi zer la 'chibs yang dag rig pa 'dzin //
dge slong nam mkha'i snying po'i dbang bskur ro //
oM bik+Shu ga ga na gar+b+ha a\u0f8e
hU~M/
sra ba'i brag la phur pas thal byung phug
/lha srin bran bkol mthu stobs nus pa'i bdag
/brtul zhugs mthar phyin gshin rje'i grub pa brnyes //
gnubs chen sangs rgyas ye shes dbang bskur ro //
oM man+t+ra d+h+rig bud+d+ha dz+nyA na a b+hi Shany+tsi hU~M/
hU~M/
sdom gsum khrims ldan rnal 'byor mchog la gzhol //
gtsug nas khams gsum khyab pa'i rta skad sgrog
/gsung gi grub brnyes dbang chen rig pa 'dzin //
ngan lam rgyal ba mchog dbyangs dbang bskur ro //
oM pa ra ma dzi na sA ra a\u0f8e
hU~M/
mkha' spyod dbang mo rje btsun sgrol ma yi //
sgyu 'phrul gar mkhan tha mal bud med tshul //
mi ro gson bslangs phur pa'i rig pa 'dzin //
mkha' 'gro ye shes mtsho rgyal dbang bskur ro //
oM DA ki nI dz+nyA na sa mu drA dzi na a\u0f8e
hU~M/
mngon rdzogs khrag 'thung rgyal pos byin brlabs pas //
srid pa bde 'gro grub pa'i mthu stobs kyis //
mo rgyud bran bkol ma mo'i rig pa 'dzin //
'brog mi dpal gyi ye shes dbang bskur ro //
oM bid+yA d+hA ra shrI dz+nyA na a\u0f8e
hU~M/
rlung sems dbang bsgyur ting 'dzin nus pa'i mthus //
skam po'i brag las bdud rtsi'i chu rgyun phab //
rdzu 'phrul mnga' brnyes che mchog rig pa 'dzin //
slob dpon ye shes gzhon nu'i dbang bskur ro //
oM man+t+ra d+hA ra dz+nyA na ku mA ra a\u0f8e
hU~M/
snang ba ka nas dag pa'i 'phrul chen pos //
lha srin sde brgyad srog la mnga' bsgyur nas //
bran du rab bkol mchod bstod rig pa 'dzin //
rlangs chen dpal gyi seng ge'i dbang bskur ro //
oM Ar+ya tsar+ya shrI sing+ha a\u0f8e
hU~M/
don gyi paN chen sgra bsgyur 'jig rten mig
/ye shes spyan ldan dregs pa las la bskul //
dgra bgegs tshar gcod drag sngags rig pa 'dzin //
lo chen rnam par snang mdzad dbang bskur ro //
oM ma hA lo tsA ba bai ro tsa na a b+hi Shiny+tsa hU~M/
gsung dbang ni /
gtso 'khor gyi sngags gser gyis bris pa mgrin par bzhag ste /
sngags kyi rgyal po gsang chen hU~M gi sgra
/de nyid rlung dang 'grogs te rtag tu zlos //
hU~M/
ma bcos rig pa lha dang gnyis su med //
pad+ma le brgan thugs su thig ler bskyil //
lha sngags ye shes rdzogs pa'i dbang 'di longs //
sngags rnams kyi mjug tu wAk+ka a b+hi Shiny+tsa AH
dang sngags kyi rjes zlos lan gsum byas nas /
phreng ba spyi bor 'jog cing dzaHhU~M baM hoH
zhes brjod /
lha so so'i phyag mtshan dngos sam tsaka li thugs kar gtug ste /
hoH
sangs rgyas kun gyi thugs mchog 'bar ba'i gzi //
brjod bral bde chen zung 'jug dbang bskur ro //
oM kro ta gro bo lod sa pa ri wA ra tsit+ta a b+hi Shiny+tsa hU~M/
chas dbang ni /
hU~M/
sngags gos mthing kha rnam sbyar rab byung chas //
rgyal po'i cha lugs za 'og rtse ber dang //
rin chen rus rgyan dung long mi mgo'i phreng //
rmad byung rgyan dang chas kyi dbang 'di longs //
oM gu ru kro ta rA dza a b+hi Shiny+tsa hU~M/
glang chen ko rlon brjid cing gti mug 'joms //
zhing chen g.yang gzhi thabs mkhas 'dod chags dag
/stag sham ser khra'i rgyal mtshan dregs pa 'joms //
sbrul nag chun 'khor zhe sdang gnas su dag
/thod phreng rus rgyan pha rol phyin drug ldan //
mgo rlon do shal bdud dpung zil gyis gnon /
khrag zhag thal chen mkha' 'gro dpa' bo sdud //
rngam brjid rol pa rgyan dang chas bcur ldan //
oM shrI he ru ka a b+hi Shiny+tsa hU~M/
zhes sku la bkon pa'i tshul bya /
bsgral dbang ni /
'brub khung du dam sri'i ling+ga bcas /
gser skyems gzu dpang /
'gug gzhug byas rjes /
phur pa stod che mchog pad+ma thod phreng la smad phur bu mgar gyi sol me nas bton pa lta bu rdo rje me yi tshwa tshwa 'phro bar bskyed do //
hU~M/
mthu stobs spyod pa brtul zhugs rgya mtsho'i dpal //
rdo rje 'bar bas sa dgu'i rtog pa 'joms //
ri rab phur bus rnam rtog bdud dpung 'dul /
khro rgyal rigs 'dus sku gsung thugs dang gcig
/dbang mchog 'dis ni chos nyid don rtogs te //
bde gshegs kun gyi mthu stobs rtsal ldan shog
/oM AHhU~M hrIHma hA gu ru badzra kI la ya kro ta rA dza sid+d+hi pha la a b+hi Shiny+tsa hU~M/
zhes pas phur pa gtad nas rtsa sngags mjug tu bsad sngags btags te bsgral du 'jug
/ling ro zhal stob bya /
hom dbang ni /
me dpung dgang blugs thogs la /
hU~M/
sdig sgrib nad gdon sreg pa'i ye shes me //
sbar byed thabs shes dgang blugs 'di gtad pas //
kun rdzob las bzhi yongs grub mtshan 'dzin gyi //
rnam rtog dbyings su mi dmigs dbang thob shog
/oM badzra kro ta gro bo lod sa pa ri wA ra ag+ne dz+wa la raM a b+hi Shiny+tsa hU~M/
zhes gtad /
mthu dbang ni /
ling+ga thod pa glang ru thun byad thag ro g.yam sa tshon rnams thogs la /
hU~M/
dgra bgegs rgyal 'gong 'byung po dam sri'i rigs //
gsod cing mnan par byed pa'i rdzas 'di yis //
tshe srog nus mthu brlag cing bskal pa ru //
thar med drag po mthu yi dbang bskur ro //
oM badzra kro ta gro bo lod sa pa ri wA ra dgra bgegs 'byung po mA ra ya a b+hi Shiny+tsa hU~M/
zhes gtad /
zor dbang ni /
mda'/
rdo /
kong bu /
khrag thun rnams thogs la /
hU~M/
dgra bgegs 'byung po'i steng du 'bar ba'i thog
/shugs drag 'phangs pa'i sbyor bas brlag nus pa'i //
za lam bstan pas rjes shul ma stongs bar //
mthar byed drag po zor gyi dbang bskur ro //
oM badzra kro ta gro bo lod sa pa ri wA ra dgra bgegs kyi steng du thuM ri li li a b+hi Shiny+tsa hU~M/
zhes brjod /
sgrub gtor btegs la /
dpal gyi gtor ma dar gyi rgyan dang bcas //
gzhal yas lhar bskyed bu yi spyi bor bzhag
/spos chen rol mo me tog char dbab cing //
gnyis med bstims la mthu rtsal rdzogs dbang sbyin //
hU~M hU~M hU~M/
sangs rgyas kun gyi bdag nyid dpal chen po /
khro rgyal 'dus pa badzra hU~M kA ra //
'jigs byed dregs pa rdo rje 'khor lo'i sku
/mthu chen rdzogs pa'i dbang 'di bu yis longs //
ma hU~M/
ma hU~M/
ma hU~M/
oM AHhU~M hrIHkA ya wA ka tsit+ta sarba ma hA gu ru sarba sid+d+hi a b+hi Shiny+tsa oM hU~M trAM hrIHAH
zhes spyi bor 'jog cing lha tshogs rnams bstims te cung zad rol /
gsang dbang la maN+Dal phul zhing gsol ba gdab pa ni /
hoH
bla ma yab yum gsang ba'i bdag
/gsang ba'i dkyil 'khor bdag la ston //
bde ba chen po'i dngos grub nod //
gsang ba'i dbang chen bskur du gsol //
lan gsum /
'bru gsum brjod cing gdong g.yogs bcings /
slob dpon che mchog pad+mar gsal ba'i gsang gnas hU~M las rdo rje hU~M gis mtshan par nor bur oM rtse mor phaT dang bcas pa /
phyag rgya khros ma sngo nag gri thod 'dzin par gsal ba'i mkha' a las pad+ma as mtshan pa /
oM sarba ta thA ga ta a nu rA ga na badzra swa b+hA wa At+ma ko\u0f85 haM/
yab yum snyoms par zhugs pa'i dga' ba'i sgras phyogs bcu'i sangs rgyas dang byang chub sems dpa' thams cad spyan drangs zhal du zhugs /
thugs kar rjes su chags pa'i mes 'od du zhu /
yum gyi mkhar babs pas thod chang bdud rtsi sbyar ba dang bsres nas /
hrIH
bde gshegs kun gyi byang chub sems //
gnyis med ye shes gsang ba'i rdzas //
sha lnga bdud rtsi'i dpal dang ldan //
ye shes dbang 'di khyod la sbyin //
hU~M ma hA su kha hoH
mgrin par myang la ngo bor lta //
rlung gi sbyor bas bdud rtsi bsdu //
lus sems bde chen 'od kyi sku
/thig le dmar po gcig tu bsam //
zhes brda sprad de mig dar bsal /
shes rab ye shes kyi dbang la /
maN+Dal phul te gsol ba gdab pa ni /
gnyis med ye shes bde chen po //
mkha' 'gro sgyu ma bde mchog bde //
rlung sems bsre ba'i thabs chen po //
'khor lo bde mchog dbang chen skur //
zhes lan gsum dang /
mig dar 'ching la /
hU~M/
bde gshegs kun gyi gsang ba 'dzin pa'i yum //
lha mo 'di bsten bde gshegs dngos grub thob //
bshang gci la sogs btsog zas za ba dang //
bud med la gus b+ha gar 'o byed pa /
khyod ni spro bar nus sam rigs kyi bu //
zhes brjod /
lha mo sprad la spro ba'i gtam 'di bya /
lha mo bde ster dga' ba'i ma //
bdag gis gsang ba sngags kyi lam //
byang bar byas te khyod la spro //
btsog par blta ba log pa ste //
bram ze dang ni nyan thos kyis //
grol dang thar pa ci phyir thob //
bde chen thabs kyi theg pa ni //
rgyal ba kun gyi dam tshig ste //
bdag gis khyod bsten dngos grub 'dod //
ces brjod lha mos bde gshegs kun //
dpang por bzhugs pa'i tshul chen po //
'di nyid yin no rigs kyi bu //
theg dman dang ni tha mal dang //
ma shes thabs la mi mkhas pa //
de dag khyod kyis bya ba min //
bdag ni bde gshegs bskyed pa'i yum //
rdo rje rnal 'byor gsang ba'i mdzod //
dpa' bo thabs kyi rdo rje 'dzin //
snang stong lus kyi pho brang na //
bde stong rol pa'i lha tshogs bzhugs //
lhun grub rig stong rol pa'i rtsal //
ma rmad bde ba'i longs spyod rol //
pad+ma b+hany+dza mok+Sha hoH
slob ma che mchog pad+mar gsal ba'i gsang gnas hU~M las rdo rje hU~M gis mtshan pa nor bur oM/
phyag rgya khros ma sngo nag gri thod 'dzin par gsal ba'i mkha' a las pad+ma as mtshan pa /
yab kyi rdo rje nor bu'i rtsa bar rtsa gsum 'dus pa'i g.yas la oM dkar po /
g.yon la AHdmar po /
dbus su hU~M mthing kha /
rtse mor phaT yig ser po bsgom /
snyoms par zhugs pas khams kyi dwangs ma rnams 'khor lo bzhir rim pa bzhin dga' ba /
mchog dga'/
khyad dga'/
lhan skyes kyi dga' ba rnams rgyud la skyes nas /
slar yang rlung 'pho ba med pa'i mas brtan gyi dga' ba bzhi ngo sprad de gdong g.yogs bkrol /
snang srid bde chen rang byung du //
stong pa'i dbyings su mnyam par blta //
lus kyi 'khrul 'khor sna tshogs kyis //
chang la phabs rtsi ji bzhin du //
lus sems snang ba thams cad la //
bde stong gis ni khyab par blta //
zhes brjod /
dbang bzhi pa la maN+Dal phul /
hoH
gsang chen rol pa'i gzhal yas 'dir //
bka' drin bsam 'das bla ma la //
rgyu gsog rab spangs me tog 'bul //
yang dag snying po bstan du gsol //
lan gsum gyis gsol ba gdab /
lus ni rnam snang chos drug tshad la phab //
ngag ni steng 'og khyad par 'og rlung 'then //
yid ni ma bcos bde ba'i nyams myong la //
lhan ne lhag ge dmigs pa rtse gcig gtad //
de ltar sems kyi 'gyu ba kun dag tshe //
tshig dbang ngo sprod thugs kyi dgongs pa bstan //
'ja' shel phyar la /
ltos shig ltos shig 'ja' tshon rnam bkra ba //
gzhan nas ma byung shel gyi rang mdangs yin //
de bzhin kun rdzob snang ba ji snyed pa //
ma dag sems kyi cho 'phrul 'char sgo ste //
dpyad na mi rnyed stong chen ka dag dbyings //
rang gi rig pa 'di las gzhan ma yin //
nyams su myong ba rang byung rig pa de //
bde chen gsal stong kun khyab chos kyi dbyings //
sangs rgyas lnga yi snying po byang chub sems //
zung 'jug don de rang byung rang la gnas //
skye rga na 'chi 'khrul pa'i rtsa ba chod //
bde gshegs rig 'dzin go 'phang de longs shig
/hU~M badzra /
hU~M badzra /
hU~M badzra /
phaT phaT phaT/
'khrul 'khor lus ni ma bcos rdo rje'i sku
/'gro 'ong rlung ni ma bcos rdo rje'i gsung //
mnyam gzhag la zla 'gyur med rdo rje'i thugs //
'di las gzhan du rgyal bas bstan du med //
rang rig thig le mngon sum bde chen ltos //
'khor ba'i grong khyer stongs nas bde gshegs kyi //
zhing khams sar bsgrod skal ldan snying la gtad //
'di dang nam yang 'bral ba'i gnas med do //
zhes brjod /
gtang rag gi maN+Dal /
rjes chog
/lhag ma chad tho brtan skyong bro brdung /
rtag chad kyi mtha' bsal ba bsngo smon shis brjod rnams gzhung bzhin bya'o //
!
//mnan pa ni /
bkra mi shis pa dang drag po'i sa sna spyin po las grub pa'i stegs bu mtshan nyid dang ldan par 'brub khung brus pa /
kha khyer la rtsang nyer gcig btsugs pa'am /
yang na rdzas de ldan gyi rdza shing gi 'brub khung phyi nag nang dmar ba'i steng du zor gtor bzlog pa'i skabs ji lta ba drag po'i 'khor lo rtsibs brgyad pa lte bar rgyal 'gong dam sri sogs 'byung po'i ling+ga /
gzhung dang dpe'u ris sgo bstun pa bsad mnan gyi spel tshig sogs mthong ba brgyud pa'i phyag len bzhin bris pa /
ling rkyang lte bar 'gugs tshigs mthar drag sngags kyis bskor ba /
rdzas sogs drag sngags kyi spyi sdom dang brgyud pa'i phyag len bzhin bris pa ltar bkod pa 'brub khung du bcug
/sgrub gtor /
khrag gi ar+g+haM dang /
drag po'i nyer spyod /
bka' srung ma gza' rdor gsum dang brtan ma bcu gnyis gtor ma dang /
tshogs chas /
gzhi bgegs kyi gtor ma /
skam rlon gyi thun /
thod pa /
glang ru /
ro g.yam /
rang 'thag
/phung re /
ring cha /
ro skra
/rtsang /
la cha /
sa tshon /
bsad mnan la dgos pa'i yo byad /
gser skyems /
rkang gling rnga sbub g.yab dar /
phur pa /
sgrol gri sogs mkho ba rnams 'du bgyis /
las byang gi thog mar gzhi bgegs la gtor ma gtong zhing bka' bsgo /
phrin las kyi gzhung bsrang /
'dzab bzlas chos srung la gsol mchod 'bul /
sgrub pa po rnams drag po'i chas su zhugs /
'og nas 'byung ba'i gtor bzlog gi skabs bzhin lha tshogs rnams drag tu bskul zhing /
gser skyems ni /
hU~M/
che mchog pad+ma rdo rje gro lod rtsal //
gser skyems 'di bzhes phung byed ma rungs pa //
dam sri rgyal 'gong 'byung po glags lta'i tshogs //
bsgral bar byed na gzu dang dpang po mdzod //
zhi khro ma sring sprul pa yang sprul bcas //
gser skyems 'di bzhes phung byed ma rungs pa //
dam sri rgyal 'gong 'byung po glags lta'i tshogs //
bsgral bar byed na gzung dang dpang po mdzod //
ging chen pho nya chos srung sde brgyad rnams //
gser skyems 'di bzhes phung byed ma rungs pa //
dam sri rgyal 'gong 'byung po glags lta'i tshogs //
bsgral bar byed na gzu dang dpang po mdzod //
'brub khung gi bskyed chog gi kha bsgyur /
tri las dmigs bya'i dam sri 'byung po che ge kho rang gi byad dbyibs ji lta ba brjod pa'i /
yan lag lcags sgrog gis bsdams pa nyam thag cing rid pa gnod byed thams cad 'dus pa'i ngo bor gyur /
na mo /
rje btsun rtsa ba dang brgyud par bcas pa'i dpal ldan bla ma dam pa rnams kyi bka' bden pa dang /
sangs rgyas kyi bka' bden pa dang /
chos kyi bka' bden pa dang /
dge 'dun gyi bka' bden pa dang /
bde gshegs sgrub pa bka' brgyad sogs yi dam dkyil 'khor gyi lha tshogs rnams kyi byin rlabs dang /
sprul pa yang sprul pho nya chos skyong srung ma rnams kyi mthu stobs dang /
chos nyid ngo bo ka nas dag cing chos can rgyu 'bras bslu ba med pa'i bden pa dang /
khyad par che mchog pad+ma rdo rje gro lod rtsal gyi lha tshogs rnams kyi byin rlabs nus mthu la brten nas spyir sangs rgyas kyi bstan pa /
dge 'dun sde gnyis kyi bshad sgrub /
rgyal khams kyi bde skyid 'phrog cing 'tshe ba /
khyad par bdag cag dpon slob rgyu sbyor 'khor dang bcas pa'i tshe la rku ba /
srog la 'jab pa /
lus la na tsha dang /
dpal 'byor la god kha gtong ba /
dbang thang 'phrog pa /
chos srid kyi legs tshogs kun la bar du gcod par byed pa'i gdon bgegs 'byung po che ge mo'i srog yid rnam shes gsum steng 'og phyogs mtshams gang du gnas kyang sprul pa'i pho nya yang sprul dang bcas pa'i tshogs kyis lcags kyus snying ga nas zungs /
mgrin pa nas zhags pas chings /
yan lag lcags sgrog gis sdoms /
rdo rje tho bas rdungs /
dril bu'i sgras myos par byas te skad cig nyid la dmigs rten gyi ling ga 'di la khug cig phob cig
/bsnyen sngags kyi gsham du /
gnod byed 'byung po a kar+Sha ya dzaH
zhes drag rol g.yab dar tsham rngam dang ldan pas dgug gzhug lan grangs brgya phrag sogs mang du bya /
srog 'gugs pa rtsa sngags mjug tu /
'byung po che ge a yur+dz+nyA na a kar+Sha ya hU~M dzaHdzaH
yid 'gugs pa /
che ge mo tri yaM nr-i a kar+Sha ya hU~M dzaHdzaH
gzugs 'gugs pa /
che ge mo rU pa skan+d+ha a kar+Sha ya hU~M dzaHdzaH
zhes brgya phrag gnyis gsum sogs gang 'grub bzla /
thun drug ka la de bzhin du byas te khug rtags byung ba dang mi 'gyur ba'i rtags btab /
bsnyen sngags dang drag sngags ring mo'i mjug gi
/s+pho Ta ya song mtshams su /
gnod byed che ge'i lus srog nus mthu thams cad mA ra ya mA ra ya phaT phaT kyi mjug tu /
che ge mo'i srog la thuM ril tsit+ta baM lod thun rbad rak+ta thibs srog la breng shag rbad /
thum ril dbugs la thuM thuM/
rtsa la rbad rbad /
khong khrag la rbud rbud /
che ge mo'i tsit+ta la rbad rbad /
ces bsad sngags btags pa sum gnyis dang /
bsnyen sngags gsham du shi sa ar gtad btags pa sum gcig bzla zhing bsad dmigs dang bcas thun bsgrub /
hU~M/
mtshe yungs rdo lcags la sogs drag po'i rdzas //
dug dang khrag tu sbol te ngar btags pas //
rdo rje thog dang mtshungs pa'i thun rdzas 'di //
btab pas tshe srog bkrag mdangs nyams par 'gyur //
zhes bskul nas gong gi sngags mjug tu shi sa ar gtad sogs spu gri'i sngags btags te thun brdeg
/sgrub gtor dang zor gtor sha zan gyis gso /
thun gtor bshams par khrag bran /
dgug gzhug byas rjes sman raka sbreng /
oM badzra b+hany+dza ba liM ta bi shwa tsakra hU~M/
rdo rje'i gtor snod ka pA la yangs shing rgya che bar gyur /
oM badzra ma hA sm-i ta dz+wa la maN+Da la hU~M/
gti mug sha'i gtor ma ri bo tsam du gyur /
oM ma hA rak+ta dz+wa la maN+Dal hU~M/
'dod chags khrag gi gtor ma rgya mtsho lta bur gyur /
oM ma hA kiM ni ri ti dz+wa la maN+Dal hU~M/
zhe sdang rus pa'i gtor ma gram bu lta bur grol bar gyur /
oM ka pA la ba su ta ra li kroM kroM d+ha ba b+h+yo ru lu ru lu hU~M ba liM ta maN+Dal hU~M/
dam nyams dgra bgegs bsgral pa las byung ba'i gtor ma ngo bo rang bzhin rnam par dag cing /
rmad du byung ba la rnam pa sha khrag rus pa'i rang bzhin srung ma dam can rgya mtsho'i dgyes skong dam par gyur /
oM AHhU~M/
lan gsum dang /
e a rAl+li hriM hriM dza dzaH
zhes byin gyis brlabs /
rtsa sngags mjug tu /
ma hA ba ling ta khA hi /
lan gsum /
ma hA pany+tsa ma hA maM sa sogs brjod de 'bul /
hU~M/
che mchog pad+ma drag po'i lha tshogs la //
dgra bgegs bsgral pa'i sha khrag gtor ma dang /
khrag gi ar+g+haM dbang po'i me tog bkra
/sha chen dud sprin tshil chen mar me sbar //
mkhris pa'i dri chab sha rus spungs pa'i bshos //
thod rnga rkang gling rol mo'i tshogs 'bul gyis //
rnal 'byor bdag cag rgyu sbyor bcas pa la //
gnod byed dam sri rgyal 'gong 'byung po yis //
btang ba'i nad gdon chag che nyams nga sogs //
tshe srog lus ngag yid la bar chad kun //
ma lus zhi zhing chos srid yon tan rnams //
'phel zhing rgyas pa'i phrin las mdzad du gsol //
zhes bsrung ba dang /
bzlog pa la tshig rkang phyi ma gnyis /
ma lus dgra dang bgegs kyi dpung tshogs steng //
gshed du phob la bzlog bsgyur phrin las mdzod //
srog rtsa chod la mthu stobs nus pa snubs //
dpa' bkong rdzu 'phrul sbyor ba rnam par shigs //
mdor na ming tsam brda tsam ma lus par //
rjes med thal ba'i rdul bzhin brlag par mdzod //
ces gtor ma thog tu 'bul /
tshogs gtang /
de ltar thun drug tu bcad de bsgrubs pas nyams pa dang bsad pa sogs rtags byung na bsnyen sngags dang /
drag sngags ring mo'i mA ra ya yan gyi sngags tshan so so'i mthar nan /
btags pa'i mjug tu /
gnod byed che ge mo'i lus ngag yid gsum mthu stobs nus pa thams cad satwaM b+ha ya rbad nan /
hU~M lam thum chings shig
/ces btags pa bzlas te thun bsgrub /
thun bskul dang ngar 'dogs kyi sngags rnams gong dang 'dra /
thun gtor gyi bskul tshig sham bu /
gnod byed dam sri rgyal 'gong 'byung po yi //
lus ngag yid gsum mthu stobs nus pa rnams //
'chi bdag gshin rje 'bar ba'i zas su gtod //
nam yang mi thar btson khang nang du chugs //
bskal pa'i bar du gnon pa'i phrin las mdzod //
ces bsgyur nas thun gtor 'bul /
de ltar mnan pa'i rtags rdzogs nas mnan chas byas /
sgo dbye /
tshogs lhag
/chad tho dmag lto'i tshul du btang /
de man gyi 'don cha dang phyag len chos rgyal mang+ga'i mtshan can gyis mdzad pa'i king kang dmar po rlung sgrub kyi chog sgrig ji lta ba la tshig zur bsgyur dgos pa rig pas 'phrul shes par byas /
lcags sam b+han+d+has bskul te gtor ma 'phen /
brtan ma skyong /
me chus rgyas 'debs rnams grub nas nang du log ste tshe 'gugs gtang rag dkyil 'khor bsdu chog sogs dkyus bzhin bya'o //
!
//sreg pa hom gyi las ni /
bkra mi shis pa'i sa sna dang /
drag po'i sa sna spyin po rnams sbyar ba las grub pa'i maN+Dal gru gsum /
rgyar mda' gang /
dpangs sor lnga pa /
dug khrag gis dmar nag tu byugs pa'i steng du ma traM gi lto bar chos 'byung gru gsum zla gam gsum /
'khor lo rtsibs brgyad mu khyud kyis bskor ba'i lte bar rdo rje sngon po /
lha gnas gzhan rnams la tshon spung sngon po byed /
mthar kha khyer sor gsum la khro bo'i rdo rje nag po rwa gdengs pas bskor ba'i khar tsher ma can gyi shing ngam dur khrod kyi mgal dum lta bu'i shing las thab khung gru gsum pa rgyar sor nyi shu
/dpangs su sor gcig gis dman pa dug khrag gis sbags shing ro sol thal chen rnga mo dang bong bu'i sbangs kyis byugs pas brtsigs pa'i shar lho'i mtshams su me tshang bca'/
gong gi shing las grub pa'i yam shing mthe'u chung gi sbom phra tsam la srid du sor bcu gnyis pa rtsang gi dbyibs can rtse mo gnyis la dug khrag gis sbags pa mar nag la mi rta ba lang sogs srog chags sna tshogs kyi tshil mar bsres pa /
sha tshil sna tshogs /
dug sna /
til nag
/nyungs nag
/tsha ba gsum /
lan tshwa /
thal chen /
nim+ba'i lo ma /
skye tshe /
rnga mo dang bong bu'i sbangs /
ro skra
/mi rus /
khrag sna /
drag po'i thun rdzas sogs bag phye dang bsres pa'i ril bu gang mang rnams thod pa lcags snod gyo dum sogs drag po'i snod du blugs te ro ras sam phung re'i steng du me lhar 'bul rgyu nyung zad dang bcas tsho gnyis g.yas ngos su bshams /
g.yon ngos su chu gnyis sngon du 'gro ba'i nyer spyod /
khrag gi ar+g+haM sngon du 'gro ba'i nang gi nyer spyod /
'das ma 'das kyi dmar gtor sha khrag gis brgyan pa /
mdun du sman raka
/dgang blugs /
las bum /
thod rnga /
rdor dril /
me tog
/rlung g.yab /
ku sha
/gos zung /
drag po'i so rtsi rtsa ba'i rdzas /
zhag grangs su bcad de 'gug 'dren yid ches pa byas pa'i 'khor lo ling+ga rkang lag brgyangs te mchangs pa'i rnam pa bskrad ling gi dbyibs can /
lcags slang /
lcags sgyed /
chang gar ma /
a rag
/mar nag bskol ba'i chas rnams bsgrigs /
phrin las kyi gzhung tshogs las yan song nas sgrub pa po drag po'i chas su zhugs /
las bum gyi nang du hU~M las khro bo bdud rtsi 'khyil pa bskyed bstim bzlas pa cung zad byas /
bum chu g.yon bskor gyis gtor zhing /
a mr-itas bsang /
swa b+hA was sbyang /
stong pa'i ngang las a las byung ba'i ye shes kyi ka pA la yangs shing rgya che ba rnams kyi nang du tri las gdon bgegs kyi sha khrag phung khams skye mched las byung ba'i mchod rdzas dang sreg rdzas rnams so so'i mtshan nyid yongs su rdzogs shing /
rang rang gi drag po'i las rab 'byams bsgrub par nus pa ngo bo sha lnga bdud rtsi lnga'i rang bzhin ye shes kyi bdud rtsi'i rgya mtsho chen por bsams /
oM badzra ar+g+haM AHhU~M/
nas /
shab+da'i bar gyis mchod pa dang /
oM badzra kro ta gro bo lod gnod byed tri mA ra ya dza dzaH
spor lde thal mo sbyar ba'i bar du bzung nas g.yon skor du lan gsum bskor zhing rtsa sngags bzlas te /
gdol pa /
bshan pa dme yugs kyi me las byung ba'i ting lo sbar ba dang bcas /
oM ag+ne ha bya ka bya dzaH
gnod byed che ge mo mA ra ya phaT dz+wa la raM/
zhes rtswa skam cung zad bcug cing blugs gzar lan gsum gyis me gso /
hU~M gsum brjod de rlung g.yab kyis me sbar /
ku sha rtswa rtse ma nyams pa /
oM badzra satwa AH
zhes bzlas nas /
oM/
ku sha 'di ni gtsang zhing dge
/tshangs pa lha rnams dag byed yin //
dkon mchog gsum po mnyes byed pa //
sa las skyes pa 'dab ma'i snying //
bdag gi bgegs rnams thams cad ni //
zhi zhing bkra shis mdzad du gsol //
zhes ku sha gnyis gshibs thog mar rtse mo lho ru bstan /
rim bzhin g.yon skor gyis snga ma'i rtsa ba phyi ma'i rtses mnan mthar ku sha'i chun po ba glang gi rna ba lta bu'i rtse mo las mthun gyi phyogs su bstan te g.yogs /
thab bsang sbyang /
stong pa'i ngang las pad+ma nyi ma'i steng du hU~M las rdo rje nag po hU~M gis mtshan pa yongs su gyur pa las drag po'i thab khung nag po zur gsum pa bang rim gsum ldan kha khyer la khro bo'i rdo rjes mtshan pa zab cing rgya che ba'i nang du /
raM las me'i dkyil 'khor dmar po gru gsum pa raM yig gis spras pa'i dbus su raM las bsgrang phreng raM gyis mtshan pa yongs su gyur pa las drag po'i me lha nag po zhal gcig phyag gnyis pa /
g.yon gun+d+he dang g.yas skyabs sbyin gyi phyag rgyas bgrang phreng 'dzin pa /
gos nag po bgos shing /
srad bu nag po'i se ral kha 'phyangs pa /
me lce nag po'i 'od zer stong gis dkris shing /
smin ma dang sma ra 'bar ba ral pa'i thor tshugs can lto ba 'phyang zhing sbom la thung pa sha rgyas pa /
g.yas brkyang ba'i phyed skyil gyis ra skyes kyi steng na bzhugs pa'i dpral bar oM/
mgrin par AH
thugs kar hU~M/
thugs ka'i sa bon las 'od zer 'phros pas bsgom pa dang 'dra ba'i ye shes pa me mtshams nas badzra sa mA dzaH
zhes rdo rje bsdu ba'i phyag rgya bya /
rtse gsum gyi phyag rgya bcas la /
hU~M/
dad pa dang ni dam tshig gis //
tshur gshegs tshur gshegs 'byung po che //
me lha drang srong bram ze mchog
/bsreg blugs zhal zas bzhes slad du //
'bar ba'i gdan la bzhugs su gsol //
a la la te dgyes par mdzod //
e h+ye hi b+ha ga wAn ma hA ka ru Ni ka dri sh+ya hoH
sa ma ya satwaM/
ag+ne dza dzaH
ag+ne d+he wa shrI hU~M dzaH
dzaHhU~M baM hoH
sa ma ya satwaM/
zhes spyan drangs shing gdan 'bul /
hU~M/
me lha'i rgyal po drang srong mchog
/drag po'i don la dam tshig dgongs //
gzi brjid che bas thugs rje ldan //
bdag cag gus pas khyod phyag 'tshal //
oM ag+ne ye de wa a ti pU hoH
pra tIts+tsha hoHsa phyag bya /
hU~M/
drang srong me lha 'khor bcas la //
mchod yon zhabs bsil me tog spos //
sgron me dri chab zhal zas sgra
/'bul gyis drag po'i phrin las mdzod //
oM ag+ne ye de wa rA dza ar+g+haM pU dzaHhU~MH
sogs nas /
shab+da pU dza hU~M/
gis phyi mchod 'bul /
hU~M/
drang srong chen pos sngon chad ma bstar ba'i //
ting 'dzin dbang bsgyur zhal zas bdud rtsi 'di //
dag cing btsang mar sbyar te 'bul lags kyis //
ye shes thugs rjes dgongs nas bzhes su gsol //
oM ag+ne de wa rA dza pU dza khA hi /
sarba pany+tsa a mr-ita khA hi /
ma hA b+ha liM ta khA hi /
ma hA rak+ta khA hi /
zhes nang mchod 'bul /
hU~M/
gzugs sgra dri ro reg bya chos //
'dod yon mi zad nam mkha'i mdzod //
longs spyod tshogs kyi mchod pa 'di //
me lha 'khor dang bcas la 'bul //
oM ag+ne de wa rA dza g+ha na tsakra pU dza khA hi /
zhes tshogs phud 'bul /
hU~M/
me lha'i rgyal po drang srong mchog
/mnyam pa'i ngang las kun snang yang //
chos nyid ngang las ma g.yos pa'i //
ye shes sku la phyag 'tshal bstod //
ces bstod /
byon zan ni /
me lha'i ljags rdo rje rtse gcig pa la raM/
dgang blugs kyi rtse la hU~M yig nag po re res mtshan par mos nas /
oM ag+ne ye swA hA/
brjod cing blugs gzar bdun gyis dgang gzar bkang ste pus mo'i kha las lag pa gnyis mi 'da' bar khro bo'i khu tshur gyi phyag rgyas gzar bu gnyis kha sbyar te g.yon du bskor zhing /
ag+ne ye di bya di bya bi shud+d+he ma hA shrI ha bya ka bya ba hA na ye bdag cag dpon slob rgyu sbyor rnams la gnod par byed pa'i nad gdon sdig sgrib bar gcod /
khyad par dam sri rgyal 'gong 'byung po che ge mo mA ra ya rbad /
ces lan gsum gyis 'bul /
na mo rig pa'i rgyal po drang srong me lha chen po khyed kyis las thams cad byed pas sreg rdzas lha'i zhal du 'bul ba dang /
me nyid ye shes kyi mer byin gyis brlabs nas bdag gi phrin las sgrub par mdzad du gsol /
bdag cag la gnod par byed pa'i bgegs thams cad brlag par mdzad du gsol /
zhes brjod de yams shing zung du sbyar ba ni /
oM ag+ne ye bdag cag dpon slob sogs spel tshig gong dang 'dra bas dgang blugs kyis dbul /
skyogs kyi nang du mar nag bkol tshad ran par byas /
shog ling gcig skam pas bzung nas steng du 'phyar /
dgug gzhug lan gcig gam gsum sogs ci rigs par bya /
hoH
drag po me lha gdangs pa'i zhal nang du //
gnod byed 'byung po che ge mo 'di stob kyis //
lus srog mthu stobs thal bar bsregs byas nas //
rjes med rlung la bskur ba'i phrin las mdzod //
oM ag+ne ye che ge mo'i lus srog mthu stobs thams cad mA ra ya dz+wa la raM kha raM khA hi /
zhes ling+ga 'bul /
hU~M/
ag+ne rA dza 'khor bcas la //
sman raka dpal bshos drag po'i rdzas //
zhal du stob po bar chad bgegs //
mchod par 'bul lo kha raM khA hi //
oM badzra kro ta ag+ne ye che ge mo dz+wa la raM mA ra ya hU~M phaT/
ces ril bu rnams grangs su bcad de 'bul /
gong bzhin mchod bstod bya /
hU~M/
me lha 'khor bcas khyed rnams kyis //
gnod byed 'byung po che ge mo'i tshogs //
lus pa med par tshar gcod pa'i //
drag po'i phrin las sgrub par mdzod //
ces gsol ba btab /
ye shes me lha phar gshegs shar lho nas //
tshur gzigs phrin las sgrub pa'i dpang po mdzod //
ag+ne dz+wa la dz+wa la gats+tsha muH
'das pa'i me lha mchod pa ni /
dam tshig me lha'i lto ba yangs pa'i nang //
b+h+rU~M las thod pa rin chen zhes pa nas /
bdag rtogs bsgral ba'i mchod pa'i bar btang mtshams /
hU~M/
gnod byed dam sri 'byung po sgrol ba'i phyir //
che mchog pad+ma drag po 'khor bcas la //
zhal zas tshogs kyi mchod pa dam pa 'bul //
'chol ba'i khro rgyal zhal du kha raM khA hi //
sngags kyi mthar /
g+ha na tsakra kha raM khA hi /
zhes tshogs 'bul /
de rjes bstod pa byed /
gtso 'khor kun kyang sku mdog rtsa ba'i zhal //
mig sman mdog can shin tu khro zhing rngam //
stang zil ltar gnag 'tsher ba'i 'od 'phro ba //
drag po'i las kun mdzad pa'i rnam par gyur //
ces gsal btab /
byon zan ni /
ye shes kyi lha tshogs rnams kyi ljags rdo rje gcig pa la raM/
dgang blugs kyi rtse la hU~M yig nag po re res mtshan par mos pa dang /
phyag rgya sogs sngar bzhin bya /
hU~M/
chos nyid brdal ba chen po'i hom khung du //
rig pa byang chub sems kyi me sbar te //
gzung 'dzin 'khor ba'i bag chags bsreg pa dang //
dbang drag lha tshogs thugs dam skong ba'i phyir //
dug gsum sha khrag rdzas chen 'di 'bul gyis //
mngon spyod drag po'i phrin las sgrub par mdzod //
gtso 'khor rnams kyi sngags tshar bdun brjod cing blugs gzar bdun gyis dgang gzar 'geng ba sogs dang /
oM ag+ne ye di bya sogs /
mA ra ya rbad kyi bar me lha'i skabs bzhin byed /
gtor bzlog las 'byung ba'i drag bskul btang /
hU~M/
che mchog pad+ma rdo rje gro bo lod //
gnam sa lta bur gdangs pa'i zhal nang du //
ye shes zhun chen mar nag ling ga dang //
sha khrag tshil rus dug tshwa ro thal skra
/tsha ba gsum dang til yungs gsod rdzas 'bul //
gnod byed thal bar rlogs la rtsad nas chod //
mthu stobs nus pa drungs phyungs gnad la phob //
zug gzer na tsha drag pos kha phung thongs //
rgyab rten byed pa'i lha 'dre rang gshed phob //
yid dang dbang po brgyal 'bog myos su chug
/srog rtsa dmar po dum bur bcad nas kyang //
dmigs pa'i gdon 'di myur du brlag gyur cig
/ces brjod /
gtso bo la 'bul ba ni /
hU~M/
dmar nag gru gsum 'bar ba'i gzhal yas nas //
'chol ba'i khro rgyal rdo rje gro lod la //
bsreg blugs drag po'i mchod pa 'di 'bul gyis //
gnod byed 'byung po che ge 'khor bcas rnams //
ming tsam brda tsam du yang mi grags pa'i //
mngon spyod rtags kyi phrin las myur du sgrubs //
rtsa sngags mjug tu /
oM badzra ya dz+nyA ya dang bsad sngags btags pa'i mthar /
ag+ne ye sbyar bas zhun chen 'bul /
de nas snum dang ling ga hom khung gi bcas me lha'i skabs ltar la /
hoH
che mchog pad ma drag po'i zhal nang du /
gnod byed 'byung po zhes pa man me lha'i skabs ltar la /
ag+ne'i tshab la rtsa sngags dang bsad sngags btags nas ling ga 'bul /
rtsa sngags dang bsad sngags gsham du /
gnod byed che ge'i lus ngag yid gsum mthu stobs nus pa thams cad mA ra ya dz+wa la raM khA hi /
ces ril bu rnams grangs su bcad de 'bul /
hU~M/
phyogs bzhi 'khor lo 'bar ba'i rtsibs steng na //
gsang bdag gshin rje rta mgrin me dbal la //
sreg blugs sogs gong ltar la gtso 'khor gyi sngags gnyis rjes yams shing mar ling rdzas rgod rnams gong bzhin 'bul /
b+h+yoH
gzhal yas chen po'i phyogs bzhi sgo bzhi nas //
'gugs 'ching bsdam myos mdzad pa'i sgo ma bzhir //
zhes kha bsgyur gzhan ma gong dang mtshungs /
'di ni 'bring po'i dbang du byas kyi rgyas par spro na /
hU~M/
shar phyogs 'khor lo 'bar ba'i rtsibs steng na //
mthu stobs dbang phyug bcom ldan gsang bdag la //
zhes lha so sor kha bsgyur /
'jug pa bde bar byed na /
hU~M/
rab 'jigs dur khrod 'bar ba'i gzhal yas na //
che mchog pad+ma'i lha tshogs 'khor bcas la //
zhes dang gtso 'khor rnams kyi sngags sbrel nas bya /
de nas thab kyi steng du lcags sgyed btsugs /
sla nga gtsugs /
gar chang rnams 'du byas /
'khor ling chen mo nam mkha' la bla bre ltar brgyangs te gtso 'khor thams cad kyi drag bskul btang /
gser skyems /
bden bdar dgug gzhug bya /
de nas /
hoH
rtsa ba dang brgyud par bcas pa'i dpal ldan bla ma dam pa rnams dang /
'jam dpal sku'i lha tshogs rnams dang /
pad+ma gsung gi lha tshogs rnams dang /
yang dag thugs kyi lha tshogs rnams dang /
bdud rtsi yon tan gyi lha tshogs rnams dang /
phur pa phrin las kyi lha tshogs rnams dang /
ma mo rbod gtong gi lha tshogs rnams dang /
rig 'dzin slob dpon gyi lha tshogs rnams dang /
'jig rten mchod bstod /
dmod pa drag sngags /
dam can chos skyong srung ma'i tshogs dang bcas pa dgongs su gsol /
gnod byed 'byung po che ge 'dis sangs rgyas kyi bstan pa thos bsam sgom gsum byed pa la bar du bcad de /
mdo sngags kyi sde rnams dkrugs shing mi mthun par byas so //
sngags 'chang rnal 'byor pa bdag la mtho btsams so //
'gro ba rnams kyi sha khrag brkus shing sha khrag la hab sha byas so //
bsod nams dang mnga' thang nyams su bcug go
/lo thog la sad ser btsa' than phab bo //
mi phyugs la nad rims char ltar btang ngo /
khyad par rgyu sbyor che ge mi nor 'khor g.yog dang bcas par mi 'dod sna dgus mnar ro //
bdag sogs rnams kyis gnod byed 'di la dang por khas ma nyes /
bar du lag gis ma nyes /
tha mar spyod pas ma nyes so //
rgyal khams phung ba'i phung 'dre 'di nyid tshar gcod pa'i dus la babs pas /
rtsa gsum lha tshogs rnams kyis legs nyes kyi stangs zungs /
bden rdzun gyi shags phyes /
mthu stobs nus pa'i rtsal skyed la da lta nyid du tshar gcod pa'i phrin las mdzod /
khyad par che mchog pad+ma rdo rje gro bo lod /
gsang 'dzin lag na rdo rje /
'chi bdag gshin rje'i gshed po /
khro rgyal pad+ma dbang chen /
drag rtsal yak+sha me dbal /
'gugs 'ching sdom myos mdzad pa'i sgo ma /
sprul pa yang sprul las byed dang bcas pa'i lha tshogs rnams nyi zla lta bu'i spyan gyis gzigs /
gnam sa lta bu'i zhal gdongs /
gangs ri lta bu'i mche ba gtsigs /
glog dmar tsam gyi ljags rkyongs la ha ha hU~M hU~M phaT phaT kyi nga ro drag po dang bcas te gdon bgegs che ge g.yog 'khor sde dpung dang bcas pa da lta nyid du zhal du bzhes la lhag ma tsam yang ma lus par sgrol   ba'i phrin las mdzod cig
/bsnyen sngags dang bsad sngags kyi mthar /
oM ag+ne ye dz+wa la raM khA hi /
zhes rdzas ldug thengs lan gsum dang bcas hom mchod rgyas par 'bul /
gshegs skyems ni byon zan ji lta ba bzhin bya /
hU~M/
che mchog pad+ma 'khor dang bcas pa la /
khyad par mchod pa pany+tsa a mr-i ta //
ma hA ba ling rak+ta mchod par 'bul //
bzhes nas bla med dngos grub bstsal du gsol //
rtsa sngags mjug tu /
ma hA pany+tsa dang /
ma hA rak+ta sbyar nas sman raka dang gtor ma drag po'i gtor ma ltar brlabs nas /
las byang gi gtor ma 'bul tshig gis dbul /
oM badzra tam+bu la ye swA hAs so rtsi dang /
oM badzra wasatra ye swA hAs gos zung dbul /
bstod pa bya /
hU~M/
che mchog pad+ma drag po 'khor bcas rnams //
ba liM sha khrag gtor ma 'di bzhes la /
zhes pa'i mjug tu thun gtor gyi sham bu 'dogs /
dbyangs gsal dang yig brgya brjod nas lhag chad kha bskangs te nongs pa bzod par gsol /
oM/
khyed kyis sems can don kun mdzod //
sogs dang /
badzra muHsa /
ye shes pa rang bzhin gyi gnas su gshegs /
dam tshig pa rang gi snying gar thim par bsam /
'jig rten pa'i me lha mchod pa ni /
dpang por bzhugs pa'i ye shes kyi //
me lha badzra sa mA dzaH
/slar yang dam tshig sems dpa' dang //
dbyer med ngo bo gcig tu gyur //
gong bzhin mchod bstod byed cing ling ga ma gtogs yams shing nas rdzas rgod kyi bar sngar bzhin dang gshegs skyems dgang blugs bdun gsum byon zan bzhin phul rjes /
badzra tam+bu las so rtsi dang /
wasatras gos zung dbul /
gtor ma drag po'i gtor ma ltar brlabs /
oM ag+ne ye sa pa ri wA ra ma hA ba liM pU dza khA hi /
lan gsum gyis dbul /
me lha'i rgyal po drang srong 'khor bcas rnams //
ba liM sha khrag gtor ma 'di bzhes la //
zhes par bsad pa'i sham bu btags pa'i 'dod gsol bya /
oM ag+ne ye ar+g+haM pra tIts+tsha nas /
shab+ta'i bar gyis mchod /
yig brgya dang /
ma 'byor pa dang sogs kyis bzod par gsol /
bdag gi don dang gzhan gyi don //
byin za khyod kyis bsgrubs kyi gshegs //
ji bzhin dus su tshur byon cig
/bdag gi dngos grub thams cad sgrubs //
oM ag+ne ya hi gats+tshas ye shes pa rang bzhin gyi gnas su gshegs /
dam tshig pa rang la thim par bsam /
sgrub pa po rnams lag g.yas steng du byas /
srin lag sbrel nas gral gru gsum gyi tshul du drag po'i bro brdungs /
sum+b+ha ni brjod /
bsngo smon bkra shis bya'o //
!
//gtor bzlog ni /
ma traM gi lto bar bzlog dkyil chos 'byung gru gsum zla gam gsum ldan 'khor lo rtsibs bzhi mu khyud rdor ra dang bcas pa'i steng du nas nag gtso bor gyur pa'i 'bru sna'i ngar btags la dug khrag gis sbrus pa'i chos 'byung gru gsum bsnol ba'i steng gi zur rnams thod skam gyis btegs pa'i khar gtor ma zur gsum rtsa ba zlum po gnam lcags kyi   thog 'dra ba lto ba dmar po mtha' cung zad nag pa 'khor brgyad /
de'i phyir gtor chung /
khrag kong lo kong gis bskor ba'i phyi rol du rtsang dmar nyer gcig la rgyu ma'i lda ldi dang bsad shas brgyan pa'i mtshams rnams su mtshe nyungs btsugs /
me ri rgyan spros rngam brjid dang ldan par byas pa'i gtor gdugs kyi 'og tu srung 'khor dang zlog 'khor /
gtor ma'i smad char bsad 'khor bcug
/mtha' skor du sman raka gtor gsum /
phyi nang gi nyer spyod /
chos srung dang gzhi bgegs kyi gtor ma /
tshogs 'khor /
skyer mda'/
'ug sgro ma'i mda' zor /
kong zor /
khrag zor /
rdo zor rnams bzhi re /
ling ga
/sgrol gri /
gser skyems /
thun /
zhwa phod /
rol mo sogs mkho ba'i yo byad rnams bshams /
phrin las kyi gzhung bsrangs te bdag mdun gnyis ka lhan cig tu bsgrub /
thun bzhir byed na thor thun la gtso 'khor rnams kyi bsnyen sngags la srung ba'i sham bu btags pa gtso bor bzlas nas tshogs mchod bsdus pa zhig btang bas /
thun gtor mnan pa'i skabs ltar 'bul /
snga thun la las byang gyer /
bsnyen sngags kyi mjug tu drag sngags la bzlog sham btags te bzla /
tshogs mchod dang thun gtor 'dra /
dgong thun la bsnyen sngags sham du bsad sngags btags nas bzla zhing zor sngags ji ltar rig pas zor yang bsgrub /
tshogs mchod rgyas pa /
bskul /
gdab las /
bzlog gzhung /
thun gtor 'bul /
srod thun la gtso bo'i rtsa sngags kyi mjug tu shi sa ar gtad sogs kyi sngags tshubs lhong che chung dang bstun te bzla /
tshogs bsdus pa dang thun gtor 'bul /
thun mi byed na gong gi 'dzab rnams rim bzhin bzlas pas nus ldan du byas te tshogs dang po dang bar pa gzhung bzhin btang /
tshogs tha ma la bskul pa ni /
hU~M/
dmar nag gru gsum 'bar ba'i gzhal yas nas //
bgegs dpung 'dul mdzad che mchog gro lod rtsal //
gtum drag 'bar ba chen po'i skur bzhengs la //
lha srin sde brgyad gdugs pa'i 'tshub lhong dang /
khyad par bod phung mtha' 'dre 'byung po'i tshogs //
rgyal bsen dam sri dkor bdag 'gong po yi //
lus srog mthu stobs nus pa tshar bcad nas //
bar chad mi mthun phyogs kun dgra la sgyur //
'khor lo 'bar ba'i shar gyi rtsibs steng nas //
mthu stobs gcig bsdus gsang bdag rdo rje 'dzin //
gtum drag 'bar ba chen po'i skur bzhengs la //
lha srin sde brgyad gdug pa'i 'tshub lhong dang /
khyad par gza' dang rgyu skar byad stems sogs //
steng phyogs gnod byed gdon gyi tshogs rnams kyi //
lus srog mthu stobs nus pa tshar bcad nas //
bar chad mi mthun phyogs kun dgra la sgyur //
'khor lo 'bar ba lho yi rtsibs steng nas //
dus kyi dgra bo 'jam dpal gshin rje'i gshed //
gtum drag 'bar ba chen po'i skur bzhengs la //
lha srin sde brgyad gdug pa'i 'tshub lhong dang /
khyad par ban sngags bon dang mu stegs kyis //
btang ba'i srung ma lha srin rbad 'dre rnams //
lus srog mthu stobs nus pa tshar bcad nas //
bar chad mi mthun phyogs kun dgra la sgyur //
'khor lo 'bar ba nub kyi rtsibs steng nas //
dbang gi rgyal po rta mchog he ru ka
/gtum drag 'bar ba chen po'i skur bzhengs la //
lha srin sde brgyad gdug pa'i 'tshub lhong dang /
khyad par 'og phyogs klu gnyan sa bdag gi
/byad dang sprul pa gdon gyi tshogs bcas kun //
lus srog mthu stobs nus pa tshar bcad nas //
bar chad mi mthun phyogs kun dgra la sgyur //
'khor lo 'bar ba byang gi rtsibs steng nas //
dregs pa tshar gcod yak+sha me dbal che //
gtum drag 'bar ba chen po'i skur bzhengs la //
lha srin sde brgyad gdug pa'i 'tshub lhong dang /
khyad par rgyal btsan dam sri 'gong po sogs //
bar gdon mi bsrun 'byung po'i tshogs rnams kyi //
lus srog mthu stobs nus pa tshar bcad nas //
bar chad mi mthun phyogs kun dgra la sgyur //
gzhal yas chen po'i sgo bzhi skyong mdzad pa'i //
tshad med bzhi'i gdangs sgo ma bzhir shar ba //
gtum drag 'bar ba chen po'i skur bzhengs la //
lha srin sde brgyad gdug pa'i 'tshub lhong dang /
khyad par 'byung po 'gugs bcings bsdams myos nas //
btson khang thar med 'brub khung nang bcug ste //
lus srog mthu stobs nus pa tshar bcad nas //
bar chad mi mthun phyogs kun dgra la sgyur //
dbang drag 'bar ba rdo rje gro bo lod //
'khor bcas thugs dam gnyan po'i dus la babs //
ma 'ongs lnga brgya mtha' ma shar ba'i tshe //
bod kyi sems can las ngan spyod dus 'dir /
khri srong lde'u btsan gdung rgyud mtha' ma la /
khyed kyi thugs rje'i byin gyis brlab tu gsol //
deng dus las dang rkyen gyi dbang gyur te //
chos rgyal dmangs su 'bebs pa mi skyob na //
dus gsum rgyal ba'i thugs dam gang la mdzad //
'gro drug sdug bsngal skyob par mi mdzad na //
byang chub sems dpa'i gdul bya gang la dgongs //
bod kyi rje 'bangs thugs rjes mi skyob na //
pad+ma 'byung gnas mthu rtsal gang la bskyed //
dam chos bsgrub pa'i bar chad mi bsrung na //
chos skyong bka' srung dam tshig ci la mdzad /
hU~M/
bzhengs shig zhing khams so so'i dbyings nas bzhengs //
dgongs shig snyigs ma'i sems can don la dgongs //
gshegs shig bod kyi rje 'bangs don la gshegs //
dus gsum bde gshegs yi dam lha yi tshogs //
pad+ma 'byung gnas rig 'dzin mkha' 'gro dang //
chos skyong srung ma dam can gzhi bdag rnams //
mthu rtsal dpung skyed bdag gi bsam pa sgrubs //
sangs rgyas bstan pa snyigs ma'i mtha' la thug
/bdud kyi sprul pa 'dzam gling khyab par 'dus //
bod yul 'di na sdug bsngal khrag mtsho rdol /
khri srong lde'u btsan gdung rgyud dmangs su 'bebs //
dben gnas dgon pa rnams su jag chom byed //
dmag dpung 'jigs pas sems can gyod la 'bebs //
bdud dang 'gong pos sde dpon kha lo sgyur //
dam chos tshul bzhin byed du bar chad byas //
dam tshig tshul bzhin bsrung du ma ster ro //
dam can srung ma mchod du ma ster ro //
chos rgyal mnga' thang rgyas su 'bangs mgo rgod //
bod khams sems can bde ru dmag 'khrugs dar //
hU~M/
bde bar gshegs pa'i dgongs pa sprin ltar gtibs /
khro bo 'jigs pa'i gad mo 'brug ltar sgrog
/'gro la brtse ba'i thugs rje glog ltar 'khyug
/byin rlabs mthu rtsal drag po thog ltar phob //
bdud dang 'gong po dam sri sha za dang //
'phung byed gdon gyi rigs rnams thal bar rlogs //
dug lnga byol nyog rang rgyud 'khrugs pa'i mi //
bdud kyi sde dpon rgyal phran cham la phob //
las ngan rngams sems me ltar 'bar ba yi //
dmag dpon dmag mi rang gshed rang la phob //
sangs rgyas bstan pa bshig pa'i gdon bgegs dang //
chos rgyal dmangs su 'bebs pa'i dgra bo dang //
bod khams 'phung bar byed pa'i 'gong po dang //
rnal 'byor bdag la sdang ba'i dgra bgegs kun //
yid kyis bsam sbyor ngan pa smyo ru chug
/ngag gi smra ba lkugs shing brgyal du chug
/gdos bcas lus kyi phung po myur du sgrol //
bdag cag bar chad 'di las thar bar mdzod //
bcol pa'i phrin las ma lus sgrub par mdzod //
ces bskul /
gser skyems /
'brub khung bskyed chog
/dgug gzhug lan gsum mam bdun /
srog yid gzugs gsum 'gugs pa'i sngags ji ltar 'os pa bsgrangs /
mtshe yungs rdo lcags sogs kyi thun brdegs /
hU~M/
sku stod che mchog pad+ma thod phreng rtsal /
khro gtum rab 'jigs ri rab phur bu 'dril //
sku smad gnam lcags phur pa'i dbal ldan pa //
tsha sreg rdo rje me yi tshwa tshwa 'phro //
btab pas srog rtsa dmar po rbad bcad nas //
rnam shes 'og min rgyal ba'i sras su bskrun //
bsnyen sngags dang drag sngags bsad sngags rnams sbrel te phur pa snying gar btab ste tshe khrus kyi dgongs pa bzhin bya /
slar 'khor ba la mi ldog pa'i ched gnas bcur btab /
hU~M/
mi bzad rno ngar ldan pa'i thog
/rdo rje 'bar ba'i mtshon rnon po //
thob cig pho nya las byed tshogs //
sha khrag rus pa dum bur gtubs //
zhes gong gi sngags dang bcas rkang pa g.yas nas rim pa bzhin gtubs pa phud b+han+d+har blugs /
sman raka sbrengs te btegs nas /
hU~M/
che mchog pad+ma'i lha tshogs zhal gdongs shig
/mche gtsigs ljags rkyongs bar chad btang ba yi //
'byung po sder bcas sha khrag gzugs phung rnams //
lhag ma med par zhal du kha raM khA hi //
oM badzra kro ta gro bo lod sa pa ri wA ra ma hA maM sa sogs brjod /
sgrub pa thon pa'i nub tha mar 'khor ling rnams hom la bsreg cing bzhes sgra drag po lan gsum bya /
bzlog bsgyur ni /
hU~M/
che mchog pad+ma gro lod thod phreng rtsal //
g.yas pa'i rdo rjes gdon bgegs mgo lus gshag
/g.yon pas gnam lcags phur bu snying la gzir //
sprul pa'i ging chen pho nya srung ma'i tshogs //
sha khrag dmar gyi mchod pa 'di bzhes la //
sde brgyad gdug pa'i gnod pa zlog sgyur mdzod //
gsang ba'i bdag po dregs pa kun gyi gshed //
g.yas pa rdo rje rwa gdengs mkha' la 'phyar //
g.yon pa gnam lcags phur bu snying la gzir //
sprul pa ging chen pho nya srung ma'i tshogs //
sha khrag dmar gyi mchod pa 'di bzhes la //
steng phyogs gza' rgod gnod pa zlog sgyur mdzod //
srid gsum rnam rgyal 'jam dpal gshin rje'i gshed //
g.yas pa lcags 'khor rtsibs bcu phyogs bcur bskor //
g.yon pa gnam lcags phur bu snying la gzir //
sprul pa ging chen pho nya srung ma'i tshogs //
sha khrag dmar gyi mchod pa 'di bzhes la //
ban bon sngags pa'i rbod gtong zlog sgyur mdzod //
rta mchog rol pa dbang drag rol pa'i lha //
g.yas pa ma chags thabs kyi pad+ma bsnams //
g.yon pa gnam lcags phur bu snying la gzir //
sprul pa ging chen pho nya srung ma'i tshogs //
sha khrag dmar gyi mchod pa 'di bzhes la //
klu gnyan sa bdag gnod pa zlog sgyur mdzod //
gtum chen khro bo yak+sha me dbal lha //
g.yas pa me yi tho bas gdug pa brdungs //
g.yon pa gnam lcags phur bu snying la gzir //
sprul pa yang sprul pho nya srung ma'i tshogs //
sha khrag dmar gyi mchod pa 'di bzhes la //
rgyal 'gong 'byung po'i gnod pa zlog sgyur mdzod //
phyogs bzhir sgo skyong srin mo khros pa'i gzugs //
lcags kyu zhags pa lcags sgrog dril bu 'dzin //
g.yon pa thams cad bgegs la rnam par bsdigs //
sprul pa yang sprul pho nya srung ma'i tshogs //
sha khrag dmar gyi mchod pa 'di bzhes la //
phyogs mtshams gdon gyi dpung tshogs zlog sgyur mdzod //
tshangs pa brgya byin la sogs lha yi gdon //
brjid pa'i stobs kyis zlog pa'i phrin las mdzod //
gang ba bzang po la sogs gnod sbyin gdon //
'jigs pa'i stobs kyis zlog pa'i phrin las mdzod //
za byed rngams pa la sogs srin po'i gdon //
rngams pa'i stobs kyis zlog pa'i phrin las mdzod //
gtso mo kha 'bar la sogs yi dwags gdon //
bzhad pa'i stobs kyis zlog pa'i phrin las mdzod //
byi na ya ga la sogs bgegs kyi gdon //
'gyings pa'i stobs kyis zlog pa'i phrin las mdzod //
byi tri pa tra la sogs gza' yi gdon //
gtum pa'i stobs kyis zlog pa'i phrin las mdzod /
khram thogs gri thogs la sogs bdud kyi gdon //
sprul pa'i stobs kyis zlog pa'i phrin las mdzod //
srog bdag dkar po la sogs ging gi gdon //
yang sprul stobs kyis zlog pa'i phrin las mdzod //
yams shud dmar po la sogs btsan gyi gdon //
dregs pa'i stobs kyis zlog pa'i phrin las mdzod //
tel pa phya sangs la sogs gshin rje'i gdon //
sku yi stobs kyis zlog pa'i phrin las mdzod //
ral gcig nag po la sogs ma mo'i gdon //
gsung gi stobs kyis zlog pa'i phrin las mdzod //
rol pa rkya bdun la sogs dmu yi gdon //
mgo brnyan stobs kyis zlog pa'i phrin las mdzod //
ma hA de wa la sogs mu stegs gdon //
bden pa'i stobs kyis zlog pa'i phrin las mdzod //
dga' bo 'jog po la sogs klu yi gdon //
gdug pa'i stobs kyis zlog pa'i phrin las mdzod //
pe har rgyal po la sogs rgyal po'i gdon /
khro gtum stobs kyis zlog pa'i phrin las mdzod //
nag mo re ti la sogs bdud mo'i gdon //
nga rgyal stobs kyis zlog pa'i phrin las mdzod //
lha srin sde brgyad la sogs 'byung po'i gdon //
gdug pa 'dul mdzad khro bos zlog tu gsol //
b+h+yoH
mon nag 'jigs pa'i cha byad can //
mdze pho'i 'khor gyis bskor ba ni //
las kyi gshin rje'i cho 'phrul yin //
dmar chen sha khrag gtor ma yis //
de yang steng 'phrad steng du zlog
/de yang 'og 'phrad 'og tu zlog
/de yang phyogs 'phrad phyogs su zlog
/de yang mtshams 'phrad mtshams su zlog
/dgra dang bgegs kyi steng du zlog
/nag mo drel zhon khro baM can //
bud med nag mo'i 'khor gyis bskor //
nad gtong ma mo'i cho 'phrul yin //
dmar chen sha khrag gtor ma yis //
de yang steng 'phrad steng du zlog
/de yang 'og 'phrad 'og tu zlog
/de yang phyogs 'phrad phyogs su zlog
/de yang mtshams 'phrad mtshams su zlog
/dgra dang bgegs kyi steng du zlog
/mi nag rta nag dar nag can //
bya nag khyi nag 'phur zhing nyer //
nag po bdud kyi cho 'phrul yin //
dmar chen sha khrag gtor ma yis //
de yang steng 'phrad steng du zlog
/de yang 'og 'phrad 'og tu\u0f8e
de yang phyogs 'phrad phyogs su\u0f8e
de yang mtshams 'phrad mtshams su\u0f8e
dgra dang bgegs kyi steng du\u0f8e
mi dkar spyang dang seng ge zhon //
bya dkar khyi dkar skya shar 'gyed //
srog bdag ging gi cho 'phrul yin //
dmar chen sha khrag gtor ma yis //
de yang steng 'phrad\u0f8e
de yang 'og 'phrad\u0f8e
de yang phyogs 'phrad\u0f8e
de yang mtshams 'phrad\u0f8e
dgra dang bgegs kyi steng du\u0f8e
bud med nag mo mdzo zhon dang //
bya nag sbra gur nag po ni //
ma bdud rgyal mo'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
mi dkar dar mdung dkar po can //
mi rta dkar pos bskor ba ni //
snang srid lha 'dre'i cho 'phrul yin //
dmar chen sha khrag gtor ma yis /
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
bshan pa gri thog dred kyi gzugs //
gcan gzan mang pos bskor ba ni //
sha za srin po'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
bud med mi sdug gcan gzan zhon //
nag mo khros mas bskor ba ni //
nag mo srin mo'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
mi dmar rta dmar zhon nas ni //
skyes phran btsan 'dras bskor ba ni //
dmar po btsan gyi cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
btsun pa btsad po 'bag seng dang //
rol mo lha khang sku gzugs ni //
rgyal po chen po'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
'dab chags phug ron 'phur zhing lding //
mun pa nag po 'thibs pa ni //
nag po dmu yi cho 'phrul yin //
dmar chen sha khrag gtor ma yis /
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
spyang ki sngon mo nyer zhing rgyug
/ban+d+he nag po smyug zhu can //
rdo rje legs pa'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
mi lus gcan gzan pags pa gyon //
lus las me stag 'phro ba ni //
gnod sbyin pho mo'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
ban nag bon nag ber nag can //
nag po'i tshogs kyis bskor ba ni //
chos skyong mgon po'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
sprang po hrul po glang mkhar can //
spra sprel byi las bskor ba ni //
the'u rang 'gong po'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
sprang po khyi spyang rgol ba dang //
btsun pa dam nyams la sogs pa //
dam sri pho mo'i cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
ba glang sbal sbrul sdom sdig dang //
mtsho nag ne 'u chu mig ni //
sa bdag klu gnyan cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams\u0f8e
dgra dang bgegs kyi steng du\u0f8e
thog babs sgyogs dang mda' rdo 'phen //
ser ba 'bab cing rlung nag 'tshubs //
rbod gtong spyi yi cho 'phrul yin //
dmar chen sha khrag gtor ma yis //
de yang steng\u0f8e
de yang 'og\u0f8e
de yang phyogs\u0f8e
de yang mtshams 'phrad mtshams su zlog
/dgra dang bgegs kyi steng du zlog
/hU~M/
che mchog pad+ma gro bo lod //
zlog bsgyur byed pa'i stobs po che /
khrom kha sgyur ba'i mthu bo che //
zor kha sgyur ba'i drag rtsal can //
bdud kha sgyur ba'i nga ro can //
do nub srid pa'i khram kha sgyur //
do nub lha 'di'i dmag sna sgyur //
phas kyis rbod gtong byed pa zlog
/yungs zor mtshe zor 'phen pa zlog
/'byung po'i thod zor 'phen pa\u0f8e
gshin rje'i 'khor lo bskor ba\u0f8e
phur pa'i dbal zor 'phen pa\u0f8e
ma mo'i khrag zor 'phen pa zlog
/bdud kyis khram la 'debs pa zlog
/rgyal pos thog rgyug byed pa\u0f8e
btsan gyis shwa rdel 'phen pa\u0f8e
gza' yis king kang 'phen pa\u0f8e
srin pos za res byed pa\u0f8e
gnod sbyin pho mo'i gdug rtsub\u0f8e
klu yis byad du bcug pa\u0f8e
lha chad gnam las 'beb pa\u0f8e
mu stegs bar chad byed pa\u0f8e
ltas ngan brgyad cu rtsa gcig\u0f8e
ye 'drog sum brgya drug cu\u0f8e
bram zes tshe la rku ba\u0f8e
dus min 'chi ba rnam brgyad\u0f8e
ban+d+hes sngags zor 'phen pa\u0f8e
bon pos btso dmar 'phen pa\u0f8e
sum pas glang zor 'phen pa\u0f8e
skyes pa'i mda' zor 'phen pa\u0f8e
bud med nag mo'i dmod mo\u0f8e
ban bon smreng zor 'phen pa\u0f8e
dgra bcom rnams kyi dmod mo\u0f8e
'char ka'i pa bu'i bskor ba\u0f8e
srid pa'i dal kha g.yos pa\u0f8e
mo ngan chad kha che ba\u0f8e
rmi ltas mtshan ma ngan pa\u0f8e
lo skag zla skag thams cad\u0f8e
zhag dus za skag thams cad\u0f8e
rgya 'dre stong 'dre byed pa\u0f8e
pho nyas rbod gtong byed pa\u0f8e
yas kyi bdud du babs pa\u0f8e
mas kyi sri ru langs pa\u0f8e
ltag pa'i bdud du babs pa\u0f8e
dpral ba'i gshed du 'khor ba\u0f8e
dur mig dur sri langs pa\u0f8e
g.yas na pho brgyas mda' brdar\u0f8e
g.yon na mo brgyas dug sbyor\u0f8e
mdun na rtsang bzhin 'dzugs pa\u0f8e
rgyab nas khyi bzhin 'brang ba\u0f8e
ngos nas gdong thug byed pa\u0f8e
lkog nas 'bu bzhin g.yeng ba\u0f8e
mi la nad du gtong ba\u0f8e
tshe la bar du gcod pa\u0f8e
phyugs la god kha byed pa\u0f8e
gnam gyi dal kha 'bab pa\u0f8e
sa yi nad dal byung ba bzlog
/mi mthun gnod pa ma lus pa //
thams cad bzlog pa'i phrin las mdzod //
sgo dbye'i thun gtor 'bul /
gser skyems btang /
sgo dbye tshe bdag bzhin byas te gtor ma dpag
/tshogs lhag dang chad tho dmag lto'i tshul du gtong /
gtor ma 'phen pa gser skyems kyi rjes su /
hU~M/
rdo rje thog gi mda' bo che /
khro bo'i dmag tshogs bu yug 'tshubs //
gdon bgegs 'byung po'i steng du 'phen //
lus srog thal ba'i rdul du rlogs //
bar chad mi mthun phyogs rnams sgyur //
bcol pa'i phrin las sgrub par mdzod //
zor sngags bzla zhing 'phen /
hU~M/
sna tshogs rdzas ldan kong bu'i zor /
khro bo'i dmag tshogs bu yug 'tshubs //
gdon bgegs 'byung po'i steng du 'phen //
lus srog thal ba'i rdul du rlogs //
bar chad mi mthun phyogs rnams sgyur //
bcol pa'i phrin las sgrub par mdzod //
zor sngags /
hU~M/
dug dang khrag tu sbyar ba'i zor /
khro bo'i dmag tshogs bu yug 'tshubs //
gdon bgegs 'byung po'i steng du 'phen //
lus srog thal ba'i rdul du rlogs //
bar chad mi mthun phyogs rnams sgyur //
bcol pa'i phrin las sgrub par mdzod //
zor sngags /
hU~M/
dur khrod rdo bar sngags bkod pa /
mkha' 'gro'i dmag tshogs bu yug 'tshubs //
gdon bgegs 'byung po'i steng du 'phen //
lus srog thal ba'i rdul du rlogs //
bar chad mi mthun phyogs rnams sgyur //
bcol pa'i phrin las sgrub par mdzod //
zor sngags /
hU~M/
lcags sam b+han+d+ha'i snod nang du //
'bru sna lnga la ngar phye byas //
drag po'i bshos bu zur gsum bzhengs //
mda' mdung mtshe yungs rtsang gis brgyan //
myos byed dug dang khrag gis byugs //
rtsa bar 'dod chags khrag mtsho 'khyil //
ngos la zhe sdang me dpung 'bar //
'og tu gti mug mun pa 'khrigs //
rtse mor mtshon cha'i bu yug 'tshubs //
rked par rig 'dzin dmag dpung bsdus //
rig 'dzin rol pa'i gtor zor 'di //
'phang ni rig 'dzin nyid kyis 'phang //
brdeg pa dam nyams dgra la brdeg
/dgra khams thal ba'i rdul du rlogs //
zhes pas 'phen /
bshal chus brtan ma skyong /
me chu'i rgyas 'debs /
nang du log nas tshe 'gugs gtang raka bzod gsol rten la brtan bzhugs bya /
mgron gshegs pa smon lam /
shis brjod rnams dkyus ltar byed do //
mthu stobs rnon po'i sbar mo gdengs tsam gyis //
bgegs dpung glang po'i spyi bo nyer phug nas //
klad khrag 'dres dang lhan cig don snying kyang //
lkog mar bros nas da dung 'dar snyam byed //
de 'dra pad+ma thod phreng thugs kyi bcud //
mngon sum longs su spyod pa'i skal bzang 'di //
gter chen chos kyi rgyal po legs ldan rje'i //
gzhal dka'i bka' drin pha mtha' gang gis tshol //
blos byas 'og 'gyu'i bslad pa ma zhugs par //
tshul bzhin lag tu longs dang yid srubs sde //
thal bar brlags pa'i rjes shul da gdod nas //
yang rnyed brod dga'i nyams kyis myur du myong //
'khrul med rtsa tho'i dgongs pa ma 'phyugs shing /
kha skong tshad ma'i gter byon dpang bzhag las //
rang bzos ma gos 'on kyang dman pa'i blos //
nongs na rtsa gsum lha tshogs spyan sngar bshags //
dge ba'i rlung gis rtsa gsum thugs rje'i zhugs //
'bar bas gdon bgegs nags tshal cher bsregs pa'i //
tsha drod rtsub mo'i reg bya'i dbal gyi rtses //
dga' rab dbang phyug sder bcas phyer 'thag shog
/ces che mchog pad+ma rdo rje gro lod rtsal gyi phrin las dbang chog mnan bsreg 'phang gsum dang bcas pa phyogs gcig tu bsgrigs pa gnam lcags 'bar ba zhes bya ba 'di bka' bab lung zin gyi gtso bo byang pa rig 'dzin chen po'i mchog sprul dang /
bai ro'i rnam 'phrul sprul sku gter bdag gling pa gnyis kyi bzhed skong dang /
mchod dpon ngag dbang shes rab dang dge slong 'jam dbyangs grags pa gnyis kyis kyang bskul ba la brten nas za hor gyi sngags smyon rdo rje thogs med rtsal gyis chu bya hor zla bcu gcig pa'i rgyal ba dang po'i tshes la sbyar ba'i yi ge pa ni rig 'dzin gyi btsun pa 'jam dbyangs grags pas bgyis pa ma rungs 'byung po thams cad tshar gcod pa'i rgyur gyur cig
/sarba mang+ga laM//

//
