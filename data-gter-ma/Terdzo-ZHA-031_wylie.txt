@#//
chos rgyal srong btsan sgam po'i bka' 'bum zhal gdams las byung ba'i smin byed dbang gi lag len bcud 'dus bdud rtsi'i rgyal po zhes bya ba bzhugs so //
na mo gu rush+tsAr+YAb lo ki te shwa ra ya /
gzugs sku zla shel gzhon nu'i 'khri shing las //
brtse chen bdud rtsi'i do shal phyag brkyangs nas //
skye dgu zhi bsil thar pa'i khang bzang du //
dbugs 'byin ster mdzad thugs rje can la 'dud //
cho ga'i spros pa rgya mtsho'i bcud bsdus nas //
rgyud la smin byed srog gi zungs sbyin pa'i //
rtsi mchog rtsa ba'i dgongs don ma nor ba //
mchog dman kun la gces pa'i nor 'di 'o //
sprul pa'i chos rgyal srong btsan sgam pos gangs can lha gcig thugs rje chen po'i smin grol gyi gdams pa mtha' yas pa zhig gsungs pa las /
zhal gdams zab don che tsho'i skor las 'byung ba rang smin cing gzhan la phan gdags pa dbang gi cho ga ni /
de nyid las /
spyir gsang sngags kyi rtsa ba thams cad dbang la thug ste /
dbang ma thob na /
gsang sngags kyi chos nyan pa dang sgrub pa dang bshad pa gang yang mi rung bas dbang thob par bya ba gces so //
zhes gsungs /
'di la don bzhis ston te dbang gi ngo bo /
nges tshig
/dbye ba /
ji ltar skur ba'i tshul lo //
de la dang po ni /
lha'i sku gsung thugs kyi byin rlabs kyis /
slob ma'i lus ngag yid gsum smin par byed pa'o //
gnyis pa nges tshig ni /
lus ngag yid gsum chos la spyod pa'i dbang thob pas dbang zhes bya'o //
gsum pa dbye ba la bzhi ste /
phyi'i dbang dang /
nang gi dbang dang /
gsang ba'i dbang dang /
de kho na nyid kyi dbang ngo //
bzhi pa ji ltar bskur ba la bcu /
skur ba po gang gis /
yul gang la /
gnas dus gang du /
don ched ci'i phyir /
thabs gang gis /
'bras bu gang gi phyir dbang bskur /
bskur ba'i yon tan /
ma bskur ba'i skyon /
rigs gang ltar bskur //
dbang thob pa'i rtags bstan pa'o //
dang po ni /
slob dpon phyi nang gsang gsum gyi mtshan nyid dang ldan pa de la dbang gi bcud yod pas de lta bus bskur /
gnyis pa yul ni /
slob ma dad pa gus pa mos pa gsum gsum tshogs pas snod dang ldan pa la bskur /
gsum pa gnas dus ni /
gnas lung pa kha shar du bltas pa dbyibs zla gam gzhi dmar po /
gnam 'khor lo rtsibs brgyad pa /
sa pad+ma 'dab brgyad du 'dug pa /
rtsi shing nags tshal 'dzom pa /
me tog gi klong chags pa /
nyams dga' ba /
grub thob kyis byin gyis brlabs pa de lta bu rnyed na rab /
ma rnyed na dben zhing bkra shis pa'i gnas su'o //
dus ston zla ra ba'i yar tshes brgyad nas nya'i bar ram /
ma 'dzom na yar tshes bzang po la bskur /
bzhi pa don ched ni /
tha mal gyi lus ngag yid gsum /
lha'i sku gsung thugs su smin par byed pa'i phyir du'o //
lnga pa thabs gang gis dbang bskur ba la phyi nang gsang ba gsum du bshad pa las /
'dir phyi'i dbang bskur gtso bor bshad pas phyi ma gnyis zhar la grub pa ste /
de la gsum /
sbyor ba dbang bskur ba'i cha rkyen sta gon bya ba /
dngos gzhi dbang bskur drug po rim bzhin bya ba /
mjug dbang dang dkyil 'khor gyi rjes rim mo //
dang po la gnyis /
bla ma dang slob ma'i bya ba'o //
dang po bla ma'i bya ba la /
sdom ni /
sa chog dkyil 'khor 'bri ba dang //
dbang gi rdzas 'god sgom bzlas bya //
dbang rdzas byin rlabs gtor ma 'bul //
tshig dbang rang gis nod pa 'o //
zhes chos bdun las /
dang po ni /
sa brtag pa sgrub gnas rnying pa la mi dgos /
slong ba'i cho ga bsdus pa sgrub thabs ltar dkar gtor 'bul /
byin gyis brlab pa ni /
rang thugs rje chen po'i sku las 'od zer 'phros pas byin gyis brlab par mos la yig drug ci rigs bzla'o //
gnyis pa dkyil 'khor bri ba ni /
stegs bu la dri bzang chus skyang nul byas /
thig skud shing bal sum bsgril la /

oM AHhU~M oM ma Ni pad+me hU~M/
zhes pa nyer gcig dang /
'phags pa'i sku gsung thugs kyi 'od zer gyi thag par gyur ces byin brlab /
slar sngags de nyid la /
dz+nyA na tsakra maN+Da la zhes btags nas bzlas te /
thog mar gnam thig btab pas /
steng lha'i yul dang /
sa thig btab pas /
'og klu'i yul dang /
zur thig btab pas /
bar mi'i yul la sogs pa'i 'jig rten thams cad thugs rje chen po'i dkyil 'khor du gyur par bsam /
thig gi phyag len gzhung don ltar na /
thig chen brgyad gdab bcu drug dbye //
dang po phyed bgo phyi ma bgo
/pad lte mu khyud lhag gcig dang //
gnyis pa phyed gdab phyi ma gdab //
cha bran gnyis bcas 'dab bzhi'i sa //
cha phran mu khyud cha gcig dang //
gsum pa phyed gse phyi ma gse //
nang ma yar bsnan 'dab bcu gnyis /
phyi ma mu khyud nor phreng ngo //
bzhi pa khyams yin rang sar bzhag
/lnga pa dbus dor mtha' gnyis gdab //
rtsig pa 'dod snam pha gu 'byung //
drug pa phyed bgo phyi ma bgo
/drwa phyed dA ru pu shu'i sa //
bdun pa bzhir dbye rta babs so //
brgyad pa phyed gtubs phyi ma gtubs //
rwa rtse pad 'khor gdugs kyi sa /
khor yug rim gsum pad phreng dang //
rdo rje'i ra ba me ri 'o //
tshon thob dbus dkar ge sar mdzes //
'dab bzhi sngo ser dmar dang ljang //
mu khyud mdzes tshon 'dab bcu gnyis //
sna tshogs mdog la gru chad ljang //
bar khyams mdzes tshon sgo phyogs mdog
/rtsigs pa dkar mthing ser dmar ljang //
'dod snam dmar la pha gu ser //
drwa phyed dkar la gzhi ma mthing //
dA ru ka ljang ba ku la //
guN+De'i rnam pa dkar po bya //
pu shu sna tshogs pad+ma'i 'dab //
'og gzhi phyogs tshon snam bu bzhi //
ser sngo dmar ljang pad gdan dmar //
'khor lo ser la gdugs dkar po //
yu ba sngo skya dar dpyang dang //
pad rwa mdzes tshon rdo rje'i rwa //
sngo skya rol phreng dkar po'i gzhi //
mthing kha me ri dmar ser ro //
gsum pa dbang rdzas 'god pa ni /
dkyil 'khor gyi dbus su 'phrul stegs kyi khar rin po che'i bum pa gas chag med pa hrIHsa mtshan pa'i nang du rgyun 'bab kyi chu dang /
ba dkar mo'i 'o ma la lnga tshan lnga'i rdzas btab pas sum gnyis bkang ba'i mgul chings dkar po bya /
'bras bu can gyi shing gis kha brgyan pa'i gseb tu seng ldeng gi phung pa la rta mgrin gyi sngags bris pa de nyid mos te btsugs pa'i mdun ngos su /
dung chos dri'i chus bkang ba'i steng du rdo rje la me tog dkar po'i phreng ba btags pa gzhag
/dkyil 'khor gyi shar du cod pan dmar po /
lhor dbu rgyan /
nub tu ka pA la mtshan ldan bdud rtsi a mr-itas sbags pa'i myos byed kyis bkang ba'i steng du me long la sin+d+hu ras pad+ma 'dab drug bris pa'i lte bar oM AHhU~M hrIHbrtsegs pa 'dab drug la yi ge drug pa 'bru re re bris pa'i steng du /
bla ma yab yum gyi byang sems dkar dmar cu gang gur gum phyi nang gi bdud rtsi lnga rnams mngar gsum dang sbyar ba'i ril bu dar dkar gyis dril la bzhag
/byang du rdor dril /
shar lhor sku rten bris ma'am 'bur ma /
lho nub tu gsung rten dngul gyis bris pa'i yig drug dang shel phreng /
nub byang du thugs kyi rten chos dbyug dkar po tshigs gsum pa /
byang shar du me long /
dkyil 'khor gyi shar sgor las bum dmar po kha rgyan gyi dbus su seng ldeng gi phur bu dang mgul chings dmar po dang bcas pa hrIHdmar po bris pa lnga tshan lnga'i rdzas dang rgyun 'bab kyi chus bkang ba rnams bzhag cing /
de dag la /
oM ma Ni pad+me hU~M pany+tsa dz+nyA na tsakra tiSh+Tha lhan /
zhes brjod rol mo bsgrag cing gu gul gyis bdug go
/de mthar byang shar mtshams 'dzin me tog nas brtsam chu gnyis nyer spyod g.yas skor dang /
'byor na spos mar me lha bshos rnams spel ba'i phreng ba zam ma chad pas bskor /
nub phyogs su bla ma yi dam mkha' 'gro chos skyong bzhi'i gtor ma dkar zlum brjid cing rgyan dang ldan pa dar gyi rgyal mtshan gyis spras pa rnams bkod legs par bsham /
'dzom na dkyil 'khor gyi phyi rol phyogs mtshams brgyad du phur bu /
zur bzhir mda' dar me long can /
logs bzhir ral gri bzhi rnams /
oM ma Ni pad+me hU~M ha ya grI wa maN+Da la badzra rak+Sha hU~M hU~M hU~M/
zhes brjod cing tshon skud kyi drwa ba phyag len ltar bre /
sgrub mchod min pa'i dbang bskur dkyus ma tsam la phur bu sogs ma 'dzom yang chog
/gzhan yang rjes gnang gi chas gdan khri /
pad+ma /
gdugs /
sgrub yig
/spyi blugs /
dung dkar rnams dang /
me tog
/tshogs gtor gyi yo byad sogs nyer mkho'i 'os su gyur pa rnams tshogs par bya'o //
bzhi pa sgom bzlas bya ba ni /
brgyud 'debs /
skyabs sems /
sngon gtor nas brtsam bstod pa'i bar las byang bzhin mthar chags su btang ste bdag mdun dbyer med du bsgrub /
de nas sgrub dkyil gyi go sar dzapa? khang phyes te /
rang gi thugs ka'i hrIHla yi ge drug ma'i sngags kyis bskor ba las 'od 'phros /
mdun bskyed kyi lha rnams kyi thugs kar zla ba'i dbus su hrIHla yi ge drug ma'i sngags kyis bskor ba la phog pas thugs dam gyi rgyud bskul /
bdag mdun thams cad kyi thugs ka'i sngags phreng sa bon dang bcas pa las 'od zer phyogs thams cad du 'phros pas phyogs bcu'i bde bar gshegs pa thams cad la sku gsung thugs mnyes pa'i mchod pa phul /
byin rlabs ma lus pa bsdus /
khams gsum pa'i sems can thams cad la phog pas lus ngag yid gsum gyi sgrib pa sbyangs /
thugs rje chen po'i go 'phang la bkod /
stong gsum 'jig rten gyi khams kyi snod bcud thams cad thugs rje chen po'i lha tshogs su gyur /
de dag thams cad dang bdag mdun gyi lha gtso 'khor thams cad kyis yi ge drug ma'i sngags 'brug stong ldir ba ltar rgyun mi chad du bzla bzhin par gyur par mos la /
oM ma Ni pad+me hU~M/
zhes ci 'grub bzlas la thun mthar mchod bstod bya /
gal te bdag mdun so sor sgrub par spro na bdag bskyed bzlas pa'i bar grub pa dang /
mdun bskyed dkyil 'khor la dmigs te dam tshig pa bskyed pa nas bzlas pa'i bar bya ba las /
mchod bstod skabs nus shing spro na nyang gter 'gro 'dul dang /
'ja' tshon ngan song rang grol lta bu rigs mthun nas rgyas par blang na 'brel chags par 'gyur zhing /
'on kyang sgrub mchod ched du byed na phyi ma dang /
dbang rkyang tsam la snga ma nyid legs par mngon no //
lnga pa dbang rdzas byin rlabs ni /
bum pa bsang sbyang /
stong pa'i ngang las pad zla'i gdan la b+h+rU~M las mtshan nyid thams cad yongs su rdzogs pa'i bum pa'i nang bdud rtsi'i rgya mtsho chen po 'khyil ba'i dbus su /
sna tshogs pad+ma 'dab ma bcu gnyis pa'i lte bar rin po che sna lnga las grub pa'i pad+ma 'dab ma bzhi pa lte ba ge sar mu khyud dang bcas pa dwangs shing gsal la thogs pa med pa /
pad+ma'i lte ba dang 'dab ma bzhi dang bcu gnyis so so'i steng du yang sna tshogs pad+ma 'dab ma brgyad pa re re'i lte bar a las zla ba'i gdan re re /
phyi'i khyams dang phyogs bzhir pad+ma 'dab ma bzhi pa'i gdan re re gsal bar gyur /
oM ma Ni pad+me hU~M/
zhes brjod pas dbus kyi gdan steng du yi ge hrIHdkar po las 'od zer 'phros sogs las byang gi mngon rtogs ltar la /
sgo bzhi la zhes pa'i tshig dor nas /
shar du brgya byin dkar po sogs su bsgyur /
gzhan bstod pa'i bar du btang nas /
gzungs thag drangs la /
rang lhar gsal ba'i thugs ka nas 'od zer bum pa'i lha la 'phros pas sku gsung thugs la mnyes pa'i mchod pa phul /
de las 'od zer dkar po 'phros pas bdag dang slob ma'i sgrib pa byang bar gyur /
ces mos la yig drug brgya stong bzla /
mthar mchod bstod byas la /
mchod yon phul te /
bum pa'i lha 'od du zhu nas ye shes kyi bdud rtsir gyur nas ngo bo lha la rnam pa bdud rtsir bsam /
las bum gyi nang du bdud rtsi'i rgya mtsho'i dbus su pad nyi dgra bgegs kyi gdan la dpa' bo rta mgrin sku mdog dmar po zhal gcig phyag gnyis pa phyag g.yas rdo rje be con dang /
g.yon rdo rje'i tho ba bsnams pa /
zhabs gnyis 'dor thabs su bgrad cing khro bo'i nyams ldan dur khrod chas brgyad kyis spras pa /
hrIHdang phaT kyi sgra sgrog cing dbu gtsug tu rta mgo ljang zhur rta skad 'tsher bas gnod byed tshar gcod pa /
ye shes kyi me dpung 'bar ba'i klong du bsgyings pa'i gnas gsum yi ge 'bru gsum dang /
thugs kar hrIHsa mtshan pa las 'od 'phros /
rang 'dra'i ye shes pa badzra sa mA dzaH
dzaHhU~M baM hoH
slar yang dbang gi lhas dbang bskur sku gang dri ma dag chu zhabs spyi bor brtan pa las 'od dpag med kyis rgyas gdab par gyur /
oM badzra ar+g+haM sogs kyis mchod /
pad+ma'i rigs kyi khro bo che //
bdud bgegs tshar gcod dpa' bo ni //
dbang skad stong gsum 'dar zhing g.yo //
phyag 'tshal ha ya grI ba la //
zhes bstod /
rang gi thugs ka'i sa bon las 'od 'phros gzungs thag la zhon te song ba bum lha'i thugs kar thim pas thugs rgyud bskul sku'i cha las bdud rtsi babs pas bum pa gang zhing bar chad bsrung bar gyur par bsam la /
oM ma hA kro d+ha hU~M/
oM ha ya grI ba hU~M/
oM pad+mAn+ta kr-ita hU~M hrIHhrIHhrIHhU~M hU~M hU~M phaT phaT phaT/
zhes ci nus bzla /
mthar sngags bzlas pa'i yungs dkar blugs la /
khro bo chen pos dkyil 'khor gyi bya ba ma rdzogs kyi bar du rkyen phyi nang gi bar chad thams cad srungs shig
/ces phrin las bcol /
dbang rdzas gzhan rnams la dmigs te /
rang gi thugs ka nas 'od zer 'phros /
phyogs bcu'i rgyal ba sras dang bcas pa'i thugs rje dang byin rlabs thams cad 'od zer kha dog lnga'i rnam par spyan drangs cod pan la sogs pa'i dbang rdzas rnams la thim par gyur par dmigs nas yig drug ci nus bzla /
ka pA la'i bdud rtsi ye shes kyi bdud rtsi'i rang bzhin zag pa med pa'i bde ba skyed nus pa'i sman gyi bcud len 'chi med kyi rang bzhin du gyur par mos la /
oM a mr-ita kuN+Da lI hU~M/
zhes brgya rtsa brgyad bzla /
me long gi dam rdzas bdud rtsi dkar dmar bde ba chen po'i rang bzhin du gyur /
oM AHhU~M hrIH
zhes brgya rtsa bzlas la yig 'bru bzhi'i rnam par mos la byin brlab bo //
drug pa gtor 'bul ni /
las byang ltar gtor ma 'bul /
spro na chos srung gi gtor 'bul yang spyi ltar bya'o //
bdun pa tshig dbang rang gis nod pa ni /
longs khyab dben na ting nge 'dzin gyi dbang bskur tsam byas kyang chog
/nus shing spro na tshig dbang rin po che'i zhal gdams las 'byung ba ni /
snying po gang yod du me tog 'thor cing tshig brjod pas bla ma thugs rje chen pos dbang bskur byin gyis rlob par mos la /
hoH
'gro ba rnams kyi skyabs gnas dkon mchog rin po che gsum dang /
bla ma yi dam mkha' 'gro gsum dang thugs rje chen po'i lha tshogs dgongs su gsol /
oM AHhU~M hrIHoM ma Ni pad+me hU~M zhes pas nam mkha' mdzod kyi ting 'dzin gyis /
dngos dang yid kyis sprul pa'i kun tu bzang po'i longs spyod dpag tu med pa dang bsam gyis mi khyab pa nam mkha' dang mnyam par gyur nas /
sangs rgyas dang byang chub sems dpa' bla ma rdo rje slob dpon dang /
yi dam thugs rje chen po'i lha tshogs bsam gyis mi khyab dpag gis mi lang ba mnyes pa chen pos tshims par mdzad nas /
gong ma rnams kyi rgyud la mchod pas thugs dam gyi rgyud bskul nas sku mnyes pa'i phrin las kyis 'gro don mdzad /
gsung mnyes pa'i yig 'bru drug gis 'gro don rdzogs /
thugs mnyes pa'i ye shes mnyam pa nyid kyi rgyas btab /
sku gsung thugs kyi bka' drin dbang bzhi gnang bas /
rang lhar bsgoms pa la lha'i sku la dbang bskur brtsegs pas /
lha dbang lus la bskur te cir snang lhar mthong ba'i dbang dang /
'dod dgur bsgyur ba'i sgra grags sngags su shes pas chos dbang sems la 'dres pa'i dbang dang /
mthong thos ngo bos stong pas gsang dbang lhun gyis grub pa'i dbang dang /
ji bzhin ma bcos pa'i ngang la bzhag pas rang dbang rang la thob pa'i dbang bskur ro //
oM AHhU~M hrIHoM ma Ni pad+me hU~M/
bdag gis sems can thams cad kyi don du sems bskyed /
'byung bzhi'i lus lha'i skur bsgoms pas mtshan ngan log pa'i skyon bcom /
mos pa'i dad pas ngag sngags su bzlas pas 'khor ba'i 'dam nas drangs pas byang chub kyi lam phye /
mos pa'i yid kyis byang chub kyi sems sbyangs pas ma rig pa'i mun pa ded /
sdug bsngal gyi rgyu bshigs nas snang ba thams cad lha'i skur snang ba de lta bu la ni bstung bas nye rgyu med la /
bkyed pas ring rgyu med de /
lha dbang lus la bskur bas lus sprul pa'i skur gyur pa'i dbang thob par gyur cig
/oM AHhU~M hrIHoM ma Ni pad+me hU~M/
lus thugs rje chen por bsgoms pa'i gsung pad+ma'i ljags la /
oM AHhU~M hrIHoM ma Ni pad+me hU~M/
yi ge 'bru drug kha dog dang 'od zer gyis kun la khyab pas sgra rnams tshig tu 'dus /
tshig thams cad yi ge la 'dus /
yi ge thams cad sangs rgyas kyi gsung la 'dus pas /
gsung sgra'i klong dkyil mgul gyi bum pa nas sgra bsgrags te gsung dbyangs bsam gyis mi khyab pa'i chos sgras 'gro ba rigs drug la phog pas /
'dod chags zhen pa'i ngan rtog ni mos pa'i dad par bsgyur /
zhe sdang khong khro'i me ni byams pa'i tshig gis zhi bar byas /
gti mug mun pa'i sgra ni chos nyid dbyer med du bstan /
nga rgyal thug chom gyi sgra ni 'od zer gyi 'phro 'dus zlog
/phrag dog spang blang gi brjod bya ni mnyam nyid bde chen du bsgrags te tshig rang sgra rnams sangs rgyas kyi gsung du go nas /
oM AHhU~M/
dpa' bo 'bru gsum gyis ngan song gsum gyi sgo bcad /
hrIH
yig 'bru gcig gis thugs rje chen pos 'gro ba'i don mdzad /
oM ma Ni pad+me hU~M/
yi ge 'bru drug gis 'gro ba rigs drug gi 'jigs pa las bsgral nas /
'od dang thugs rjes bag chags dang sgrib pa sbyangs nas /
sgra ru grags pa thams cad yi ge 'bru drug tu grol te /
gcig las brjod du med de mang por brjod kyang thag mi chod pas /
sngags dbang ngag la bskur bas chos dbang sems dang 'dres nas ngag longs spyod rdzogs pa'i skur gyur nas gsung gi dbang thob par gyur cig
/oM ma Ni pad+me hU~M/
yang thugs kyi dpal be'u las byams pa dang snying rje'i 'od zer gyis 'gro drug kun la khyab pas /
mnyam nyid chen po'i thugs g.yos /
khams gsum sems can gyi yid dang sangs rgyas kyi thugs la gcig las med pas kun tu ma 'gags par go bar gyur te /
bdag 'dzin gyi ri bo 'gyel /
nyon mongs kyi phrag thag chad /
gsang ba'i dgra dug gsum bsad /
'jigs pa'i bdud bzhi bcom /
'gro drug gi g.yang sa bcad /
rtag chad kyi mtha' las grol /
bde chen lhun gyis grub nas gsang dbang sems la bskur bas /
thugs rje chen po'i thugs dang rigs drug sems can gyi sems gcig tu mi 'dug la /
gnyis su ma phyed pas nam mkha' ltar khyab cing ngos bzung med de /
chos dbang sems la bskur bas sems dang chos nyid 'dres nas thugs kyi dbang thob par gyur cig
oM ma Ni pad+me hU~M/
chos kyi chos nyid dang sems kyi chos nyid dang nam mkha'i chos nyid de de gsum dbyer med pas /
ji bzhin ma bcos rang gsal chen po'i ngang la gnas pas /
lta ba la blta bya med /
sgom pa la bsgom bya med /
spyod pa la bya rtsol med /
'bras bu la bsgrub bya med pas rang dbang rang la bskur bas 'khor ba ka nas dag nas /
mya ngan las 'das pa ye sangs rgyas pas rig pa'i rgyal por rang dbang thob nas /
de kho na'i tshig dbang rin po che thob par gyur cig
/oM AHhU~M hrIHoM ma Ni pad+me hU~M/
zhes pa 'di nyid rang gis brjod pas rang gis dbang thob /
gzhan la byin na gzhan gyis dbang bzhi thob par gsungs la /
'on kyang phyi ma'i rgyun ni da lta mi snang ngo //
gnyis pa slob ma'i bya ba la /
sdom ni /
khrus bya bgegs srung gsol ba gdab //
yan lag bdun 'bul skyabs sems bya //
maN+Dal gsol gdab gnang ba sbyin /
khyad par sdom bzung ye shes dbab //
me tog dor bcas bcu gsum mo //
de la dang po ni /
slob mar 'os pa rnams las bum gyi chu dang /
ji ltar bltams pa sogs kyis sgo drung du khrus bya /
gnyis pa bgegs la gtor ma sbyin cing bskrad pa dang /
gsum pa mtshams dbang srung ba ni las byang ltar bya'o //
bzhi pa gsol gdab ni /
ji skad du /
nyan sogs 'dod pas gsol gsum gdab //
ces gsungs pa ltar thog mar slob mar rjes su 'dzin par gsol ba 'debs dgos pas khyed rang rnams thal mo me tog dang ldan pas 'di'i rjes zlos mdzod /
sangs rgyas thams cad kyi ngo bo slob dpon dgongs su gsol /
bdag ming 'di zhes bya ba thugs rje chen po'i dbang dang byin rlabs zhu bas bdag la thugs rjes bzung zhing byin gyis brlab tu gsol /
lan gsum /
slob dpon gyis gnang ba sbyin pa ni /
rigs kyi bu dbang dang byin rlabs 'dod na byang chub tu sems bskyed la mos gus gyis shig ces bya'o //
lnga pa yan lag bdun pa 'bul ba ni /
khyed rang rnams kyi rgyud la yod pa'i las dang nyon mongs pa'i sgrib pa sbyong zhing bsod nams dang ye shes kyi tshogs myur du spel ba'i slad du /
bla ma dkyil 'khor gyi lha tshogs rgyal ba sras dang bcas pa'i spyan sngar yan lag bdun pa tshul bzhin bya ba'i 'dun pas 'di'i rjes zlos /
ji snyed su dag sogs bzang spyod las 'byung ba'i yan lag bdun pa bya /
drug pa skyabs 'gro ni /
tshogs zhing de dag gi spyan sngar bdag gzhan mkha' khyab kyi 'gro ba mtha' dag byang chub chen po mngon du ma byas kyi bar du skyabs su 'gro ba'i blos 'di'i rjes zlos /
sangs rgyas thams cad kyi ngo bo slob dpon dgongs su gsol /
sangs rgyas dang byang chub sems dpa' thams cad dgongs su gsol /
bdag ming 'di zhes bgyi ba dus 'di nas bzung ste bla med byang chub kyi bar du /
rkang gnyis rnams kyi mchog sangs rgyas /
'dod chags dang bral ba rnams kyi mchog chos /
tshogs rnams kyi mchog dge 'dun la skyabs su mchi'o //
brgyud pa'i rtsa ba bla ma /
dngos grub kyi rtsa ba yi dam /
byin rlabs kyi rtsa ba mkha' 'gro la skyabs su mchi'o //
lta ba bla med phyogs med mtha' bral /
sgom pa bla med gsal stong 'dzin med /
spyod pa bla med rang shar rang grol la skyabs su mchi'o //
zhes lan gsum /
bdun pa sems skyed ni /
bla na med pa'i byang chub mchog tu sems bskyed pa 'di'i rjes zlos /
dgongs gsol bshad ma thag pa ltar la /
sngon gyi sangs rgyas dang byang chub sems dpa' thams cad kyis rgyu smon pa byang chub tu sems bskyed pa dang /
lam 'jug pa byang chub tu sems bskyed pa dang /
tha ma don dam byang chub tu sems bskyed nas 'bras bu mngon par rdzogs par sangs rgyas pa de bzhin du /
bdag ming 'di zhes bya ba dus 'di nas bzung ste bla na med pa'i byang chub kyi go 'phang ma thob kyi bar du /
stong pa dang snying rje zung du 'jug pas thabs dang shes rab kyis sems can gyi don du byang chub kyi mchog tu sems bskyed par bgyi'o //
zhes lan gsum brjod /
khyad par gyi sems bskyed pa 'di'i rjes zlos /
dgongs gsol gong bzhin la /
bdag gis dus 'di nas byang chub ma thob bar du /
sems can thams cad kyi don du thugs rje chen po bsgrub par dam bcas la sems bskyed par bgyi'o //
lan gsum /
slob dpon gyis lung sbyin pa /
rigs kyi bu khyod dus 'di nas byang chub ma thob bar du thugs rje chen po sgrubs la sems can gyi don gyis shig ces bya'o //
slob ma sngar rgyud smin zin pa'i rigs sogs la bzhi pa slob ma rjes bzung gsol gdab nas 'di bar ma byas kyang chad pa'i skyon med la /
de lta na'ang yan lag bdun pa tsam bya dgos so //
brgyad pa maN+Dal ni mtshams sbyor chos bshad dang sbrel te /
mtha' dang mu med pa'i skye dgu pha mar gyur pa thams cad 'khor ba sdug bsngal gyi rgya mtsho las bsgral nas /
thar pa bde ba bla na med pa'i go 'phang la bzhag par bya /
de'i slad du 'jig rten mgon po thugs rje chen po'i dbang bskur gsan la don nyams su blang bar bgyi'o snyam du dad gus spro ba chen pos legs par gsan 'tshal /
de'ang sangs rgyas thams cad kyi thugs rje gcig tu bsdus pa'i rang gzugs /
mtshan thos pa dang rig sngags bzlas pa tsam gyis kyang 'khor ba dong nas sprugs pa'i phrin las mnga' ba /
chos sku'i dus na gzi brjid 'od dpag med ces bya ba sangs rgyas thams cad kyi dgongs pa dang ro mnyam du bzhugs shing 'khor 'das kun gyi khyab bdag chen por gyur pa /
longs sku'i dus na rnam snang gangs chen mtsho zhes bya ba mkha' dang mnyam pa'i rgyan stug por bkod cing sku dang zhing khams rgya mtsho'i spro bsdu mdzad pa /
sprul sku'i dus na spyan ras gzigs dbang phyug ces bya ba rnam 'phrul tshad med pas 'jig rten kun tu 'gro ba'i don 'khor ba ma stong gi bar du mdzad cing /
bde ba can na byang chub sems dpa'i tshul gyis bzhugs pa dang /
mi mjed kyi 'jig rten 'dir yang bskal bzang gi sangs rgyas stong dang sems dpa' gnyis su sprul nas don mdzad cing /
gzhan yang dpal chen rta mchog rgyal po /
rgyal yum 'phags ma sgrol ma /
'chi med pad+mA ka ra /
myur mdzad ye shes kyi mgon po la sogs pa sangs rgyas gzhan las thugs rje dang phrin las myur ba'i rnam rol sna tshogs su rnam par 'phrul nas /
srid pa'i sa bon rtsad gcod pa'i rnam thar dang phrin las kyi pha mtha' sangs rgyas rnams kyis kyang gzhal bar mi bzod pa las /
gangs can mun pa'i ljongs sprel tsha gdong dmar srin po'i 'gro ba rnams la thugs rjes lhag par gzigs te /
chos skyong ba'i rgyal po /
bstan pa skyong ba'i mkhas grub /
dge la dad pa'i khyim bdag
/sa rdo bem po'i rnam pa tshun chad du dus gsum rgyun mi 'chad par sprul nas ljongs 'dir skyes pa'i 'gro ba mtha' dag 'phags pa nyid kyi gdul byar smin par mdzad pa las /
khyad par du 'phags mchog nyid mi'i rje bor dngos su phebs pa chos rgyal srong btsan sgam po /
grogs mdzad lha gcig rnam gnyis /
sprul pa'i chos blon gnyis la sogs pa rnams kyis sangs rgyas dngos su nges pa'i rten mchog spyan drangs /
srin mo gan rkyal gyi sa gnad thams cad gtsug lag khang brgya rtsa brgyad kyis mnan /
rgya bal gyi slob dpon dang thu mi saM b+ho Ta la sogs pas mdo rgyud kyi chos bsgyur /
bod 'bangs spyi la dge ba bcu'i khrims bcas /
skal ldan thun mong ma yin pa rnams la thugs rje chen po'i smin grol zhal gdams mang du bstan /
mdor na sprul pa'i chos rgyal chen po de nyid kyis ljongs 'dir bstan pa dam pa'i chos kyi srol thog mar btod /
lha thugs rje chen po dang chos yi ge drug ma'i phrin las khyab gdal du spel /
phyis 'byung gi gdul bya la dgongs te thugs rje chen po'i chos skor rnams mdo skor /
sgrub skor /
zhal gdams kyi skor tsho gsum du phyes te ra sa'i dbu rtse byang ma'i rta mgrin gyi zhabs la sogs par gter du sbas /
sprul pa'i chos rgyal yab yum blon por bcas pa mdzad pa mthar phyin nas rang rang gi sprul gzhir thim pa'i tshul bstan kyang rmad du byung ba'i phyag rjes bod khams ji srid du bzhugs bzhin pa 'di bzhin lags shing /
phyis o rgyan chen po bod du pheb pa'i skabs mnga' bdag khri srong lde'u btsan la lha sa'i gter rnams bstan cing rgyal pos thugs dam du mdzad de yon mchod gnyis kas rgyal po lugs kyi chos skor mang po gter du'ang sbas /
phyis dus la babs pa na mtshan yongs su grags pa grub thob dngos grub zhabs kyis thugs rje chen po'i sgrub skor gyi chos rnams rta mgrin gyi zhabs 'og nas phyungs te mnga' bdag nyang ral nyi ma 'od zer la gnang /
nyang rin po ches kyang zhal gdams brgya lnga bcu'i skor rnams thugs rje chen po'i lha khang gi rta mgrin zhabs 'og nas bton te la stod pa sras mi bskyod rdo rje la gnang /
des rje btsun shAkya bzang po la gnang /
de la ra sa'i chu rags zhig gsos mdzad pa'i lung bstan thob nas /
gnod sbyin khang pa nA ga ku be ra'i brla g.yon pa nas gab pa mngon phyung gi skor rnams dang /
mdo skor rnams spyan drangs te sprul pa'i rgyal po'i chos skor ma bu yongs su rdzogs pa bla ma rin po che lha rje dge 'bum la gnang /
de nas rim par brgyud de rgyal po bka' chems zhes gangs can mtha' dbus kun tu rlung ltar grags shing bod chos rnams kyi thog mar gyur pa thugs rje chen po rgyal po lugs 'gro 'dul yid bzhin nor bu lha mang gi dkyil 'khor du dbang bskur ba bsgrub pa la /
slob dpon gyis bgyi bar 'os pa rnams song grub /
khyed rang slob ma'i bya ba sngon 'gro'i chos rnams zhu ba'i yon du dmigs te maN+Dal 'bul bar zhu /
zhes mtshams sbyar la maN+Dal 'bul du gzhug
/me tog gi chun po phyag tu thogs par mos shig
/oM AHhU~M/
zhes me tog kyang sbyin /
dgu pa gsol gdab ni /
bla ma dang dkyil 'khor gyi gtso bo dbyer med pa'i spyan sngar gsol ba 'debs pa 'di'i rjes zlos /
slob dpon dgongs su gsol /
bdag ming 'di zhes bgyi ba la thugs rje chen po'i dkyil 'khor du dbang bskur du gsol /
zhes lan gsum /
bcu pa gnang sbyin ni /
rigs kyi bu khyod thugs rje chen po yi dam du gzung bar 'dod pa de legs so //
dus de ring nas bzung nas skyabs su 'gro ba dang sdom pa bzung ba dang byang chub kyi mchog tu sems bskyed par gyis shig ces brjod do //
bcu gcig pa khyad par sdom bzung ni /
khyed rang rnams kyis slob dpon la sangs rgyas dngos kyi 'du shes skyed la khyad par gyi sdom pa gsum nod pa 'di'i rjes zlos mdzod /
sangs rgyas byang chub sems dpa' dang //
thugs rje chen po'i lha tshogs dang //
slob dpon bdag la dgongs su gsol //
bdag ming 'di zhes bgyi ba yis //
dus 'di nas ni bzung nas ni //
byang chub snying por mchis kyi bar //
sangs rgyas chos dang dge 'dun dang //
bla ma yi dam mkha' 'gro gsum //
gus pas yang dag gzung bar bgyi //
so so thar dang byang chub sems //
rig 'dzin nang gi sdom pa gsum //
bdag gis brtan por gzung bar bgyi //
sems can kun gyi don bsgrub phyir //
smon pa'i sems dang 'jug pa'i sems //
don dam sems mchog bskyed par bgyi //
bde gshegs sku yi rigs mchog dang //
rdo rje'i rigs dang rin chen rigs //
pad+ma'i rigs dang las kyi rigs //
rigs 'dus thugs rje chen po yi //
dam tshig rjes su gzung bar bgyi //
sku gsung thugs kyi byin rlabs dang //
dbang bskur mchog de bdag la stsol //
ces lan gsum byar gzhug
/de dag gi don yang sdom pa'i gzhi rten skyabs 'gro khyad par ba ni /
phyi'i skyabs 'gro sangs rgyas chos dang dge 'dun te dkon mchog gsum la 'khor ba dang ngan song gi 'jigs pa las skyob par zhu /
nang gi skyabs 'gro bla ma yi dam mkha' 'gro gsum la tshe gcig 'tshang rgya ba'i byin rlabs dngos grub phrin las zhu /
gsang ba'i skyabs 'gro lta sgom spyod pa sku gsum gyi rang bzhin rang sems kyi ngo bo rtogs pas gnas lugs zhal mjal don dam gyi skyabs 'gro ste skyabs 'gro gsum ldan gyi don lags /
sdom pa'i rtsa ba sems bskyed khyad par ba ni /
sems can gcig kyang ma lus bdag kho nas 'khor ba'i rgya mtsho las bsgral bar bya'o snyam du 'bras bu la dam bca' ba smon pa sems bskyed /
de ltar bsgral 'dod kyi blo tsam la mi 'jog par thabs shes rab gnyis kyi lta spyod zab mo rnal 'byor du bya'o snyam du rgyu la dam 'cha' ba 'jug pa sems bskyed /
'khor gsum rnam par rtog pa chos kyi dbyings su grol bas sems bskyed bya skyed byed kyi ngo bor mi dmigs pa 'bras bu nyid lam du byed pa don dam sems bskyed de bden gnyis zung 'jug gi ngo bo lam du khyer ba ni sems bskyed sum ldan gyi don lags /
sdom pa dngos gzhi /
gzhan gnod gzhir bcas spang ba phyi so thar gyi sdom pa /
gzhan phan gzhir bcas bsgrub pa ni byang sems kyi bslab pa /
gzung 'dzin gyi kun rtog lha sngags bde stong gi ngo bor sdom pa gsang sngags rig 'dzin sngags kyi dam tshig ste /
rgyud gcig la 'gal med du bslab pa ni sdom pa sum ldan ces pa'i don lags /
de lta bu'i bslab bya spyi dang gsang ba'i dam tshig rnams deng phyin chad tshul bzhin bsrung ba la brtson par gyis shig
/oM AHhU~M/
zhes dam chu sbyin no //
bcu gnyis pa ye shes dbab pa ni /
de nas dbang gi gzhi 'god cing ye shes pa dbab par bya ba yin pas khyed rang rnams sgo gsum rtse gcig tu sgrims la dmigs pa 'di bzhin gsal thob cig
/las bum chu dang rta sngags kyis bsang /
swa b+hA bas sbyang /
stong pa'i ngang las sa phyogs dag pa'i zhing khams chen po'i dbus su khyed rang rnams gang du gnas pa'i go sar sna tshogs pad+ma 'dab ma brgyad pa dang zla ba'i dkyil 'khor gyi steng du /
oM ma Ni pad+me hU~M/
zhes brjod pas khyed rang rnams kyi sems nyid yi ge hrIHdkar po /
de las 'od zer 'phros don gnyis byas /
tshur 'dus hrIHla thim 'od du zhu ba las pad+ma dkar por gyur /
de las 'od 'phros tshur 'dus pa las /
khyed rang rnams thugs rje chen po 'phags pa spyan ras gzigs dbang phyug zhal gcig phyag bzhi pa /
sku mdog dkar po shel ltar 'tsher ba /
phyag dang po gnyis thugs kar thal mo sbyar ba /
g.yas 'og ma na shel phreng dang /
g.yon 'og ma na pad+ma dkar po 'dzin pa /
pad zla'i gdan la zhabs rdo rje'i skyil krung du bzhugs pa /
zhal 'dzum pa'i mdangs dang ldan zhing /
spyan zhi ba'i nyams dang ldan pas 'gro drug la thugs rjes gzigs pa /
rin po che'i dbu rgyan /
snyan rgyan /
mgul rgyan /
dpung rgyan /
ska rags /
phyag gdub /
zhabs gdub /
mgur chu /
do shal /
se mo do la sogs pa rin po che'i rgyan dang dar sna tshogs kyis spras pa /
mtshan dang dpe byad du ldan pa'i thugs kar pad zla la hrIHyig dkar pos mtshan pa /
gal te bdag mdun dkyil 'khor nam mkha'i rgyal po sogs rigs gzhan bsgrubs na skabs 'dir yang de dang de'i mngon rtogs sbyor dgos so //
de nas slob dpon la mos gus byas pas /
slob dpon gyi thugs ka nas 'od zer 'phros /
dkyil 'khor pa la phog pas thugs rgyud bskul /
de las kyang 'od zer dpag tu med pa 'phros /
phyogs bcu'i sangs rgyas byang sems rtsa gsum chos skyong dang bcas pa thams cad skad cig gis mdun gyi nam mkhar spyan drangs te khyed rang rnams la dbang bskur zhing rgyud byin gyis rlob par mos shig
/dbyangs rol sbyar spos kyis bskul te /
oM AHhU~M hrIHoM ma Ni pad+me hU~M/
thugs rje chen po 'dir gshegs shig
/mi pham mgon po 'dir gshegs shig
/spyan ras gzigs dbang 'dir gshegs shig
/'jig rten dbang phyug 'dir gshegs shig
/rje 'gro ba'i skyabs la byon tsa na //
sku gsal le gzi brjid ma chung zhig
/gsung ma Ni'i sgra dbyangs ma chung zhig
/thugs zhi ba'i byin rlabs ma chung zhig
/rje 'gro ba'i mgon po byon tsa na //
dgongs pa mkha' ltar yangs pa la //
grwa tshogs kyi skar tshogs shigs se shig
/byin rlabs kyi sprin dpung thibs se thib //
thugs rje'i nyi zer ta la la //
nyams kyi 'ja' tshon wal la la //
bden pa'i 'brug sgra 'u ru ru //
snying rje'i glog dmar chems se chem //
gzi brjid kyi ser chen sha ra ra //
byams pa'i char chen si li li //
nga rgyal gyi tha rgod khengs pa la //
nyams kyi chu bo brings se bring //
dug lnga'i me chen 'bar ba yi //
sdug bsngal gyi tshad pa nya la la //
kun gzhi'i zhing sa gshin po la //
gdams ngag gi sa bon tho ro ro //
thos bsam gyi rol nag brengs se breng //
byang chub kyi myu gu rongs se rong //
sku gsum gyi 'bras bu sha ra ra //
thugs rje chen po sprul pa'i sku
/'gro ba'i don la thugs rjes gzigs //
'dir byon mos ldan byin gyis rlobs //
mos pas rje yi mtshan brjod na //
rje 'gro ba'i mgon po spyan ras gzigs //
phongs pa rnams la thugs rjes gzigs //
sdug bsngal gyi tshad pa bsal du gsol //
rgyal ba'i gsung gis bslus pa med //
rje yi thugs rjes mi gzigs sam //
zhi ba'i thugs rjes 'dir gshegs shig
/bde gshegs dgongs pa'i byin rlabs kyis //
'gro ba'i sdug bsngal zhi bar mdzod //
ces brjod /
nam mkhar bzhugs pa'i lha tshogs thams cad rdo tshan la kha ba bab pa ltar slob ma'i lus ngag yid gsum la sib sib thim pas dbyer med du gyur par mos shig
/oM ma Ni pad+me hU~M/
oM gu ru d+he wa DA ki nI bud+d+ha bo d+hi satwa d+harma pA la sa pa ri wA ra e A ral+li pheM pheM dzaHdzaHhrIM hrIM A be sha ya a a A/
zhes drag tu brjod la byin dbab /
de ltar dbab pa'i ye shes pa'i byin rlabs kyi rgyun brtan par byas par mos shig
/tiSh+Tha badzra /
zhes rgya gram mgor bzhag go
/bcu gsum pa me tog dor ba ni /
sngar byin pa'i me tog de nyid rigs kyi lha la phul bar mos pas dkyil 'khor du dor bar zhu /
oM puSh+pe pra tIts+tsha hoH
zhes rjes zlos bcas 'dor du gzhug go
/gnyis pa dngos gzhi dbang skur drug po rim bzhin bya ba la drug
/bum pa'i dbang gis lus smin par bya ba dang /
gsang ba'i dbang gis ngag smin par bya ba dang /
shes rab ye shes kyi dbang gis yid smin par bya ba dang /
phyi lha dbang lus la bskur nas lus lhar byin gyis brlab pa dang /
nang chos dbang ngag la bskur nas ngag sngags su byin gyis brlab pa dang /
gsang ba rig pa'i rtsal gyis chos dbang sems la bskur nas nyon mongs pa drug ye shes su ngo sprod pa'o //
dang po ni /
de ltar slob mas sngon du bya ba'i chos rnams grub nas dbang gi dngos gzhi zhu ba'i yon du maN+Dal 'bul bar zhu /
zhes 'bul du gzhug
/de la dngos gzhi'i dbang bskur rnam pa drug yod pa'i dang po bum dbang gi slad du gsol ba 'debs pa 'di'i rjes zlos /
sangs rgyas thams cad kyi ngo bo slob dpon dang /
sangs rgyas dang byang chub sems dpa' thams cad bdag la dgongs su gsol /
bdag ming 'di zhes bya ba la bum pa'i dbang bskur du gsol /
shin tu smin par mdzad du gsol /
phyi bum pa'i dbang gis lus smin par mdzad du gsol /
lan gsum /
rnam rgyal bum pa thogs la /
slob dpon dkyil 'khor gyi lha rnams dang bcas pas bkra shis pa'i rnam pa du ma dang ldan pas rnam rgyal bum pa'i dbang bskur bas /
ngo bo lha la rnam pa ye shes bdud rtsi'i chu rgyun gyis khyed rang rnams kyi lus gang /
lus ngag yid gsum gyi sgrib pa dag nas lha'i sku gsung thugs dang dbyer med par gyur pa'i mos pa mdzod cig
/hrIH
bkra shis bum pa lha yi gzhal yas khang //
thugs rje chen po'i lha tshogs bzhugs pa'i gnas //
gnyis su med pa byang chub sems kyi chus //
skal ldan rigs kyi bu la dbang bskur bas //
lus ngag yid gsum bag chags sgrib sbyangs nas //
lha yi sku gsung thugs su 'grub par shog
/oM ma Ni pad+me hU~M/
kA ya wA ka tsit+ta a b+hi Shiny+tsa AH
zhes bum pa spyi bor bzhag cing bum chu sbyin /
de'i rjes 'brel du gtso bo'i sku rten thogs la /
lha'i dbang bskur bas /
tha mal gyi lus ngag yid gsum dag nas lha'i sku gsung thugs su byin gyis brlab par mos shig
/hrIH
bde gshegs 'dus pa lha yi dbang //
de ring khyod la bskur bar bya //
rigs bsdus thugs rje chen po yi //
sku gsung thugs kyi dbang thob shog
/oM ma Ni pad+me hU~M/
ma hA kA ru Ni ka kA ya a b+hi Shiny+tsa mAM/
shis brjod kyis mnga' gsol ba ni /
me tog 'thor la /
spyan ras gzigs dbang thugs rje yis //
sangs rgyas kun gyi dbang mchog 'di //
de ring khyod la bskur ba yis //
thugs rje mchog gi bkra shis shog
/ces brjod do //
slar yang bum pa thogs la /
de'i rjes 'brel du thun mong rig pa'i dbang lnga sbyin pa la /
dbang rdzas rnams ngo bo thugs rje chen po /
rnam pa rigs lnga so so'i rang bzhin du byin gyis brlabs pas khyed rang rnams la dbang bskur bar mos shig
/ji ltar bltams pa tsam gyis ni //
lha rnams kyis ni khrus gsol ltar //
lha yi chu ni dag pa yis //
de bzhin bdag gis sku khrus gsol //
oM ma Ni pad+me hU~M/
badzra a b+hi Shiny+tsa mAM/
zhes brjod cing spyi bor blugs pa dang btung ba dang bkru bar bya /
de ltar chu'i dbang bskur bas kun gzhi'i rnam shes gnas su dag
/me long lta bu'i ye shes rgyud la skyes /
sangs rgyas mi bskyod pa lam du byas pas /
mi bskyod pa dpral ba'i steng du bzhugs par mos shig
/hU~M/
rdo rje rigs kyi dbang bskur bas //
gti mug rnam par dag pa yis //
me long ye shes dbang thob nas //
thogs pa med pa'i bkra shis shog
/ces brjod /
de nas dbu rgyan bkon la /
oM ma Ni pad+me hU~M/
rat+na a b+hi Shiny+tsa mAM/
zhes brjod /
de ltar dbu rgyan gyi dbang bskur bas nyon mongs pa can gyi yid gnas su dag
/mnyam pa nyid kyi ye shes rgyud la skyes /
bcom ldan 'das rin chen 'byung ldan lam du byas pas /
rin chen 'byung ldan rna ba g.yas pa'i steng na bzhugs par mos shig
/hU~M/
rin chen rigs kyi dbang bskur bas //
nga rgyal rnam par dag pa yis //
mnyam nyid ye shes dbang thob nas //
yon tan mchog gi bkra shis shog
/ces brjod /
de nas rdo rje ltag pa'i steng du bzung la /
oM ma Ni pad+me hU~M/
badzra satwa hU~M/
zhes brjod /
de ltar rdo rje'i dbang bskur bas yid kyi rnam par shes pa gnas su dag
/so sor rtog pa'i ye shes rgyud la skyes /
sangs rgyas snang ba mtha' yas lam du byas pas snang ba mtha' yas ltag pa'i steng du bzhugs par mos shig
/hU~M/
pad+ma rigs kyi dbang bskur bas //
'dod chags rnam par dag pa yis //
sor rtog ye shes dbang thob nas //
shes rab mchog gi bkra shis shog
/ces brjod /
de nas dril bu rna ba g.yon pa'i steng du bzung nas /
oM ma Ni pad+me hU~M/
d+harma badzra AH
zhes brjod /
de ltar dril bu'i dbang bskur bas sgo lnga'i rnam shes gnas su dag
/bya ba grub pa'i ye shes rgyud la skyes /
sangs rgyas don yod grub pa lam du byas pas /
don grub rna ba g.yon pa'i steng du bzhugs par mos shig
/hU~M/
las kyi rigs kyi dbang bskur bas //
phrag dog rnam par dag pa yis //
bya grub ye shes dbang thob nas //
phrin las grub pa'i bkra shis shog
/ces brjod do //
de nas sngar phul ba'i me tog spyi bor bzhag la /
oM ma Ni pad+me hU~M/
bud+d+ha a b+hi Shiny+tsa mAM/
zhes dang /
kye /
thugs rje'i dbang phyug 'gro 'dul pad+ma'i sems dpa' zhes bya'o //
zhes gsang mtshan gdags /
de ltar ming gi dbang bskur bas /
ming gzhi'i rnam shes gnas su dag nas /
chos dbyings ye shes rgyud la skyes /
sangs rgyas rnam snang lam du byas pas /
rnam par snang mdzad spyi bor bzhugs par mos shig
/hU~M/
bde gshegs rigs kyi dbang bskur bas //
zhe sdang rnam par dag pa yis //
chos dbyings ye shes dbang thob nas //
ting 'dzin mchog gi bkra shis shog
/ces brjod do //
de rnams kyis ma rig pa lnga dag
/ye shes lnga rgyud la skyes /
rigs lnga lam du byas pas rig pa'i dbang zhes bya ba yin no //
de ltar rdul tshon nam ras bris kyi dkyil 'khor du bum pa'i dbang bskur pa thob /
lus kyi sgrib pa dag
/lus yongs su smin par byas /
lha'i sku bsgom pa la dbang /
'bras bu sprul pa'i sku 'thob rung gi rten 'brel gyi sa bon dang bag chags rgyud la bzhag pa yin no //
zhes rtogs pa bskyed /
gnyis pa gsang dbang ni /
dgongs gsol sngar ltar la /
bdag ming 'di zhes bgyi ba la gsang dbang bskur du gsol /
smin par mdzad du gsol /
gsang ba'i dbang gis ngag smin par mdzad du gsol /
lan gsum gyis gsol ba gdab /
me long steng gi bdud rtsi ril bu mtheb srin gyis bzung la /
bla ma'i dpral mgrin snying lte bzhi las 'od zer dkar dmar mthing ser 'phros /
slob ma'i dpral mgrin snying lte bzhir thim pas slob ma'i spyi bo rtsa 'dab so gnyis pa'i dbus su oM dkar po /
mgrin par rtsa 'dab bcu drug pa'i dbus su AHdmar po /
snying khar rtsa 'dab brgyad pa'i dbus su hU~M sngon po /
lte bar rtsa 'dab drug cu rtsa bzhi pa'i dbus su hrIHser po rnams su gsal bar gyur pas /
bde bar gshegs pa thams cad kyi sku gsung thugs ye shes rdo rje'i yon tan phrin las thams cad dang ldan par mos shig
/ril bu gnas bzhir reg la /
oM AHhU~M hrIHzhes brjod /
hU~M/
byang sems dkar dmar thabs dang shes rab ste //
bcud mchog bdud rtsi'i ro mchog bde ba skyed /
yab yum gnyis med snyoms 'jug byang chub sems //
skal ldan rigs kyi bu la dbang bskur bas //
ngag la bdud rtsi'i ro mchog myong gyur nas //
lus ngag yid la bde ba skye bar shog
/oM ma Ni pad+me hU~M/
bo d+hi tsit+ta ma hA su kha a b+hi Shiny+tsa AH
zhes bdud rtsi ril bu khar bcug
/bdud rtsi'i ro myang ba las dga' ba skyes pa ni bde ba'i nyams /
de'i rnam pa ma 'gags par snang ba ni gsal ba'i nyams /
ngo bo ngos bzung dang bral ba ni mi rtog pa'i nyams /
de gsum sems nyid gcig gi ngang du rdzogs pa ni dbyer mi phyed pa'i nyams su shes par gyis la bzo med du bskyang bar zhu /
zhes ngo sprad /
de ltar bla ma'i lus kyi dkyil 'khor du gsang ba'i dbang bskur pa thob /
ngag gi sgrib pa dag
/ngag yongs su smin par byas /
gsung rdo rje sngags kyi bzlas pa la dbang /
'bras bu longs spyod rdzogs pa'i sku 'thob rung gi rten 'brel gyi sa bon dang bag chags rgyud la bzhag pa yin no //
gsum pa sher ye ni /
dgongs gsol sngar ltar la /
bdag ming 'di zhes bya ba la shes rab ye shes kyi dbang bskur du gsol /
smin par mdzad du gsol /
shes rab ye shes kyi dbang gis yid smin par mdzad du gsol /
lan gsum /
thod pa'i bdud rtsi bla mas lag tu thogs la /
slob dpon gyi thugs ka nas 'od zer 'phros /
lha tshogs thams cad kyi thugs dam gyi rgyud bskul bas lha rnams snyoms par zhugs pa'i sbyor mtshams nas bde ba'i ngo bo bdud rtsi dkar dmar bab pa ka pA la'i bdud rtsi dang gcig tu 'dres pa khyed rang la byin par mos shig
/hU~M/
thabs shes dbyer med bde ba'i bcud //
phyag rgya bzhi ldan chos kyi dbang //
dga' bzhi'i ye shes khyad par can //
zag med bde chen stsol bar mdzad //
oM ma Ni pad+me hU~M/
bo d+hi tsit+ta dz+nyA na a b+hi Shiny+tsa AH
zhes bdud rtsi khar sbyin /
lan gsum 'thung du gzhug
/me long gi sin+d+hu ras dpral bar thig le byas la /
slob dpon dkyil 'khor gyi gtso bo 'du shes gsum ldan gyis phyag rgya dang snyoms par zhugs pa'i sbyor mtshams nas bde ba'i ngo bo bdud rtsi dkar dmar babs pa ka pA la'i bdud rtsi dang gnyis gcig tu 'dres par bsam /
slar slob mas dngos sam yid rig la snyoms par zhugs pa'i bde ba lha tshogs la mchod par phul bas bde stong gi nyams nam mkha'i khongs su yang mi shong ba slob ma'i rgyud la skyes par mos la /
bde stong gi rang ngo lhan skyes ye shes nam mkha' lta bu'i ngang du mnyam par 'jog mdzod /
sin+d+hu ra phyis pa'i me long bstan la /
dag cing gsal la dri ma med pa yi //
gsal stong ngos bzung med pa rang gi sems //
lhan cig skyes pa'i ye shes 'di bstan pas //
shes rab ye shes dbang dang ldan par shog
/oM AHhU~M hrIH
oM ma Ni pad+me hU~M/
tsit+ta a b+hi Shiny+tsa AH
zhes dang /
rang sems gsal la ngos bzung med pa me long lta bu 'di /
thugs rje chen po'i thugs yang dag pa'i ye shes rang la ye nas gnas pa lhan cig skyes pa yin no //
zhes ngo sprad do //
de ltar gsang ba b+ha ga'i dkyil 'khor du shes rab ye shes kyi dbang bskur pa thob /
yid kyi sgrib pa dag
/yid yongs su smin par byas /
thugs rdo rje pho nya'i lam bsgom pa la dbang /
'bras bu chos kyi sku 'thob rung gi rten 'brel gyi sa bon dang bag chags rgyud la bzhag pa yin no //
zhes brda' sprad /
tshig dbang gi don du maN+Dal phul nas /
kye hoH
rdo rje 'dzin zhabs bka' drin gyis //
spros pa'i dbang bskur bstsal lags kyi //
spros med don gyi dbang bskur che //
thugs rje chen pos bdag la stsol //
zhes gsol ba btab /
sin+d+hu ra med pa'i me long bstan la /
kye kye /
chos rnams gzugs brnyan lta bu ste //
gsal zhing dag la rnyog pa med //
gzung du med cing brjod du med //
rgyu dang las las yang dag byung //
rdo rje sems dpa'i me long bzhin //
de ni gsal dwangs rnyog pa med //
sangs rgyas kun bdag rang nyid ni //
bu khyod kyi ni snying la bzhugs //
rang bzhin med cing gnas med pa //
chos kun de ltar shes nas su //
sems can don ni mnyam med byos //
zhes dang de'i don bkrol la ngo sprod /
des spros dang bral ba'i dkyil 'khor chen por tshig gi dbang bskur pa thob /
lus ngag yid gsum cha mnyam der 'dzin gyi sgrib pa dag
/sgo gsum yongs su smin par byas /
ye shes rdo rje bsam du med pa'i rim pa bsgom pa la dbang /
'bras bu ngo bo nyid kyi sku 'thob rung gi rten 'brel gyi sa bon dang bag chags rgyud la bzhag pa yin no //
bzhi pa phyi lha dbang lus la bskur ba ni /
dgongs gsol byas la /
bdag ming 'di zhes bya ba la lha dbang lus la bskur du gsol /
lan gsum /
khyed rang rnams thugs rje chen por gsal ba'i dpral bar oM dkar po /
mgrin par AHdmar po /
thugs kar hU~M sngon pos mtshan par mos shig
/ces byas la 'bru gsum brjod cing gnas gsum du dri'i thig le bya'o //
dkyil 'khor pa'i lha tshogs gtso 'khor rnams las rang 'dra'i ye shes kyi sku gnyis pa re 'phros nas khyed rang rnams kyi spyi gtsug nas zhugs shing thim par mos shig
/gtso bo'i sku thogs la /
thugs rje chen po ye shes lha yi lha //
'gro drug kun la thugs rjes mnyam par gzigs //
rang rig byang chub sems kyi lha yin pas //
skal ldan rigs kyi bu la dbang bskur bas //
lus kyi sgrib pa bag chags kun sbyangs nas //
thugs rje chen po'i sku ru 'gyur bar shog
/oM AHhU~M hrIH
oM ma Ni pad+me hU~M/
skabs 'dir spro na 'khor rnams kyi lha dbang rig 'dzin chos kyi grags pa'i phreng skor las 'byung ba'am /
'ja' tshon pa'i lugs ltar sbyor chog cing /
bka' 'bum gzhung du ma gsungs pas dkyus la 'di nyid kyi don 'dus pa yin no //
de ltar phyi lha dbang lus la bskur pas lus lhar byin gyis brlabs pa yin pas /
deng nas brtsam ste lus tha mal du 'dzin pa spangs nas gzugs su snang ba thams cad jo bo thugs rje chen po'i sku ru shes par gyis shig
/ces gdams /
lnga pa nang chos dbang ngag la bskur ba ni /
dgongs gsol byas la /
bdag ming 'di zhes bya ba la chos dbang ngag la bskur du gsol /
lan gsum /
dkyil 'khor pa'i thugs ka nas yi ge drug pa'i tshogs spros slob ma'i mgrin par thim par bsam la /
yi ge drug pa dngul gyis bris pa gtad la /
yi ge 'bru drug sprul sku cho 'phrul drug
/'gro drug skye sgo gcod cing sgrib pa sbyong //
thugs rje chen po'i yang snying yi ge drug
/skal ldan rigs kyi bu la dbang bskur bas //
ngag gi sgrib pa bag chags kun sbyangs nas //
thugs rje chen po'i gsung dang dbyer med shog
/oM AHhU~M hrIH
yig drug dang wA ka a b+hi Shiny+tsa hU~M/
zhes bskur zhing /
slob dpon gyi thugs kar zla ba la hrIHyi ge sngags phreng dang bcas pa dang /
slob ma'i snying gar zla ba la hrIHyig tsam gsal btab /
slob dpon la mos gus byas pa'i rkyen gyis /
de'i thugs ka'i sngags phreng gnyis pa chad zhal nas thon /
slob ma'i khar zhugs snying ga'i sa bon gyi mthar spar btab pa bzhin 'khod par bsams la /
yi ge drug pa lan bdun rjes zlos byar gzhug
/de ltar nang sngags dbang ngag la bskur pas ngag sngags su byin gyis brlabs pa yin pas /
deng nas brtsam ste ngag tha mal du 'dzin pa spangs nas sgra ru grags pa thams cad jo bo thugs rje chen po'i gsung yi ge drug ma'i rang sgrar shes par gyis shig
/ces gdams /
drug pa gsang ba rig pa'i rtsal dbang sems la bskur ba ni /
dgongs gsol byas la /
bdag ming 'di zhes bya ba la rig pa rtsal gyi dbang bskur du gsol /
lan gsum /
chos dbyug sba dkar tshigs gsum pa slob ma'i snying gar gtad la /
'di ltar chos dbyug gi mtshon don /
chos nyid byang chub sems kyi rtags su kha dog dkar ba /
ma bcos rang byung bas gcig pur skyes pa /
sku gsum rang la shar bas tshigs gsum dang ldan pa'i brda go bar gyis shig
/rang byung chos sku skye ba med pa la //
sna tshogs 'char ba rig pa'i rtsal yin te //
dbang po tshogs drug yul drug dbyings na gsal //
nyon mongs drug ni sku drug ye shes drug
/rang shar rang grol chos nyid rol pa'i ngang //
skal ldan rigs kyi bu la dbang bskur bas //
rig pa rtsal gyi dbang mchog thob par shog
/oM AHhU~M hrIH
oM ma Ni pad+me hU~M/
tsit+ta a b+hi Shiny+tsa hU~M/
dus da nas bzung ste nyon mongs pa drug spang du med /
ye shes drug dang sku drug rang byung du shar rang byung du grol ba yin no //
de ltar chos dbang sems la bskur pas yid thugs su byin gyis brlabs pa yin pas /
deng nas brtsam ste yid tha mal du 'dzin pa spangs nas rnam par rtog pa thams cad jo bo thugs rje chen po'i thugs stong nyid dang snying rje dbyer med par rtogs par gyis shig
/slar tshig dbang gis ngo sprad pa ni /
kye /
rigs kyi bu rnams ma yengs par gson cig
/dbang thams cad kyi mes po'am rtsa ba ni rig pa rtsal gyi dbang 'di nyid yin te /
'di thob pas dbang thams cad thob pa yin no //
de gang la bya na sangs rgyas dang sems can rig ma rig las byung ste /
ma rig na 'khor ba dang ngan song yin /
rig na sangs rgyas yin te /
rang rig pa byang chub kyi sems nangs rtogs na nangs sangs rgya /
nub rtogs na nub sangs rgya bas /
byang chub kyi sems ni sangs rgya ba ltar snang yang sangs rgyas kyi ngo bo nyid kyang ma grub /
ngan song du 'gro ba ltar snang yang ngan song gi ngo bo nyid kyang ma grub /
bde sdug ji ltar snang yang byang chub kyi sems thig le nyag gcig la bri ba dang gang ba med do //
'o na de lta bu'i dbang de slob dpon gang gis bskur na /
slob dpon sangs rgyas kyi cha la btags te rang sems sangs rgyas su rtogs pa gcig gis so //
slob ma ye shes kyi cha la btags te snang ba thams cad byang chub kyi sems thig le nyag gcig gzugs brnyan rang byung gi dkyil 'khor yin te /
de lta bu'i dkyil 'khor mthong bar 'dod pa ni gdong g.yogs de grol ba'o //
rang rig byang chub kyi sems thig le nyag gcig stong gsal chen por mthong ba ni mig phye ba'o //
rang rig pa chos kyi skur yid ches pa ni dkyil 'khor gyi lha tshogs mthong ba'o //
de'i ngang las rang sems chos sku mi 'gyur ba ni dkyil 'khor du zhugs pa'o //
rang rig chos kyi skur brtan pa thob nas mngon du gyur pa ni dbang dang dngos grub thob pa yin no //
de rnams ni rig pa rtsal gyi dbang zhes bya ba'o //
de ltar ye shes kyi dkyil 'khor du tshig gi dbang bskur pa thob /
lus ngag yid gsum cha mnyam der 'dzin gyi sgrib pa dag
/sgo gsum yongs su smin par byas /
ye shes rdo rje bsam du med pa'i rim pa bsgom pa la dbang /
'bras bu ngo bo nyid kyi sku 'thob rung gi rten 'brel gyi sa bon dang bag chags rgyud la bzhag pa yin no //
zhes rtogs pa bskyed do //
de brtan par bya ba'i slad du me tog 'thor la /
de ltar bum pa'i dbang gis lus smin /
gsang ba'i dbang gis ngag smin /
shes rab ye shes kyi dbang gis yid smin /
lha dbang lus la bskur bas lus lhar brtan /
chos dbang ngag la bskur bas ngag sngags su brtan /
rig pa'i rtsal gyi dbang gis nyon mongs pa lnga ye shes su shar /
thugs rje chen po'i sku dang ye shes su gyur nas 'khor los sgyur ba'i rgyal po ltar rig pa'i rgyal po rang dbang thob par gyur cig
/ces lan gsum brjod la rol mo bsgrag go
/gsum pa mjug gi bya ba la'ang gnyis /
dbang dang dkyil 'khor gyi rjes rim mo //
dang po la gsum /
rjes gnang gnyis /
dam tshig bzung ba sogs so //
dang po rang don rjes gnang ni /
khyed rnams kyis dus dang gnas skabs spyod lam thams cad du lha'i rnal 'byor dang mi 'bral bar gyis la 'bru drug rgyun chad med par zlos /
stong nyid snying rje dbyer med du bsgom pa dang mi 'bral bar gyis shig
/ces gdams /
gnyis pa gzhan don rjes gnang ni /
khyed rang rnams gdan pad+ma dang rin po che'i khri la bzhag
/steng du gdugs dkar nor bu'i tog gis spras pa phub /
phyag tu chos 'chad pa'i nyer spyad rnams gtad /
bkra shis mchod pa'i yo byad du mas mtha' bskor te khams gsum chos kyi rgyal srid chen po la dbang bsgyur chen por mnga' gsol bar mos shig
/de dag dngos su 'grub na gang lcogs bya zhing /
mi 'grub na gdan dang gdugs ri mor bris pas mtshon byed bya ba'am yid kyis dmigs /
chos skor gyi po ti dang spyi blugs lag tu gtad /
dung 'bud du bcug la /
khyab bdag chen po rin chen gdugs //
'gro ba'i sdug bsngal skyob par gyis //
chos kyi dung ni bla med mchog
/dri med kun tu gang bar gyis //
'khor los sgyur ba stobs po che //
chos kyi 'khor lo bskor bar gyis //
snying rje chen po blo yi mchog
/bdud rtsi'i chu rgyun dbab par gyis //
dpal ldan sangs rgyas pad+ma skyes //
nyon mongs skyon gyis ma gos gyis //
ji srid 'khor ba ma stongs bar //
sems can don kun sgrub par gyis //
rdo rje 'dzin pa slob dpon gyi dbang dam pa thob par gyur cig
/ces dang /
khyed rnams kyis thugs rje chen po'i chos 'di sems can gyi don du blo skyed la sgrubs shig
/shod cig
/ston cig
/'gro ba'i don gyis shig
/ces lan gsum brjod do //
gsum pa dam tshig bzung ba ni /
de ltar na gangs can lha gcig chos skyong ba'i rgyal po srong btsan sgam po'i bka' srol las byon pa'i thugs rje chen po 'gro 'dul yid bzhin nor bu lha mang gi dkyil 'khor du dbang bskur ba legs par grub pa yin pas de'i gnas skabs su thob pa'i rtsa ba dang yan lag gi dam tshig sdom pa'i gnas la bsrung sdom tshul bzhin du mdzad pa dang /
gangs can mgon po lhag pa'i lhar rtag tu gzung bar bgyi'o snyam pa'i blos 'di'i rjes zlos /
gtso bos ji ltar sogs dang /
gtang rag maN+Dal /
lus longs spyod 'bul ba /
dge bsngo spyi ltar bya'o //
gnyis pa cho ga'i rjes rim ni /
tshogs byin rlabs nas brtsam /
dngos grub blang ba /
gtang rag
/bsngo smon shis brjod kyi bar las byang ltar yongs su rdzogs par bya'o //
gal te rgyal po lugs kyi nam mkha'i rgyal po'i dbang bskur bar 'dod na /
dkyil 'khor gyi gtso bo go 'pho zhing sngags gzungs ring gtsor bton pa las spyi'i khog 'di nyid las 'phrul pas chog go
/lha dang sngags 'di byang phyogs rgyud 'di ru //
'grub par lung bstan de las lhag par yang //
bod chos rtsa ba 'di nyid byin che bas /
blo bzang rnams kyis don gnyis spyod par rigs //
yig drug chos sgra thos tshad smin byed 'di'i //
snod rung 'phags pa'i phrin las ji srid pa //
de srid chos 'di 'chad cing spel kho nas //
'gro kun srid pa'i mtsho las sgrol byed shog
/ces pa 'di'ang gsar ma'i lugs kyi spros pa sogs kha skong dang gsar rtsom rigs ma bkod par bka' chems rang gi sgrub skor dang zhal gdams rtsa bar bzung ste mtshams sbyor sogs bltas chog tu /
'jig rten mgon po karma pa yab sras kyi rjes 'jug tha shal pa /
pad+ma gar dbang phrin las 'gro 'dul rtsal gyis dpal spungs yang khrod thugs rje'i dbang phyug gi pho brang brag gi ba gam dang 'dab 'byor pa'i sgrub gnas kun bzang bde chen 'od gsal gling du bgyis pa dge legs 'phel //

//
