@#//
dpal rdo rje phur bu'i sgrub pa chen po'i rim pa gsal bar byed pa dngos grub kyi dga' ston zhes bya ba bzhugs so //
dpal rdo rje phur bu'i sgrub pa chen po'i rim pa gsal bar byed pa dngos grub kyi dga' ston zhes bya ba /
bla ma dang dpal rdo rje gzhon nu la phyag 'tshal lo //
de yang dpal he ru ka'i sku gsung thugs rdo rje snying po ye shes kyi dngos grub sgrub cing bdud kyi g.yul las rab tu rgyal bar byed pa'i sgrub pa chen po'i rim pa la sngon 'gro
/dngos gzhi /
rjes kyi bya ba dang gsum las /
sngon 'gro la'ang sgrub pa'i gzhi gzung ba dang /
sa'i cho ga dang /
lhag par gnas pa'i rim pa'o //
dang po ni /
ston pa /
'khor /
gnas /
yo byad /
bsgrub chos te phun sum tshogs pa lngas sgrub pa'i gzhi gzung ba'o //
gnyis pa sa chog la /
sa bslang ba /brtag pa /
sbyang ba /
gzung ba /
srung ba dang lnga las /
dang po la gnyis kyi snang ba las bslang ba ni /
rgyal po la sogs pa'i bdag po la rin dang bden pa'i gtam gyis gnang ba zhu zhing /
mi snang ba las bslang ba ni /
gang du dkyil 'khor byar rung ba'i gnas der bdag gi rnal 'byor sngon du 'gro bas /
mdun du dri'i maN+Dal me tog gi tshom bu can gyi mthar mchod pa dang /
sa bdag spyi sgos gyi gtor ma bshams la oM badzra kro d+ha a mr-ita kuN+Da lI hU~M/
ts+tshin+d+ha ts+tshin+d+ha hU~M phaTas bsang /
raM yaM khaM gis sbyang /
thams cad stong nyid nam mkha'i ngang //
b+h+rU~M las rin chen snod nang du //
oM las phyi nang mchod pa'i tshogs //
so so'i lha mo'i rol par bcas //
rab 'byams nam mkha' gang bar gyur //
oM badzra puSh+pe d+hU pe A lo ke gan+d+he nai wid+ya shab+da pU dza sa ma ya hU~M/
zhes dang /
gtor gzhong rat+na'i gzhal yas su //
gtor ma 'dod yon phung por spungs //
oM AHhU~M lan gsum rgya dang bcas pas brlabs te bdud rtsi'i rang bzhin du bltas la /
tshom bu /
laM las sa'i lha mo sku mdog gser btso ma lta bu zhal gcig phyag gnyis pa /
rin po che'i bum pa bsnams pa /
zhi zhing 'dzum pa'i nyams can /
dar gyi stod g.yogs dang rin po che'i rgyan sna tshogs kyis brgyan pa /
lte ba yan chad sa steng du 'thon par gyur /
rang gi snying ga'i 'od zer gyis sa 'og nas ye shes kyi lha mo 'khor dang bcas pa badzra sa mA dzaHsa spyan drang /
dzaHhU~M baM hoH
gnyis su med par gyur /
oM badzrI b+ha wa a b+hi Shiny+tsa hU~M/
zhes dbang bskur rin chen 'byung gnas kyis rgyas gdab /
oM pri thi wI de wI sa pa ri wA ra ar+g+haM pra tIts+tsha swA hA nas /
shab+da'i bar gyis mchod /
a kA ro'i sngags kyis gtor ma phul la sa gnon gyi rgyas /
skyob pa sangs rgyas thams cad kyi //
spyod pa'i tshul dang khyad par du //
sa dang pha rol phyin rnams la //
lha mo khyod ni dpang du gyur //
shAkya seng ge skyob pa yis //
ji ltar bdud kyi sde bcom pa //
de bzhin bdag kyang bdud sde las //
rgyal bar byas te dkyil 'khor bri //
zhes gsol ba btab pas rig pa 'dzin pa khyod ci dga' bar spyod cig ces gnang ba byin nas de nyid du thim par gyur /
de nas bye brag gi sa'i bdag po b+hU mi pa ti sa pa ri wA ra badzra sa mA dzaHsa spyan drang /
s+d+yA na pa ti sogs gsum gyis gtor ma phul /
gang dag 'dir gnas lha dang klu
/gnod sbyin srin po'am gzhan dag la //
dkyil 'khor don du sa phyogs 'di //
bdag zhu khyed kyis bstsal du gsol //
b+hU mi pa ti sa pa ri wA ra sarba b+hUta gats+tsha /
gnang ba byin nas rang gnas su gshegs par bsam la /
tshom bu dang mchod rdzas rnams bsdu /
gnyis pa brtag pa la lto 'phye chu sa'i pra brtag pa gsum gyi /
dang po ni /
lto 'phye dpyid gsum shar /
dbyar gsum lho /
ston gsum nub /
dgun gsum byang du kha bltas te gnas pa'i lus kyi cha rnams thig gis legs par gtan la phab pa'i mchan gyi mdun nas khru gang tsam du brko bar bya'o //
gnyis pa chu rtags ni /
brkos pa'i khung bu de bdud rtsi lnga'i chus bkang la shar phyogs su gom pa lnga bcu'i bar song ste slar log nas bltas pas ma bri na don grub /
bri na zhi ba'i cho ga bya ba dang /
gzhan yang chu de g.yas su 'khor na bzang /
g.yon du 'khor na drag po'i sbyin sreg gis zhi bar bya'o //
gsum pa sa rtags ni /
rin po che dang 'bru sman snying po lnga sogs kyis gang ba'i gter gyi bum pa stegs bu'i dbus su gzhug cing /
brkos pa'i sa de nyid kyi ro lnga bsal nas slar bkang bas lhag cing mtho na rab /
ma khengs na gtso bo'i sngags kyis mtshan ma ngan pa bsal lo //
gsum pa sbyong ba la las dang /
rdzas sngags /
ting nge 'dzin bla na med pa'i sbyong ba gsum gyi /
dang po ni /
legs par brkos pas sa'i zug rngu rnams yang dag par bsal te dri zhim po'i chu dang sbyar nas stegs bu rgyar 'dom gang /
dpangs su khru gang pa khod snyoms shing 'thas par bya'o //
gnyis pa rdzas sngags kyis sbyong ba ni /
he ru ka'i snyems dang ldan pas dkyil 'khor gyi sa la 'khyil pa bzlas pa'i yungs chu thal bar gtor zhing /
de bzlas pa'i ba byung lngas g.yon skor du byug
/dri'i chus kyang bsang gtor byas nas /
oM b+hU khaM/
sa gzhi nam mkhar bsam /
hU~M laM hU~M/
rdo rje'i sa gzhir bskyed /
oM me di nI badzrI b+ha ba badzra ban+d+ha hU~M/
rdo rje'i rang bzhin du bcings te byin gyis brlab /
gsum pa ting 'dzin bla med sbyong ba ni /
sa la sogs pa sna tshogs pa'i chos thams cad stong pa nyid du ro gcig par mos par bya'o //
bzhi pa gzung ba la gsol gdab /
bka' bsgo stangs stabs gsum gyi dang po ni /
dkyil 'khor gyi khor sa yongs su brgyan pa'i gzhi der me tog bkram pa'i dbus su slob dpon dpal gyi chas gos kyis brgyan pa 'dug nas bdag gi rnal 'byor rdzogs par byas la /
nam mkha' gang ba'i lha rnams la phyag gi mchod pas mchod nas /
spos phor bzung /
lce hU~M las skyes pa'i rdo rjer bsam la /
phyogs bcu dus gsum bzhugs pa yi //
rgyal ba sras bcas thams cad dgongs //
sems can kun gyi don gyi phyir //
dkyil 'khor chen po bdag bgyid pas //
bdag cag rjes su gzung ba'i phyir //
sa 'di shis par byin rlob gsol //
zhes gsum gyis snyan gsan dbab /
de nas phyogs bzhir gnas pa'i slob ma rnam rgyal la sogs pa'i nga rgyal 'dzin pa bzhis phyi nang gi mchod pa sngon du 'gro bas /
shar nas /
e ma'o /
mchog tu gsang ba gsum gyi dkyil 'khor 'dir //
dus gsum 'du 'bral med par rtag tu sbyor //
gnyis med thig le byang chub dag pa'i sku
/byang chub rdo rje khyed la phyag 'tshal lo //
de bzhin gshegs pa kun zhi ba //
de bzhin gshegs pa kun gyi gnas //
chos kun bdag med pa yi mchog
/dkyil 'khor dam pa bshad du gsol //
lho nas /
e ma'o /
rol pa'i cho 'phrul che la mnga' brnyes pa'i //
bka' yi 'khor lo gsang ba'i yon tan ston //
thugs rje'i cho 'phrul chos kyi char pa 'beb //
gsang sngags bdag po khyed la phyag 'tshal lo //
mtshan rnams thams cad yang dag rdzogs //
mtshan min thams cad rnam par spangs //
kun tu bzang po sku yi mchog
/dkyil 'khor dam pa bshad du gsol //
nub nas /
e ma'o /
gsung gi thigs pa thugs kyi rgya mtsho'i klong //
lung dang man ngag gtan tshigs kun gyi mdzod //
dus gsum rnal 'byor dbang phyug bgrod pa'i tshul //
bdud rtsi thigs pa'i mdzod la phyag 'tshal lo //
zhi ba'i chos ni mchog las byung //
ye shes spyod pa rnam sbyong mdzad //
kun tu bzang po gsung gi mchog
/dkyil 'khor dam pa bshad du gsol //
byang nas /
e ma'o /
dus gsum bde gshegs kun gyi thugs kyi thugs //
mi nub chos kyi rgyal mtshan 'dzin byed pa //
smra ba'i seng ge chen por dbang bskur ba //
rdo rje las mchog khyod la phyag 'tshal lo //
sems can kun gyi sems chen po //
rang bzhin dag cing dri ma med //
kun bzang thugs mchog kha lo bsgyur //
dkyil 'khor dam pa bshad du gsol //
zhes don dran bzhin pas gsol ba gdab bo //
gnyis pa bka' bsgo ba ni /
de nas hU~M badzrod tiSh+Tha zhes bsgoms pa'i dkyil 'khor nam mkhar btegs nas shar du phyogs te /
sems can ma rig pa'i mun par song zhing bdud kyis brlams pa rnams la bltas nas de rnams kyi bdud gzhom pa'i phyir /
rang nyid dpal chen por gsal ba'i mig gnyis ma dang Ta las nyi ma dang zla ba mig 'bras hU~M las bskal pa'i me 'bar bas 'jig rten 'di la kun tu bsdig par bya zhing /
rdo rje khro bo'i lta stangs kyis phyogs kun tu blta zhing /
oM badzra kro d+ha dr-iSh+Ta ma A/
zhes brjod pa dang bcas te /
hU~M/
sangs rgyas kun gyi ye shes sku
/ngang nyid rdo rje chos dbyings las //
'bar ba'i khro bo mi bzad pa'i //
sku yi dbyig tu bdag gyur to //
zhes nga rgyal bzung nas rkang mthil hU~M las 'bar ba'i rdo rjer byas te /
sgeg pa dang bcas pas rdo rje gsor /
dril bu 'khrol la kI la ya drag por brjod cing rdo rje'i gom pas g.yas su bskor nas dbang ldan du song ste /
hU~M/
sa phyogs 'di na gnas pa yi //
lha klu gnod sbyin dri za dang //
'byung po srin po sha za'i tshogs //
gang dag gnas pa myur du song //
rdo rje gzhon nu'i bka' byung nas //
gang dag mi 'gro de rnams la //
ye shes rdo rje rtse dgu yis //
mgo nas brgyabs nas rting par 'gems //
zhes lan gsum dang kI la ya brjod cing drag po'i tsham rngam khro bo du ma spros pas bgegs bcom ste /
dkyil 'khor gyi gzhi hU~M las rdo rje'i rang bzhin du byin gyis brlabs so //
gsum pa stangs stabs ni /
khro bo'i nyams dang ldan pas hU~M gi sgra drag por brjod cing dbang ldan nas slob dpon dbus dang /
slob ma phyogs bzhir 'khod de /
shar du g.yas brkyang /
lhor g.yon brkyang /
nub tu sa ga
/byang du zlum po /
dbus su mnyam pa la sogs pa dang /
gzhan yang khro bcu la sogs pa'i stangs stabs ji ltar rigs pas kyang gcag cing gzung bar bya'o //
lnga pa srung ba la phur bu gdab pa dang /
srung 'khor bsgom pa gnyis las /
dang po ni /
seng ldeng la sogs pa'i phur bu sor bcu gnyis pa tsan dan dmar pos byugs pa bcu'i mgul du kha dog lnga'i srad bus dkris shing rtse mor me tog dang /
yungs dkar gyi thum bu bcings pa rnams bsang sbyang /
stong pa'i ngang las hU~M yig bcu yongs su gyur pa las stod khro bo bcu la smad phur bu'i dbal can rtse mo rab tu 'bar ba'i me lta bur bsam nas phur bu bsgril zhing kI la ya brjod pas byin gyis brlabs la /
oM badzra kro d+ha hU~M kA ra hU~M/
gnod byed 'byung po gardza gardza hU~M phaT/[ \u0fbf ]oM badzra kro d+ha bi dza ya hU~M/
gnod byed 'byung po ha na ha na hU~M phaT/
oM badzra kro d+ha ya mAn+ta ka hU~M/
gnod byed 'byung po pa tsa pa tsa hU~M phaT/
oM badzra kro d+ha ha ya grI ba hU~M/
gnod byed 'byung po hu lu hu lu hU~M phaT/
oM badzra kro d+ha a mr-ita kuN+Da lI hU~M/
gnod byed 'byung po ts+tshin+d+ha ts+tshin+d+ha hU~M phaT/
oM badzra kro d+ha trai lokya bi dza ya hU~M/
gnod byed 'byung po b+hin+d+ha b+hin+d+ha hU~M phaT/
oM badzra kro d+ha a pa ra dzi ta hU~M/
gnod byed 'byung po tiSh+Tha tiSh+Tha hU~M phaT/
oM badzra kro d+ha Ar+ya a tsa la hU~M/
gnod byed 'byung po b+han+d+ha b+han+d+ha hU~M phaT/
oM badzra kro d+ha nI la daN+Da hU~M/
gnod byed 'byung po da ha da ha hU~M phaT/
oM badzra kro d+ha ma hA ba la hU~M/
gnod byed 'byung po s+pho Ta s+pho Ta hU~M phaT/
ces sngags tshig rnams brjod cing /
dbang po la sogs pa'i bgegs rnams kyi spyi bo nas bsdigs pas gsang ba'i bar phug ste gser gyi sa gzhi la sbrags nas g.yo 'gul med cing bde ba chen por ro gcig tu gyur par bsam /
phur bu rnams dkyil 'khor khang pa'i phyogs mtshams brgyad dang /
steng 'og gi phur bu shar nub tu gdab cing /
de rnams kyis bgegs thams cad bsrung ba'i las mdzad par bsam la thun mtshams su mchod par bya'o //
gnyis pa srung 'khor sgom pa ni /
rang gi sems nyid skye med chos skur dag pa'i ngang las skad cig gis dpal chen po rdo rje gzhon nu yum dang bcas pa'i skur gyur pa'i thugs ka nas /
sprul pa'i khro tshogs phur bu 'bar ba'i sprin 'phro ba rnams kyis bdud bgegs log par 'dren pa thams cad tshar bcad /
slar 'dus te rdo rje phur bu'i ra bas phyogs thams cad gtams par bsam la /
hU~M/
steng yang phur bu'i bla re la //
phur bu'i thog chen char ltar 'beb //
'og kyang phur bu'i sa gzhi la //
phur bu'i 'du 'phro me ltar 'bar //
phyogs mtshams phur bus gtams pa la //
phur bu'i tshwa tshwa skar ltar 'khrugs //
phur bu'i mtshams las ma 'da' zhig
/oM badzra kI li kI la ya /
gardza /
ha na /
da ha /
pa tsa /
b+han+d+ha /
hu lu /
tiSh+Tha /
tshin+da /
b+hin+d+ha /
s+pho Ta ya /
gnod byed 'byung po mA ra ya hU~M phaT/
ces brjod pas rdo rje phur bu'i rwa gur ye shes kyi me 'bar bas phyogs mtshams thams cad du khyab par blta'o //
de dag ni sa'i cho ga ste nyin dang po'i bya ba'o //
gnyis pa lhag par gnas pa'i rim pa la /
lha sta gon /
bum pa sta gon /
slob ma sta gon dang gsum las /
dang po ni /
stegs bu sogs dkyil 'khor gyi gzhi der /
lha gnas mi 'chol bar nges pa'i phyir mtshan ma byas la /
gtso bo'i gnas su dri zhim po bdud rtsi lnga dang sbyar ba'i thig le gru bzhi /
'khor gyi gnas la zlum po /
de rnams su lha so so'i sngags brjod cing me tog gi tshom bu bkod nas mtha' mchod pas bskor /
rang nyid nub tu phyogs pas 'dug nas rnam pa ting nge 'dzin gyi dkyil 'khor bskyed pa dang /
sngar nam mkhar btegs pa'i rang bzhin ye shes kyi 'khor lo dgug cing mchod bstod rnams las byang ltar byas la /
pus mo g.yas pa sa la btsugs te spos btul zhing dril bu 'khrol ba dang bcas pas /
rdo rje gzhon nu bcom ldan 'das //
rig sngags rgyal la phyag 'tshal lo //
sems can rnams la brtse ba dang /
khyed rnams la yang mchod pa'i phyir //
rdo rje 'dzin pa bdag gis ni //
nangs par dkyil 'khor 'bri bar 'tshal //
rjes su brtse bas nyer dgongs te //
kun gyis byin gyis brlab tu gsol //
zhes lan gsum gyis snyan gsan dbab pas /
de rnams kyis legs so zhes bya ba byin par bsam nas /
sngar gyi sngags rgyas dkyil 'khor btegs la nam mkhar dgod par bya zhing tshom bu dang mchod pa rnams bsdu'o //
gnyis pa bum pa ni /
gser la sogs pa'i bum pa bcu rtsa ba nag po med pa mgrin pa mtho zhing mchu 'phyang ba rang rang gi mtshan ma bkod pa /
'bras bu can gyi yal gas kha brgyan cing rjes su mthun pa'i gos kyis mgrin pa bcings la /
gser dngul mu tig byi ru mu men te rin po che lnga /
nas 'bras gro sran ma til te 'bru lnga /
ga bur gurgum tsan dan dkar dmar gla rtsi dza ti ste dri lnga /
'o ma mar sbrang rtsi bu ram lan tshwa ste snying po lnga /
br-i hasti ste kaN+Da ka ri shwa ta pa rA dzi tA daN+Dot+pal ha sa de wa ste sman lnga rnams nang du bcug
/bdud rtsi lnga dang bcas pa'i dri'i chus bkang ba'i gtso bum gyi steng du dri'i chu yi ge gsum gyis sngags pa'i dung chos dang /
me tog gi phreng ba bcings pa'i rdo rje dang rigs lnga'i cod pan bzhag
/de nas bum pa rnams 'dab ma brgyad pa'i pad+ma'i dbus dang phyogs mtshams /
shar nub kyi phyir steng 'og gi dang las bum byang shar gyi phyi'i grwa rnams su bkod la bsang sbyang /
stong pa'i ngang las b+h+rU~M las rin po che'i bum pa mtshan nyid thams cad tshang ba yangs shing rgya che ba'i nang du pad+ma dang nyi zla'i gdan la /
hU~M las dpal chen po khro bo bcu dang bcas pa skad cig gis gsal bar bsgom ste /
de yang dbus su gtso bo /
gzhan brgyad du phyogs mtshams kyi khro bo dang /
shar nub kyi phyi ru steng 'og gi khro bo /
las thams cad par 'khyil pa rnams bsgom pa yin no //
de nas ye shes kyi 'khor lo gzhug cing mchod bstod byas la /
gtso bo'i snying po brgya rtsa brgyad dang /
gzhan rnams la nyer gcig re bzlas te /
lha thams cad chags pa chen pos 'od du zhu nas byang chub kyi sems su ro gcig tu gyur pa'i khar sa bon 'bru lngas mtshan par bsam la /
gtso bo'i snying pos dung zhal gyi dri bum pa rnams su dbul zhing mtshan ma'i lha dang bcas pa'i bum pa rnams mchod nas dben par bzhag go
/zhar byung gsung rten thod pa mtshan ldan du bdud rtsi ril bu dang bcas pa'i myos byed kyis gang ba'i kha me long la so so'i snying po bris pas bkab pa bcu /
dkyil 'khor gyi lha rnams rang rang gi shes rab ma dang snyoms par zhugs pa'i byang sems ye shes kyi bdud rtsi mchog tu bltas la bo d+hi tsit+ta dang /
a mr-ita'i sngags kyis spar zhing /   (rtsa sngags la oM b+ho d+hi tsit+ta ma hA su kha A be sha ya a AH
btags pa dang /
oM AHhU~M sarba pany+tsa a mr-ita hU~M hrIHThAH
mchan /)
thugs rten lcags sam seng ldeng /
dug shing tsher ma can rnams gang rung la byas pa'i gtso phur sor bcu drug
/khro bo sor bcu gnyis /
za gsod mtho re /
sras mchog mar bcad sor brgyad pa khro bo sogs rang gi zhal can /
rgya mdud nyis rim 'chang bzung zur brgyad dbal zur gsum chu srin gyi kha nas 'thon pa'i /
gtso phur rnams 'gying zhing brjid chags pa /
las phur rnams gsor bde ba /
dar sna lnga'i cod pan gyen du 'phur zhing rang rtags snying pos mtshan pa rdzas dgus ngar blud pa rnams ru sbal gyi khog pa'am thod pa sogs su dar nag gis bkab ste bzhag go
/gzhan yang yon tan phrin las kyi rten dang /
mchod rdzas dang sgrub rdzas la sogs pa nye bar mkho ba'i yo byad thams cad ma tshang ba med par sta gon bya'o //
gsum pa slob ma lhag gnas ni /
dam bsre zhing bsnan pa'i cho ga ste sgrub gzhung chen mo las shes par bya'o //
spyi don gnyis pa sgrub pa'i dngos gzhi la rten gyi dkyil 'khor 'du bya ba /
de nyid sgrub cing mchod nas dbang bskur ba'o //
dang po la mtshams gcad pa /
ma traM bsgral ba /
chag chag gdab pa /
thig gdab pa /
tshon dgye ba /
phur bu dgod pa /
rgyan rdzas dgram pa dang bdun las /
dang po la gsum gyi phyi mtshams gcad pa ni /
sgrub khang gi phyi'i phyogs bzhir tho bzhi brtsigs la rgyal chen bzhi'i tsaka li rab gnas can gzug
/de dag gi mdun du mchod pa lnga dang gtor ma re bshams la /
rang nyid dpal chen po'i snyem pa dang bcas pas shar du song ste /
mngon par bshams pa'i mchod gtor rnams /
oM badzra kro d+ha a mr-ita kuN+Da lI hU~M/
ts+tshin+d+ha ts+tshin+d+ha hU~M phaTas bsang /
raM yaM khaM gis sbyang /
thams cad stong nyid nam mkha'i ngang //
b+h+rU~M las rin chen snod nang du //
oM las phyi nang mchod pa'i tshogs //
so so'i lha mo'i rol par bcas //
rab 'byams nam mkha' gang bar gyur //
oM badzra puSh+pe d+hU pe A lo ke gan+d+he nai wid+ya shab+da pU dza sa ma ya hU~M/
zhes dang /
gtor gzhong rat+na'i gzhal yas su //
gtor ma 'dod yon phung por spungs //
oM AHhU~M lan gsum rgya dang bcas pas byin gyis brlab pa sngon du 'gro bas /
rang gi thugs ka'i hU~M las 'od zer 'phros pas rgyal po chen po /
yul 'khor srung /
'khor dang bcas pa spyan drangs par bsam la /
hU~M/
gsang bdag spyan sngar dam mnos shing //
bstan pa bsrung bar zhal bzhes pa //
rgyal po chen po yul 'khor srung //
'dir gshegs rten la brtan par bzhugs //
badzra sa mA dzaHsa spyan drang /
dzaHhU~M baM hoH
gnyis su med par gyur /
oM ma hA rA dza sa pa ri wA ra ar+g+haM nas shab+da'i bar gyis mchod /
rtsa sngags mthar /
i daM ba liM ta kha kha khA hi khA hi zhes lan gsum gyis gtor ma phul la /
hU~M/
dri za'i mnga' bdag yul 'khor srung //
zhi ba'i las mdzad sku mdog dkar //
lha yi thugs dam pi waM bsnams //
de la bstod de phyag kyang 'tshal /

/rgyal po chen po 'khor bcas kyis //
sngon gyi tha tshig ji bzhin du //
mchod sbyin gtor ma 'di bzhes la //
sgrub pa'i bar chad kun srungs shig
/ces bstod cing 'phrin las bcol /
oM d+h+r-ita rASh+Ta ya swA hA/
tiSh+Tha badzra /
zhes brtan bzhugs bya /
lho la sogs pa'i phyogs gzhan gsum du rim bzhin song ste /
cho ga gzhan snga ma lta bu las yul 'khor srung zhes pa'i tshab du /
'phags skyes po dang /
mig mi bzang dang /
rnam thos sras zhes bsgyur bas spyan 'dren mchod gtor 'bul ba rnams shes par byas la /
bstod pa'i tshe /
hU~M/
gshin rje'i mnga' bdag 'phags skyes po //
mngon spyod las mdzad sku mdog sngo //
tshar gcod be con ral gri bsnams //
de la bstod de phyag kyang 'tshal //
oM bai rU D+ha kAHya swA hA/
hU~M/
klu yi mnga' bdag spyan mi bzang //
dbang gi las mdzad sku mdog dmar //
tshogs rdzogs mchod rten sbrul zhags bsnams //
de la bstod de phyag kyang 'tshal //
oM bi rU pAk+ShAHya swA hA/
hU~M/
gnod sbyin mnga' bdag rnam thos sras //
rgyas pa'i las mdzad ljang ser sku
/gter 'chang be con ne'u le bsnams //
de la bstod de phyag kyang 'tshal //
oM bai shra ba NaHya swA hA/
phrin las bcol ba sogs gong bzhin du bya zhing /
'khor yug thams cad du rgyal thabs bzhis rdo rje'i gur phub par bsam mo //
gnyis pa nang mtshams gcad pa la gsum gyi dang po dam sri mnan pa ni /
dug shog gam ra sog la dam sri'i gzugs rten tshul bzhin du bris pa sgrub khang gi sgor dong gru gsum par lcags snod du bkod la /
('dir gser skyems mdzad /
mchan /)
kI la ya'i mthar /
rang nyid dpal chen por gsal ba'i thugs ka'i hU~M las 'od zer ljang nag ba thag gzengs pa lta bu phyogs bcur 'phros pa'i rtse las sogs nas /
A na ya hU~M phaT/
ces pa'i bar gyis dgug gzhug byas la /
hU~M dzaH
dam tshig chen po'i dus la bab //
ces bab brgyad bskul ba nas /
rdor sems kyi sras su bskyed pa'i bar las byang gi gdab kha bzhin la /
dgra bgegs zhes pa rnams su ya ma dam sri zhes sogs bcug par bya zhing /
dam sri'i rnam smin bag chags kyi lus rten dong nang du spyi tshugs su mnan la /
ro g.yam la sna tshogs rdo rje dang ri rab gling bzhi bris pas bkab la /
gter brgyud gnyis pa pad gling phur pa las /   hU~M:
gcig ni brjod med nyag gcig rgya :
gnyis ni thabs dang shes rab rgya :
gsum ni sku gsung thugs kyi rgya :
bzhi ni phyag rgya bzhi yi rgya :
lnga ni ye shes lnga yi rgya :
drug ni pha rol phyin drug rgya :
bdun ni ma mo bdun gyi rgya :
brgyad ni dur khrod klong brgyad rgya :
dgu ni he ru klong dgu'i rgya :
bcu ni khro rgyal bcu yi rgya :
khyod la rgya bcu brtsegs te gdab :
ri rab brjid pas steng nas mnan :
dpa' bo'i bro ra bcas te brdung :
bskal pa bye snyed mtha' ru mnan :
oM laM hU~M laM satwaM b+ha ya nan :
ces pa'i rgya bcus gdab cing /
de'i khar /
hU~M/
stong gsum stong gi 'jig rten na //
zhes sogs kyi bro rdung las byang bzhin bya /
gnyis pa sgo bsrung ba ni /
bse byang gnyis kyi mdun ngos la gshin rje dang bdud rtsi 'khyil pa'i sku bri zhing rgyab ngos la so so'i snying po 'dod don gyi spel tshig can phur bu re dang bcas pa'i gshin rje'i sku dang phur bu sgo'i phyi ngos dang /
'khyil pa'i sku dang phur bu sgo'i nang logs kyi steng du bkod /
de gnyis kyi mdun du mchod pa lnga gtor ma dang bcas pa bshams shing sngar bzhin byin gyis brlabs te /
stong pa'i ngang las pad nyi dregs pa'i steng du ya las gshin rje nag po thod dbyug dang zhags pa thogs pa /
hU~M las bdud rtsi 'khyil pa ljang nag ral gri dang rgya gram 'dzin pa /
gnyis ka'ang srin po khros pa'i nyams can 'bar ba'i chas kyis brgyan te me'i phung po'i dbus na gnas pa'o //
de'i spyi bor oM/
mgrin par AH
snying gar hU~M/
hU~M las 'od zer 'phros pas rang 'dra'i ye shes pa badzra sa mA dzaHsa spyan drangs /
dzaHhU~M baM hoH
gnyis su med par gyur /
nyer spyod lngas mchod cing /
rtsa sngags gnyis kyi mthar i dam ba liM ta kha kha khA hi khA hi btags pa gsum gyis gtor ma phul /
hU~M/
bcom ldan khro bo'i rgyal po ni //
sangs rgyas kun gyi 'khor los bsgyur //
gdul dka' ma lus 'dul ba po /
khro bo'i rgyal la phyag 'tshal bstod //
oM badzra kro d+ha ya mAn+ta ka hU~M/
pa tsa pa tsa hU~M phaT brtan par bya ba'i phyir lan bdun bzlas nas /
khro bo gshin rje'i gshed kyis sgrub pa'i gnas 'dir phyi'i bar chad nang du mi gtong ba'i phrin las mdzod cig
/ces dang /
oM badzra kro d+ha a mr-ita kuN+Da lI hU~M/
ts+tshin+d+ha ts+tshin+d+ha hU~M phaT bdun bzlas nas /
khro bo bdud rtsi 'khyil pas nang gi dngos grub phyir mi gtong ba'i 'phrin las mdzod cig
/ces 'dod don gsol /
gsum pa khro bcu'i mtshams gcod ni /
bla ma kha cig phyogs skyong phur gdab slar yang mdzad mod /
rang lugs la sngar sa bzung gi tshe btab pa'i phur bu rnams la 'phrin las bskul ba rigs par mthong bas 'dir de ltar bya ste /
sngar btab pa'i phur bu rnams /
rog phur las /   hU~M/
phyogs bcu'i dgra dang bgegs 'dul ba /
khro bo'i rgyal po mthar byed bcu //
sku stod khro bo chen po la //
smad ni ye shes phur bu ste //
ri rab phur bu 'dril zhing 'debs //
lte ba yan chad chas rnams ni //
ut+pal sngon po'i mdog 'dra ba'i //
'bar ba'i phreng ba 'khrigs pa'i 'od //
sku smad phur bu zur gsum dbal //
drag por gyur pa'i phur bu ste //
ma btab bzhin du lhun gyis grub //
btab na lha yang brlag par 'gyur //
dgra dang bgegs la smros ci dgos //
bzlas pa tsam gyis rdul du brlag
/ces gsal btab la /
oM badzra puSh+pe d+hU pe A lo ke gan+d+he nai wid+ya shab+da pra tIts+tsha swA hA/
zhes me tog la sogs pas mchod nas /
oM badzra kro d+ha hU~M kA ra hU~M/
gnod byed 'byung po gardza gardza hU~M phaT/
oM badzra kro d+ha bi dza ya hU~M/
gnod byed 'byung po ha na ha na hU~M phaT/
oM badzra kro d+ha ya mAn+ta ka hU~M/
gnod byed 'byung po pa tsa pa tsa hU~M phaT/
oM badzra kro d+ha ha ya grI ba hU~M/
gnod byed 'byung po hu lu hu lu hU~M phaT/
oM badzra kro d+ha a mr-ita kuN+Da lI hU~M/
gnod byed 'byung po ts+tshin+d+ha ts+tshin+d+ha hU~M phaT/
oM badzra kro d+ha trai lokya bi dza ya hU~M/
gnod byed 'byung po b+hin+d+ha b+hin+d+ha hU~M phaT/
oM badzra kro d+ha a pa ra dzi ta hU~M/
gnod byed 'byung po tiSh+Tha tiSh+Tha hU~M phaT/
oM badzra kro d+ha Ar+ya a tsa la hU~M/
gnod byed 'byung po b+han+d+ha b+han+d+ha hU~M phaT/
oM badzra kro d+ha nI la daN+Da hU~M/
gnod byed 'byung po da ha da ha hU~M phaT/
oM badzra kro d+ha ma hA ba la hU~M/
gnod byed 'byung po s+pho Ta s+pho Ta hU~M phaT/
ces pas khro bo bcu la phrin las bskul bar bya'o //
gsum pa gsang mtshams ni /
bar du gcad bya gcod byed thams cad sems kyi snang ba tsam ste /
sems nyid stong gsal chos kyi dbyings su ro gcig pas bar chad kyi ngo bo bden med du rig pa ni mi shigs pa rdo rje'i mtshams gcod ces bya'o //
gnyis pa ma traM bsgral ba ni /
kham sa la ma traM gi gzugs thal skya mi sdug pa dngangs yed de'i rnam pa can zhig dkyil 'khor gyi gzhir mgo lho nub tu phyogs par bzhag la /
rang nyid dpal chen por gsal ba'i zhes sogs nas dgra bgegs zhes pa'i mal du /
ma traM ru dra zhes sbyar bas A na ya hU~M phaT ces pa'i bar gyis dgug bstim bya /
de nas karma king dkar nag g.yas zangs gri dang /
g.yon snying thogs pa gnyis chas su bcug pa la slob dpon gyi thugs ka nas sgrol byed TAk+ki rA dza dkar nag gnyis spros te so so la bstims nas sgrol ging du mnga' gsol /
des kyang snyem pa brtan cing drag po'i gom stabs dang bcas pas /
hU~M/
ma traM bya ba'i sdig can khyod //
dug gsum nyon mongs dbang du song //
gsang ba'i dkyil 'khor gnyan po bshig
/dkon mchog gsum gyi sku dgrar gyur //
de tshe dpal chen he ru kas //
bsgral nas dur khrod brgyad du byas //
de bzhin zhing bcu'i ru dra khyod //
bdag med chos kyi dbyings su bsgral //
oM badzra kI li kI la ya ma traM ru dra pra b+hany+tsakra hU~M phaT/
tsit+ta pra we sha ya phaT/
ces ma traM bsgral /
slob dpon gyis de'i snying phyung ste zhal du gsol bar bsam zhing /
ti hU~M e s+pha ra Na phaT/
ces rnam shes skye ba med pa'i dbyings su spar /
nyon mongs pa'i yid dpal chen po'i zhabs 'og tu mnan la don snying nang rol rnams pho nya'i tshogs kyis rol bar bsam /
b+h+rU~M maN+Da la /
zhes khog pa rang byung gi gzhal yas khang du bltas la yan lag gi mgo bo dkyil 'khor gyi lho nub /
snying nub /
lag g.yon nub byang /
rkang g.yon byang /
mtshan ma byang shar /
rkang g.yas shar /
lag g.yas shar lho /
glo ba lho /
khog pa dbus rnams su 'god do //
gsum pa chag chag gdab pa ni /
ka pA lar bdud rtsi lnga dri dang sbyar bas dkyil 'khor gyi gzhi der byug cing /
hU~M/
dur khrod gsang ba mchog gi dkyil 'khor du //
dam rdzas bdud rtsi ye shes lnga ldan pas //
de bzhin gshegs pa'i 'phrin las mchog bsgrub phyir //
bka' gsang rmad du byung ba'i chag chag 'debs //
oM ma hA pany+tsa a mr-ita maN+Da la hU~M/
zhes brjod cing khyem med par chag chag gdab bo //
bzhi pa thig gdab pa la gnyis las /
dang po ye thig ni /
rgyus chen nam kha dog lnga pa'i srad bu nyid bsang sbyang /
stong pa'i ngang las pad+ma dang nyi ma la gnas pa'i hU~M kha dog lnga las khrag 'thung rigs lnga yum dang bcas pa'i skur gyur pa'i thugs ka'i 'od zer gyis ye shes pa spyan drangs /
dzaHhU~M baM hoH
nyer spyod lngas mchod /
bcom ldan khro bo'i rgyal po ni //
sangs rgyas kun gyi 'khor los bsgyur //
gdul dka' ma lus 'dul ba po /
khro bo'i rgyal la phyag 'tshal bstod //
ces sho lo kas bstod /
de rnams zhu ba las byung ba'i thig skud karma badzra yum du gsal ba'i lag tu gtad de /
hU~M/
mtshan ldan bkra shis sbyor ba'i yum //
drag po sgrol ba'i yum chen ni //
gdol pa nag mo gnyer 'breng ma //
rdo rje drag po'i las rnams sgrub //
gsang ba rdo rje'i thig 'debs kyis //
las rnams ma lus kun byos shig
/b+h+rU~M dz+nyA na e maN+Da la b+h+rU~M/
zhes brjod cing slob dpon nub /
slob ma shar du gnas pas tshangs thig dang po mkha' la gdab cing /
de bzhin du slob dpon lho dang slob ma byang du gnas pas tshangs thig gnyis pa dang /
zur thig rnams nub nas lho byang /
lho nas nub shar gyi rtsa thig rnams gdab cing /
yum gyi mkha' klong du yab kyi byang sems mkha' mnyam gyi thig ler 'dres te /
rang byung gzhal yas khang du lhun gyis grub par blta'o //
gnyis pa las thig ni /
thig chal gyis sbags pa'i skud pa brkyang ste /
hU~M/
nam mkha' bar snang e yi ngang //
gsang ba ye shes thig btab pas //
rdo rje srin po'i lha tshogs gnas //
pho brang yid bzhin lhun gyis grub //
b+h+rU~M bi shwa bi shud+d+he rat+na b+hany+dza dz+nyA na e maN+Da la b+h+rU~M/
zhes brjod cing 'dug gnas spyod lam ye thig gi skabs lta bus 'di ltar gdab ste /
thog mar shar nub tshangs thig gdab //
lho byang mtshams bzhir bya rjes btsal //
de steng tshangs thig gnyis pa dang //
zur thig gnyis gdab gru bzhir bcad //
tshangs pa'i thig gi g.yas g.yon du //
cha chen dgu dgu bco brgyad dang //
cha chung tshangs ngos dang po nyid //
phyed btab phyi bsil gnyis pa bzhir //
gsum mthar cha phran gcig btab bzhi //
dor rjes lnga pa'i mtha' bsil dbus //
bzhag la drug phyed phyi ma bsil //
bdun pa bzhir bgos brgyad dbus dor //
gsum pa'i cha phran nang zlum por //
gcig phyed phyed drug gcig bskor dbus //
gru gsum de rnams rim pa bzhin //
thod phreng rin chen cha brgyad dang //
mu khyud me ri nang khyams rtsig
/khyams rtsig 'dod snam pha gu mun //
mda' yab pu shu rta babs dang //
pad 'khor gdugs kyi gnas su 'gyur //
sgo ngos thig drug phyi nang sgo
/sgo khyud 'gram logs mun ka ba //
pu shu'i zur nas cha phran gnyis //
bzhi gnyis gcig bzhi pad dur khrod //
dam can rdor ra me ri'i gnas //
mthong brgyud gnad kyis shes par bya'o //
de nas srad bu lnga cho ga bzhin mchod nas ye shes kyi thig badzra muHsa gshegs su gsol /
las thig kyang dben par bzhag go
/lnga pa tshon dgye ba ni /
rdul tshon kha dog lnga la rang rigs kyi yi ge bris pa dbus dang phyogs bzhir bkod /
bsang sbyang lhar bskyed de bstod pa'i bar thig gi skabs bzhin byas la /
de rnams zhu ba las byung ba'i rin po che'i rdul phra rab tu bsam la /
sa bon lnga brjod pas byin gyis brlab bo //
tshon la dbus kyi gru gsum mthing nag
/zla gam gsum dmar po /
thod phreng dkar po /
rin chen cha brgyad mthing /
mu skor ser po /
mu mchan dmar po /
khyud skor me ri lnga ldan /
nang khyams dmar smug
/rtsig pa dkar dmar sngo ba /
sgo khyams phyogs tshon /
rtsig pa nang nas mthing dkar ser dmar ljang ba /
'dod snam dmar po /
pha gu ser po /
mun pa nag po drwa phyed dkar /
mda' yab sngon po /
pu shu dkar po /
rta babs mdzes tshon /
ka ba dang sna tshogs rdo rje'i rwa rnams phyogs mdog
/mun pa dang glang rgyab nag por sgo rgyan bdun gyis spras pa /
chos 'khor dang ri dwags ser po /
phyi khyams ljang khu /
pad 'dab sna tshogs /
dam can gyi gnas khrag mtsho /
dur khrod nag po ri mo sna tshogs bkra ba /
rdor ra ser la gzhi nag po /
me ri sna lnga tshwa tshwa 'phro ba bri'o //
drug pa phur bu dgod pa ni /
sngar lhag gnas kyi skabs 'du byas pa'i phur bu rnams byug sogs gsum gyis gzi byin bskyed phyir gu gul gyis bdugs la /
oM badzra kI li kI la ya su ru su ru pra su ru a d+hiSh+Tha rmugs rmugs ha la ha la dgra bgegs 'byung po'i tsit+ta myogs mA ra ya hU~M phaT/
yungs dkar gyis brab cing /
oM badzra kI li kI la ya ma gu ta la ma gu ta la pra ta la pra ta la sha ta rA tsa hU~M dgra bgegs 'byung po mA ra ya hU~M phaT/
rak+tas byug cing /
oM badzra kI li kI la ya rak+ta dz+wa la maN+Da la maN+Da la rak+sha rak+sha dgra bgegs wA shaM ku ru mA ra ya hU~M phaT/
de nas srid pa rdzas kyi phur bu ye shes kyi khro bor sgrub pa ni /
phur bu'i rang bzhin stong pa nyid du sgom pa chos sku
/stong pa'i ngang las rnam pa rdo rje gzhon nu yab yum du bskyed pa longs sku
/rgya mdud gong ma khro bo yab yum /
'chang bzung khra thabs nyi shu
/rgya mdud 'og ma sgo ma bzhi //
dbal zur gsum la sras mchog
/logs gsum la srung ma'i tshogs su bskyed la /
las byang ltar ye shes pa dgug cing dbang bskur nas /
dkyil 'khor gyi lha gnas rnams su gdan gru gsum pa'i gdan du rim bzhin bkod pa'i tshe /
hU~M/
dbus nas rang byung grub pa'i lha //
bcom ldan rdo rje gzhon nu dang //
yum chen 'khor lo rgyas 'debs bcas //
lha chen bsnol ba'i gdan steng du //
dgyes shing brtan par bzhugs su gsol //
oM badzra kI li kI la ya dIp+ta tsakra sa ma ya tiSh+Than+tu /
zhes dbus su dgod /
hU~M/
phyogs bcur rang byung grub pa'i lha /
khro rgyal yab yum za gsod bcas //
phyogs skyong pho mo'i gdan steng du //
dgyes shing brtan par bzhugs su gsol /
khro bcu'i rtsa sngags /
oM badzra kro d+ha hU~M kA ra hU~M gardza gardza hU~M phaT/
sa ma ya tiSh+Than+tu /
oM badzra kro d+ha bi dza ya hU~M ha na ha na hU~M phaT/
sa ma ya tiSh+Than+tu /
oM badzra kro d+ha nI la daN+Da hU~M da ha da ha hU~M phaT/
sa ma ya tiSh+Than+tu /
oM badzra kro d+ha ya mAn+ta ka hU~M pa tsa pa tsa hU~M phaT/
sa ma ya tiSh+Than+tu /
oM badzra kro d+ha Ar+ya a tsa la hU~M b+han+d+ha b+han+d+ha hU~M phaT/
sa ma ya tiSh+Than+tu /
oM badzra kro d+ha ha ya grI ba hU~M hu lu hu lu hU~M phaT/
sa ma ya tiSh+Than+tu /
oM badzra kro d+ha a pa ra dzi ta hU~M tiSh+Tha tiSh+Tha hU~M phaT/
sa ma ya tiSh+Than+tu /
oM badzra kro d+ha a mr-ita kuN+Da lI hU~M ts+tshin+d+ha ts+tshin+d+ha hU~M phaT/
sa ma ya tiSh+Than+tu /
oM badzra kro d+ha trai lokya bi dza ya hU~M b+hin+d+ha b+hin+d+ha hU~M phaT/
sa ma ya tiSh+Than+tu /
oM badzra kro d+ha ma hA ba la hU~M s+pho Ta s+pho Ta hU~M phaT/
sa ma ya tiSh+Than+tu /
zhes btags pas phyogs mtshams brgyad so so'i gnas dang steng 'og gi khro bo shar nub kyi rin po che'i nang ngos thod phreng rtsar dgod do //
hU~M/
sku gsung thugs las sprul pa yi //
sras mchog nyi shu rtsa gcig kyang //
zla gam e yi gdan steng du //
dgra bgegs gzir zhing dgyes par bzhugs //
snying po /
oM badzra kro d+ha kI li kI la ya hU~M phaT/
sa ma ya tiSh+Than+tu /
zhes zla gam gsum la sras mchog bdun bdun bkod /
hU~M/
gru chad bzhi yi pho brang du //
phrin las rnam bzhi lhun grub bzhugs //
tsa tur+k+r-i t+ya /
sa ma ya tiSh+Than+tu /
hU~M/
tshad med bzhi ldan sgo bzhi ru //
ye shes sgo skyong brtan par bzhugs //
dzaHhU~M baM hoH
sa ma ya tiSh+Than+tu /
hU~M/
dkyil 'khor bar khyams phyogs bzhi ru //
shwa na bdag nyid sa bdag tshogs //
bse lcags dung ging gyad chen sogs //
bstan pa bsrung phyir dgyes par bzhugs //
mo ha g+hA ta ya ma ma shI g+h+raM karma ka ra ye /
sa ma ya tiSh+Than+tu /
zhes so so'i gnas su ji lta ba bzhin dgod /
de'i zhar la bum pa sogs dgod pa ni /
sngar lhag gnas byas pa'i bum pa rnams spos kyis sna drangs nas dkyil 'khor la g.yas su bskor te /
hU~M/
ye shes lnga ldan bum pa 'di //
dpal chen khrag 'thung 'khor bcas rten //
chos kyi dbyings nas bzhengs la 'dir //
dngos grub stsol phyir bzhugs su gsol //
zhes dkyil 'khor steng gi khri'u'i rim pa dang po la rang gnas su so so'i sngags kyis bkod /
thod pa rnams /
hU~M/
'chi med bdud rtsi'i ka pA la //
dpal chen khrag 'thung 'khor bcas rten //
chos kyi dbyings nas bzhengs la 'dir //
dngos grub stsol phyir bzhugs su gsol //
zhes khri'u'i rim pa gnyis pa la bkod /
dbang rdzas gzhan rnams /
hU~M/
gsang gsum bdag nyid sngags kyi brda'//
dpal chen khrag 'thung 'khor bcas rten //
chos kyi dbyings nas bzhengs la 'dir //
dngos grub stsol phyir bzhugs su gsol //
zhes pas ji ltar 'os pa'i gnas rnams su dgod par bya'o //
bdun pa rgyan rdzas dgram pa ni /
dkyil 'khor gyi steng du zhing gi bla re dang gdugs kyis phub cing khor yug rnams su lda ldi /
ba dan /
rgyal mtshan /
phye phur /
dar gyi chun 'phyang sogs dang dpal gyi chas gos rgyan phreng /
rgyu ma dang don snying gi 'phyang 'phrul /
go mtshon spyan gzigs sogs sna tshogs kyis kun tu bzang po'i zhing lta bur mdzes shing brjid chags par byas nas /
bdud rtsi lnga dang bcas pa'i dris dkyil 'khor gyi mtha' rim du byug cing /
zur bzhi mda' dar tshon skud kyi drwa bas sbrel ba dang ral gri la sogs pa'ang tshul bzhin du bkod pa'i dkyil 'khor gyi /
shar du chu gnyis nyer spyod lnga /
lhor 'dod yon lnga /
rin po che bdun /
bkra shis pa'i rdzas brgyad sogs /
nub tu bza' bca' btung ba ldag gzhib myang ba'i dpal gyi gtor ma dar tshon gyi 'phur lding g.yo ba'i g.yas su bdud rtsi'i ril bu dang sbyar ba'i sman phud /
g.yon du sha chen dang bcas pa'i rak+ta /
byang du khrag gi ar+g+haM/
dug chu'i zhabs bsil /
dbang po lnga'i me tog
/sha chen dang 'dre 'jigs kyi spos /
zhun chen gyi mar me /
mkhris pa la sogs pa'i dri chu /
sha khrag rus pa sogs kyi zhal zas /
rkang gling thod rnga sogs kyi rol mo /
shar lhor las bzhi'i 'brang rgyas dang tshe 'brang sogs dngos grub kyi yo byad /
lho nub tu drag po'i 'brub khung lid+ga thun rdzas /
nub byang du dam can bcu gnyis sogs bka' srung gi gtor ma /
byang shar du sreg 'phang mnan pa sogs mtha' sdud kyi yo byad /
gzhan yang mchod par 'os pa'i rdzas thams cad kyis bskor la /
hU~M/
dur khrod gsang ba mchog gi dkyil 'khor du //
phun sum tshogs pa'i mchod sprin rab tu spras //
dpal chen 'khor bcas thugs dam gnyan bskangs la //
sku gsung thugs kyi dngos grub bstsal du gsol //
zhes dgram zhing rdo rje /
dril bu /
cang te'u /
rnga bo che /
sil chol sogs rol mo'i khyad par dang /
gar 'chams kyi cha byad sogs 'dir dgos pa'i yo byad thams cad ma tshang ba med par 'du bya'o //
gnyis pa sgrub cing mchod nas dbang skur ba la dkyil 'khor bsgrub cing mchod pa dang /
dbang bskur zhing dngos grub blang ba gnyis las /
dang po ni /
slob dpon khrus byas dri zhim pos lus byugs nas rgyan gyis brgyan te sgrub pa'i grogs dang lhan cig pas dkyil 'khor la phyogs par 'dug nas skyabs su 'gro ba dang sems bskyed pa sngon du 'gro bas mtshams gcad pa nas gzung /
(phyag bzhed du ting 'dzin rnam gsum 'gor nyin ltar rtags gdab mdzad /
mchan /)
gnyis su med par bstim pa'i bar song nas 'di ltar mchod de /
hU~M/
rnam bkra'i me tog phreng mdzes spos sprin gtibs //
gsal byed mar me dri ldan gang+gA'i klung //
ro brgya'i zhal zas dbyangs snyan rol mo sogs //
kun bzang mchod sprin rgya mtshor spel te mchod //
gzugs mdzes sgra snyan dri zhim ro bda' dang //
reg bde 'dod yon lnga dang rgyal srid bdun //
bkra shis rtags rdzas mtho ris 'byor pa'i tshogs //
mi zad nam mkha'i mdzod du sbar te mchod //
dbang po'i me tog tshil gsur bdug pa'i sprin //
zhun chen sgron me khrag zhag bdud rtsi'i dri //
sha rus zhal zas dur khrod rol mo'i sgras //
'jigs rung gshin rje'i 'dun sa bzhin du mchod //
de nas sman phud 'bul ba nas gzung bstod pa'i bar las byang gi gzhung bzhin bya'o //
las gzhung dus bzhir bsrang zhes pa'i don ni /
tho rangs snga dro dgong mo srod dang bzhi ste /
sngon 'gro'i chos bdun thun gyi thog ma dang /
rjes kyi bya ba rnams thun rjes ma la bya zhing /
thun gzhan rnams la ting 'dzin gsum nas bzlas pa'i bar dang /
rtsa ba'i dkyil 'khor sgom pa'i tshe rgyu'i hU~M de nyid bris pa'i dkyil 'khor gyi dbus su babs pa las bdag nyid gtso bor bskyed cing /
bzlas pa bya dus sku phyag rgya /
gsung yig 'bru /
thugs chos nyid la dmigs pa'i dzapa? dgongs gsum po lha thams cad la 'gre bar byas la /
hU~M/
chos dbyings 'khor lo'i gzhal yas su //
lha chen phyogs skyong nyi zla'i steng //
dpal chen rdo rje gzhon nu dang /
khro bcu phyag brnyan dam can tshogs //
sku la dur khrod chas rnams rdzogs //
gsung gi sgra sgrog kI la ya //
thugs ni sgrol mdzad srog dang bcas //
ma gsal bar du bskyed cing bsgom //
ma grub bar du mi gtang ngo //
zhes bskul la thun re re bzhin gtso bo la stong /
khro bo bcu la brgya re /
sras mchog dam can sogs la lnga bcu re bzla zhing /
bsnyen grogs kyis 'khor yug kun tu bzlas pa bya /
skabs su dbyangs kyi rta la sbyar te thun mong du 'ur 'don bya zhing /
thun mtshams su stong tshigs kyi mchod pa ni /
sman gtor rak+ta'i mchod pa gzhung bzhin phul nas /
hU~M/
dpal chen phur bu'i lha tshogs gshegs //
phyi nang gsang ba'i mchod pa 'bul //
sku gsung thugs yon 'phrin las bstod //
bag med 'gal 'khrul nyams chag bshags //
thugs rjes brtser dgongs dngos grub stsol //
ces dngos grub blang ngo //
de nas tshogs kyi mchod pa sogs rjes kyi bya ba rnams las byang ltar ro /
khyad par tshogs tha ma'i tshe gdab las rgyas par byed na zur du bkod pa las shes par bya'o //
skabs de dag tu bar chad kyi mtshan ma 'char na nyul le bskrad pa'i cho ga bya ste /
dam sri'i ling ga bcas la /
e yaM dz+wa la raM/
brub khung yangs pa'i nang du dgra bgegs dam sri dngos su gsal bar gyur /
ces brub khung bskyed /
na mo /
rig 'dzin rtsa brgyud kyi dpal ldan bla ma dam pa rnams kyi bka' bden pa dang /
sangs rgyas kyi bka' bden pa dang /
chos kyi bka' bden pa dang /
dge 'dun gyi bka' bden pa dang /
gsang sngags dang rigs sngags dang gzungs sngags dang snying po dang phyag rgya dang ting nge 'dzin gyi bden pa dang /
chos nyid gdod nas stongs kyang chos can rgyu 'bras bslu ba med pa'i bden pa dang /
khyad par bcom ldan 'das dpal chen rdo rje gzhon nu'i dkyil 'khor gyi lha tshogs bka' sdod dam can rgya mtsho'i tshogs dang bcas pa rnams kyi bka' bden pa dang /
bden pa chen po'i mthu la brten nas /
dgra bgegs gnod byed khyad par sgrub pa zab mo la bar du gcod pa'i dam sri nyul le sgab 'dre thams cad gzugs ling+ga 'di la khug cig
/oM badzra kI li kI la ya dgra bgegs gnod byed tri yaM dzaH
tri badzra ang+ku sha dzaH
dzaHhU~M baM hoH
shI g+h+raM A na ya hU~M phaTaH
ces dgug cing gzhug
/oM badzra kI li kI la ya sarba big+h+nAn baM hU~M phaT dzaHhU~M A:
ma rag mo yag mo :
kA la rU pa snying rtsa la yaM yaM:
srog la yaM yaM:
snying la phril phril :
srog la chum chum :
tsit+ta srog la tung tung :
snying khrag srog la shad shad :
thuM ri li li :
tseg tseg :
'ur 'ur :
shig shig :
gul gul :
myags myags :
sod sod :
DA ki ma ma karma :
shI g+h+raM ka ra ye :
mA ra se na :
pra mAr+d+ha na ye gnod byed dgra bgegs 'byung po thams cad mA ra ya hU~M phaT:
ces spu gri'i sngags tshig shugs drag por brjod la sras mchog gi phur bus gdab cing bskor /
TAk+ki dkar nag gong bzhin bcas pa /
hU~M dzaH
dam tshig chen po'i dus la bab //
sprul pa chen po'i dus la bab //
phyag brnyan chen po'i dus la bab //
shwa na mu kha'i dus la bab //
bdag nyid chen mo'i dus la bab //
sa bdag chen mo'i dus la bab /
khyed kyi phrin las dus la bab //
mthu rtsal dbyung ba'i dus la bab //
ces bab brgyad kyis bskul zhing /
rdo rje gsang ba'i bka' las ni //
sdig can gang zhig 'da' byed pa //
stobs chen khro bo chen po yis //
klad pa tshal pa brgya ru khos //
zhes phrin las bcol la /
dkar pos gri shar byed cing /
oM badzra kI li kI la ya pra ma rA dza trig nan /
d+ha na rak+sha rbud ling /
tri'u tri'u ma ma na ya sho dza mA ra ya rbad rbad /
TAk+ki nag pos mi lag la mi lpags kyi lcag 'bras btags pas mched rnams la brab cing hU~M bzhi pa'i sngags kyis bskrad pa rnams dus drug tu byas pa'i rjes su /
sgrub pa po rnams rgyan dang chas gos bstar nas dkyil 'khor la bskor te /
rol mo sna tshogs pa'i sgra sgrog cing tshil chen dang gu gul bsreg
/dar nag dang lcang lo mi lpags kyis g.yab cing dad pa mchog tu skyed la /
hU~M/
srid pa'i phur bu sgrub pa dang //
dbang dang dngos grub blang ba'i phyir //
gnyis med dag pa'i mkha' dbyings nas //
ye shes khro bo gshegs su gsol //
dbang chen rnams kyis dbang skur cig
/byin chen rnams kyis byin phob cig
/mthu chen rnams kyis mthu stsol cig
/rtags dang mtshan ma bstan pa dang //
kI la ya yi dngos grub stsol //
oM badzra kI li kI la ya de ba ga Na a d+hiSh+ThA na A be sha ya aHAH
zhes spos dang rol mor bcas pas byin dbab par bya'o //
gnyis pa dbang dang dngos grub la gzhan don du dbang bskur ba dang /
rang don du dngos grub blang ba gnyis las /
dang po ni /
'jug pa'i cho ga nas bzung rjes yon dbul zhing dga' ston bya ba'i bar dbang byang bzhin bya'o //
gnyis pa rang don du dngos grub bla ba ni /
sgrub pa'i mtshan ma dge bar mthong nas slar yang mchod gtor gsar pa bzang du bshams la phrin las gzhung bsrang zhing /
hU~M/
bcom ldan bde gshegs rgyal ba zhi khro'i tshogs //
sogs kyis 'khon gcug dang nyams sgrib bshags la /
yon tan dngos grub blang ba la dmigs pa'i dzapa? ni /
bdag dpal chen po yab yum du gsal ba'i yab kyi gsang gnas zla bar rdo rje rtse lnga bu gar sdud byed oM dkar gyis mtshan pa /
yum gyi mkha' pad+ma 'dab brgyad la e gru gsum gyi dbus su 'beb byed e dmar pos mtshan par bsam la /
snyoms par zhugs pas yum gyi dung khang na khrag 'thung rigs lnga gnas pa rnams bskul /
snyoms par zhugs pas yab lnga'i byang sems mu tig lta bu /
yum lnga'i dwangs ma mtshal lta bu d+hU ti nas byung /
mkhar dkar dmar 'dres nas dngos grub kun gyi snying por 'khyil ba yi ge gsum du gyur pa /
bdag gi rdo rje'i bu gar rngubs nas dwangs ma'i srog la thim pas bde stong 'dzin med rang byung gi ye shes 'bar bar bsam la dkyil 'khor gsum gyi dzapa? mthar /
oM AHhU~M sarba sid+d+hi dzaHhU~M AH
zhes btags pa ci nus su bzlas la snyan pa'i gdung dbyangs drag po'i sgra dang bcas pas /
hU~M/
srid pa'i phur bu sgrub pa dang //
dbang dang dngos grub blang ba'i phyir //
gnyis med dag pa'i mkha' dbyings nas //
ye shes khro bo gshegs su gsol //
sa ma ya dzaHhU~M baM hoH
zhes bskul la ka pA la mtshan ldan du khrag chang a mr-ita dang mngar gsum sbyar ba bdud rtsir spar ba /   (las byang sman rlabs ltar byed /
mchan /)
thogs te /
hU~M/
'chi med bdud rtsi sman gyi bcud //
nyon mongs gdung ba sel ba'i mchog
/dza gad rak+ta'i mchod pa 'di //
dkyil 'khor lha tshogs rnams la 'bul //
zhes khrag chang mtheb srin gyis 'thor zhing so so'i mtshan sngags mthar /
ma hA pany+tsa a mr-ita khA hi /
ma hA rak+ta khA hi /
zhes btags pas mchod /
dngos grub bsdu ba'i dzapa? dbyangs dang bcas pas dkyil 'khor la bskor zhing /
shar du 'khod pas dngos grub kyi rdzas rnams thogs la /
hU~M/
dpal chen phur bu'i lha yi tshogs //
sku yi dngos grub bdag la stsol //
mi zad rgyan gyi 'khor lo'i sku
/dkyil 'khor lha dang mnyam par shog
/kA ya sid+d+hi oM/
de bzhin du gsung dang thugs kyang 'don pa bsgyur /
oM badzra kI li kI la ya kA ya wA ka tsit+ta gu Na karma sarba sid+d+hi pha la hoH
zhes brjod pas lha dang dngos grub 'od du zhu /
bdag gi thugs srog la bsdu zhing dbyer med du gyur par bsam pa rnams dngos gzhi'i cho ga'o //
spyi don gsum pa rjes kyi bya ba la /
phrin las la sbyar ba /
gtor ma gtang ba /
dkyil 'khor bsdu ba /
mtshams dgrol ba /
rdul tshon gshegs pa /
dga' ston dang shis par bya ba'o //
dang po ni /
sreg 'phang mnan pa'i cho ga gsum gyis las mjug bsdu ba ste sgrub gzhung chen mor blta'o //
bsdus par gtor zor rnams phyir btegs /
las byang gi zor las kyis dgra phyogs su 'phangs nas /
tsher ma can gyi hom gru gsum par me nyid rdo rje srin po'i lha tshogs su gsal ba'i zhal du sreg ling zhun mar dang bcas pa spu gri'i sngags mthar sreg sngags btags pas bsreg
/mnan rdzas rnams sgo'i phyir dong gru gsum brus par mnan la ro g.yam rgya gram bris pas bkab /
dmigs bya gshin rje'i btson khang du tshud pa'i steng du ri rab kyis mnan par bsam la mnan sngags brjod cing bro rdung gzhung bzhin du bya'o //
gzhan yang zhi ba la sogs pa'i phrin las rab 'byams gang gis sems can gang 'dul ba de dang de'i mos blo dang 'tsham pa'i spyod pa la 'jug par bya'o //
gnyis pa gtor ma gtang ba ni /
'jig rten las 'das pa'i gtor ma rnams dngos grub kyi don du bzhag la /
dam can la sogs pa'i 'phral gtor rnams rol mo'i sgra dang bcas pas yang thog tu khyer la tha tshig brjod cing brtan ma bskyang ste dza gad phud skyems dang bcas pas kyang mchod do //
gsum pa dkyil 'khor bsdu ba ni /
rgyas pa dang zhi ba'i sbyin sreg cho ga bzhin du bya zhing /
gtang rag gi don du dkyil 'khor gyi 'khor lo la phyag sngon du 'gro bas phyi nang gi mchod pa 'bul cing bstod pa byas la dge ba bsngo /
de nas dkyil 'khor la lan gsum bskor te shar gyi sgor gtso bo la phyogs pas 'dug nas yi ge brgya pa brjod cing /
hoH
dpal chen po'i lha tshogs thams cad dgongs su gsol /
zhes sogs kyis nongs pa bzod par gsol zhing /
mngon par 'dod pa'i don grub par gsol ba gdab pa ni /
oM/
khyed kyis sems can don kun mdzad //
rjes su mthun pa'i dngos grub stsol //
sangs rgyas yul du gshegs nas kyang //
slar yang 'byon par mdzad du gsol //
ces dang badzra muHsa rang bzhin ye shes kyi 'khor lo gshegs /
rnam pa ting nge 'dzin gyi dkyil 'khor bdag la bstim ste /
hU~M hU~M hU~M zhes sogs kyis nyer bsdu byas la rgyun gyi ting nge 'dzin la 'jug go
/bzhi pa mtshams 'grol ba ni /
phyi rol gyi shar la sogs par rim pa bzhin song ste /
rgyal po chen po bzhi dang /
sgo yi phyi nang gi khro bo gnyis me tog la sogs pas mchod cing gtor ma phul nas bstod pa bya ba rnams sngar bzhin dang /
ye shes pa sku gzugs kyi byang bu rnams la bstims ste lhag gnas kyi me tog 'thor nas nang du zhugs la /
hU~M mdzad kyi phyag rgya dang ldan pas sum+b+ha ni brjod cing phur bu rnams dang por gdab rim las ldog phyogs su phyung ste /
oM ru ru s+phu ru tiSh+Tha sid+d+hi lo tsa ni sarba ar+tha sA d+ha ni swA hA/
zhes brgya rtsa brgyad bzlas pa'i 'o mas phur rtse bkru zhing khung bur yang 'thor /
lha rnams kyang gshegs la khung bu dgang ngo //
lnga pa rdul tshon bsdu zhing gshegs pa ni /
chos thams cad skye ba med pa'i don yid la byas te a kA ro brjod bzhin pas g.yas pa'i rdo rjes shar gyi tshangs thig gi lam nas gtso bo'i gnas kyi bar dbyi zhing /
lhag ma gzhan rnams rjes mi mngon par phyags la /
don du gnyer bar cung zad byin nas gzhan rnams bum par blugs pa slob dpon slob mar bcas pas bkra shis pa'i glu dang rol mo /
rnam par bkra ba'i ltad mo sna tshogs dang bcas pa'i bkur stis chu klung la sogs pa'i 'gram du khyer nas /
der dri'i maN+Dal dkar po 'dab ma brgyad pa'i dbus su bum pa bzhag
/mthar nyer spyod dkar skyems lha bshos rnams bkod pa byin gyis brlabs te /
maN+Dal gyi dbus su rdo rje sems dpa' dkar po rdo rje dang dril bu 'dzin pa rgyan thams cad kyis brgyan pa /
'dab ma rnams la klu chen po brgyad stod lha'i lus can thal mo sbyar ba /
sbrul mgo'i gdengs ka dang bcas pa'i smad sbrul mjug tu 'khyil ba 'khor dang bcas par bltas la /
oM badzra satwa aSh+Ta ma hA nA ga puSh+pe la sogs pas mchod cing /
'o thug gi gtor ma phul nas rdul tshon gtad de chur bskur pa /
de rnams kyis bkur bsti chen pos sa 'og gi gzhir spyan drangs par bsam la /
gang du rdul tshon blugs pa'i bum pa de chus bkang nas sngar bzhin khyer te /
zhi ba'i phyir dkyil 'khor gyi khang pa la sogs par gtor bar bya'o //
drug pa dga' ston dang shis par bya ba ni /
slar yang bza' bca' dang myang ba ldag pa dang chang la sogs pa'i longs spyod chen po dang ldan pas skye bo dam pa'i 'dus pa dang dga' ston rgya chen por bya zhing /
bkra shis kyi cho gas phyogs thams cad du bde legs kyi snang ba chen pos yongs su khyab par bya'o //
'dir ma brjod pa'i cho ga'i yan lag phra rags dang bcas pa thams cad rgyud dang 'grel bshad phrin las sna tshogs pa'i man ngag sogs rtsa ba'i gzhung rnams dang /
de dag gi don gsal bar byed pa'i bshad pa dang khyad par sgrub pa chen po'i rim pa rnam par dag pa la nges pa bskyed pa'i gzhung gzhan las kyang shes par bya'o //
dpal rdo rje phur bu'i sgrub pa chen po'i rim pa gsal bar byed pa dngos grub kyi dga' ston zhes bya ba 'di ni /
phur bu'i sgrub gzhung rtsa ba'i don mtha' dag yongs su tshang zhing gsal la /
de dang mi 'gal zhing sgrub chen spyi la phan pa rnams gzhan dang bstun nas 'jug pa bde bar byas te /
phrin las phur bu'i rim pa la snying por 'dzin pa'i bshes gnyen bstan pa'i nyi ma'i gsung gis bskul ba dang /
rang gzhan mang po la phan pa chen po 'gyur bar mthong nas shAkya'i dge bsnyen rig pa 'dzin pa 'gyur med rdo rjes bsam gtan gyi ri bo'i spo dar rgyas chos gling gi dben gnas su /
bag yod kyi lo chu shel gyi dbang po smin drug gi dga' ma dang rtse ba'i shes rab kyi phyogs la rdzogs par sbyar ba'i yi ge pa ni brda' sprod smra ba ngag dbang chos dpal lo //
'dis kyang bla na med pa'i bstan pa nyin mo las nyin mor gsal bar gyur cig //
/
