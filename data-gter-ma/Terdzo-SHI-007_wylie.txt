@#//
dam chos klong gsal snying thig las bskyed rim dang 'brel ba'i dbang bskur rnam gsum ji ltar bya ba'i yi ge thabs shes bcud kyi snying po zhes bya ba bzhugs so //
na mo gu ru a d+hi de bA ya /
sangs rgyas ye shes snying po'i bcud /
khyab bdag rdo rje'i skur snang ba //
pad+ma kun tu 'chang chen po //
sgo gsum dwangs ma'i thig ler bzhugs //
tshe gcig thar pa don gnyer rnams //
yid bzhin nor bu lta bu yi //
smin byed rgya mtsho'i snying po 'dir //
zhugs shig gzhan dag tshig tshogs so //
zab chos klong gsal snying gi thig le'i bskyed rim gyi rnal 'byor dang 'brel ba'i smin byed sgrub thabs gsum gyi dbang bskur ba'i rim pa dgod pa'i /
dang po bla ma'i gtor dbang yid bzhin nor bu la /
sbyor ba sku gsung thugs kyi rten spyi dang /
bye brag sku rten gsum gyi dbang bskur ba'i don du /
bla ma /
rta mgrin /
tshe dpag med gsum gyi sku rab gter byon /
ma 'byor na bris 'bur gang rigs rab gnas dang ldan pa bkram pa'i mdun du stegs gtsang ma la dkyil 'khor dbus su pad+ma 'dab bzhi phyogs mdog lte ba mthing ga
de rgyab mu khyud dkar dmar mthing gsum /
de rgyab rin chen zur brgyad sngon po mu tig phreng bas sbrel ba /
de rgyab 'dab bzhi rin po ches spras pa /
de rgyab pad 'dab bcu drug phyogs mdog dang mdzes tshon spel ba /
de rgyab rtsig pa dang sgo sogs zhi dkyil spyi mthun du bzhengs /
ma 'byor na maN+Dal la dri'i thig le lha grangs bkod pa la 'bru'i tshom bu bkod pas rung ste gzhung dngos nas gsungs so //
de dbus khri'u la gtor ma rin chen 'bar ba bla ma gsang 'dus ltar ram gtor dbang nor bu'i snying po nas bshad pa ltar gang bder byas la bkod /
g.yas g.yon du sman raka
/mdun du phyi mchod /
las bum /
tshogs dang mchod gtor sogs 'du bya /
'byor zhing spros pa la dga' na gnam sa'i rgyan mda' dar ral gri la sogs pas kyang brgyan par bya'o ///
/dngos gzhi'i thog mar bdag bskyed sgrub thabs gsum gyi sta gon gang dang 'brel ba nyid bya dgos pas /
bla ma'i gtor dbang 'di nyid dang gsum ga'i sta gon chabs cig tu byed pa'i tshe chos sde 'di nas 'byung ba'i thod phreng rtsal gyi gsang sgrub bam /
gu ru drag po'i snyan brgyud yid bzhin nor bu'i 'don 'grigs chags med zhabs kyis mdzad pa lta bu mdor bsdus shig gi bskyed bzlas bya /
de nas las bum bskyed bzlas gtor dbang nor bu'i snying por bshad pa ltar bya ba nas /
slob ma sta gon ni rdzas rnams 'du byas te /
yig brgya bzla zhing khrus dang /
phrin las ltar bgegs gtor btang la bka' bsgo mtshams gcod srung 'khor grub pa dang /
sems bskyed gsal btab la /
de'ang dang po'i sangs rgyas 'od mi 'gyur ba chen po o rgyan gyi slob dpon mtsho las skyes pa'i rdo rje'i skur snang ba de nyid kyis /
rgyal ba sku gsum gyi zhing dang sku dang chos sgo rab 'byams rgya mtsho'i sprin bkod pa'i rnam thar 'byams klas shing brjod du med pa las /
tshur mthong gdul bya nyi tshe ba'i snang ngor 'pho ba chen po'i sku brnyes pa'i mkhas pa shrI siM ha las 'od gsal rdo rje snying po'i rtogs pa'i rtsal chen rdzogs pa'i tshul bstan te /
rdzogs chen 'bum phrag drug cu rtsa bzhi'i yang snying rgyud chen bcu bdun dang /
khyad par ma rgyud klong gsal nyi ma /
sgron ma 'bar ba la sogs pa'i rgyud dang man ngag nyams myong gi snying po gcig tu dril nas mkha' 'gro snying thig la sogs pa yang zab snying thig skor gsum du mdzad /
bod yul du zhabs bkod pa'i skabs su rdzogs pa chen po'i rgyud lung man ngag rnams paN+Da'i ta chen po bi ma la mi tras bstan pa'i dus la babs par gzigs nas /
skal ldan re re tsam la mnog chos su bstsal pa tsam las ma spel bar ye shes mkha' 'gro mtsho rgyal gyis gter du sbas pa la /
skabs su babs pa 'di ni bod yul du sbas pa'i gter kha bye ba'i yang zab khong snying lta bu rgyal po'i bla gter brgya rtsa /
de'i yang bcud gu ru'i thugs gter brgya rtsa /
de'i yang zab mkha' 'gro'i zab gter nyer lnga dang bcud bsdus thugs gter chen po lnga ru bzhugs pa las /
mkha' 'gro'i zab gter nyer lnga'i nang nas sku gsum yongs rdzogs kyi thugs gter zab cing khyad par du 'phags pa ste /
gzhung las /
klong gsal snying thig rdzogs chen kun gyi bcud :
'di las zab pa gter du sbas pa med :
ces dang /
'di ni brgyud 'dzin su dang sus sgrub kyang :
brtse ba'i bu la ma ltar pad+ma ngas :
'bral med thugs rjes nye bar dgongs nas kyang :
'bral med thugs rjes rtag tu skyong byed cing :
bde chen gnas su lam sna mi 'dren re :
zhes sogs rdo rje'i gsung gis bsngags pa'i zab chos /
sprul pa'i gter chen rat+na gling pas mon bod sa mtshams gung thang mkhar nas sku rten rnam gsum dang lhan cig spyan drangs pa ste /
'di la them yig skor gsum /
klong gsal skor gsum /
bka' srung skor gsum /
them med skor rnams su bzhugs pa las /
da lam klong gsal skor dang po bskyed rim dang 'brel pa sgrub thabs skor gsum gyi smin byed bgyi ba ste /
de la'ang sta gon dang dngos gzhi gnyis su yod pa'i thog mar sngon 'gro sta gon gyi chos rnams zhu ba'i yon du dmigs te maN+Dal 'bul /
zhes maN+Dal 'bul du gzhug
/de nas thog mar rgyud sdom pa dang ldan par bya ba'i slad du mos pa 'di bzhin du mdzod /
mdun gyi nam mkhar rtsa ba gsum gyi dkyil 'khor la rgyal ba sras bcas dam can srung ma dang bcas pas bskor te bzhugs par mos la theg pa chen po'i tshul lugs ldan pas skyabs su 'gro ba 'di'i rjes zlos /
na mo 
bla ma yi dam mkha' 'gro dang :
sangs rgyas chos dang dge 'dun sogs :
skyabs 'os mchod 'os thams cad la :
'di nas gzung ste byang chub bar :
bdag sogs 'gro ba ma lus pa :
gus pas phyag 'tshal skyabs su mchi :
lan gsum /
sems can thams cad kyi don du sangs rgyas 'thob par 'dod pa'i 'dun pas smon pa sems bskyed 'di'i rjes zlos /
bla ma yi dam mkha' 'gro dgongs :
bdag gis 'gro ba kun don du :
byang chub sems mchog rin po che :
dam pa bdag gis bskyed par bgyi :
lan gsum /
sangs rgyas 'thob pa'i phyir du byang chub kyi spyod pa la slob pa'i 'dun pas 'jug pa sems bskyed 'di'i rjes zlos /
bla ma yi dam mkha' 'gro dgongs :
bdag gi lus ngag yid gsum gyis :
'gro ba sems can don gyi phyir :
srid mtsho sgrol bar dam bca' 'o :
lan gsum bya'o //
so shing ra ba maN+Dal la tshom bu lnga bkod pa bzhag cing so shing gtad la /
dngos grub kyi ltas brtag pa'i phyir du so shing 'di nyid rjes zlos dang bcas 'dor ba zhu /
bla ma yi dam mkha' 'gro yis :
bdag la bkra shis dge ba yi :
rtags dang dngos grub bzang po ston :
ces 'dor du gzhug
/so shing rtse mo shar du bstan na zhi ba /
lhor rgyas pa /
nub tu dbang /
byang du drag po /
dbus su las thams cad pa 'grub cing lha'i rigs kyi 'brel pa'ang de dang mthun pa yin la /
mtshams su las phran tshegs 'grub par gsungs so //
srung skud kha dog sna lngar 'bru gsum bzlas pas mdud pa btab la /
hU~M:
sku gsum mi 'gyur rdo rje yis :
phrin las bzhi yi rgyas btab bo :
bar chad bdud las rgyal bar shog :
ces dpung pa g.yon par bcings la /
oM badzra yak+Sha hU~M:dang rdo rje'i rgyas gdab bo //
ku sha'i phon po che chung 'bru gsum gyis byin brlab phyag rgya bsnol mas lag g.yas g.yon du ster la /
rjes su gnang ba'i ku sha ni :
rten 'brel gsum dang ldan pa'i phyir :
bar chad bdud las rgyal ba dang :
rtags dang mtshan ma ston phyir sbyin :
de ltar byin pa'i ku sha che ba stan dang chung ba sngas kyi don du zungs shig
/rdo rje dang bcas pas bdud rtsi'i thig le gnas gsum du bkod la /
oM AHhU~M:
lus ngag yid gsum sku gsung thugs su byin gyis brlabs pa'i mos pa mdzod /
des sta gon gyi chos rnams grub pa lags /
dge bsngo byas la slob ma gyes so //
!
//de nas bla ma'i las byang rat+na lugs kyi thugs sgrub bam /
mi 'grub na gsang 'dus le'u brgyad ma'i sngon gtor nas brtsam bdag mdun chabs cig tu bsgrub cing /
le brgyad ltar na bstod bskul yan dang /
thugs sgrub ltar na tshogs tha ma'i bsgral bstab yan grub pa dang /
byin rlabs chu rgyun gcig ma'am rig pa'i me tog dor ba gang bdes bdag nyid nus ldan du bya /
de nas slob ma rnams khrus nas dbyung /
las kyi rdo rjes khrid de dkyil 'khor la bskor ba lan gsum dang shar sgo nas phyag lan gsum byas par mos la phyag 'tshol cig
/oM AHhU~M gis mig dar sbyin /
sems bskyed gsal btab la /
de la theg dgu'i yang rtse 'od gsal rdzogs pa chen po ni blos byas yid dpyod kyi 'phrang las grol ba'i mngon sum lam byed kyi rnal 'byor yin pa'i phyir /
mtshan bcas kyi bsnyen rdzogs la gtso bor mi mdzad kyang /
spyir gsang sngags rdo rje theg pa'i bstan pa ni rim pa gnyis su 'du zhing /
de'i yang thog mar bskyed rim sngon du 'gro dgos pa la dgongs nas /
'dir gang zag blo dman gyi 'jug sgor lam gyi cha lag tshang ba'i phyir du bskyed rim gyi skor zab 'dril gnad du bsdus par bstan pa'i smin byed kyi thog mar /
byin rlabs dang dngos grub thams cad kyi rtsa ba bla ma'i gtor dbang yid bzhin nor bu bgyi ba yin pas sku yon du maN+Dal 'bul 'tshal /
zhes 'bul du gzhug
/thal mo me tog dang ldan pas gsol ba 'debs pa'i rjes zlos /
kye :
bla ma sangs rgyas kun tu bzang :
dkyil 'khor kun gyi mnga' bdag la :
bdag cag smin par gsol ba 'debs :
mgon pos rjes su gzung du gsol :
lan gsum /
zhes zhus pa la /
khyed su gtso bor don gnyer gang :
gsang ba bla ma'i dbang zhu na :
gsang sngags dam tshig tshul bzhin du :
bka' bzhin bsgrub par nus lags sam :
zhes dris pa'i lan du 'di'i rjes zlos /
mgon po khyod kyi bka' bzhin du :
bdag cag sdom pa legs par 'dzin :
bka' las 'da' bar mi bgyid de :
tshul bzhin bsgrub par shin tu spro :
zhes zhu /
bla mas gnang ba sbyin te :
kye :
skal bzang khyed rnams las 'phro ldan :
'di ni gsang chen bla ma'i dbang :
sngon chad 'jig rten ma grags te :
dus 'dir bdag gis smin par bya :
zhes gnang ba sbyin /
thugs sgrub lugs ltar sta gon mi byed pa'i gtor dbang kha rkyang gud du bskur na skabs 'dir gong smros skyabs sems 'dir sbyar /
sta gon dang sbrel skabs de dag mi dgos so //
da ni ye shes kyi dkyil 'khor du gzhug pa'i sngon 'gror dam la gzhag pa bzhi po rim par 'byung pa la snyan gtod 'tshal /
rdo rje spyi bor bzhag la :
hU~M:
mi 'gyur gsang ba mchog gi ni :
rdo rje'i sku ni khyod thob 'gyur :
'di ni khyod kyi dam tshig ste :
bu khyod tshul bzhin gnas par mdzod :
sa ma ya i dan hU~M:
snying gar gtugs te :
hU~M:
de ring bla ma kun tu bzang :
khyod kyi snying la yang dag zhugs :
tshul 'di gzhan la smras pa na :
khyod nyid nyams te ltung bar 'gyur :
de phyir khyod kyis shin tu gsang :
de ltar bgyi'o snyam pas dam tshig gi bro bor ba 'di'i rjes zlos /
sa ma ya na ra kan :
de nas bdud rtsi dang dam chu bsres te byin la :
hU~M:
'di ni dam tshig rdo rje'i chu :
dam tshig nyams na dmyal bar ltung :
dam tshig bsrungs na dngos grub mchog :
gsang ba rdo rje'i chu 'dis 'grub :
oM a mr-ita u da ka tha tha hU~M:
yang rdo rje spyi bor gtugs la :
hU~M:
de ring phan chad bu khyod kyi :
bla ma rig 'dzin gsang ba 'dus :
nga nyid yin gyis nga yi bka':
khyod kyis 'da' bar mi bya ste :
nga yis bsgo ba'i bka' ji bzhin :
khyod kyis 'da' bar mi rung ngo :
sa ma ya i dan na ra kan :
de nas dbang gi dngos gzhi sgrub pa ye shes pa dbab pa yin pas khyed rang rnams lus gnad rnam snang gi chos bdun dang ldan pas 'khod de ma yengs par dmigs pa 'di bzhin du mdzod cig
/stong pa'i ngang las pad nyi'i gdan la dbang chen rta mgrin sku mdog dmar po gri gug dang thod pa 'dzin cing dpal dang dur khrod kyi chas kyis brgyan pa /
dbu gtsug rta zhal ljang gu 'tsher ba /
yum phag mo gri thod 'dzin pa dang mnyam par sbyor zhing zhabs brkyang bskum 'dor thabs kyis bzhugs pa'i /
snying gar 'og tu yaM las rlung gi dkyil 'khor :
steng du g.yung drung dmar po'i logs bzhi la ha ri ni sas mtshan pa :
de'i steng du nyi zla'i khar bla ma gsang 'dus tshon gang ba gsal thobs shig :
yaM las rlung byung ste g.yung drung la phog 'ur sgra dang bcas nas chos 'khor du 'khor bas bla ma'i sku las 'od zer dpag tu med pa 'phros pas :
spyir bla ma yi dam mkha' 'gro sangs rgyas byang chub sems dpa' dpag tu med pa :
khyad par du rnga yab kyi gnas nas o rgyan chen po 'khor mkha' 'gro 'bum dang bcas pa thams cad lho nub kyi nam mkha' la khra zhur zhur byon nas :
slob bu'i spyi bo nas mar rgya mthongs la kha ba babs pa ltar byung ste snying ga'i bla ma la thim par sgoms shig :
'beb rdzas rol mo'i sgra sbyar la /
hU~M:
chos sku skye med dbyings kyi pho brang nas :
thugs rje'i rang bzhin bla ma rig 'dzin rnams :
'gro ba'i don la dbye bsal mi mnga' yang :
thugs dam dbang gis gnas 'dir byon nas kyang :
sku gsung thugs kyis byin gyis brlab tu gsol :
ye shes lnga yi dbang mchog bskur du gsol :
zhes dang thod phreng rtsal gyi dzapa? brjod la byin dbab /
ye shes pa brtan par byas pa'i mos pa mdzod /
spyi bor rdo rje dang me tog bzhag la :
oM su pra tiSh+Tha badzra ya swA hA:
zhes brjod /
de nas spyan dbye bar gsol ba 'debs pa 'di'i rjes zlos /
kye ho bla ma sku drin can :
bdag cag 'khor bar ma rig mig :
ldongs pa'i chu bur ling thog sgrib :
de ring ma rig bsal du gsol :
zhes zhu'o //
bla mas rdo rje thogs la :
kye 
sngon gyi mig mkhan rgyal po yis :
ji ltar ma rig rmongs bsal ltar :
bdag gis thabs mkhas thur ma yis :
khyed rnams ma rig bsal bar bya :
badzra tsak+ShuHpra be sha ya phaT:
mig dar dang ma rig pa'i sgrib g.yogs lhan cig bsal bas bla ma rdo rje thod phreng rtsal gyi lha tshogs thams cad zhal mngon sum du mjal ba'i nges shes dang gus spro skyed cig
/kye ho :
khyed rnams las dang skal par ldan :
mngon sum bla ma'i lha tshogs la :
rtsol sems ma zhan 'di dag ltos :
dga' dang gus pa rab tu skyed :
'di ltar snang ba'i rten dang brten par bcas pa'i dkyil 'khor pa thams cad kyang /
rang gi sems nyid lhan skyes dang kun brtags kyi ma rig pas bslad pa'i gzhi dus 'khor ba'i chos snod dang bcud kyi gnyis snang glo bur ba'i dri ma mtha' dag
/lam bden gnyis thabs dang shes rab kyi gnyen pos sbyangs pas /
'bras bu rnam byang gi chos su gnas gyur pa sku dang zhing khams brdal ba chen por rnam par dag pa'i don yin no //
de dag gis dbang gi sngon 'gro rnams grub nas /
dngos gzhi gtor ma'i dbang bskur zhu ba'i yon du maN+Dal 'bul /
gsol ba 'debs pa'i rjes zlos /
bla ma sangs rgyas phrin las mdzad :
bdag la dbang skur byin gyis rlobs :
mtha' yas sems can ma lus pa :
'dren pa'i bla mar dbang bskur zhu :
lan gsum /
kye ma 
dam pa'i rigs can skyes bu rnams :
rta rmig lcags btums 'dzam bu'i gling :
btsal kyang 'di lta'i dbang rnyed min :
de ring bdag gis khyod grol bya :
zhes brjod /
de nas khyed rang rnams dkyil 'khor gyi shar sgor dbang stegs rdo rje rin po che pad+ma'i stan la sngar smros ma thag pa'i mtshan nyid can gyi dbang chen yab yum gyi rnam pas 'khod pa la /
gtor chen rtsa ba gsum gyi ngo bor gsal ba de spyi bor bzhag pas /
bla ma'i sku las zag med ye shes kyi bdud rtsi dkar na ra ra babs pas lus thams cad gang /
bla ma'i spyi bo nas sku yi ngo bo oM dkar po khyed rang gi dpral bar thim par mos shig
/gtor ma spyi bor bzhag ste /
hU~M:
rdo rje'i sku ste sku yi mchog :
rje btsun pad+ma thod phreng rtsal :
mi 'gyur sku yi dkyil 'khor nas :
rnam dag sku yis byin rlobs la :
'chi med rdo rje'i sku yi dbang :
skal ldan 'di la yongs rdzogs shog :
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
hrIHma ha ri ni sa ra tsa hri ya tsit+ta hriM hriM dza dza :
badzra a b+hi Shiny+tsa oM:
yang bla ma yab yum sbyor ba mdzad pa'i byang sems dkar dmar du babs pas khyed rang rnams kyi rtsa khams 'khor lo thams cad gang /
bla ma'i mgrin pa nas gsung gi ngo bo AHdmar po 'od dang bcas pa khyed rang gi mgrin par thim par mos shig
/gtor ma mgrin par gtugs te /
hU~M:
rdo rje'i gsung ste gsung gi mchog :
rje btsun pad+ma thod phreng rtsal :
'gag med gsung gi dkyil 'khor nas :
rnam grol gsung gis byin rlobs la :
'gag med rdo rje'i gsung gi dbang :
skal ldan 'di la yongs rdzogs shog :
rtsa sngags sham bur badzra a b+hi Shiny+tsa A:
yang bla ma'i sku las 'od zer kha dog lnga dang ldan pa khyed rang rnams la thim /
bla ma'i thugs ka nas thugs kyi ngo bo hU~M mthing ga 'od dang bcas pa khyed rang gi snying gar thim par mos shig
/gtor ma snying gar gtugs la /
hU~M:
rdo rje'i thugs te thugs kyi mchog :
rje btsun pad+ma thod phreng rtsal :
spros med thugs kyi dkyil 'khor nas :
rnam dag thugs kyis byin rlobs la :
'khrul med rdo rje'i thugs kyi dbang :
skal ldan 'di la yongs rdzogs shog :
rtsa sngags sham bur badzra a b+hi Shiny+tsa hU~M:
yang gtor chen bla ma yab yum du gsal ba'i yab kyi lte ba nas hrIHdang yum gyi lte ba nas ma dmar po byung ba khyed rang rnams kyi lte bar thim par mos shig
/gtor ma lte bar gtugs la /
hU~M:
dus gsum sangs rgyas thams cad kyi :
sku gsung thugs yon phrin las rdzogs :
rje btsun pad+ma thod phreng rtsal :
sku gsung thugs kyi dkyil 'khor nas :
phrin las rnam bzhis byin rlobs la :
dbang bzhi yongs rdzogs chen po'i dbang :
skal ldan 'di la yongs rdzogs shog :
rtsa sngags sham du badzra a b+hi Shiny+tsa hrI:
gtor ma spyi bor bzhag la /
bla ma'i lha tshogs rnams khyed rang gi spyi bo nas mar thim :
snying gi dkyil du byon 'od kyi rang bzhin du yal :
rang dang dbyer med du gyur par mos shig :
'o 
rigs kyi bu rnams dbyer med du 'dres pa de'i ngang las ma bcos par tsen ne zhog cig :
brjod la mnyam par 'jog tu bcug
/gsal bdo ba la phaT ces bshig :
slar rjes shes kyi ngo bor ltos la dar cig mnyam par 'jog par zhu /
zhes yud tsam bzhag
/gtor ma'i lhag ma dngos grub rnam pa gnyis kyi phung por mos la khyed rang lhar gsal bas rol te dngos grub kyi bcud chen por thob par nges shes skyed cig
/gtor ma lag g.yas ban+d+ha'i bdud rtsi g.yon du thogs la gtor zan kham re /
bdud rtsi hub re sbyin la rol du gzhug
/de nas bzlas pa sngags kyi lung blang ba'i slad du phreng ba 'jus la snying po 'di rnams kyi rjes zlos gyis shig
/phreng ba sbrel la /
badzra gu ru /
thod phreng rtsal /
las sngags dang bcas pa'i rjes zlos lan gsum gsum byar gzhug
/rjes su bla mas me tog 'thor zhing /
ho :
thim par gyur cig :
smin par gyur cig :
grol bar gyur cig :
yongs rdzogs dam pa thob par gyur cig :
ces lan gsum brjod /
de dag rnams kyis dbang bzhi yongs su rdzogs pa 'thob par 'gyur te :
gang thob na :
bum dbang gsang dbang :
shes rab ye shes kyi dbang tshig dbang rin po che'o :
byin rlabs ni :
sku gsung thugs yon tan phrin las so :
gang dag na :
lus ngag yid gsum gyi sgrib pa'o :
gnas gang du thob na :
spyi bo mgrin pa snying ga lte ba'o :
gang la dbang na :
bskyed rim thabs lam rdzogs rim phyag rgya chen po bsgom pa la dbang ba yin no :
zhes rtogs pa bskyed /
des ni dbang rnams kyi mchog tu gyur pa gsang ba bla ma'i zab dbang 'gro ba gang gis thob pa rnam dag bla ma mchog gi zhing du sbyor bar byed pa'i thabs zab mo :
shin tu zab pa rgyal dbang pad+ma 'byung gnas kyi thugs bcud de nyid grub pa yin pas /
dbang bskur 'di'i dam tshig tu /
bla ma la sangs rgyas kyi 'du shes dang 'bral du mi rung :
gsol 'debs dang ting nge 'dzin gyi dbang blang ba dus rgyun du'am thun bzhi :
tha ma'ang thun re chag tu mi rung :
bla ma'i sku 'bag rdo rje dril bu :
b+han+d+ha dum gcig :
a mr-ita :
sin+d+hu ra de rnams rtag tu bcang :
bsnyen pa brgya tshar re mi gcog go :
zhes gsungs pa'i don rjes su bsgrub par bgyid do snyam pas 'di'i rjes zlos mdzod /
gtso bos ji ltar sogs spyi dang mthun par bya'o ///
/cho ga'i rjes rim tshogs la rol zhing lhag ma gtang ba nas shis brjod kyi bar yang phrin las gang byas ltar bya'o //
yo~Xn tana~X kun 'byung bla ma yi //
gtor dbang byin rlabs dngos grub kyi //
rgya~X mtsho~X'i bcud la skal ldan kun //
dgyes rol srid pa'i gdung sel shog
/bla ma'i gtor dbang yid bzhin nor bu'i le tshan no ///
/

@#//
'khor 'das dbang byed he ru ka
/pad ma'i rigs mchog rta yi zhal //
bde gshegs yongs rdzogs der btud nas //
snying po'i dbang bskur gsal bar bya //
'di la sbyor ba dkyil 'khor ni /
chang dang sin+d+hu ras chag chag gdab pa la chos 'byung gnyis bsnol gyi lte bar hrIHma dang /
chos 'byung steng ma'i zur 'gram gsum la gri gug
/'og gsum la ban+d+ha /
mtshams rnams su g.yung drung g.yas skor re bri /
de rgyab mu khyud dkar dmar mthing gsum gyis bskor zhing rgyas par spro na sgo rdzogs spyi mthun bya /
ma 'byor na maN+Dal la dri'i thig ler tshom bu lha grangs bkod pa'i lte bar /
ban+d+ha mtshan ldan chang dang chos sman mngar gsum sbyar bas bkang ba bzhag
/de steng khri'u la chang dang khrag gis sbrus pa'i dpal gtor rta mgos mtshan pa dar dmar gyi gur phub /
rig ma'i tsaka li dang las bum /
g.yas g.yon du sman raka
/mdun du phyi mchod /
gtor tshogs kyi yo byad rnams kyang legs par bkod do ///
/dngos gzhi'i thog mar sgrub mchod ni /
skyabs sems dang bgegs gtor btang la /
rta mgrin gsang ba'i las byang gi bka' bsgo nas brtsam mthar chags su btang ba las /
lha bskyed grub mtshams /
bdag dang dkyil 'khor gyi gtso bo yab yum gyi spyi bor rdo rje mkha' 'gro yab yum dkar po /
mgrin par pad+ma mkha' 'gro yab yum dmar po /
snying gar sangs rgyas mkha' 'gro yab yum mthing ga
/lte bar rin chen mkha' 'gro yab yum ser po /
gsang bar las kyi mkha' 'gro yab yum ljang gu /
g.yas thams cad rang rtags kyi yu ba byas pa'i gri gug dang g.yon thod khrag 'dzin pa /
dar dang rus pa rin po che'i rgyan gyis brgyan pa'i thugs kar rang rang gi sa bon la sngags kyis bskor ba dang /
gnas gsum 'bru gsum las 'od zer 'phros ye shes pa spyan drang bar gyur /
ces sbyar la spyan 'dren nas bstod pa'i bar du gtang /
bzlas pa'i thog mar bdag bskyed la dmigs te /
yab yum gyi thugs kar nyi ma'i dkyil 'khor gyi lte bar hrIHdang ma'i mtha' skor du snying po'i sngags phreng gis bskor bar bsgoms la /
bzlas pa byas pas sngags phreng 'khor ba la dmigs pa gtad cing bzlas pa gzhung gsal bya /
skabs su 'phro 'du'i dmigs pa'ang spyi mthun sbyar /
de nas dbang gi don du /
bdag gi gnas gsum las sngags phreng gi 'od zer 'phros :
dkyil 'khor gyi lha rnams la phog pas thugs dam gyi rgyud bskul :
phyogs bcu'i rgyal ba thams cad kyi sku gsung thugs kyi byin rlabs thams cad bsdus te lha dang ban+d+ha'i bdud rtsir thim par bsams :la bzla /
yang /
dbang chen yab yum sbyor ba mdzad pas :
'khor lo lnga'i mkha' 'gro rnams kyang sbyor ba byas te :
de rnams kyi byang sems dkar dmar du babs pas :
b+han+d+har chil gyis 'khyil bar mos :la bzla zhing /
mthar stong tshigs mchod bstod dang srung ma'i gtor 'bul bya /
las bum du bdud rtsi 'khyil pa'i bskyed bzlas dang /
tshogs byin rlabs nas brtsam bsgral bstab yan grub pa dang dbang len gang bde bya'o ///
/de nas slob ma rnams khrus bya zhing bskor ba dang phyag bya ba /
mig dar bcing pa rnams snga ma dang 'dra /
sems bskyed gsal btab la /
rdzogs pa chen po klong gsal snying thig las bskyed rim dang 'brel ba'i smin byed gnyis pa /
byin rlabs thogs med du 'beb pa'i rta phag gsang ba'i dbang bskur pad+ma'i phreng ba zhu ba'i yon du maN+Dal 'bul /
gsol ba 'debs pa'i rjes zlos /
kye :
bla ma sangs rgyas kun gyi gtso :
dbang gi bdag nyid che ba'i mchog :
bdag cag dbang gi dkyil 'khor du :
'jug cing smin par mdzad du gsol :
lan gsum /
zhes zhus pa'i lan du /
khyod su bla med dkyil 'khor du :
'jug 'dod dam tshig tshul bzhin du :
bla ma lha dang mched sogs la :
srung na tshur shog mi bsrung dengs :
zhes dris pa'i lan du 'di'i rjes zlos /
bdag ni lus dang srog la sogs :
bya dka' chen por gyur na yang :
dam tshig tshul las mi 'da' zhing :
bka' bzhin bsgrub par bdag spro 'o :
bla mas /
de ltar yin na gnang bar bya'o :
zhes gnang ba sbyin /
'dir skyabs sems sbyor min gong gis 'gre /
de nas ye shes kyi dkyil 'khor du 'jug pa'i sngon 'gro dam la gzhag pa bzhi po rim par 'byung ba yin pas don thugs la nges par 'tshal /
dang po rdo rje spyi bor bzhag ste :
hU~M:
mi 'gyur gsang ba mchog gi ni :
rdo rje'i sku ni khyod thob 'gyur :
'di ni khyod kyi dam tshig ste :
bu khyod tshul bzhin gnas par mdzod :
badzra sa ma ya i dan si hU~M:
snying gar gtugs te :
de ring dbang chen gsang ba'i rgyal :
khyod kyi snying la yang dag zhugs :
tshul 'di gzhan la smras pa na :
khyod nyid nyams te ltung bar 'gyur :
de phyir khyod kyis shin tu gsang :
ji ltar bka' bsgos pa las 'da' bar mi bgyid do snyam pas tha tshig rdo rje'i bro bor ba 'di'i rjes zlos /
sa ma ya i dan na ra kan :
zhes brjod du gzhug go :
de nas mna' chu sbyin te :
ho :
'di ni dam tshig rdo rje'i chu :
dam tshig nyams na dmyal bar ltung :
dam tshig bsrungs na dngos grub mchog :
gsang ba rdo rje'i chu 'dis 'grub :
oM a mr-ita u da ka tha tha hU~M:
yang rdo rje spyi bor bzhag la :
de ring phan chad bu khyod kyi :
he ru ka dpal dbang gi sku :
nga nyid yin gyis nga yi bka':
khyod kyis 'da' bar mi bya ste :
nga yis bsgo ba'i bka' ji bzhin :
khyod kyis gcog par mi rung ngo :
sa ma ya i dan na ra kan :
zhes brjod do //
da ni byin rlabs kyi dngos gzhi bsgrub pa ye shes pa dbab pa'i slad du khyed rang lus gnad rnam snang gi chos bdun dang ldan pas 'khod de ma yengs par dmigs pa 'di bzhin du mdzod cig
stong pa'i ngang las pad nyi'i gdan la dbang chen rta mgrin sku mdog dmar po gri gug dang thod pa 'dzin cing dpal dang dur khrod kyi chas kyis brgyan pa /
dbu gtsug rta zhal ljang gu 'tsher ba /
yum phag mo gri thod 'dzin pa dang mnyam par sbyor zhing zhabs brkyang bskum 'dor thabs kyis bzhugs pa'i /
snying gar 'og tu yaM las rlung gi dkyil 'khor :
steng du g.yung drung dmar po'i logs bzhi la ha ri ni sas mtshan pa :
de'i lte bar nyi ma'i gdan la rta phag yab yum tshon gang ba gsal ba :
de nyid kyis rta skad dang phag sgra tse re re 'tsher bas :
phyogs bcu'i sangs rgyas dang byang chub sems dpa' thams cad dang :
khyad par du bde chen 'bar ba'i gzhal yas nas rta phag yab yum 'khor mkha' 'gro 'bum dang bcas pa thams cad :
rta skad 'tsher zhing phag skad ngur sgra dang bcas te nam mkha'i khams 'bir ri ri gang bar byon :
rang rang gi spyi bo nas mar rgya mthongs la kha ba babs pa ltar byon nas snying ga'i dam tshig pa la sib sib thim :
g.yung drung nyid sku dang bcas pa rlung 'khor ltar 'ur sgra dang bcas te drag tu 'khor ba la dmigs pa rtse gcig tu gtod cing :
phyogs bcu'i sangs rgyas dang byang chub sems dpa' thams cad kyi sku gsung thugs kyi byin gyis brlabs :
ye shes lnga yis dbang bskur bar mos pa bskyed mdzod :
'beb pa'i rdzas dud rol mo dbyangs dang bcas te /
hU~M:
chos sku skye med dbyings kyi pho brang nas :
thugs rje'i rang bzhin dbang chen yab yum rnams :
'gro ba'i don la dbye bsal mi mnga' yang :
thugs dam dbang gis gnas 'dir byon nas kyang :
sku gsung thugs kyis byin gyis brlab tu gsol :
ye shes lnga yi dbang mchog bskur du gsol :
oM badzra sa ma ya A be sha ya hU~M:
zhes drag tu brjod la byin dbab /
ye shes pa brtan par byas par mos shig
/rdo rje rgya gram dang me tog spyi bor bzhag la /
oM su pra tiSh+Tha badzra ya swA hA:
de nas spyan dbye bar gsol ba 'debs pa'i rjes zlos /
kye :
dbang gi bdag nyid he ru ka :
bdag cag 'khor ba ma rig gis :
ldongs pa'i chu bur ling thog mig :
de ring mgon pos bsal du gsol :
rdo rjes mig dar bsal te :
kye :
sngon gyi ston pa mig mkhan rgyal :
ji ltar ma rig rmongs bsal ltar :
bdag gis thabs shes gser thur gyis :
khyed cag ma rig bsal bar bya :
badzra tsak+ShuHpra be sha ya phaT:
mig dar dang ma rig pa'i sgrib g.yogs lhan cig tu bsal bas dbang chen rta mgrin yab yum gyi dkyil 'khor lha tshogs zhal mngon sum du mjal bar mos la nges shes dang gus spro rgya chen po skyed cig
/khyed rnams legs 'ong skal pa bzang :
de ring dbang gi dkyil 'khor du :
smin nas dkyil 'khor gcig tu 'grub :
de phyir gus pas 'di la ltos :
zhes spro ba bskyed do :
de nas dbang bskur dngos gzhi zhu ba'i yon du maN+Dal phul /
gsol 'debs 'di'i rjes zlos /
bla ma gsang sngags che ba'i mchog :
bdag cag dbang gi dkyil 'khor du :
dbang bzhi yongs su rdzogs pa dang :
smin cing grol bar mdzad du gsol :
lan gsum /
khyed rnams dbang chen he ru ka'i :
lha dang gnyis med gcig tu gyur :
'di la the tshom mi rung ste :
slob dpon la yang gus pa gyis :
zhes gnang ba sbyin /
khyed rang rnams dkyil 'khor gyi shar sgor dbang stegs rdo rje rin po che pad+ma'i stan la sngar smros ma thag pa'i mtshan nyid can gyi dbang chen yab yum gyi rnam pas 'khod pa la /
gtor ma dam tshig ye shes dbyer med pa de nyid spyi bor bzhag pa'i tshe /
dbang chen yab yum gyi spyi bo na gu ru yab yum sbyor ba mdzad pa'i byang sems dkar dmar babs pas khyed rang gi spyi bo nas rim par 'khor lo bzhi gang bar mos shig
/gtor chen spyi bor bzhag la /
hrI:
gsang ba'i dkyil 'khor dbang gi sku :
thabs dang shes rab gnyis su med :
thams cad yongs rdzogs bum pa'i dbang :
skal ldan 'di la yongs rdzogs shog :
oM hrIHbadzra kro d+ha h+ya grI ba hu lu hu lu hU~M phaT:
hrIHma ha ri ni sa ra tsa hri ya :
d+hA ki nI badzra rat+na pad+ma karma bud+d+ha a b+hi Shiny+tsa oM:
spyi bo'i gu ru yab yum dbang chen la thim :
dbang chen yab yum khyed rang gi spyi bo nas mar thim :
snying gar byon 'od du yal nas rang dang dbyer med du gyur par mos shig :
de nyid kyi rnam grangs ni bum dbang yin la :
don gyi ngo bo ni dbang bzhi yongs rdzogs su 'gyur ba yin no :
de nas ban+d+ha mgrin par bzhag la /
hU~M:
bde chen gnyis med sbyor ba las :
byang chub sems kyi 'phro 'dur gsal :
khyod kyi rtsa khams bde bas gang :
a ho su kha sid+d+hi ho :
bdud rtsi byin la /
byang chub sems kyi bdud rtsis rtsa khams 'khor lo thams cad gang ste bde ba chen po'i ye shes skyes pas gsang ba'i dbang thob par mos shig
/rig ma'i tsaka li gtad la /
ye shes mkha' 'gro bde ba'i gzugs :
kun tu bde ba'i skad 'byin ma :
'di khyer dpa' bo bde bar spyod :
rang gi thig le nyams mi rung :
mtshan nyid dang ldan pa'i rig ma gtad pas /
khyed rang dang phyag rgya rta phag yab yum /
mkha' gsang rdo rje dang pad+ma /
gnas gsum 'bru gsum dang bcas pa gsal thobs la /
'gyur med kyi bde ba chen po mngon du byas pa'i ye shes kyis mnyam par sbyor bas yas babs dang mas brtan gyi dga' ba las skyes pa'i lhan cig skyes pa'i bde ba'i ye shes nyams su myong /
mthar yab yum gnyis ka'ang 'ja' yal ba ltar song bar mos la bde stong gi nyams skyong bas sher dbang thob pa yin no /
khyed rang rnams rnam snang chos bdun dang ldan pas ka dag rig stong bsam brjod las 'das pa'i rang ngor bzo med lhug par 'jog par zhu /
kye ho dam pa'i rigs can rnams :
sngon 'gro nas brtsam bum dbang dang :
yongs rdzogs da lta'i dbang gi bar :
bskur dang skur ba'i brjod tshig rnams :
blo 'das spros bral brjod tshig bral :
thams cad sems kyi cho 'phrul che :
sems ni bsam brjod bral ba'i ngang :
de don khyod kyis ngang la zhog :
'di ni mnyam rdzogs chen po'i dbang :
rjes su skyongs shig rigs can rnams :
zhes mnyam par 'jog
/des ni bzhi pa ye shes chen po'i dbang thob pa yin no //
sngags kyi rjes su gnang ba'i slad du snying po'i rjes zlos lan gsum mdzod /
phreng ba sbrel la las byang ltar snying po'i rjes zlos lan gsum byar gzhug
/skabs 'dir phyag rgyun las 'byung ba ltar sku rten gsum la lha khrus sku phyi gos 'bul gyi bar spyi ltar bya /
khrus chu de yig brgya bzla bzhin par dpon slob rnams kyis khrus bya zhing khong du btung /
de nas sku rten la brten nas byin rlabs chu rgyun gcig ma'i dbang blang ba'i slad du dmigs pa 'di bzhin du mdzod /
khyed rang rnams yi dam lhar gsal ba'i gnas bzhir oM AHhU~M hrIHdkar dmar mthing ljang 'od du 'tsher ba re gsal thobs shig
/rten gsum po rang rang gi ngo bor dngos su gsal ba nyid khyed rang gi gnas bzhir dzapa? dbyangs byas nas gtugs pas /
sku brnyan so so'i gnas bzhi nas yi ge 'bru bzhi :
'od dkar po dang dmar po :
mthing kha dang ljang gu :
kha dog lnga ldan gyi rnam par 'phros :
slob bu'i gnas bzhi'i yig 'bru la thim :
dam tshig dang ye shes gnyis med du khrug gis 'dres :
dbang bzhi yongs rdzogs su thob nas byin rlabs kyi dbyig chen po thob par nges shes skyed cig :
ces byas la thog mar bla ma'i sku brnyan dang badzra gu ru /
thod phreng rtsal gyi dzapa? dbyangs /
de nas rta mgrin gyi sku dang de'i snying po /
mthar tshe dpag med kyi sku dang tshe snying dzapa? dbyangs dang bcas te gnas bzhir rim par gtugs /
'dir yang spros pa la dga' na sku gsum po re re bzhin dmigs pa'i mtshams sbyor bya'o //
des phrin las bzhi la mnga' brnyes :
lus ngag yid gsum gyi sgrib pa dag :
bla ma'i sku gsung thugs dang rang gi lus ngag yid gsum dbyer med du 'dres par mos shig :
de nas de kho na nyid rig pa'i rtsal dbang :
khregs chod phyag rgya chen po bskur ba yin pas :
khyed rang rnams lus gnad rnam snang chos bdun dang ldan pas :
lta stangs sku gzugs 'di la khrig ger gtod cig :
byas la bla mas sku gzugs zhig lag tu thogs /
sku gzugs de snang ba'i ngos nas gsal ye re ba la 'dzin med du 'dir 'dug gi brtag gzhig mi bya bar :
yid gnas pa'i brtod phur tsam du byas la hur re ye re hrig ge ba'i ngang la had de zhog :
ma yengs par zhog cig :
ces yud tsam 'jog
/sku gzugs 'di zhes ngos gzung ba'i brtags dpyad ma byed par :
gzugs 'di rnams gsal zhing dod pa la 'dzin rtog med par gnas pa bzhin du :
rigs kyi bu rnams de bzhin du :
gsal la ma 'gags pa'i ngang nas 'dzin med du khres se zhog cig :
byas la cung zad 'jog
/der snga ma'i sems rtog 'gags :
phyi ma'i rnam rtog ma skyes pa'i skabs der :
had de ba stong sang nge der 'dzin med pa zhig 'dug gam :
de kho na sangs rgyas kyi dgongs pa mthar thug gi dbang smra brjod las bral ba'i de kho na nyid yin no :
rigs kyi bu rnams de khyod tsho la rang bzhin gyis gnas kyang :
dbul po'i khyim na nor gyi gter yod pa bzhin du phan ma thogs ngo ma shes pa yin no :
da ni dbul po'i khyim nor gyi kha byang byung ba ltar :
ngas ngo bo rang byung gi sangs rgyas rang la ye nas gnas pa de ngo sprad nas :
sangs rgyas lag tu gtad pa yin no :
sangs rgyas kyi dgongs pa zer ba de las logs nas bzang po zhig da phan chad la ma tshol bar 'di ka'i steng du nyams su longs shig :
tshe gcig lus gcig gis sangs rgyas 'thob par gdon mi za'o :
bu kun de ring nas sangs rgyas dang lag sbrel ba yin no :
da ni 'bral bar ma byed cig :
ces ngo sprad la gzengs bstod cing mnyam par 'jog tu bcug
/yang /
phaT:
ces nyams de bshigs la rjes kyi shes pa skad cig ma yang de kar ngo sprad pas shin tu zab bo //
de dag gis bla med gsang ba'i lam mchog dbang bzhi yongs rdzogs chen po gud sbas rig pa'i rtsal dbang bcas thob pa yin pas dam tshig gi rim pa spyi dang /
khyad par du /
thod pa :
bris sku :
dbang gos dmar po :
a mr-ita dang :
sin+d+hu ra :
sba lcag :
bla rdo :
de rnams gsang zhing bcang na yid bzhin gyi nor bu dang 'dra bar shin tu gces par gsungs pas tshul bzhin du bgyi'o snyam pas 'di'i rjes zlos mdzod /
gtso bos ji ltar sogs spyi ltar bya'o ///
/rjes tshogs rol lhag chog la sogs pa'ang phrin las ltar byas pas 'grub bo //
bla ma'i byin rlabs nyi zer gyis //
blo~X gro~Xs 'dab brgya phyes pa'i bcud //
yig tshogs sbrang rtsi mtha~X' ya~Xs par //
rigs mthun bung ba dgyes rol cig
/rta phag gsang ba'i dbang bskur pad+ma'i phreng ba'i le tshan no ///
/

@#//
mtshan thos tsam gyis 'chi bdag gi
/chad pa zlog cing 'chi med tshe'i //
dngos grub bcud stsol mgon po der //
btud nas yang zab tshe dbang bshad //
'di la sbyor ba dkyil 'khor ni /
dbus su pad+ma 'dab bzhi phyogs mdog lte ba dmar /
de'i phyi rim rdo rje rgya gram /
de'i phyi rol du pad+ma'i phreng ba drwa phyed ris su 'khrigs pa la sgo rdzogs zhi dkyil spyi ltar bya /
ma 'byor na maN+Dal la tshom bu lnga bkod pa'i khar spros pa che na bum pa lnga /
bsdu na bum pa gcig gu gul gyis bdug pa sogs bgegs bskrad la /
khye'u bu mo bkra shis pas blangs pa'i chu gtsang dang /
lnga phrag lnga'i rdzas dkar gsum mngar gsum rnams tshe'i snying po bzla bzhin pas blugs shing /
kha rgyan mgul chings gzungs thag dang ldan pa bzhag
/g.yas su tshe chang mar gyi bzed kha can /
g.yon du tshe nas dkar mo la tshe'i mda' dar dmar po gzug
/mdun du sman raka gtor gsum phyi mchod dang bcas pa /
las bum dang nyer mkho'i yo byad rnams kyang nye bar bsdogs so ///
/dngos gzhi dbang don du bsnyen cing sgrub pa ni /
'dir bsnyen sgrub las sbyor gsum gyi tshul du bstan pa'i bsnyen pa gong du song na skabs 'dir mi dgos kyang /
ma song na 'dir yang sa bcad tsam bya dgos pa dang /
sgrub pa'i las byang gzhung 'dir mi gsal bas lcogs na tshe sgrub gsang 'dus ltar bya ba 'brel chags kyang dbang don tsam la snying po bsdus pa khyer bde ba dang /
sgrub pa'i dbang byang du mdun bskyed gsal bar ma gsungs kyang dkyil 'khor bri thabs sogs bstan pa'i phyir shugs las thon pas de ltar du bkod pa la /
thog mar bsnyen pa'i rnal 'byor ni /
skyabs sems sogs rdor phreng ngam gsang 'dus ltar bya /
sems can thams cad kyi don du tshe yi rig 'dzin 'thob par bya /
de'i ched du mgon po tshe dpag med bsgrub par bya'o //
skad cig gis bdag nyid yi dam du gsal ba'i gnas gsum du oM AHhU~M gis mtshan pa :
thugs ka'i hU~M las 'od zer phyogs bcur 'phros pas :
sems can thams cad kyi sdig sgrib sbyangs :
'phags pa mchod :
slar bdag la 'dus pas bdag gi lus ngag yid gsum gyi sgrib pa dag :
khyad par tshe'i bar chad thams cad zhi zhing gdon bgegs rnams phyir bskrad par gyur :
yang 'od 'phros bdag gi tshe srog bla tshe nyams pa rnams tshur 'ub bsdus sor chud de phyi la rdo rje'i gur du gyur :
yang 'od zer 'phros pas don gnyis byas tshur 'dus pa las /
pad+ma dang zla ba'i gdan gyi steng du bdag nyid mgon po tshe dpag tu med pa sku mdog dmar po rin po che'i rgyan du mas spras pa :
phyag mnyam gzhag gi steng na tshe'i bum pa bsnams pa :
rang 'dra'i yum dang gnyis med du 'khril ba :
de'i thugs ka nas 'od zer 'phros pas bde ba can nas ye shes sems dpa' rang 'dra ba spyan drangs badzra sa mA dzaH
dzaHhU~M baM hoH
gnyis med du gyur :
thugs kar zla steng hrIHla sngags kyi phreng bas bskor ba las 'od zer 'phros :
phyogs bcu'i sangs rgyas dang byang chub sems dpa' bla ma yi dam mkha' 'gro :
tshangs dang drang srong rig 'dzin tshe la dbang ba /
sa chu me rlung ri bo rtsi shing 'byung ba'i bcud thams cad bsdus te rang la thim pas 'chi med tshe'i dngos grub thob par gyur /
ces bsgoms la /
oM gu ru A yur+dz+nyA na a mA ra Na dzI ban+ti ye swA hA:
zhes bzla'o //
gnyis pa sgrub pa'i rnal 'byor la /
rgyas par spro na bgegs bskrad dang mtshams gcod bya /
bsdu na gong gi bsnyen pa'i skabs des 'thus /
mchod rdzas byin brlab ni /
hrIH
thugs las raM yaM khaM 'phros pas //
mchod rdzas nyes skyon bsregs gtor bkrus //
phyi nang gsang sogs mchod pa'i sprin //
zag med nam mkha' gang bar gyur //
oM AHhU~M badzra puSh+pe /
d+hU pe /
A lo ke
/gan+d+he /
nai bid+yA/
shab+da AHhU~M/
oM pany+tsa kA ma gu Na AHhU~M/
oM AHhU~M ha ho hrIH
de nas bdag bskyed ni /
bdag nyid tshe dpag med yab yum du gsal ba'i spyi bor rnam snang yab yum dkar po /
mgrin par rin 'byung yab yum ser po /
snying gar mi bskyod yab yum mthing kha /
lte bar don grub yab yum ljang gu /
thams cad kyang g.yas rang rtags kyi phyag mtshan thugs kar 'dzin cing g.yon mnyam gzhag tshe yi bum pa bsnams pa /
dar dang rin po ches brgyan cing zhabs rdo rje'i skyil mo krung gis bzhugs pa'o //
bum bskyed ni /
bum pa gcig las med na /
bsang sbyang /
stong pa'i ngang las b+h+rU~M las bum pa mtshan nyid dang ldan pa /
phyi bum pa la nang gzhal yas khang du gyur pa'i nang du pad zla'i gdan la mgon po tshe dpag tu med pa yab yum dmar po /
de'i spyi bor rnam snang sogs nas /
bzhugs pa'o yi bar bdag bskyed lus dkyil ltar du gsal gdab /
bum pa lnga yod na ni mdun bskyed dang chabs cig tu gsal gdab ste /
bsang sbyang nas gzhal yas khang du gyur pa lnga dang /
bar dang /
mdun rten dkyil 'khor skad cig gis ye shes rang snang las grub pa'i gzhal yas khang rgyan dang bkod pa tshad med pas spras pa'i nang du dbus dang phyogs so sor pad+ma dang zla ba'i gdan re re gsal bar gyur /
dbus kyi gdan la mgon po tshe dpag tu med pa yab yum dmar po /
shar du mi bskyod yab yum mthing kha /
lhor rin 'byung yab yum ser po /
nub tu rnam snang yab yum dkar po /
byang du don grub yab yum ljang gu /
thams cad kyang g.yas rang rtags kyi phyag mtshan thugs kar 'dzin cing g.yon mnyam gzhag tshe yi bum pa bsnams pa /
dar dang rin po ches brgyan cing zhabs rdo rje'i skyil mo krung gis bzhugs pa'o //
de rnams kyi spyi bor oM/
mgrin par AH
thugs kar hU~M/
de las 'od zer 'phros pas rang 'dra'i ye shes pa spyan drangs /
spyan drang ba ni /
hrI:
bde chen rnam par dag pa'i klong yangs nas :
bcom ldan lha mchog mgon po tshe dpag med :
'khor bcas ma lus thugs rje'i dbang gis ni :
'dir gshegs mchog dang thun mong dngos grub stsol :
badzra sa mA dza :
dzaHhU~M baM ho :
sa ma ya tiSh+Tha lhan :
mchod pa ni /
me tog bdug spos mar me dri //
zhal zas sgra snyan phyi mchod 'bul //
gzugs sgra dri ro reg bya chos //
'dod yon ma spang nang mchod 'bul //
gnyis med mnyam sbyor bde ba che //
gsang ba mchog gi mchod pa 'bul /
ma hA pU dza hoH
bstod pa ni /
hrIH
chos dbyings ngang las rang byung rang shar ba'i //
'gro ba'i 'chi bdag 'joms mdzad bcom ldan 'das //
sku gsung thugs dang yon tan phrin las tshul //
bcom ldan tshe dpag med la phyag 'tshal bstod //
bzlas pa ni /
bdag mdun gyi lha rnams kyi thugs kar rang rang gi sa bon la sngags kyi phreng bas bskor ba las sogs spro bsdu gong ltar byas la /
oM badzra A yu she hU~M b+h+rU~M nr-i dzaHsid+d+hi pha la hU~M:
zhes ci 'grub bzla /
de nas bum bzlas ni gzungs thag blangs la /
rang gi thugs ka'i 'od zer gzungs thag la 'khril nas song bas :
bum pa'i lha rnams kyi thugs dam gyi rgyud bskul :
sngags kyi rang sgra sgrog cing 'od zer phyogs bcur 'phros pas :
bla ma yi dam mkha' 'gro sangs rgyas byang sems drang srong rig 'dzin thams cad kyi sku gsung thugs kyi 'od zer 'chi med tshe'i bcud thams cad bum pa'i lha tshogs la thim zhing 'dus par bsam zhing :
sngags gong ltar bzla /
zhar byung tshe chang la'ang tshe bcud bsdu bstim bya /
de nas tshe 'gugs pa ni spos bsreg cing mda' dar g.yab la /
hU~M:
bcom ldan mgon po tshe dpag med :
mkha' dang mnyam pa'i sku mnga' ba :
mi 'gyur rdo rje tshe yi sku :
'chi med rdo rje'i tshe khug cig :
mgon po thugs rje'i rang bzhin la :
gnad nas bskul gdab mi 'tshal te :
khyed kyis tshe gzhag gnas 'dir lags :
rtag cing brtan pa'i tshe khug cig :
gsang ba thugs kyi gwa 'u nas :
thabs shes nyi zla'i bum pa'i nang :
'gyur med nr-i yi 'od zer 'phro :
khams gsum srid gsum tshe khug cig :
thugs srog snying po hU~M la 'dus :
skyob pa a la tshe srog nr-i :
mi 'gyur dpal gyi be 'u nas :
rnal 'byor bdag la tshe stsol cig :
dung zhal 'bru gsum gyis bum par phul la :
bum pa'i lha tshogs rnams 'chi med kyi bdud rtsir zhu bar gyur :
las bum rta mgrin bskyed bzlas bya zhing lha bdud rtsir bzhu /
bdag dbang blang ba ni /
bum pa spyi bor bzhag la /
hU~M:
bde mchog bde spyod rgyal ba'i dkyil 'khor nas :
rgyal ba sras bcas mgon po tshe dpag med :
sku gsung thugs dang mnyam sbyor dngos grub mchog :
'chi med rdo rje tshe yi mchog thob cing :
phrin las rnam bzhi lhun gyis grub pa'i dpal :
bum pa bzang po yid bzhin tshe yi gter :
'chi med bdud rtsi gsang ba tshe yi bcud :
dus 'dir mgon pos bdag la bstsal du gsol :
'chi med rdo rje tshe yi dbang thob cing :
phrin las rnam bzhi 'grub par mdzad du gsol :
zhes dbang blangs pas /
tshe dpag med kyi bum pa nas :
tshe yi bdud rtsi chi li li khol ba :
bdag gi spyi bo tshangs pa'i bu ga nas mar na ra ra babs nas :
bdag gi lus nang dang rtsa khams bdud rtsis dkar ltem gyis gang :
'chi med tshe'i rig 'dzin thob par gyur par nges shes bskyed do :

de nas dbang bskur ba ni /
slob ma rnams la khrus bya zhing /
phyag skor /
mig dar 'ching ba snga ma ltar la /
sems bskyed gsal btab /
rdzogs pa chen po klong gsal snying thig las bskyed rim dang 'brel ba'i smin byed gsum pa /
yang zab tshe'i dbang bskur bdud rtsi'i bum pa zhu ba'i yon du maN+Dal phul /
gsol ba 'debs pa'i rjes zlos /
kye :
bla ma sangs rgyas kun gyi gtso :
'chi med mgon po tshe dpag med :
bdag cag tshe yi dkyil 'khor du :
gzhug cing smin par mdzad du gsol :
lan gsum /
zhes zhus pa'i lan du /
khyod su bla med dkyil 'khor du :
'jug 'dod dam tshig tshul bzhin du :
bla ma lha dang mched sogs la :
srung na tshur shog mi bsrung dengs :
zhes dris pa'i lan du rjes zlos /
bdag ni lus dang srog la sogs :
bya dka' chen por gyur na yang :
dam tshig tshul las mi 'da' zhing :
bka' bzhin bsgrub par bdag spro 'o :
bla mas /
de ltar yin na gnang bar bya'o :
zhes gnang ba sbyin /
skabs 'dir skyabs sems dgos na sta gon skabs ltar 'dir blang /
da ni ye shes kyi dkyil 'khor du gzhug pa'i sngon 'gro dam la gzhag pa bzhi po rim par 'byung bas don so sor thugs la nges par mdzod cig
/bla mas rdo rje spyi bor bzhag la :
ho :
mi 'gyur gsang ba mchog gi ni :
rdo rje'i sku ni khyod thob 'gyur :
'di ni khyod kyi dam tshig ste :
bu khyod tshul bzhin gnas par mdzod :
badzra sa ma ya i dan hU~M:
rdo rje snying gar gtugs la :
de ring mgon po tshe dpag med :
khyod kyi snying la yang dag zhugs :
tshul 'di gzhan la smras pa na :
khyod nyid nyams te ltung bar 'gyur :
de phyir khyod kyis shin tu gsang :
ji ltar bsgos pa'i dam las mi 'da' ba'i blos rdo rje'i bro bor ba 'di'i rjes zlos /
sa ma ya na ra kan :
dam chu dang bdud rtsi bsres pa byin la :
ho :
'di ni dam tshig rdo rje'i chu :
dam tshig nyams na dmyal bar ltung :
dam tshig bsrung na dngos grub mchog :
gsang ba rdo rje'i chu 'dis 'grub :
oM pany+tsa a mr-ita u da ka tha tha hU~M:
slar rdo rje spyi bor bzhag la :
de ring phyin chad bu khyod kyi :
he ru ka dpal tshe dpag med :
nga nyid yin gyis nga yi bka':
khyod kyis 'da' bar mi bya ste :
nga yis bsgo ba'i bka' ci bzhin :
khyod kyis gcog par mi rung ngo :
sa ma ya i dan na ra kan :
ces dam la bzhag
/de nas ye shes pa dbab pa'i slad du lus gnad rnam snang chos bdun dang ldan pas dmigs pa 'di bzhin du sgoms shig
/stong pa'i ngang las pad zla'i gdan la khyed rang rnams mgon po tshe dpag med yab yum dmar gsal 'od lnga'i mdangs ldan du gsal ba'i spyi bor rnam snang yab yum sogs nas /
skyil mo krung gis bzhugs pa /
zhes pa'i bar gong ltar la /
snying ga'i mi bskyod tshe dpag med kyi thugs kar 'og tu yaM las rlung gi dkyil 'khor :
steng du g.yung drung dmar po'i logs bzhi la ha ri ni sas mtshan pa :
de'i steng du nyi zla gwa'u kha sprod la :
steng du zla ba la A li :
'og tu nyi ma la kA li bsam :
gwa'u de gnyis kyi 'og tu gser gyi rdo rje rgya gram gcig bsgom :
gwa'u de'i nang du tshe dpag tu med pa sku mdog dmar po tshon gang pa gcig gi thugs kar :
g.yas su skyob pa a :
g.yon du gnas pa hU~M:
bar du srog nr-i ljang gu re gsal thobs shig :
yi ge 'bru gsum las 'od zer 'phros pas :
spyir bla ma yi dam mkha' 'gro phyogs bcu'i sangs rgyas dang byang chub sems dpa' dpag tu med pa'i rnam par byon /
khyad par du nub bde ba can nas mgon po tshe dpag med rigs lnga'i sangs rgyas dang bcas pa thams cad spyi bo nas thib thib byon nas snying ga'i tshe dpag med dang nr-i la rab tu thim :
yang 'od 'phros :
nam mkha' nyi zla 'byung ba bzhi'i bcud dang lha dang drang srong rig 'dzin :
mdor na bsod nams can rnams kyi tshe dang bsod nams bkrag mdangs dang gzi brjid :
'gro ba mi yi srog nr-i thams cad rdo khab len gyis lcags blangs pa ltar du ba spu'i bu ga nas sib kyis 'dus nas :
yig 'bru gsum la bstims pas rang bkrag mdangs 'od dang ldan par gyur pa bsgom :
gzhan yang rang gi bla tshe gdon bgegs kyis khyer pa dang yar pa rnams kyang 'ub kyis 'dus te sor chud par mos shig :
spos rol dbyangs snyan dang mda' dar g.yab la /
hU~M:
chos sku skye med dbyings kyi pho brang nas :
thugs rje'i rang bzhin tshe lha rigs lnga rnams :
'gro ba'i don la dbye bsal mi mnga' yang :
thugs dam dbang gis gnas 'dir byon nas kyang :
sku gsung thugs kyis byin gyis brlab tu gsol :
ye shes lnga yi dbang mchog bskur du gsol :
oM badzra sa ma ya A be sha ya hU~M:
zhes dang /
gong gsal tshe 'gugs gyer ba'i mjug tshig
/rnal 'byor bdag la zhes par /
skal ldan bu la tshe stsol cig :
ces bsgyur la snying po'ang lan gsum la sogs pa brjod do //
de ltar tshe'i bcud dang byin rlabs thams cad snying ga'i yi ge gsum la thim pas bkrag mdangs 'od du 'bar /
nyi zla'i gwa'u kha bsgrigs :
'og gi rdo rje rgya gram gyi ra bsnol mar bsdams pas nam yang 'gyur ba med par sgoms shig :
rdo rje me tog dang bcas pa spyi bor bzhag ste :
oM su pra tiSh+Tha badzra ya swA hA:
zhes rab tu gnas par bya /
de nas mig dbye bar gsol ba 'debs pa 'di'i rjes zlos /
kye :
kun bzang bla ma tshe dpag med :
bdag cag 'khor ba ma rig gis :
ldongs pa'i chu bur ling tog mig :
de ring mgon pos bsal du gsol :
rdo rjes mig dar phyes la /
kye :
sngon gyi mig mkhan rgyal po yis :
ci ltar ma rig rmongs bsal ltar :
bdag gis thabs shes gser thur gyis :
khyed cag ma rig bsal bar bya :
badzra tsak+ShuHpra be sha ya phaT:
ma rig sgrib g.yogs mig dar dang lhan cig bsal bas mgon po tshe dpag tu med pa rigs lnga'i lha tshogs zhal mngon sum du mjal bar mos la nges shes dang gus spro rgya chen po skyed cig
/bu rnams nyon cig skal ldan kun :
rtsol sems ma zhan spro dga' yis :
tshe dpag med pa'i dkyil 'khor ltos :
mthar thug zhing 'dir sangs rgyas 'gyur :
zhes spro ba bskyed do //
dngos gzhi'i dbang bskur zhu ba'i yon du maN+Dal phul /
thal mo me tog dang bcas te gsol 'debs kyi rjes zlos /
kye :
bla ma rdo rje 'dzin pa che :
gtso bo tshe dpag med pa la :
gsang ba tshe yi dbang bskur zhu :
yongs su rdzogs par mdzad du gsol :
lan gsum /
kye ho skal bzang rigs can rnams :
de ring ngas khyod tshe dpag med :
mgon po de dang skal mnyam bya :
rtse gcig ma yengs gus par gyis :
zhes gnang ba sbyin /
khyed rang rnams dkyil 'khor gyi shar sgor rdo rje rin po che pad+ma'i stan la sngar smros ma thag pa'i mtshan nyid can gyi mgon po tshe dpag med pa'i rnam pas 'khod pa la /
tshe'i bum pa spyi bor bzhag pa'i tshe /
bla ma dang tshe dpag med yab yum dbyer med kyi sbyor mtshams nas byang sems kyi rgyun babs pas :
spyi bo nas rim par lus kyi nang thams cad gang bar mos shig :
bum pa spyi bor bzhag la /
hU~M:
bcom ldan mgon po tshe dpag med :
gsang ba'i yum mchog gos dkar mo :
sku gsung thugs kyi dkyil 'khor nas :
'chi med tshe yi dbang skur cig :
gsang ba thugs kyi gwa'u nas :
mi 'gyur A yuHtshe yi bcud :
skal ldan 'di la bstsal du gsol :
mi 'gyur gsang ba'i rgyas thobs shig :
oM gu ru hU~M:
oM hU~M swA AMHhA:
mUM lAM mAM pAM tAM:
badzra A yu she hU~M b+h+rU~M nr-i dzaHa b+hi Shiny+tsa AM:
dpral bar gtugs la /
hU~M:
bcom ldan rnam snang tshe dpag med :
gsang ba'i yum mchog dbyings phyug ma :
sku gsung thugs kyi dkyil 'khor nas :
'chi med tshe yi dbang skur cig :
gsang ba thugs kyi gwa'u nas :
mi 'gyur A yuHtshe yi bcud :
skal ldan 'di la bstsal du gsol :
mi 'gyur gsang ba'i rgyas thobs shig :
gong gi sngags sham du /
a b+hi Shiny+tsa oM:
lte bar gtugs la /
hU~M:
bcom ldan rin 'byung tshe dpag med :
gsang ba'i yum mchog sangs rgyas spyan :
sku gsung thugs kyi dkyil 'khor nas :
'chi med tshe yi dbang skur cig :
gsang ba thugs kyi gwa'u nas :
mi 'gyur A yuHtshe yi bcud :
skal ldan 'di la bstsal du gsol :
mi 'gyur gsang ba'i rgyas thobs shig :
sngags sham du /
a b+hi Shiny+tsa swA:
snying gar gtugs la /
hU~M:
bcom ldan mi bskyod tshe dpag med :
gsang ba'i yum mchog mA ma kI:
sku gsung thugs kyi dkyil 'khor nas :
'chi med tshe yi dbang skur cig :
gsang ba thugs kyi gwa'u nas :
mi 'gyur A yuHtshe yi bcud :
skal ldan 'di la bstsal du gsol :
mi 'gyur gsang ba'i rgyas thobs shig :
sngags sham du /
a b+hi Shiny+tsa hU~M:
gsang gnas su gtugs la /
hU~M:
bcom ldan don grub tshe dpag med :
gsang ba'i yum mchog dam tshig sgrol :
sku gsung thugs kyi dkyil 'khor nas :
'chi med tshe yi dbang skur cig :
gsang ba thugs kyi gwa'u nas :
mi 'gyur A yuHtshe yi bcud :
skal ldan 'di la bstsal du gsol :
mi 'gyur gsang ba'i rgyas thobs shig :
sngags sham du /
a b+hi Shiny+tsa hA:
zhes bskur ro //
de nas bum chu ngag tu blud de /
tshe dpag med yab yum sbyor ba byas pa'i sbyor mtshams nas byang sems dkar dmar du na ra ra babs pas :
khyed rang rnams kyi lus rtsa khams thams cad dkar mer gyis gang bar mos shig :
hU~M:
tshe dpag med kyi mkha' gsang nas :
byang chub sems kyi 'phro 'du gsal :
gsang ba'i ngag la dbang bskur pas :
mi 'gyur tshe yi dbang thob shog :
tshe chang sbyin la /
kye ho :
rgyu gnyis rkyen sbyar 'bru bcud chang :
'chi med bdud rtsi ra sa yAn :
sha lnga bdud rtsi lnga dang sbyar :
khams dang 'byung ba brtan 'gyur shog :
de nas sngags kyi lung sbyin pa'i slad du 'di'i rjes zlos lan gsum mdzod /
phreng ba sbrel la /
bsnyen sngags gnyis kyi rjes zlos lan gsum byar gzhug
/de nas slob bu rnams la mda' dar gyis g.yab cing byabs te :
hU~M:
bde gshegs rigs lnga tshe dpag med :
nyon mongs gnas gyur ye shes ngang :
tshe 'di bstim mo dpal skyobs shig :
mi bu 'di la bkra shis shog :
'byung ba lnga yi bdag nyid yum :
'byung bzhi'i khams nas tshe nyams na :
yum chen lnga yis dpal skyobs shig :
tshe yi bcud sdus dpal skyobs shig :
ces tshe bstim zhing sba'o //
de nas slob bu'i spyi bo /
mgrin pa /
snying ga
/lte ba /
yan lag bzhi /
ltag pa'i bdud sgo rnams su gtug cing rgyas btab ste /
hU~M:
bcom ldan rigs lnga tshe dpag med :
sku gsung thugs kyi rgyas thobs la :
bla tshe nyams pa sor chud cig :
pad+ma 'khor lo rin chen dang :
rdo rje rgya gram phyag rgya lngas :
mi 'gyur gsang ba'i rgyas thobs shig :
'byung ba'i tshe srog dpal skyed la :
mi 'gyur rdo rje'i skur gyur cig :
ces dang shis pa ci rigs brjod /
de ltar dbang bskur pa de rnams kyis ni dbang bzhi yongs rdzogs su 'gyur te :
bum pa gnas bzhir gtugs shing bskur pas bzhi rdzogs su 'gyur zhing :
yang bum pa'i spyi dbang gis bum dbang :
ngag tu blud pas gsang dbang :
rtsa khams byang sems kyis gang bas shes rab ye shes kyi dbang :
tshe'i ngo bo mi 'gyur ba a yi ngo bor shes shing :
a skye med spros bral chos skur rtogs pa ni dbang bzhi pa tshig dbang rin po che 'o :
zhes rtogs pa bskyed /
de ltar tshe dpag tu med pa'i gsang dbang :
bla med nang gi snying por bskur ba :
shin tu zab cing brjod par dka' ba'i dbang :
bdud rtsi bum pa zhes bya ba :
ji skad du /
lung thob tsam gyis tshe yi bar chad zhi :
dbang sgrub 'brel na dus min 'chi las thar :
spro skyed tshig dbang don zab snying por dril :
o rgyan bdag gi thugs bcud dam pa yin :
zhes bsngags par mdzad pa de nyid legs par thob pa yin pas /
dbang 'di'i dam bca' ru blang bya dang dor bya gnyis :
spang bya ni :
rtsa ba sku gsung thugs :
srog gcod pa :
ma byin len pa :
mi tshangs spyod :
rku 'phrog :
brdeg btsog :
sku gsung thugs rten bshig pa :
gnyan kha srol ba :
phyag rgya rigs ngan bsten pa rnams spang ngo :
blang bya ni :
sku gsung thugs rten bzhengs pa :
rnying pa zhig gsos na bza' bya ba :
sems can gyi srog 'don pa :
lam zam 'phrang gsum bcos pa :
tshe sgrub pa :
sAts+tsha 'debs pa la sogs dkar po dge ba'i chos la 'bad par bya dgos par gsungs pas de dag ci 'grub tu bya snyam pas 'di'i rjes zlos /
gtso bos ji ltar sogs spyi ltar bya'o ///
/cho ga'i rjes 'grub na tshe sgrub gsang 'dus phrin las ltar tshogs mchod bya /
mi 'grub na mchod pa kha gsos la byin rlabs mchod bstod sngar ltar dang /
ma rnyed yongs su sogs kyis nongs pa bshags shing yig brgya brjod /
rten dang ras bris la dmigs te mdun bskyed kyi ye shes pa brtan bzhugs /
dam tshig pa rang la bsdu /
hU~M:
bdag nyid sgyu ma chu zla 'ja' tshon bzhin :
'gro ba'i don du thugs rjes skur bzhengs nas :
stong dang thugs rje snying rje zung 'brel bas :
rgyun du 'gro ba 'dren pa'i spyod lam bya'o :
zhes bdag bskyed skad cig gis 'od gsal du zhugs nas rgyun spyod kyi lhar ldang /
e ma ho :
tshe dpag med pa'i byin rlabs dang :
bsnyen sgrub mthar phyin 'di yi mthus :
bzhi brgya rtsa bzhi'i nad rnams dang :
stong phrag brgyad cu'i bgegs rnams dang :
glo bur dgu bcu rtsa gcig dang :
dus min 'chi ba rnam brgyad sogs :
mi mthun tshe yi bar chad rnams :
ma lus zhi zhing zlog par mdzod :
ces smon lam gdab cing shis brjod ci rigs pa bya'o //
sgrub thabs pa~Xd+ma~X'i dga' tshal las //
ga~X ra gyi dba~Xng phyug 'chi med lha'i //
mchog sgrub u dum+ba ra 'di //
klong gsal snying tig khyad chos lags //
tshe dbang bdud rtsi bum pa'i le tshan no ///
/de ltar sgrub thabs rnam gsum gyi dbang bskur sta gon sngon du 'gro ba'i so sor rgyas par bskur tshul bshad ma thag pa ltar la /
re re tsam khol 'don du byed na'ang rung zhing /
de'i tshe sta gon sbyar na rgyas par 'gyur zhing /
dbang rgyun min pa'i gnas skabs nyer mkhor zhu ba tsam la sta gon yang sbyar mi dgos /
gal te gsum ka chabs cig bskur sgrub byed na /
dbus su bla ma /
g.yas su tshe dpag med /
g.yon du yi dam gyi dkyil 'khor rnams bshams nas bsnyen sgrub rnams re re'i rjes su re re mthar chags su bya /
de grub nas dbang yang stan thog gcig tu gsum ka sbrel nas bskur ba ni dbang bskur mang po sbrel nas bskur ba spyi khyab kyi lugs srol lags so //
tshe gcig sangs rgyas sgrub pa la //
dgos nor yongs su tshang ba yi //
zab mo'i sgrub thabs 'di gsum las //
spros pas deng sang ci zhig bya //
bla ma'i lam las rdo rje'i ye shes pheb //
bde stong phyag rgya'i grub mchog lhag lhas stsol //
'chi med dbang pos tshe dang sgrub pa gnyis //
mthar phyin don gnyis lhun gyis 'grub par shog
/ces pa'ang kun bzang bka' brgyud la mos pa lhur len pa'i rtsis bral gyi dzo ki pad+ma gar dbang blo gros mtha' yas pa'i sdes dpal spungs yang khrod tsa 'dra rin chen brag gi mgul /
sgrub gnas kyi rgyal po kun bzang bde chen 'od gsal gling du bgyis pa dge legs 'phel ///
/
!
rjes rim dam gzung lus 'bul zhig gter gzhung dbang gsum lag len nang 'di ltar /   (rjes kyi rim pa ni :
dbang rnams tshar rjes su :
rjes srog dam tshig gzung ste :
mched rnams la ngag tu bdud rtsi byin :
bum chu lhag mas khrus byas te :
thams cad thal mo sbyar te mgrin gcig tu :
kye bla ma rdo rje 'dzin pa dgongs :
khyed kyi bran du bdag zhugs te :
gsang ba gsum gyi dam tshig ni :
nam yang 'da' bar mi byed cing :
khyed kyi rjes su bdag zhugs na :
khyed kyis slob mar gzung ba dang :
srog gi phyir yang dam srung na :
cha yis kyang ni spyad du gsol :
zhes dam bca'i rjes gnang spyod :)
ces yod /mchan /
