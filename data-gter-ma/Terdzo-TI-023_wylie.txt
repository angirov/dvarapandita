@#:
gnyan chen thang lha'i phyi nang gsang gsum gyi sgrub thabs las lo rgyus bzhugs so :
sa ma ya kha tham :
slob dpon pad+ma 'byung gnas kyis byang lam bar pa nas :
bsam yas has po ri'i mdun du byon pa'i dus su :
gnyan chen thang lha de g.yag dkar po rwa nam mkha'i mthongs la ye re ba :
rmig bzhis ru bzhi'i sa mdud non pa gcig byas nas :
slob dpon gyi drung na tshur byung :
chos skyong ba'i rgyal po khri srong lde'u btsan mthong ba dang :
g.yag dkar por brdzus pa'i rdzu 'phrul bshigs nas :
skyes pa bzhin bzang dkar po dung gi mdog can :
g.yu'i zur phud lnga yis brgyan pa zhig tu byas te :
rgyal po la zhe sa dang phyag phul lo :
de'i tshe slob dpon gyis 'di skad ces gsungs so :
gnyan chen po thang lha khyod lha srin yal gam can zhig 'dug ste :
rgyal po khri srong lde'u btsan la 'go zhing stongs grogs byed pa ci'i phyir yin gsungs so :
thang lhas zhus pa :
bdag gnyis la 'brel ba bzhi mchis so :
bdag dbus gtsang ru bzhi'i yul lha lags pas :
rgyal po khri srong lde btsan bod kyi rgyal po lags te :
che mnyam dpung gis 'brel lo :
bdag dam tshig can gyi srung ma lags pas rgyal po dam tshig gtsang ste dam tshig gis 'brel lo :
bdag skye bo ngo tsha can gyi pho lha lags pas :
rgyal po gsang khrims che bas las dang spyod pas 'brel lo :
bdag sde pa bsod nams can gyi grogs la dga' bas :
che mnyam bsod nams kyis 'brel ba lags so :
zhes zhus so :
yang zhus pa :
kye slob dpon chen po lags :
da nangs gung gi snga dro bdag khro zhing gtum pa'i gzugs su byas te 'ong ba ni :
bdag dam tshig nyams pa'i srog bdud :
dam tshig nyams pa'i gshed ma :
grib gnon ma rabs kyi gnya' non :
smyo 'dre rgyal 'gong gi gnyen po lags pas :
de rnams mthong ba dang bdag la rang bzhin gyis zhe sdang skyes te gtum zhing khro ba lags so :
zhes zhus so :
yang slob dpon gyis gsungs pa :
'o na gnyan chen thang lha khyod :
rgyal po khri srong lde btsan la rang bzhin gyis 'go bar 'dug pas :
rgyal po nyid nas 'od gsal lha'i gdung rgyud tha ma dgung du ma gshegs kyi bar du sku lha gyis shig :
rgyal pos mchod cig gsungs so :
lha chen po thang lha dang bod kyi chos skyong rgyal po smon lam 'brel ba'i lo rgyus so :
sa ma ya :
rgya rgya rgya :
gu h+ye :
!
gnyan chen thang lha'i mchod phreng las bzhi lhun 'grub ces bya ba bzhugs so :
na mo gu ru badzra pA Ni ye :
dpal phyag na rdo rje'i sprul pa slob dpon pad+ma 'byung gnas mtha' 'khob bod kyi yul du byon pa'i dus su :
bod kyi lha srin thams cad kyis tho 'tsham ste :
thang lha yar zhur gyis :
slob dpon la kha ba phab bu yug 'tshubs :
smug pas shul lam bkag pa la :
slob dpon pad+ma thugs khros te :
dpal phyag na rdo rje'i ting nge 'dzin la bzhugs pas :
lha srin thams cad bred cing 'du ba'i tshe :
de yi dus su thang lha yar zhur btul nas :
dam la btag ste slob dpon gyis gsungs pa :
lha chen thang lha yar zhur khyed kyi srog gi snying po gang yin :
nus pa'i phrin las ci nus gsungs pas :
thang lhas srog gi snying po rang dbang med par phul ba ni :
oM badzra thang ka ra mun nyid khu sha li a dza dzaHsa ma ya hU~M phaT:
de nas gsang mtshan phul ba ni :
rdo rje 'bar ba rtsal a dza dza hU~M:
kye slob dpon chen po lags :
bdag gi phrin las ni smyo ba'i 'dre 'dul zhing sdang ba'i dgra srog gcod pa lags so :
zhes zhus so :
yang thang lha na re :
slob dpon nyid kyis bka' la mi nyan pa'i dbang med do :
bdag la zas skal gcig stsol cig :
zhes zhus so :
khyod kyi zas skal ji ltar yin :
thang lhas zhus pa :
bdag dngos kyi zas skal ni :
'bru'i zan sor bcu gnyis pa zur gsum pa :
gser g.yu bye ru rin chen sna lnga brdar la :
rngon cha gcig :
gtsang lug gcig :
chu phud gtsang ma gcig :
gra phying gtsang ma'i steng du bzhag la :
oM badzra thang ka ra mun nyid khu sha li a mr-ita la kha kha khA hi khA hi swA hA:
zhes gsol cig ces zer nas thang lha yar zhur mi snang bar gyur to :
de nas slob dpon gyis shel gyi rnga chung phyag tu bsnams nas :
phyi rabs kyi don du 'di skad gsungs so :
hU~M:
ye shes gzhal yas bskyed kyi rgya ma chung :
seng+ge glang chen khri bshams 'phang ma dma':
nyi zla pad+ma'i gdan bting bkrag ma zhan :
ye shes lha mchog bsten cing rgyang ma ring :
'jig rten srung ma sgrub cing mthu ma chung :
'dir gshegs nyi zla'i gdan la bzhugs su gsol :
rdo rje 'bar ba rtsal sa ma ya dza dza :
hU~M:
sku lha'i yab smros pa :
'od de gung rgyal lags :
sku lha'i yum smros pa :
g.yu bya gshog gcig lags :
sku lha nyid smros pa :
yar zhur gnyan gyi lha :
bzhugs yul mtshan gsol ba :
'dam shod snar mo lags :
khri rgod g.yu ljang ldem :
dbyar sngo dgun yang sngo :
bzhugs yul nyams re dga':
dgyes so lha yi yul :
mi chos mtshan gsol ba :
thang lha yar zhur lags :
lha chos mtshan gsol ba :
dri za'i rgyal po ni :
zur phud lnga pa lags :
gsang ba'i mtshan gsol ba :
rdo rje 'bar ba rtsal :
sku la ci gsol na :
dar dkar ral ga gsol :
chibs su ci 'chib na :
lha rta ngang dkar 'chib :
khams gsum kun du rgyu :
mdog dkar 'od zer 'bar :
phyag g.yas sba lcag phyar :
ma bdun las la 'gyed :
g.yon pas shel phreng 'dren :
thugs dam dbyings su zlo :
sprul pa ci 'gyed na :
lha dmag 'bum sde 'gyed :
bran g.yog 'khor dang bcas :
'dir byon phrin las mdzod :
dam can kun gyi lha :
dam med kun gyi gshed :
mna' zan kun gyi bdud :
rnal 'byor kun gyi dpal :
sgrub mchog bdag gi grogs :
phrin las skal phog pa :
smyo ba'i 'dre 'dul zhing :
sdang ba'i dgra srog gcod :
mgyogs su rta gtod kyi :
rmig thog zor ma lci :
rno ru mtshon brdar gyi :
rtse mo dbal ma zhan :
ci dang do bsdo na :
do thag chad ta re :
mgyogs dang dkyus 'gran na :
dkyus thog shor ra re :
sdang dgras khyer ra re :
byams gyis skyong la re :
dus la bab bo sa ma ya :
dam tshig rjes su dran par mdzod :
las la bab bo bgegs kyi rgyal :
bcol pa'i phrin las 'grub par mdzod :
dbus gtsang ru bzhi'i yul lha khyod :
chos skyong rgyal po lha yi sras :
khri srong lde'u btsan sku lha yin :
o rgyan pad+ma 'byung gnas kyis :
dam la btags pa'i dam tshig can :
da lta ci bsgo'i las rnams nyon :
phyi rabs bstan pa'i tha ma la :
o rgyan pad+ma 'byung gnas kyi :
rjes su 'jug pa'i sngags 'chang dang :
chos rgyal khri srong lde'u btsan gyi :
lha rgyud chags pa'i gdung rgyud rnams :
mtho mtho dgung la reg pa dang :
dma' dma' bu bzhin skyong bar gyis :
bod khams ru bzhi phyugs bzhin skyongs :
bsam yas lha khang dkor bzhin srungs :
bskal pa tha ma'i sems can la :
khyod kyis srung skyob mi byed na :
dang po byang lam bar pa ru :
gsang bdag phyag na rdo rje yis :
srog snying gzir pa mi dran nam :
bar du bsam yas has po rir :
dbang chen pad+ma he ru kas :
dbang du bsdus pa mi dran nam :
tha mar ri rgyal bkra bzang gi :
rtse mor lha srin kun bsags nas :
dpal chen rdo rje gzhon nu yis :
dam tshig phog pa mi dran nam :
nga ni pad+ma 'byung gnas yin :
khyod ni gnyan chen thang lha yin :
yul ni dbus gtsang ru bzhi yin :
byin rlabs sprin ltar thibs se thib :
thugs rje char ltar sha ra ra :
dam tshig mdangs ldan ya la la :
thang lha gnyan po gshegs su gsol :
sku lha gnyan po 'khor bcas la :
brjid ldan bzang ring bshos kyis mchod :
g.ya' chu gangs chu gtsang mas mchod :
dri zhim spos dkar dud pas mchod :
gser dngul rin chen sna lngas mchod :
rngon cha dar dang za 'og mchod :
bsang lug 'bras dkar gtsang mas mchod :
oM badzra thang ka ra mun nyid khu sha li a mr-ita kha kha khA hi khA hi :
zhes dgung sngon mthongs su mchod :
de'i dus su phyag na rdo rjer bsgom :
rnga chung dal gyis brdungs la :
dang po seng ge'i mchong dbyangs kyis bskul :
rjes su dpa' bo'i 'gying glu'i dam tshig bsgrag cing mchod na rnal 'byor pa'i mgon dang srung ma byed :
sde pa chos la dkar ba rnams kyi mgon skyob dang dgra blar 'gyur ro :
gnyan chen thang lha'i mchod phreng rdzogs so :
sa ma ya :
rgya rgya rgya :
!
lha chen thang lha'i gsang sgrub bzhugs so :
rta mgrin rgyal po dbang gi lha :
dregs pa kun 'dul pad+ma 'byung :
bla ma rig 'dzin sprul sku la :
sgo gsum gus pas phyag 'tshal lo :
'dir lha chen po thang lha'i gsang ba'i srog sgrub 'di la don gsum ste :
sngon 'gro'i lo rgyus dang bsgrub rdzas bsham pa :
dngos gzhi'i rjes gnang dang sgrub pa bya ba :
rjes gtor ma dang bstod bskul bya ba'o :
dang po lo rgyus ni :
o rgyan chen pos bod kyi lha srin gdug pa can rnams tshar bcad pa'i tshe :
chos skyong ba'i rgyal po khri srong lde'u btsan gyis zhus pa :
kye slob dpon chen po :
bdag la rigs mtho ba'i rjes mi 'brang zhing :
gzhan la mi gnod pa :
don ye shes pa yin pas phyi ma bde gnas su 'dren nus pa :
tshul 'jig rten pa dang mthun pa :
phrin las rnam pa bzhi thogs med du sgrub nus pa :
snying nye zhing dam tshig la gnas pas bdag gi rjes 'brang brgyud pa dang bcas pa 'bral med bu bzhin skyong ba :
mthu rtsal thogs pa med pas smyo 'dre dang rgyal po mngon sum du 'dul ba :
bdag chos skyong ba'i rgyal po'i srog gi lhar bcang thub pa gcig brtse bas gnang bar zhu zhus pas :
slob dpon chen po'i zhal nas :
spyir bod kyi lha 'dre phal che ba sde brgyad gdug pa can gyi rigs yin pas sku lha mi nyan yang :
lha chen po thang lha ni :
sngon sangs rgyas mang pos byin gyis brlabs shing :
sa la gnas shing bden pa mthong ba'i dri za'i rgyal po chen por mdo las gsungs pa de yin pas :
gong gi yon tan ma lus par ldan pas de nyid rgyal po'i srog lhar bsko bar bya zhes gsungs nas :
slob dpon dpal rta mgrin gyi dgongs pa la bzhugs pas :
lha chen po 'khor bcas mngon sum du byon nas :
bdag gis ci lta bu'i phrin las bgyi zhus pa la :
slob dpon gyis lha chen dang rgyal po gnyis rta mgrin dbang gi dkyil 'khor du dbang bskur zhing dam bsres :
lha chen gyi gsang mtshan rdo rje 'bar ba rtsal du btags nas rgyal po'i srog gi lhar bskos :
lhag par du yang rje dpon rigs mtho ba kun gyi dgra blar bsten na bkra shis rtags mtshan che :
lus dang grib ma bzhin du 'grogs nas :
phrin las dang dgos 'dod yid bzhin du bsgrub bo :
'on kyang 'di'i dam tshig tu mdze pho dang nal yugs sogs grib che ba'i rigs kun la mchog tu 'dzem :
bka' drin nod pa'i bla ma la dam tshig gi sel med cing :
'di lha chen gnad nas gzir ba'i srog sgrub yin pas :
dam ldan re re la gcig brgyud byed cing des kyang tshul bzhin du bsten pa las kun la 'chol bar spel na cho 'phrul dang 'khu ldog mngon sum du byed pas dam du bya zhing :
'di mchod pa'i sar lha rigs dman pa dang nag po'i phyogs su gtogs pa rnams kyi gsol mchod mi byed :
dus kyi gtor ma mi chag pa rnams dam tshig lags so :
da bsgrub rdzas bsham pa ni :
ras dkar dri ma med pa la dri bzang po'i sman gyis byug pa'i gdan la dbus su rin po che'i snod gtsang mar gtor ma gru bzhi shel mkhar gyi dbyibs can :
rtsa ba dang rtse rgyal rat+na gsum 'dzom gyis bskor zhing :
pad+ma 'dab ma brgyad kyis mtshan pa :
khru gang ngam :
rkang gang ngam :
mtho gang sogs ji ltar 'tsham par bya :
de'i g.yas g.yon rgyab gsum du :
g.ya' chu gangs chu skye chu gtsang ma'i snod dang mdun du mchod pa'i gtor ma zur gsum mtho gang mtheb skyus bskor ba :
mar rgyan dang :
pad+ma kha dog dmar ba :
de'i phyi skor la 'bras dkar dang :
'bru dkar mos zlum por bskor ba'i phyogs mtshams brgyad mtho bar bya zhing :
dar zab sna lnga'i gur dang :
lda ldi dang :
go mtshon spyan gzigs mang po dang :
rol mo mang po dang :
shing sna mang po'i bsang khang gsum sogs gtang ngo :
mchod pa'i tshogs yid du 'ong zhing :
dri zhim spos dkar gyi dud pa :
dza gad bzang po'i phud rnams ni bsgrub rdzas kyi rim pa'o :
don gnyis pa rjes gnang dang sgrub pa'i rim pa la :
rjes gnang ni :
slob dpon rta mgrin rgyal po dregs pa kun 'dul du gsal nas :
slob ma'i lus gangs chu gtsang ma'i khrus nas bton zhing :
spos dang gu gul dkar pos bdug cing :
phyag dang maN+Dal sngon du 'gro bas :
slob mas slob dpon dpal rta mgrin du gsal ba la gsol ba 'di ltar du btab bo :
dbang chen rgyal po he ru ka :
rnam 'phrul dpa' bo pad+ma 'byung :
bdag la rdo rje 'bar ba rtsal :
sku yi byin rlabs gzi byin phob :
ces dang :
slob dpon dbang chen rgyal por gsal ba'i thugs ka nas 'od zer 'phros pas :
lha chen gyi sku la phog pas 'od zer dkar po dpag tu med pa zla ba shar ba lta bus slob ma'i lus kyi bar du gcod pa sbyangs nas :
lus 'od kyi phung por dkar lam gyis song bar bsam la :
'di skad ces brjod do :
hU~M:
rta mgrin rgyal po dbang gi lha :
rnam 'phrul dpa' bo pad+ma 'byung :
skal ldan slob ma'i sgo gsum la :
dam can rdo rje 'bar ba rtsal :
sku yi byin rlabs gzi byin phob :
hrIHbadzra thang ka ra mun nyid khu sha li dza hU~M baM ho :
zhes gtor ma spyi bo sogs su bzhag cing gdangs dang bcas pas brjod do :
gsung gi rjes gnang las gsol ba gong ltar las gsung zhes 'don pa bsgyur :
slob dpon gyi thugs ka'i 'od zer gyis :
lha chen gyi gsung gi nus pa slob ma'i lce la thim par bsam zhing :
gdangs tshig snga ma ltar bya zhing :
oM badzra thang ka ra mun nyid khu sha li swA hA:
zhes bzlas lung sbyin :
thugs kyi rjes gnang ni :
gsol ba btab cing :
slob dpon gyi thugs ka'i 'od zer gyis :
lha chen gyis thugs brtse ba chen pos rjes su bzung bas :
lus 'od sngon po'i phung por bsam :
tshig gong ltar 'don pa bsgyur :
yon tan dang phrin las kyi rjes gnang ni :
gsol ba gong ltar las :
lha chen 'khor bcas kyi sku las :
rin po che'i char dang 'od zer sna lngas slob ma'i lus gang bar bsam zhing :
gzhan gong ltar bya :
de nas dam bsre ba ni :
rdo rje 'bar ba rtsal 'khor bcas slob ma'i lus la thim nas rtag tu 'du 'bral med par bsam :
dam ldan re re ma gtogs pa :
kun la lung byin dam tshig nyams :
rin chen srog bzhin gces par zungs :
sa ma ya :
rgya rgya rgya :
:[ \u0f88\u0f88\u0f88\u0f88\u0f88 ]de ltar rjes gnang dang lung thob nas bsgrub pa bya ba ni :
rta mgrin dregs pa dbang sdud kyi lung thob cing bsnyen pa khri phrag gcig bya :
des lha las la khol ba yin no :
de nas :
rang gi mdun du sgrub gtor shel gyi khang bzang rin chen sna tshogs kyi sgo lcog 'od 'bar ba rtsa bar bdud rtsi'i rgya mtsho 'phyur ba :
rked par 'ja' 'od na bun gyi gur phub pa :
rtse mor sprin dkar rin po che'i zil char 'beb pa :
sa gzhi ljang sngon la me tog sna tshogs rgyas pa :
'khor yug tu gnam lha brgyad kyi gangs ri shel gyi mchod rten lta bus bskor ba :
de yi dbus su nyi zla pad+ma'i gdan la :
stobs ltan rta mchog ngang dkar rin po che'i sga rgyan du mas mdzes pa'i steng na :
lha chen rdo rje 'bar ba rtsal sku mdog shel gyi ri bo ltar du brjid pa :
zhal 'dzum zhing mche ba cung zad gtsigs pa :
spyan gsum rab tu bkra ba :
dbu skra'i thor tshugs dar dkar pos bcings pa :
phyag g.yas rdo rje rtse lngas mtshan pa'i sba lcag nam mkha' la 'phyar ba :
g.yon shel dkar gyi phreng ba 'dren pa :
zab chen dkar dmar mthing gsum gyi ber gsol ba :
spyi bor nor bu 'bar ba'i tog dang :
rin po che'i rgyan sna tshogs dang bcas pa :
sku gzhon zhing mdzes pa :
rgyal po rol pa'i cha lugs su bzhugs pa :
de'i 'khor du mched 'khor sum brgya drug cu :
dmag tshogs bye ba 'bum sde :
thams cad kyang dpung tshogs yan lag bzhi pa'i cha lugs su 'jigs shing dpa' ba :
steng dang phyogs mtshams kun nas :
sprul pa'i dung khra dkar po dang :
dung spyang pho mo dang :
'brong g.yag zhol can mang po lding zhing ngar ba :
de yi thugs kar zla ba'i dkyil 'khor gyi steng du a dkar po'i mthar :
oM badzra thang ka ra mun nyid khu sha li swA hA:
zhes pa dung gi phreng ba lta bus bskor ba :
rang dpal rta mgrin du gsal ba'i thugs kar nyi ma'i dkyil 'khor la :
hrIHyig dmar po la rtsa sngags kyis bskor ba :
de'i 'od zer lcags kyu lta bus :
lha chen gyi nus pa dang gzi byin 'od zer sna tshogs su rang la thim par bsam zhing :
gong gi snying po 'bum phrag gsum bzlas so :
de ltar bzlas pa re zhig la dang po lhong tshad 'byung ba yang yod :
grub pa'i rtags su mi dkar po dang :
khra dang spyang ki dang :
'brong g.yag dang :
dmag tshogs dang :
go mtshon thogs pa dang :
bud med mang pos bstod pa dang :
tshogs dang bza' btung mang po dang :
nyi zla shar ba dang :
'bru dang rin po che'i rigs rnyed pa dang :
rig pa byin phebs shing dri zhim po dang :
smyo 'dre dang rgyal po'i rigs 'dul ba sogs bzang rtags du ma dngos nyams rmi lam gsum du nges par 'byung ngo :
'di ni shin tu gnyan zhing zab pas :
dam tshig dang ldan pas gsang ste bsgrub na :
shin tu dngos grub myur la tshan che bas rigs rgyud dang bcas pa phun sum tshogs shing rgyas par 'gyur ro :[ \u0f88\u0f88\u0f88 \u0f88 \u0f88\u0f88\u0f88 ]gsum pa rjes ni :
gtor ma dang bstod bskul las :
gtor ma ni :
b+h+rU~M las rin po che'i snod yangs shing rgya che ba'i nang du :
gtor ma dkar gsum mngar gsum gyi steng du 'bru gsum 'od du zhu ba las byung ba'i 'dod dgu 'byung ba'i rgya mtsho chen por gyur pa 'di :
lha chen rdo rje 'bar ba rtsal 'khor dang bcas pa'i zhal du :
oM badzra thang ka ra sa pa ri wA ra ma hA ba liM ta kha kha khA hi khA hi oM AHhU~M:
zhes pa bdun gyis phul nas :
lha chen 'khor bcas dgyes shing bkrag mdangs ldan par bsgom mo :
de nas bstod pa ni :
rol mo dang bcas pas :
hU~M:
dpal ldan lha yi lha mchog khyod :
'dzam gling byang phyogs kha ba can :
kha ba can gyi byang ljongs su :
sa gzhi ljang sngon rtsi bcud rgyas :
me tog pad+ma 'od du 'bar :
gangs dkar shel gyi phreng bas bskor :
yid 'ong mtsho chen mdangs dang ldan :
shel mkhar rin chen sgo lcog 'bar :
rtsa bar yid bzhin rgya mtshor ldan :
rked par 'ja' 'od na bun 'thibs :
rtse mor sprin dkar dgos 'dod kyi :
rin chen char 'beb 'brug sgra sgrog :
gzhal yas de yi nang shed na :
nyi zla pad+ma rta mchog steng :
dam can rdo rje 'bar ba rtsal :
sku mdog dkar gsal khro 'dzum 'gying :
phyag g.yas rdo rje sba lcag 'phyar :
g.yon pas zla ba'i shel phreng 'dren :
dar dkar thod bcings dbu skra'i rtser :
yid bzhin nor bu 'bar bas brgyan :
sku la ber chen phrugs gsum gsol :
gzhon mdzes yid 'phrog rgyal po'i chas :
'od zer sna tshogs phyogs bcur 'phro :
mched 'khor sum brgya drug cu dang :
dmag dpung bye ba 'bum sdes bskor :
kun kyang khro 'dzum brjid pa'i gzugs :
dar tshon rol mos nam mkha' gang :
bder gshegs stong gi bstan pa srung :
pad+ma 'byung gnas bka' bzhin sgrub :
chos rgyal mnga' ris bu bzhin skyong :
dbus gtsang ru bzhi'i yul lha mdzad :
rje dpon yongs kyi dgra blar gyur :
rdo rje 'bar ba rtsal la bstod :
lha chen yongs kyi rje bor bstod :
dri za'i rgyal po khyod la bstod :
deng nas rig 'dzin mchog thob bar :
snyan pa nam mkha'i 'brug ltar sgrogs :
grags pa gza' skar 'od ltar khye :
dbu 'phang ri rgyal rtse ltar bstod :
rigs rgyud chu bo'i rgyun ltar spel :
dgos 'dod dpag bsam shing ltar stsol :
sde brgyad dregs pa bran ltar bkol :
smyo 'dre rgyal 'gong rdul bzhin thul :
dam med mna' zan bgegs bzhin sgrol :
bdag gi lus dang grib ma bzhin :
'grogs nas dngos grub rnam gnyis stsol :
zhes bstod bskul bya zhing :
sgrub dus gtor ma thun bzhir 'bul lo :
rje dpon yongs kyi srog lha'i sgrub thabs brten pa tsam gyis yid ches kyi mtshan ma 'phral du 'byung ngo :
khyad par longs spyod dang srid kyi dngos grub 'phral du 'byung bar 'dod na :
bgegs bsrung ba'i phyir khro bo rta mgrin gyi bzlas pa pho mo gnyis kas bya zhing :
srid 'phel ba'i don du lha chen gyi snying po gser dngul gyis bris pa mgul du btags :
smyo 'dre dang rgyal po 'dul na :
nad pa gu gul gyis bdug cing :
lha chen po yang yang bstims pas phan nges so :
gzhan yang phrin las gang bsgrub kyang :
mchod gtor bzang bar bshams la 'dod pa'i don la gsol ba btab pas bde blag tu 'grub bo :
'di ni rin chen srog bzhin dam du sbos :
shin tu zab pas bka' rgya dam pos thobs :
nub zangs mdzod dmar po'i bka' srung gi sgrub thabs :
byang zang zang lha brag gi rked brag ri dug sbrul spungs 'dra nas rig 'dzin rgod kyi ldem 'phru can gyis spyan drangs pa'o :[ \u0f88\u0f88\u0f88\u0f88 \u0f88\u0f88\u0f88 \u0f88\u0f88\u0f88 \u0f88\u0f88\u0f88 ]!
lha chen thang lha'i phyi sgrub nub zangs mdzod nas byon no :
dpal phyag na rdo rje la phyag 'tshal lo :
sku lha gnyan po bsgrub par 'dod pas :
gangs ri mthon po'i mdun nam :
ri mthon po gangs ri mthong ba'i sar :
gnas gtsang sar spos dkar gyi dud pa bdug :
maN+Dal gru bzhi'i steng du smyug rgod la dar dang za 'og gi rgyal mtshan dang :
de'i 'og tu thang lha'i bris sku bkram :
nas gtsang ma'i phung po'i steng du gser dngul rin chen sna tshogs bzhag :
de'i steng du dar dkar la mtshal gyis thang lha'i srog snying bris la bzhag :
dkyil 'khor gyi mtha' mar mchod pa'i zhal zas bsang lug dang bcas pa bshams te :
sngags pa bdag nyid dpal phyag na rdo rje'i ting nge 'dzin du bzhugs la :
lcags kyu'i phyag rgya bcas te :
rdo rje 'bar ba rtsal a dza dza :
sa ma ya hU~M:
zhes brgya rtsa brgyad bzlas te :
thang lha gnas nas spyan drang ngo :
shes pa zi bun bun pa 'ong :
sku lha byon nges bsam pa byung nas bris sku la ting nge 'dzin gyis bstim :
de nas mig dang rig pa bris sku la gtad de :
oM badzra thang ka ra mun nyid khu sha li a dza dza sa ma ya hU~M phaT:
ces zhag nyi shu rtsa gcig tu ngag smra bcad :
zas ngan sha khrag dang mi gtsang ba spang :
yid ma yengs par bzla :
grub pa'i rtags :
gnas khang du thug chom dang :
'od dang sa gzhi 'gul ba 'ong :
rta dkar po dang :
khye'u g.yu'i zur phud can dang :
g.yag dkar po dung ru gnam du zing nge ba dang :
dung khra dkar po lding ba dang :
dung spyang dkar po 'dur ba dang :
gangs ri skya ye re ba dang :
g.yu mtsho sngo me re ba rnams rab mngon sum du 'ong :
'bring nyams su 'ong :
tha ma rmi lam du 'ong :
de ltar grub pa dang :
dam tshig tu rdo rje slob dpon dang zhe 'gras par mi bya :
kha mna' dang zhe mna' mi za :
rmig zlum rngog chags kyi sha mi za :
thab dang grib la 'dzem :
rme pho dang yugs sa'i zas mi za :
lha ru rgyal 'gong mi brten :
lha zung du g.yag dkar po gzug go :
thang lha mchod pa'i rnal 'byor pa la sdang ba'i dgra byung na :
sku lha thang lha rbad de :
phyag na rdo rje'i ting nge 'dzin gyis :
thang lha'i srog snying dus drug tu bzla :
srod tho rangs nyi zer zla zer nyi ma 'thur phub dang lnga ka la dgug pa'i phyag rgya bcas te :
dgra bo'i bla 'gug pa'i sngags :
dgra bo che ge mo nr-i sha ku ru dzaHdza :
zhes mang du bzla :
dgra bo'i ling ga yang bris la spyang ki dar ma'i thod par bcug ste :
dgug gzhug mang du bya :
'di skad ces bskul lo :
hU~M:
dgung sngon mthon po nas :
yar zhur gnyan gyi lha :
'dir byon phrin las mdzod :
dbus gtsang gnyis kyi lha :
rnal 'byor bdag gi dpal :
byang lam bar pa ru :
khas blang dran par gyis :
bdag la dgra byung gi :
thang lha gnyan po khyod :
lha g.yag dkar po chibs :
spu gri glad la skor :
bdag gi dgra bo 'di :
ri dwags bzhin du khug :
sdang dgra yin pas sgrol :
dgra rabs rtsad nas chod :
bdag dang lha chen khyod :
chad don mnyam par gyis :
dri rta e la gtad :
sdang ba'i dgra bo la :
mngon pa'i rtags thon cig :
dgra srog myur du chod :
ces brjod la gos sprug cho nge gdab :
ma nyes pa'i dpang gzug :
de ltar yang yang bskul nas :
rtags su ra dang ri dwags khrid pa dang :
rngon pas ri dwags 'gugs pa dang :
gcan gzan ri dwags 'ded pa dang :
dgra bo dngos su khug pa'i rtags 'ong ngo :
de nas dmar gtor gcig bshams la :
thang lha lcam dral dpon g.yog bsdus pa'i sngags 'di bzlas so :
lce dar ma sod :
lce dur ma sod :
thog thog dbal gyis sod :
gnam thog dbal gyis sod :
lce yar ma yar gyis sod :
lce dur ma dur gyis sod :
spru 'os sod :
ram sos sod :
oM badzra kro d+ha na shi li mi li du yis shes bstan khro na sod :
ces gsad pa'i sngags mang du bzlas te :
dmar gtor lag tu thogs te :
gong lam bzhi mdor phyin te :
dgra bo'i ming byang rkang pa'i 'og tu bcug :
bod pa'i sngags gong ma bzlas :
snying po kun bzlas :
de nas 'di skad ces bya'o :
kyai 
dam can kun gyi dpal :
sgrub mchog bdag gi grogs :
dam nyams kun gyi gshed :
gong gsum gong gsum na :
dung khra mel tshe zhig :
la nye phri li li :
snye 'brang snye 'brang na :
ri khyi sngon po zhig :
dgra bo'i snying nas 'dren :
las mdzod da tshur byon :
bdag la sdang ba yi :
dgra bo'i snying nas drongs :
bdag la sri langs na :
sri la gnya' gzung mdzod :
phyi rabs rnal 'byor kun :
phyugs skyong g.yang skyong na :
bis rdzi lug rdzi ba :
mtshan lha zhal dkar lags :
'bri rdzi dbral rdzi ba :
lag sor phyug mo lags :
rta rdzi gnag rdzi ba :
dgra bla gnyan po lags :
mdzo rdzi rtol rdzi ba :
skyes bu lha gcig lags :
oM sa nad ku ma ra mur rbad khar nyid a shug me dgra bo mA ra ya rbad :
ces bzlas la dgra yi ming byang gtor ma zor du 'phang :
yang na ming byang mnan par bya'o :
mchod pa'i rdzas rnams phul la gtang rag gtong ngo :
bsgrub na mi 'grub mi srid do :
thang lha'i srog gi sgrub pa rdzogs so :
sa ma ya :
rgya rgya rgya :
gnyan chen po thang lha 'di :
smyo 'dre dang rgyal 'gong gi gshed ma yin pas :
bdag nyid bcom ldan 'das gtum por bskyed la :
nad pa'i srin lag nas bzung ste :
de yi steng du lha g.yag dkar po bsgoms la :
'di skad ces gzir ro :
hU~M hU~M hU~M:
bzhugs yul 'dam shod snar mo nas :
yar zhur gnyan po sku bzhengs shig :
bla mtsho 'khyil ba'i nang shed nas :
gnyan chen thang lha sku bzhengs shig :
brag dkar gnyan po'i rtse mo nas :
dri za'i rgyal po sku bzhengs shig :
gangs dkar mthon po'i rtse mo nas :
yul lha gnyan po sku bzhengs shig :
sprin dang na bun gseb shed nas :
zur phud lnga pa sku bzhengs shig :
sdang ba'i dgra 'dul sku bzhengs shig :
gnod pa'i bgegs 'dul sku bzhengs shig :
smyo ba'i 'dre 'dul sku bzhengs shig :
sprul pa'i tshul du sku bzhengs shig :
sprul pa 'jigs pa'i lus po de :
lha g.yag dkar po zhig :
dung ru gnam du g.yug :
dung ru dkar po zhig :
gnam gyi bdud la sgyur :
nang gi god kha sgyur :
rmig bzhi sa la 'khrab :
dung rmig dkar po yis :
lha srin dmyal thag chod :
rnga ma dar dkar g.yug :
rnga dkar sprugs pa yis :
lha btsan bran du 'khol :
ngar skad thengs gsum ngar :
khams gsum dbang du sdud :
ru bsigs lan gsum sprug :
srid gsum dbang du sdud :
mtho mtho gong gsum nas :
dung khra mel tshe bzhin :
dung khra dkar po zhig :
la nye phri li li :
rong dang 'phrang sgo nas :
dung spyang dkar po gcig :
dgra bo'i bla la rgyug :
drag tu bskul ba'i tshe :
sdang ba'i dgra bo sod :
gnod pa'i bgegs rnams thul :
oM badzra kro ta na shi li mi li du dgra bgegs mA ra ya phaT:
ces lan bdun gsum brjod :
slob dpon pad+ma 'byung gnas kyis :
bsam yas kyi dkor bdag pe dkar 'dul ba'i don du mdzad pa :
smyo 'dul rgod kyi 'grim shul zhes bya ba rdzogs so :
sa ma ya :
rgya rgya rgya :
slob dpon pad+ma 'byung gnas bod yul dbus su byon :
bsam yas kyi sa 'dul mdzad pa'i dus na :
gnyan thang lha'i sgrub thabs 'di mdzad nas :
lho nub srin po'i kha gnon la gshegs pa'i tshe :
byang phyogs ri bo bkrang bzang gi rtser :
bod kyi lha srin thams cad la bka' nan gyi dam tshig phog :
gnyan chen po thang lha la 'di skad ces gsungs so :
ho :
yul lha chen po thang lha khyod :
dbang che bsod nams ldan :
mthu dang gzi brjid che ba zhig 'dug pas :
zang zang lha brag gi rked la ma 'ongs pa'i dus :
gung thang rgyal po la phan pa'i phyir mdzod bzhi 'dus pa'i gter sbed do :
de yi nub phyogs na zangs mdzod dmar po na rta mgrin khyad par can gyi chos gter yod pas :
de yi gter srung thang lhas gyis shig :
las can byung tshe gtad par gyis :
las med len na dbang po snubs :
zhes gsungs so :
sa ma ya :
rgya rgya rgya :
byang zang zang lha brag gi sked zangs mdzod dmar po nas rig 'dzin rgod kyi ldem 'phru can gyis bton pa'o :
dge'o :
mang+ga laM:
bkra shis :
shu b+haM:
!
lha chen thang lha'i las tshogs gsang sgrub kyi shog dril bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rta mgrin rgyal po dbang gi lha :
dregs pa kun 'dul chos skyong mchog :
nub phyogs zangs mdzod dmar po yi :
gter bdag lha chen las tshogs ni :
yang gsang snying gi sgrub thabs bstan :
de yang byang chub sems dpa' nam mkha'i snying po'i rnam par 'phrul pa dam can shel ging dkar po'am :
lha gnam the dkar po'am :
gnam lha byang chub sems dpa' 'am :
tshangs pa'i rgyal po dung gi thor tshugs can nam :
dri za zur phud lnga pa'am :
khyab 'jug gnam mtsho'i rgyal po sogs ming dang rten gnas dang sku du mar sprul nas sangs rgyas kyi bstan pa skyong zhing :
khyab par snyigs ma'i dus su nad dang sde brgyad kun gyi sna 'dren :
rgyab rten rgyal po pe dkar gyis byas nas :
dang po pho lhar bsten na phyis rgab 'drer 'brang :
tha ma dbugs len srog bdud kyi khyer 'dre byed cing :
mi rabs tshun chad phung bar byed la :
de ni ru nga dang phrag dog cho 'phrul che :
khyad par skye bo kun gyi snying la zhugs nas :
brgyal nad :
smyo 'bog :
snying rlung stod 'tshang :
smug 'chal :
brgyal gzer :
'khrug long sogs kyis bod khams phung bar byed pa'i dus su :
de'i gnyen po ngo bo ye shes kyi lha la :
tshul 'jig rten pa de dang mthun pa gcig gis 'dul dgos pa'i phyir :
o rgyan bdag gis lha chen po 'di'i sgrub skor bstan nas zangs mdzod dbang gi srung mar sbas so :[ \u0f88\u0f88\u0f88 ]rgya rgya rgya :
dang po rjes gnang dang gong bsnyen song nas :
bdag mdun gong ltar gsal bas :
oM AHhU~M hrIHbadzra 'bar ba rtsal sarba sid+d+hi hU~M:
zhes pa'i yang gsang srog gi snying po 'di 'bum bzlas pas dngos grub thams cad yid bzhin du 'byung ngo :[ \u0f88\u0f88\u0f88 ]de nas sde brgyad dang smyo 'dre rgyal po 'dul ba ni :
rang nyid lha chen gyi ngo bo la :
rnam pa 'brong g.yag zhol chen dkar po ri bo tsam pa :
rwa gnyis thang shing brgyangs pa tsam rno ba :
kha rlangs na bun ltar 'thibs shing ngur sgra 'brug ltar sgrog pa :
gnam lcags kyi tshil po me ltar 'bar ba :
mthong bas 'jigs pa gcig gis :
dkor bdag rgyal po de mi rengs skya bo'am :
spre'u 'am :
bu chung gi rnam pa shin tu rid pa gcig 'dug pa :
de'i steng du 'khrab cing brdzis pas :
nang rol thams cad phyir dmar rjir rjir 'don cing :
lce glog dmar lta bu des bldags pas sha lpags kun zul zul zhu nas rus pa skya lhag lhag byung zhing :
mthar gzhob tu thul thul tshig par bsam zhing :
oM AHhU~M hrIHbadzra 'bar ba rtsal big nAn rA dza mA ra ya phaT:
ces pa bzlas la :
yang na kho rang gi rten dang gnas yod sar de bzhin bsgom :
nad pa la gnod na yang gong bzhin byas pas nges par thul lo :
yang na rang ngo bo lha chen la rnam pa dung khra dkar po mkha' lding tsam du bsgoms la :
de nam mkha'i dbyings nas gzan la bshur ba bzhin byung ba :
rgyal po de bya dkar chung phug ron 'dra ba gcig tu 'dug pa de tshir gyis bzung nas spu long long btogs nas dung khras zos par bsgom zhing :
sngags gong ltar bzlas pas thul lo :
yang na rang lus lcags kyi sdig pa nag po lus kyis sa gzhi thams cad khyab cing :
rwa dang mjug ma nam mkhar gdengs pa gcig gi kha nas 'od zer lcags kyi dra ba lta bu 'phros pas :
dkor bdag de'i nang du tshud pa de tshur 'ub kyis drangs nas snying dkar nag gi mtshams su lcags kyi mche bas btab nas :
lus kyi phyed yan khong par tshud par bsgom zhing :
sngags gong ltar bzla :
'di gsum las zab pa'i rgyal po pe dkar 'dul thabs sngon chad gang na yang med :
de'i gnyen po yin pa'i phyir ro :
snying 'dra gcig la gcig brgyud gyis :
des kyang bla ma'i gsung bzhin sgrubs :
mang na dam nyams bka' chad yong :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]yul khams kyi nad yams dang rims bsrung bar 'dod na :
rang rta mgrin du gsal ba'i mdun du :
rdo rje 'bar ba rtsal dkar po g.yas sman gyi ljon shing dang :
g.yon bdud rtsi'i bum pa 'dzin pa rin po che'i rgyan dang dar dkar gyi na bza' mdzes pa :
rang 'dra'i drang srong sman gyi lha tshogs du mas bskor ba las 'od zer 'phros pas :
yul phyogs thams cad sman gyi dris khyab cing bdud rtsi'i chus bkrus pas nad yams thams cad zhi bar bsam zhing :
sngags kyi mthar :
oM AHhU~M hrI badzra 'bar ba rtsal yul phyogs 'di'i nad thams cad shAn+tiM ku ru ye swA hA:
zhes brjod cing :
gsung sgrog dang bsang khang mang du gtang :
khyad par phur dkar gyi lo ma :
gla rtsi sngo ming chen nag po rnams cha gsum :
btsan dug cha gcig rnams btags pa'i ril bu sran ma tsam nangs re khong srung du gtang zhing rang gi dri chu bar pa la sngags nyer gcig btab nas 'thung na :
'go ba'i nad rims kun las thar ba the tshom med do :[ \u0f88\u0f88\u0f88\u0f88\u0f88\u0f88\u0f88 ]yang nor dang longs spyod rgyas par 'dod na :
rang gi mdun du rdo rje 'bar ba rtsal ser po g.yas nor bu 'bar ba dang :
g.yon rin po che'i sgrom bu 'dzin pa :
rin po che dang dar gyis brgyan pa ne'u le dmar ser gyi gdan la 'gying bag dang ldan pa gcig bsam la :
de'i thugs ka nas 'od zer 'phros pas :
'jig rten gsum gyi longs spyod thams cad rin po che'i char gyi rnam par 'dus nas rang la thim zhing khyim dang yul phyogs thams cad 'dod dgu'i longs spyod kyis gang bar bsam la :
oM AHhU~M hrIHbadzra 'bar ba rtsal ma Ni rat+na sid+d+hi hU~M:
zhes bzlas pas :
rnam thos bu bas longs spyod rgyas par 'gyur ro :[ \u0f88\u0f88\u0f88\u0f88\u0f88\u0f88 ]las kyi phyag rgya mtshan ldan ma dbang du sdud par 'dod na :
rang rdo rje 'bar ba rtsal dmar la 'tsher ba pad+ma dmar po'i phreng ba dang dar dmar na bzas mdzes pa :
g.yas lcags kyus bsgrub bya'i snying nas 'gugs shing :
g.yon zhags pas mgul nas 'ching ba gcig tu bskyed :
bsgrub bya'i chu shul gyi sa :
me tog glang sna dmar po :
bong bu'i sa bon gsum dang :
bag zan bsres pa la de'i gzugs byas la :
de la rang gi lcags kyus bsgrub bya de bkug nas zhags pas dbyer med du yang yang bcings pas :
rang la dad cing gus par bsam la :
oM AHhU~M hrIHbadzra 'bar ba rtsal si si si si :
yer yer :
lheng lheng :
theg theg :
phug phug :
snyil snyil :
blong blong :
mthong ste gnad log :
ces bzlas pas :
lha mo u ma yang the tshom med par khug na :
'gro ba gzhan la the tshom ga la yod :
dam tshig dang ldan pa'i bud med de :
gsang sngags bsgrub pa'i grogs su bsten pas phyag rgya de yang phyis ngan song gsum las grol lo :
lag len 'phral 'byung shin tu zab pas :
gsang ba'i bka' rgya btab :
'chol na bka' yi chad pa chod :[ \u0f88\u0f88\u0f88\u0f88\u0f88\u0f88\u0f88\u0f88 ]yang mi mthun pa'i dgra bo 'joms shing g.yul las rgyal bar 'don na :
rang gi mdun du rdo rje 'bar ba rtsal sku mdog nag la khros pa :
mig rtsa dmar zhing mche ba gtsigs pa :
g.yas pas mdung dmar dang :
g.yon pas lcags kyi mda' gzhu 'dzin pa :
rta mchog bra nag rlung shugs can bcibs shing :
dmag tshogs sde brgyad bye ba 'bum sdes bskor ba :
des pha rol gyi dpung dang yul phyogs thams cad rjes med du brlags par yang yang bsam la :
thal chen dang dug khrag gi thun la :
oM AHhU~M hrIHbadzra 'bar ba rtsal a mu kaM mA ra ya phaT phaT:
ces bzlas nas dgra phyogs su gtor :
gsol mchod drag tu byas pas dgra bo brlag cing g.yul las rgyal bar the tshom med do :
'dis ni khyab 'jug yin yang brlag par 'gyur na :
'gro ba mi la lta ci smros :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]tshe bsgrub par 'dod na :
rang lus rdo rje 'bar ba rtsal byu ru'i ri bo ltar dmar ba :
zhi ma khro'i nyams can mnyam gzhag rA ga'i tshe bum 'dzin pa :
rdo rje'i rgyan chas brjid pa'i thugs kar zla ba'i dbus su hrIHyig gi mthar :
oM AHhU~M hrIHbadzra 'bar ba rtsal A yuHsid+d+hi hU~M:
zhes pa las 'od 'phros khams gsum gyi tshe srog thams cad 'dus par bsam zhing :
rgyal rta spre'u zla ba la zhag bdun bdun ma chag par nyams su blang :
des 'chi nges pa yin yang lo brgya thub par the tshom med do :
lha chen po 'dis kyang tshe lo bskal pa brgyad khri bzhi stong gi bar la skye 'chi bgres rgud med par rgyal ba'i bstan pa srung :
de nas sprul pa chos kyi dbyings su sdud do :
de phyir yang zab tshe sgrub yin :
gcig las mang bar ma spel cig :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]yang mthu gtad byad kha phur kha phung sri byur ngan sogs sngar bzhin zlog pa gang gis kyang ma bzlogs pa zlog pa'i gdams pa ni :
dang por rang lus bra yos ltar phyi nang log gis bzlog pas :
rang lus lcags kyi rdo rje rtse dgu pa lte ba stong pa'i phyir :
nang rol don snying rnams lcags kyi rdo rje re rer gyur nas :
phrol phrol 'dug pa'i bar mtshams thams cad khro chu zhun mas dmar khyil khyil 'dug pa la :
bskal pa'i rlung gis bus nas me 'od thog ser ltar dpag tshad kyi bar 'phros pas :
sbrang ma me gseb tu btab pa bzhin bar chad thams cad bsregs par bsam zhing :
oM AHhU~M hrIHbadzra 'bar ba rtsal e yaM raM baM laM rbad b+h+yo :
zhes pa bzlas shing mal gyi bca' gzhi bsgyur :
yig bdun rdo rje pha lam 'byung lnga phyir log gi zlog pa 'dis :
pha rol nus pa ji ltar che yang kho rang la zlog ste :
gshin rje stong dang sngags nag 'bum dang 'gras kyang phyir zlog pa'i gdams pa :
dbang chen 'dus pa'i zlog rgyud las :
pad+ma bdag gis phyi rabs don :
zangs mdzod rta mgrin srung mar sbas :
chig rgyud yin pas dam du sbos :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]yang srid dang rigs rgyud 'phel bar 'don na :
rang nyid lha chen gzhon nu zur phud lnga dang ldan pa'i mdun du yum gnam mtsho'i rgyal mo rdo rje g.yu sgron ma gser g.yu rin po che'i rgyan dang dar gos can mdzes shing yid du 'ong ba :
sman btsun mdzes ma bye ba 'bum gyis bskor ba gcig bsam la :
rang las byang chub kyi sems dkar la dmar ba'i 'od zer shel gyi phreng ba lta bur 'phros pas :
yum gyi gnas su thim pas bde ba'i nyams dang ldan pa de rang gi gzung mar bsam la :
oM AHhU~M hrIHbadzra 'bar ba rtsal pu tra sid+d+hi hU~M:
zhes bzlas shing bde stong gi nyams bskyed pas nye dbang ltar du bu rgyud 'phel :
srid kyi cho ga gangs ri'i chu rgyun zhes bya ba :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]yang dgra bo'i yul phyogs thog ser chu 'od kyis brlag par 'dod na :
chu mig kha lho nub tu lta ba klu bdud gdol pa gnas nges gcig tu :
smyug tshigs sor dgu pa'am lcags sbubs kyi nang du :
rme ru tse :
kra tsi :
rtsi shu kog :
yugs sa mo'i dor rta :
khrag rtsod :
dpa' bo :
klu dug pa :
phag tshil :
mi rta khyi gsum gyi khrag rnams dang :
mngal khrag gis yul 'di zhes par thog dang ser bas myur du brlag par gyis shig ces bris pa rnams btsud nas :
'brong chung snying rtsid dang :
re nag gis dkris :
klu shing 'brug shing ma nyams pa dang lhan du phugs su khru do'i 'og tu brus la sbas :
rang lha chen gyi ngo bo la rnam pa khyung nag mgo dgu pa sa bdag kun za zhing kaM kaM gi sgra sgrog pa :
gnam lcags me'i mchu sder dang :
sa lcags spu gri'i gshog pa can gyis sa gnyan de bkab par bsam zhing :
oM AHhU~M hrIHbadzra 'bar ba rtsal ga ru Da nA ga tsit+ta rbad rbad :
ces bzlas pas :
dgra'i yul phyogs 'phral du brlag :
!
de nas dgra bo zhing bcu tshang nges la gtad khrom byed na :
gong gi rdzas kyi dkyil du ro thal dang dgra'i zag rdzas kyis byug pa'i ling ga'i mthar :
gnas 'di'i bdag po dang lha srin sde brgyad :
dregs pa'i sde dpon sum cu dang bcas pas :
ming 'di zhes bya ba :
smyo ru chug :
mdze ru khyer :
nad rigs bzhi brgya rtsa bzhis shi min gson min :
phol mig dang :
skam mdzes smad nas skoms :
stod nas gzer :
tha ma dgu rgyud yan chad ya ma ra tsa du tri phu tri mA ra ya nA ga rbad :
ces pas bskor nas :
snod du gong ltar bcug nas :
bsnyen pa dmigs pa gong bzhin byas pas :
dgra bo dgu rgyud mi rabs tshun chad 'chad par nges so :
'di ni gtad khram bcas chog nag po yin pas lag len byas na nges par the tshom med kyang rang la lta sgom dang ldan pa'i gding med na :
spu gri'i gral brdeg bzhin tshur la bzlog pas :
gding dang ldan pa gnad du gces :
gtad khram bcas chog nag po 'di :
dmod pa drag sngags kun bsdus nas :
snyigs dus brgyud 'dzin srung mar sbas :
gcig las mang bar ma spel sdoms :
mang na bka' chad snying khrag skyugs :
shan pa dmar por gnyer du gtad :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]yang log lta 'gran sems can thams cad zil gyis gnon cing :
snyan grags phyogs bcur khyab pa dang :
phrin las rnam bzhi ma lus pa bsgrub par 'dod na :
rang nyid pad+ma he ru kar gsal ba'i mdun du :
lha chen rdo rje 'bar ba rtsal tshangs pa'i rgyal po chen po dung gi thor tshugs can gyi ngo bo sku mdog dmar ser spyan gsum mche ba gtsigs pa ag tshom dang smin ma glog stong 'bar ba :
dbu skra li khri'i mdog can thor tshug gi rtse mor dung dkar po g.yas su 'khyil ba gsum 'dzom gyis thor tshugs byas pa'i tog la nor bu 'bar bas mtshan pa :
phyag g.yas ye shes kyi ral gri 'bar ba nam mkhar 'phyar zhing :
g.yon pas gser gyi 'khor lo rtsibs stong thur du gdengs pa :
zab chen sngo dmar gyi 'jol ber dang rin po che'i mchil l+h+wam can :
pad+ma dang nor bu rin po che 'od 'bar du ma'i do shal dang :
sbrul nag dang stag gis brgyan pa zhabs gnyis pad+ma nyi zla dgra bgegs kyi steng na drang tshugs su bzhengs pa nyi ma 'bum gyi gzi brjid can :
bskal pa'i me 'bar ba'i klong na bzhugs pa :
de'i 'khor du gtsang rigs kyi lha chen po rnams dang :
dregs pa'i sde dpon sum cu :
sde brgyad brtan ma'i tshogs bye ba mang pos bskor zhing :
oM AHhU~M hrIHbadzra 'bar ba rtsal brah+ma rA dza sarba sid+d+hi hU~M:
zhes bzlas pas :
rang gi sku las 'od 'phros mi mjed stong gsum gyi skye 'gro thams cad dbang du 'dus shing bran du bkol nas :
'dar yed yed 'dug cing :
ci dang ci 'dod pa'i don thams cad yid bzhin du 'grub par bsam la :
khyad par zhi ba'i las la sku mdog dkar po :
rgyas pa la ser po :
dbang la dmar po :
drag po la mthing ga :
thams cad la dmar ser du bsgyur nas :
mchod gtor dang bstod bskul gyi phrin las bzang du bya zhing :
bsang khang dgu'am bcu sogs kyis yul phyogs thams cad khyab par byas pas :
'dod don gang yin yid bzhin stsol :
'di ni srid pa gsum gyi bdag po yin pas :
gab cing sbas nas gsang ba'i chos skyong du bsten na :
gzhan gyi chos skyong dang dam can pho mo kun gyi nus pa tshur la 'phrog cing :
dam can dregs pa thams cad 'di'i bka' 'og na yod pas :
rgyal po nyid dam la thogs na blon 'bangs zhor la 'du ba dang 'dra'o :
'on kyang 'di ni shin tu bka' gnyan pas :
gzhan la ming tsam yang mi smra bar shin tu gsang zhing :
rab tu sbas nas bsten pa dang :
bla ma dang dam tshig mi nyams pa rnams 'di'i bka' rgya dang dam tshig yin no :
lha mchog srid gsum bdag po yi :
sgrub thabs yang gsang srog snying 'di :
nub phyogs dbang chen srung mar sbas :
chig brgyud ming tsam ma smra sbos :
kun la 'chol bar spel byed na :
sde brgyad shan pa dmar po yis :
dam med de yi lus srog phrol :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]yang rten gtor bla rdo bca' ba ni :
mi dang srog chags kyi grib dang 'tshe ba med pa'i sar :
gtor ma bzang po gcig rnams rtag tu bshams la :
'byor na zhag re bzhin sgron :
ma 'byor na zla re'i tshes bco lnga la gso zhing :
dar dkar gyi yol bas bcad nas :
skyes bu sgrub pa po de'i srog gi rten du btsugs nas 'di skad brjod do :
lha chen po rdo rje 'bar ba rtsal 'khor dang bcas pa la mnyes mchod rten gtor 'di phul bas :
bdag gi phyi nang gsang ba'i bar chad mi mthun pa'i phyogs thams cad zhi ba dang :
legs nyes kyi mtshan ma dang rtags rnams gsal bar bstan du gsol :
zhes dmod bor na :
gtor ma nyes pa med cing 'tshe ba dang bral na lo re'i bar chad las rgyal :
yang spu nag phag pa'i ze ba 'dra ba skyes pa dang :
mdog dmar nag tu 'gyur ba :
tshal par gyes pa dang :
gseb nas sgra mi snyan pa sogs byung na :
nad dang 'khrugs pa dang :
tshe'i bar chad dang :
longs spyod dang 'khor la glo bur du bar chad sogs 'byung ba'i ltas yin pas :
gong gi rim 'gro dang zlog pa'i cho ga rnams la 'bad par bya'o :
'di ni rang dang slob ma dam tshig thub pa re re'i don du btsugs na :
tshegs chung la don che ba lhag pa'i lha la gnyer gtad pa'i cho ga yin pas :
sri'u gso ba sogs kyi yang mchog tu 'gyur ro :
kun gyi phyir du mi bya ste :
byas na mang bas gsang sgo 'chol :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]yang byin rlabs lha dang slob ma dam bsres nas legs nyes kyi pra brtag pa ni :
dben pa'i gnas skye bo dang mi nag gi ya ga dang grib dang sems g.yeng ba med pa'i gnas bag phebs par :
'bras dkar dang bsres pa'i dza gad bzang po thod pa mtshan ldan nam :
shel phor sogs bkang la de'i nang du lha chen bskyed la :
bla ma pad+ma he ru ka gsal bas :
oM AHhU~M hrIHbadzra 'bar ba rtsal kA ya wA ka tsit+ta dzaHhU~M baM ho hrI:
zhes zhag bdun nam gsum bzlas pas :
lha chen gyi sku yi 'od zer gyis mi mjed stong gsum gyi tshe dang dngos grub thams cad bdud rtsi'i nang du thim pas 'chi med ye shes kyi bdud rtsir gyur pa de :
bdud rtsi bzang po bum pa gang dang bsres la dam rdzas gzhan la mi sbyin par dam rdzas kyi snod gcig tu rol pas :
bcud ye shes phebs pa'i tshe :
bla ma la bcos min gyi mos gus skyes na byin rlabs 'jug cing ci bsam 'grub pa'i rtags :
bde gsal mi rtog pa'i nyams skyes na mchog gi dngos grub thob :
lus mi g.yo zhing brtan par sdod na tshe ring :
gar dang glu dang dga' bde'i snang ba dang spyod lam byed snying 'dod na 'khor dang longs spyod rgyas :
nyams dga' yal ba la byin thibs thib pa byung na skyob pa'i lha dngos su 'go ba'i rtags yin zhing :
bla ma dang slob ma nyams mthun na bzang :
yang snying mi dga' zhing shes pa skyo stong stong byed na tshe la bar chad yong :
ngu zhing mya ngan byed snying 'dod na nye 'brel 'chi :
bkres pa'i snang ba dang 'khrug long sogs byed snying 'dod na :
yul gzhis 'pho zhing 'khor dang longs spyod la god kha yong ba'i rtags yin pas :
de zlog pa ni dkar phyogs rim gro dang :
khyad par slob ma la bla mas lha chen 'khor bcas lan nyi shu rtsa gcig bstim zhing :
gnyis kas ma yengs par dmigs pa gsal bas gong gi sngags brjod :
des ni nges par bzlog cing 'di ni lha chen dang dam bsre ba'i byin rlabs rdzas kyi dbang yin pas shin tu zab cing lhag pa'i lhas dbyer med rtag tu srung ba dam bsre ba'i man ngag go :
brgyud 'dzin gcig las mang ba na :
shan pa mi dmar spu gri can :
'khu ldog bar chad khrag tu skyugs :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]yang snyigs ma'i dus su brgyal gzer gnam dgra srung ba ni :
rang lhar gsal nas :
snye bram ze sod :
dkar bram ze sod :
du lu ter pa bram ze sod :
dong rgan mun pa nag po sod :
ces pa stong phrag gsum sngon du bzlas la :
lcags zhun ma dmar tsher tshig pa de la lces gsum bldags pas lce yang mi tshig :
de rgya shog la gser gyis bris pa'i ngos la lan gsum ldag pas rab gnas bya :
de smyug sbubs su la chas gril nas mgul du btags pas nges par steng gdon gza' rnams thub :
mang na rang la gnod pas dam du sba ba gnad du che'o :
gdams pa 'di rnams bden mi bden :
lag len zab khyad dngos su bstan :
snying 'dra gcig la gsang nas bstan :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]yang las kun sgrub pa dang dus gtor mnga' gsol phrin las ni :
bsang dang gtor ma dang mchod pa gzhung bzhin bshams la :
bstod pa'i rjes su rnga brdung zhing 'di skad do :
hU~M:
sngon tshe ka dag rdo rje dbyings :
nang gsal 'od kyi gzhal yas khang :
'og min 'phrul gyi zhing khams su :
sangs rgyas bstan pa bsrung ba'i phyir :
byang chub sems dpa' nam mkha'i snying :
sprul pa lha chen 'bar ba rtsal :
mi mjed kun la dbang bsgyur ba'i :
tshangs pa'i rgyal po mthu bo che :
dregs pa'i sde dpon kun gyi rje :
shel ging gnam lha dkar por grags :
gsang yum rdo rje g.yu sgron ma :
byang thang gnam mtsho'i bdag mo ste :
mched 'khor gtsang rigs lha yi tshogs :
bka' sdod dregs ldan du mas bskor :
lha chen dpal 'bar drag shul can :
rdzu 'phrul stobs kyis sku skyod tshe :
sa gzhi ri brag thams cad kyang :
mtho dma' med par zhongs se zhong :
dpung tshogs char sprin 'thibs pa bzhin :
dgyes pa'i gad rgyangs di ri ri :
spyan 'dren dang ba'i gnas 'dir gshegs :
nyi zla pad+ma rin chen khrir :
ye shes gsang ba'i lha mchog khyed :
bstan srung rgyal por mnga' gsol tshe :
sku gsung thugs kyi dkyil 'khor la :
gzi brjid nyi ma 'bum bzhin rgyas :
nag phyogs bdud dpung zil gyis gnon :
dpa' bo stobs ldan snying rje can :
ded dpon chen po'i spyan snga ru :
bdag gis khas blangs dam bca' g.yel :
dam tshig nyams chag mthol lo bshags :
mnyes mchod thugs dam bskang ba ni :
man shel 'od 'phro gsang ba'i rten :
ting 'dzin gsal bas thugs dam bskang :
dam rdzas gtor ma nang gi rten :
bsnyen sgrub bzlas pas thugs dam bskang :
sku 'bag rgyan ldan phyi yi rten :
'dod yon longs spyod thugs dam bskang :
gzhan yang mnyes pa'i dgyes mchod ni :
g.ya' chu gangs chu lu mar skyes :
gtsang ma'i yon chab sna tshogs mchod :
pad+ma dkar po ut+pal dmar :
me tog sna tshogs sil mas mchod :
spos dkar tsan+dan lha shug sngo :
shing sna sna tshogs bsang gis mchod :
snang gsal mdangs ldan sgron me dang :
dri mchog ga pur sman gyis mchod :
'bras dkar phung po 'bru bcud sbyar :
brjid ldan bzang rigs tshogs kyis mchod :
rnga chen dung rnga gling bu'i tshogs :
dri za'i sgra snyan du mas mchod :
dkar gsum mngar gsum bdud rtsi'i rgyun :
shing thog 'bras bu du mas mchod :
rta mchog dung khra zhol dkar sogs :
mthun pa'i rten rdzas du mas mchod :
gser g.yu rin chen dar zab dang :
go mtshon spyan gzigs du mas mchod :
bde gsal mi rtog ting 'dzin dang :
dbyings rig dbyer med dgongs pas mchod :
mchod bzhes phrin las bskul ba ni :
nga ni dbang drag pad+ma'i sras :
nyid ni lha chen 'bar ba rtsal :
sngon gyi zhal bzhes thugs dam dgongs :
mthu dang rdzu 'phrul stobs skyed la :
nad gdon bar chad mi mthun phyogs :
ma lus zhi ba'i phrin las mdzod :
tshe dang bsod nams phan bde'i tshogs :
'phel zhing rgyas pa'i phrin las mdzod :
snod bcud 'khor dang longs spyod tshogs :
khams gsum dbang sdud phrin las mdzod :
log lta gnod byed dgra bgegs rnams :
tshar gcod drag po'i phrin las mdzod :
snyan par bsngags dang grags pa'i tshogs :
phyogs bcur rgyas pa'i phrin las mdzod :
'gro kun smin grol legs lam ston :
don gnyis mthar phyin phrin las mdzod :
hU~M:
g.yas ru ri rgyal bkra bzang rtser :
rig 'dzin rdo rje drag po rtsal :
bka' nyan lha srin kun 'dus tshe :
khri srong lde btsan sku lha khyod :
lha brag thugs gter bdag por bsngags :
rdzogs pa chen po'i rnal 'byor skyong :
snyigs dus rgyal 'gong dam sri yi :
gnyen po srog gi gshed mar bskos :
rgyal ba'i bstan pa gus mchod cing :
dkar phyogs skyong ba'i las la brtson :
gus pas bsten la snying nye zhing :
mgon skyob dpung gnyen mi 'bral srung :
mdor na bdag sogs 'khor bcas kyi :
byang chub sgrub la gegs med cing :
bsam dgu chos bzhin 'grub pa dang :
'dod dgu yid bzhin 'byung ba yi :
mchog thun dngos grub ma lus rnams :
'bad med lhun grub phrin las mdzod :
ces dbyangs dang bcas pas dam can la dgra bla dpung bstod pa'i tshul gyis dkar tshes bco lnga la ma chag par byas na :
'dod pa'i don kun 'grub par nges :
mnga' gsol mchod 'phrin las rim 'di :
brgyud 'dzin bu la chig brgyud gyis :
mang na srog rtsa ging dmar gyis :
bka' chad snying khrag thang la phyungs :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88 ]e ma ho :
ma 'ongs snyigs ma'i dus kyi tshe :
pad ma nga yi zab gter 'dzin pa rnams kyi don du :
yang zab gces pa'i las rim bcu bdun yod pa 'di rnams sngon du rjes gnang dang bsnyen pa song zhing :
lhag pa'i lha dang dam bsre :
ye shes 'beb pa'i dbang thun mong ma yin pa rnams thob pa'i slob mas bla ma'i bka' dang dam tshig la gnas pa :
brgyud 'dzin nus pa gcig la chig brgyud du bstan te :
yang 'di ni lha chen po 'di 'jig rten pa'i tshul du gab cing sbas nas yod pa la :
de'i gsang brtol :
mtshang bstan :
gnad nas brjod pa yin pas :
shin tu gnyan la bka' dog pas :
cho 'phrul dang 'khu ldog 'phral du 'byung bas :
shin tu gab sbas gsang ste :
gsang ba srog gi lha dang chos skyong du bsten pa dam tshig lags pas :
rang las gzhan du dpe dang yi ge rlung phyogs tsam du mi bstan sba ba gnad :
des tshe dang longs spyod 'khor rnams rgyas pa dang :
tshe rabs kun tu 'go zhing skyob la :
tha ma bla na med pa'i rig 'dzin gyi 'bras bu la sbyor bar mdzad do :
'di ni rigs mtho :
gzhung bzang :
rtags mtshan che :
snying nye :
khyad par gtsang ris kyi lha :
lhag par snying rje dang ldan pa zhig yin pas :
gtor ma dkar gsum dang mngar gsum 'bras bu bzang po la brten cing :
grib dang dam sel la 'dzem :
'di bsten pa'i sar :
nag phyogs kyi lha 'dre gzhan pho lhar mi bsten :
khyad par snyigs dus kyi sgrub pa po dang :
rgyal po stobs dang ldan pa dang :
rje dpon rnams kyis srung mar bsten na :
kun las bkra shis mthu rtsal che ste :
dregs pa'i sde dpon sum cu dang phyogs skyong sde brgyad kun gyi rje bo yin pas so :
nub zang zang lha brag gi gter bdag kun gyi gtso bo lha chen 'bar ba rtsal gyi gsang sgrub las tshogs rdzogs so :
gal te gsang sgo 'chol ba dang :
dam nyams bka' las 'da' byed na :
las mkhan shan pa spu gri can :
srog bdag sgrol ging dmar po dang :
sde brgyad khroM skyes sde bzhi yis :
lus srog phrol la zas su zo :[ \u0f88\u0f88\u0f88 \u0f88\u0f88\u0f88\u0f88 \u0f88\u0f88\u0f88 \u0f88\u0f88\u0f88 \u0f88\u0f88\u0f88 \u0f88\u0f88\u0f88 \u0f88\u0f88\u0f88\u0f88 \u0f88\u0f88\u0f88 \u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88 \u0f88 \u0f88 \u0f88\u0f88\u0f88 ]rig 'dzin rgod kyi ldem 'phru can gyis gter nas bton pa'o //
zab mo rten 'brel gyi skor rnams shin tu dam pas dum bu re re tsam min pa thams cad rdzogs par bstan na bka' chad yong gsungs 'di ni chig brgyud yin pas dpe dang 






yi ge sba ba brgyud pa'i phyag len yin no ///
/
