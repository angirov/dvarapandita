@#//
zab lam thugs kyi nor bu las /
rtsa ba'i dbang bskur gyi cho ga ma bu khrigs su bsdebs pa smin byed bcud kyi nor bu zhes bya ba bzhugs so //
na mo gu ru tsin+ta ma Ni kA ya /
rab 'byams zhi khro'i thugs kyi gsang ba'i bcud //
nor bu dbyig gi snying po'i lha sngags su //
dbang rab dpal shar grub gnyis 'dod 'jo'i dpyid //
snying gi ze'u 'brur 'bral med gus pas bsnyen //
snga 'gyur rgyud lung man ngag gi
/nyams len gnad dril bka' dgongs kyi //
bcud 'dus gdams pa'i smin byed 'dir //
zab don gnyer rnams 'jug par rigs //
rgyud lung man ngag kun gyi bcud dril zab lam bla ma sgrub pa'i mthar thug rtsa gsum thugs kyi nor bu'i dkyil 'khor du rtsa ba'i smin byed rgyas par bsgrub pa la gsum /
sngon 'gro sta gon gyi rim pa /
dngos gzhi sgrub pa dang dbang bskur /
rjes mtha' rgyas su bya ba'o //
dang po ni /
sgrub gnas rnying par sa chog mi dgos pa'i dbang du byas te /
bum pa /
lha /
sbyin sreg
/slob ma sta gon bzhi las /
dang po ni /
bdag bskyed kyi mchod gtor dang /
dkar gtor gser skyems sogs ji ltar bde bar bsham /
stegs bu khebs ldan la rnam bum nyer lnga'i rdzas ldan mgul chings dmar po kha rgyan gzungs rdor can dang las bum yang bkod la mchod gtor bsham /
thog mar gnas bdag dkar gtor spyi ltar gtang /
phrin las tshar gcig gis bdag bskyed bzlas pa dang bcas pa bya /
de nas bum pa'i mchod gtor sngags tsam gyis byin brlab /
swa b+hA bas sbyang /
stong pa'i ngang las b+h+rU~M gyi yi ge las //
bum pa rin chen gzhal yas khang gi nang //
sna tshogs pad+ma 'dab ma brgyad pa yi //
lte bar dbang chen rta mchog he ru ka
/bskal pa'i me 'bar sogs nas bstod pa'i bar phrin las tshang bar gtang /
gzungs thag blangs la /
bzlas pa'i sngags kyi 'od zer gzungs thag la 'khril te song ba bum pa'i lha'i thugs kar phog :
sku'i cha dang sngags phreng las bdud rtsi'i rgyun babs pas bum pa khengs par gyur :
ces bsgoms la las byang ltar snying po ci 'grub bzlas pa'i mthar /
'bru gsum gyis dung chu phul bas /
bum lha'i thugs rgyud zag med kyi bde bas mnyes te 'od du zhu ba bum chu dang ro gcig tu gyur :
ces dmigs /
las bum du rta mgrin bskyed bzlas phrin bcol spyi ltar byas la bzhag
/gnyis pa ni /
stegs bu'i steng ngam maN+Dal la snying po brjod bzhin pas 'bru'i tshom bu dbus su che ba gcig
/mtha' skor chung ba lngas bskor ba bkod la mchod pa dang sman raka gtor gsum /
tshogs mchod bcas bsham /
mchod pa byin rlabs mdor bsdus byas la /
hU~M hrI:
mdun gyi nam mkhar hrIHdmar 'ja' ltar gsal :
de las dbyings kyi nam mkha' sogs lha bskyed nas bstod pa'i bar dang /
tshogs byin rlabs mchod bshags bsgral ba lhag chog yan btang /
spos dang rdor dril thogs la /
kyai :
dgongs shig dkyil 'khor lha yi tshogs :
bla ma yi dam mkha' 'gro mchod pa dang :
skal ldan bu mchog rjes su 'dzin pa'i phyir :
bdag cag rdo rje'i rig pa 'dzin rnams kyis :
rtsa gsum dkyil 'khor zab mo 'bri 'tshal gyis :
thugs rjes dgongs la byin gyis brlab tu gsol :
gsol ba btab pas lha rnams kyis gnang ba bstsal bar mos /
gsum pa ni /
me snod lta bur ram stegs bu dkar po zlum po'i steng du ba lu sogs kyi thab zlum por brtsigs /
zhi ba'i yams shing /
mar khu /
til yungs tsam 'du byas la me sbar /
stong pa'i ngang las zhi ba'i thab khung zlum por 'jig rten pa'i me lha'i ngo bo me dkar gsal du 'bar ba'i dbus su rtsa gsum thugs kyi nor bu'i lha tshogs rnams dam tshig ye shes dbyer med pa'i skur skad cig gis gsal bar gyur /
oM AHhU~M/
gsum /
bsreg rdzas bdud rtsi'i rang bzhin ljags rdo rje'i sbu gus drangs te gsol bas mnyes par gyur /
mar khu dgang blugs kyis phul la /
snying po spyi dril sham du /
bdag cag dpon slob rnams kyi mi mthun pa'i phyogs thams cad shAn+ting ku ru ye swA hA:
zhes bdun nam nyer gcig phul /
yams shing yungs kar rnams kyang sngags de kas grangs gong mtshungs phul mthar /
lha rnams las 'od zer dkar po bdud rtsi'i rang bzhin 'phros /
bdag dang slob ma'i sdig sgrib nad gdon mi mthun pa'i phyogs thams cad zhi bar byas te rtsa gsum lha tshogs rang la thim par gyur /
ces so //
bzhi pa ni /
dkyil 'khor yol bas bsgribs /
sta gon rdzas bzhi sogs 'du byas la /
slob ma rnams khrus nas bton /
maN+Dal bkye bsdu dang sems bskyed gsal gdab /
drang nges kyi chos bshad /
lo rgyus spyi dang bye brag tu /
de'ang kun bzang rdo rje 'chang dang dgongs pa mnyam nyid du bzhugs shing /
dus gsum sangs rgyas thams cad kyi zhal tshab /
mkha' mnyam 'gro ba'i dpal mgon rgyal dbang pad+ma saM b+ha ba de nyid gdong dmar pre ta bod kyi yul 'dir sku dngos kyis gdul bar bya ba rdzogs nas lho nub srin po'i kha gnon du gshegs par nye ba na /
g.yo ru khra 'brug byams pa mi 'gyur lhun gyis grub pa'i gtsug lag khang du rgyal sras lha rje gtso bor gyur pa'i rje 'bangs 'dus pa phyi ma rnams la gsang sngags bka' 'dus chos kyi rgya mtsho'i chos 'khor chen po bskor ba'i skabs /
mar ngo'i tshes bcu'i tho rangs tshogs 'khor rgya chen po la longs su spyad pa'i tshe lha lcam man+dA ra ba byon nas gu ru rin po cher brda bstod phul ba'i rjes thog der /
lha sras khu dbon bai ro nam snying ar+Ya sa le sogs 'dus pa nyung ngu zhig la bla med bka' 'dus don rdzogs 'dus pa'i rgyud lung man ngag gi bcud thig dril ba rtsa gsum zab mo kun 'dus bla ma thugs kyi nor bu dang rdzogs pa chen po pad+ma gsang thig gi smin grol khyad par du bstsal pa'i gdams skor rnams gu ru'i bka' bzhin ldan ma rtse mang gis yi ge tshar gsum du bkod /
gsang ba'i bdag mo ye shes mtsho rgyal gyis gter kha gsum du rgyas btab pa las /
skabs su babs pa 'di ni /
rgyal sras lha rje mchog grub rgyal po nyid gter ston rkyang pa'i skye ba bcu gsum du 'byon par lung bstan pa'i bcu gnyis pa o rgyan rog rje gling pa zhes thang yig las 'byung ba sprul pa'i gter chen chos rje gling pa bde ba'i rdo rje ye shes rol pa rtsal gyis /
spu ri bya rgod rdzong mkha' 'gro gsang lam bsnol ba'i dur khrod /
rang byung khrus kyi rdzing bu'i 'gram /
ma hA gu ru rin po che'i rang byung lhun grub rdo'i bzhugs khri'i rgyab yol nas gu ru'i sku brnyan mthong grol yid bzhin nor bu dang sangs rgyas kyi 'phel gdung rin po che'i gtsor byas /
khyad par 'phags pa'i dam rdzas rnams dang lhan cig spyan drangs pa'i zab chos bka' dgongs gnyis ka'i smin grol gyi snying po bcud du dril ba /
zab lam bla ma rtsa gsum kun 'dus thugs kyi nor bu'i dkyil 'khor du rtsa ba'i dbang bskur chen mo yongs rdzogs su bsgrub pa la sngon 'gro dngos gzhi gnyis su yod pa las /
thog mar sngon du 'gro ba slob ma lhag par gnas pa'i chos rnams zhu ba'i yon du dmigs te zhing khams 'bul 'tshal /
ces brjod la maN+Dal 'bul du gzhug
/thal sbyar me tog dang bcas te dad mos kyi gdung shugs drag pos gsol ba 'debs pa 'di'i rjes zlos mdzod /
rtsa ba gsum gyi lha tshogs dang :
bla ma rdo rje slob dpon bcas :
bdag la byin gyis brlab tu gsol :
dga' chen khyod bdag ston pa ste :
slob dpon khyod ni dgongs su gsol :
byang chub chen po'i tshul bstan pa :
mgon po chen po bdag 'tshal lo :
de yi dam tshig rim pa dang :
byang chub sems kyang bdag la stsol :
sangs rgyas chos dang dge 'dun te :
skyabs gsum dag kyang bdag la stsol :
thar pa chen po'i grong khyer du :
rtsa ba gsum gyi sa thob phyir :
mgon pos gzhug cing gnang du gsol :
lan gsum zhu /
de ltar gsol ba btab pas snod rung du gzigs te sngags kyi che ba brjod cing gnang ba sbyin pa ni /
kyai ho khyed cag las 'phro can :
rtsa ba gsum gyi dkyil 'khor 'dir :
dus gsum byon pa'i sangs rgyas kyi :
rgyal ba ma lus thams cad kyang :
cho ga zab mo 'di mkhyen pas :
byang chub spyod pa mnyam med thob :
bdud sde shin tu mi bzad pa'i :
dpung chen dag kyang 'di yis bcom :
khyed cag bla med mchog thob phyir :
'di yi rjes su kun zhugs mdzod :
ces brjod /
de la thog mar rgyud rnam par dag par bya ba'i slad du /
mdun gyi nam mkhar rtsa gsum kun 'dus bla ma thugs kyi nor bu'i dkyil 'khor la rig 'dzin slob dpon yi dam rgyal ba zhi khro mkha' 'gro chos skyong rab 'byams kyis bskor nas bzhugs pa'i spyan sngar /
bdag gzhan sems can thams cad deng nas snying po byang chub la thug gi bar du skyabs su 'gro zhing sdig pa bshags pa sogs tshul bzhin du bya snyam pa'i yid rtse gcig pas 'di'i rjes zlos mdzod /
dkon mchog gsum la bdag skyabs mchi :
sdig pa thams cad so sor bshags :
'gro ba'i dge la rjes yi rang :
sangs rgyas byang chub yid kyis bzung :
sangs rgyas chos dang tshogs mchog la :
byang chub snying por skyabs su mchi :
rang gzhan don gnyis rab bsgrub phyir :
byang chub sems ni bskyed par bgyi :
'gro la phan phyir sangs rgyas 'grub par shog :
lan gsum /
gzhan gnod gzhi dang bcas pa las ldog ste so so thar pa'i sdom pa tshul bzhin bzung ba'i blos 'di'i rjes zlos mdzod /
rtsa gsum bla ma'i spyan snga ru :
lus ngag yid kyis 'gro ba la :
gnod pa spang zhing dge tshogs bsgrub :
dge tshul dge slong byang chub sems :
so so thar pa'i sdom pa la :
bdag gis rgyun du gnas shing bsrung :
lan gsum /
gzhan phan gzhir bcas bsgrub pa smon pa byang chub mchog tu sems bskyed cing 'jug pa'i bslab pa la slob par mos pas 'di'i rjes zlos /
'di bzung bla med byang chub bar :
'gro drug sems can thams cad la :
ma dang bu yi 'du shes kyis :
ma bsgral bsgral dang ma grol dgrol :
dbugs ma phyin rnams dbugs dbyung phyir :
smon pa'i byang chub sems bskyed do :
ji ltar sngon gyi bde gshegs rnams :
sdom pa la ni gnas pa ltar :
'di bzung 'khor ba ma stongs bar :
bla med 'jug pa'i byang chub sems :
dam pa bdag gis bskyed par bgyi :
gsum /
thabs shes zung 'jug rdo rje theg pa'i dam tshig rigs lnga spyi dang khyad par gyis bsdus pa rnams tshul bzhin blangs nas bsrung ba'i 'dun pas 'di'i rjes zlos mdzod /
dkon mchog gsum ni mi gtong bsgrub :
rdo rje rigs kyi dam tshig tu :
rdo rje dril bu'i phyag rgya yang :
yang dag nyid du gzung bar bya :
slob dpon yang ni gzung bar bya :
byang chub sems ni spang mi bya :
rin chen rigs kyi dam tshig tu :
nyin dang mtshan mo rnam drug tu :
sbyin pa rnam bzhi rtag tu sbyin :
pad+ma rigs kyi dam tshig tu :
theg pa gsum dang chos rnams bshad :
las kyi rigs kyi dam tshig tu :
'gro ba'i don la brtson par bya :
de ni rigs lnga'i dam tshig ste :
de rnams bdag gis brtan por bzung :
lan gsum /
'da' dka' rdo rje'i dam tshig gnyan po'i bsrung mtshams bsgrag cing de las mi 'da' bar bsgo ba 'di la snyan gtod 'tshal /
dkon mchog gsum la gus shing 'gro la brtse :
rtsa ba yan lag rnams kyi dam tshig bsrung :
lus dang srog la bab par gyur na yang :
cung zad tsam yang dam las 'da' mi bya :
zhes pa tsam mam dam tshig gi rnam gzhag rgyas par bshad do //
de nas sgo gsum byin gyis rlob pa'i slad du /
khyed rang rnams dkyil 'khor gyi gtso bo bla ma thugs kyi nor bu'i skur gsal ba'i dpral bar oM dkar po /
mgrin par AHdmar po /
snying gar hU~M sngon po rnams sangs rgyas thams cad kyi rdo rje gsum gyi rang bzhin du gsal bar gyur /
'bru gsum brjod la gnas gsum du dri'i chus thig le bkod /
bdud rtsi lce la bzhag ste /
de las 'od zer 'phros rang bzhin gyi gnas nas ye shes pa spyan drangs te thim /
dbyer med du gyur pa nyid brtan par byas pa'i mos pa mdzod /
rdo rje dang bcas pa'i me tog spyi bor bzhag la /
oM su pra tiSh+Tha badzra ya swA hA/
zhes brjod /
de nas so shing dang maN+Dal pad+ma 'dab brgyad kyi khar dri'i thig le dang tshom bu bkod pa 'du byas la /
de nas dngos grub kyi pra brtag pa'i slad du /
a shwat+tha ste byang chub kyi shing sor bcu gnyis pa dris byugs shing rtse mor me tog dmar pos brgyan pa lag tu bzung /
rtsa ba gsum gyi lha tshogs kyis bdag la bzang ngan gyi pra brtag pa bstan du gsol bsam pa'i 'dun pa rtse gcig pas /
badzra hA sa hA:
zhes brjod bzhin pas ltos med du 'dor bar zhu /
zhes 'dor du gzhug pas /
dbus su babs na mchog gi dngos grub thob /
shar du zhi ba /
lho ru rgyas pa /
nub tu dbang /
byang du drag po /
mtshams su las phran tshegs 'grub /
ma tshud na lan gsum bskyar la dor /
gsum ga ma tshud na skal pa chad par gsungs so //
phyir mi ldog pa'i phyir zab mo'i chos bshad pa ni 'di la gsan 'tshal /
kye ma skal ldan rigs kyi bu :
rtsa gsum dkyil 'khor 'jug pa ni :
u dum+ba ra'i me tog bzhin :
brgya lam las ni res 'ga' tsam :
'byung 'gyur yang ni mi 'byung ngo :
bskal pa bye ba bsam yas su :
sngon du sdig pa byas pa gang :
dkyil 'khor bzang po mthong ma thag :
de rnams 'dzad par 'gyur yin na :
tshul 'dir zhugs na smos ci dgos :
gang gis spyod pa mchog 'di la :
blo gros mi g.yo rab gnas na :
go 'phang bla na med par 'gyur :
de phyir khyed rnams skal bzang can :
rtsa ba gsum gyi rigs mchog ste :
ma nor tshul bzhin 'jug par gyis :
zhes spro ba bskyed /
de nas srung skud sna lnga bsgril ba mdud pa gsum byas la rtsa gsum gyi sngags mthar /
rak+Sha rak+Sha ku ru hU~M:
zhes bzlas pa skyes pa'i dpung pa g.yon dang bud med kyi g.yas su bcings la /
ye shes lnga dang rdo rje gsum mtshon pa'i srung ba'i skud pa dpung par bcings pas sgo gsum gyi bar chad thams cad las srung bar mos shig
/sngags de nyid bzla bzhin du bcings pa'i mdud pa'i steng dri'i chus thig le byas pa rdo rje rgya gram du mos /
oM badzra rak+Sha hU~M gis rgyas gdab /
de nas ku sha d+hIHdang hU~M yig las skyes shing yi ge gsum gyis byin gyis brlabs pa'i chun po chung ba sngas dang che ba stan gyi don du zungs shig
/ces byas la 'bru gsum brjod pa'i ku sha'i phon po gnyis lag g.yas g.yon du gtad /
do nub seng ge'i nyal stabs kyis mgo dkyil 'khor la phyogs par byas la rtsa ba gsum gyi lha tshogs kyis bdag la dge dang mi dge ba'i rtags nges par bstan du gsol snyam pa'i ngang nas gnyid du 'gro bar gyis la rmi lam gyi mtshan ma ji    ltar byung ba nangs par gsal bar smra dgos so //
de nas dung chu la /
oM mu tsi li swA hA/
oM mu khi ni swA hA/
oM dan+ti ni swA hA/
zhes lan gsum bzlas shing byin brlabs /
sngags kyi khyor chus sgo gsum dang khyad par ngag gi skye gnas kyi nyes skyon dag nas rmi lam gsal bar gyur pa mos shig
/oM hrIHbi shud+d+he d+harma sarba pA paM nish+tsas+ya bi shwa d+ha ya sarba bi kalpA na a pA na ya bi shwa d+hA ya swA hA/
zhes pas khyor chu sbyin la gdong dang kha bkrur gzhug
/des slob ma sta gon gyi chos rnams grub pa lags so //
zhes brjod cing bsngo ba byas la gyes /
slob dpon gyis sta gon gyi lha rnams /
sa ma ya dzaH
zhes dang 'degs pa'i phyag rgyas nam mkhar btegs la yig brgya brjod do //
gnyis pa dngos gzhi la gnyis /
dbang don dkyil 'khor bsgrub pa dang /
slob ma la dbang bskur ba'o //
dang po ni //
sta gon byas pa'i stegs bu'i steng du dkyil 'khor tshon rdzogs khor yug pad+ma dur khrod rdo rwa me ri dang bcas pa'i dbus su khri'u'i khar rnam bum kha rgyan gzungs rdor dang bcas pa /
lha tsaka bcu drug de'i kha rgyan gseb bam ma bde na mdun du sngags byang dang mnyam du bkod /
g.yas su dbu rgyan dang dar dpyang /
rgyab tu rdor dril /
mdun du gter srung gtor ma /
nub tu mchog dbang maN+Dal gyi dbus su many+dzi'i khar thod pa mtshan ldan chang bzang po byang sems dkar dmar mngar gsum dang sbyar bas bkang ba bzhag pa'i kha dar dmar pos bkab /
de steng me long sin+d+hu ra byugs pa la chos 'byung bsnol ma mu khyud gnyis ldan dbus su pad+ma 'dab bzhi'i lte bar hrIHma dang /
'dab mar ra ha /
tsa ri /
hri ni /
ya sa /
zhes g.yas skor du bkod /
phyi'i mu khyud la dbyangs gsal bris pa bzhag
/de'i lte bar shel rdo bkod /
de'i shar du phyi mchod dang las bum /
lhor 'dod yon dang tshogs mchod /
nub tu gsang mchod dang sman raka gtor gsum /
byang du chos skyong spyi 'gro dang gzhi bdag gtor ma rnams bkod par bshad kyang dbang rkyang tsam la de rnams spyi lugs ltar byas pas chog
/dbang dngos gzhi'i sbyong chas rnams dang /
rjes gnang chas /
'khor lo /
dung /
pusti sogs dngos sam tsakli
/gzhan yang sngon gtor sogs nye bar mkho ba de rnams tshogs par byas la /
gsol 'debs sngon du 'gro bas phrin las kyi skyabs sems bgegs bskrad sogs sngon 'gro rnams dang /
dngos gzhi rten brten pa bdag mdun dbyer med du bsgom zhing ye shes pa gzhug pa sogs nas mchod cing bstod pa'i bar du btang /
dzapa? khang phyes la bzlas pa ci 'grub dang /
mthar stong tshigs kha skong bcas bya /
gal srid dngos sta sbrel ba'i tshe bum pa sta gon ma song na skabs 'dir bum bzlas kyang spyi lugs ltar bya'o //
gang ltar tshogs mchod byin rlabs nas bsgral bstab bar du btang /
las bum bsgrub /
rig pa'i me tog dor bas bdag nyid ye shes kyi dkyil 'khor du zhugs la slob ma gzhug par gnang ba nod do //
de nas lhag gnas byas pa'i slob ma rnams las bum gyis khrus bya /
bgegs gtor gtang la bka' bsgo drag sngags sogs tsham rngam gyis bskrad nas srung 'khor bsgom /
sems bskyed gsal gdab dang lo rgyus ci rigs sngon du 'gro bas /
de la 'dir zab lam bla ma thugs kyi nor bu'i sgo nas skal ldan slob ma'i rgyud ma smin pa smin par byed pa /
sgrib gnyis dri ma 'khrud cing tshogs gnyis zung 'jug gi skal pa 'jog byed rtsa ba'i dbang gzhung nor bu pad+ma'i phreng ba nyid bsgrub pa la /
sngon 'gro sta gon gyi rim pa rnams legs par grub zin nas /
skabs 'dir dbang bskur dngos gzhi bya ba la'ang dkyil 'khor du 'jug pa dang /
zhugs nas mngon par dbang bskur ba'i rim pa gnyis su yod /
dang po la'ang gdong g.yogs dang bcas te 'jug pa dang /
mthong ba'i bdag nyid du 'jug pa gnyis las /
kun gyi thog mar 'jug pa'i chos rnams zhu ba'i yon du dmigs te maN+Dal 'bul 'tshal /
ces 'bul du gzhug
/slob dpon dkyil 'khor gyi gtso bo thugs kyi nor bu bla ma dngos yin pa'i 'du shes kyi dad gus drag pos gsol ba 'debs pa 'di'i rjes zlos /
rtsa ba gsum gyi lha tshogs dang :
zhes pa nas /
mgon pos gzhug cing gnang du gsol :
zhes pa'i bar lan gsum sta gon ltar bya /
mtshams sbyor spyi ltar byas la gdong g.yogs dmar po'am ser po las bum gyi chus bsang /
oM tsak+Shurban+d+ha wA ra ma NA ya hU~M:
gis gdong bkab /
A khaM bI ra hU~M:
gis me tog gi phreng ba byin nas /
slob ma skad cig gis dbang chen rta mgrin he ru ka sku mdog dmar po gri gug dang thod khrag 'dzin pa bskal pa'i me ltar gzi brjid 'bar bar gyur par gsal ba'i snying gar rdo rje'i lte bar nyi ma la hU~M sngon po :
mgrin par pad+ma'i lte bar zla ba la AHdmar po :
dpral bar 'khor lo'i lte bar zla ba la oM dkar pos mtshan par gyur par sgoms shig :
de nas khyed rang rnams dkyil 'khor chen po'i shar sgor gnas pa la rigs dang mos pa dris par mos shig
/bu khyod su yin ci la dga':
zhes dris pa'i lan btab par mos la rjes zlos /
skal bzang bdag ni bde ba chen po la'o :
zhes brjod du gzhug
/de nas sta gon skabs ltar skyabs 'gro sogs lnga rnam dag dang sdom pa gsum gzung ba rnams mtshams sbyor bcas rjes zlos byar gzhug
/slob ma'i snying khar kun rdzob byang chub sems kyi ngo bo zla ba'i dkyil 'khor nya gang ba /
de'i steng du don dam byang chub sems kyi ngo bo rdo rje dkar po rtse lnga pa 'od 'phro bas mtshan par bsgoms la thams cad rnal 'byor du sems bskyed pa 'di'i rjes zlos mdzod /
oM sarba yo ga tsit+ta ut+pA da yA mi :
gsum /
de nyid brtan par byas par mos shig
/rdo rje me tog dang bcas pa snying gar bkod de /
oM su ra te sa ma ya satwaM sa ma ya satwaM ho :
sid+d+hi badzra ya thA su khaM:gyis brtan par bya /
de nas dam tshig bsgrag cing rdo rje'i chu nan sbyin pa yin pas don nges par gyis shig
/rdo rje snying gar bzhag la /
deng khyod dngos grub che thob kyis :
dngos grub dkyil 'khor 'di dag ni :
ma mthong ba la smras pa na :
dam tshig nyams te dmyal bar ltung :
bde gshegs rtsa gsum lha tshogs rnams :
khyod kyi snying la zhugs pa ste :
'di smras ye shes lha dang 'bral :
ces dang /
bdud rtsi lce la bzhag nas /
'di ni khyod kyi dam tshig chu :
dam tshig nyams na sreg par byed :
dam tshig bsrungs na dngos grub thob :
rdo rje bdud rtsi'i chu 'di thungs :
oM badzra a mr-ita u da ka ThA:
de nas slob dpon dang dkyil 'khor gyi gtso bo dbyer med pas bka' bsgos pa tsam gyis dkyil 'khor gyi sgo bzhi shag gis phyes par mos shig
/kyai :
rtsa gsum dkyil 'khor shar lho nub byang gi :
gzhal yas srung mdzad sgo ma chen mo bzhi :
zhi rgyas dbang drag las mdzad mkha' 'gro mas :
skal ldan bu dang ye shes lha gnyis sprod :
de nas gnyis pa mthong ba'i bdag nyid du 'jug pa'i thog mar rigs brtag pa'i phyir /
sngar byin pa'i me tog gi phreng ba las ma rnying pa'i me tog gcig bton la /
rin po che'i phreng bar mos te thal mo sbyar ba'i bar du bzung nas /
dkyil 'khor gyi gtso bo'i mdun du gnas par bsams la tshigs bcad 'di'i rjes zlos kyi mthar ltos med du 'dor bar zhu /
bde gshegs rtsa gsum dkyil 'khor 'dir :
rig pa'i me tog 'di dor bas :
sngon tshe sbyangs pa gang yod pa'i :
lhag pa'i lha der 'bab par shog :
oM puSh+pe sid+d+hi satwaM:
zhes tshom bu'am dgram pa'i dkyil 'khor du dor gzhug
/de ltar dor bas lha la phog na gang la phog pa'i dngos grub 'grub /
nye bar babs na gang nye ba de yun ring bsgrub na dngos grub 'grub /
spyi mthun mnyam par babs na gnyis ka'i dngos grub thob par gsungs so //
slar yang lhag pa'i lha nyid kyis me tog de nyid dbang rtags cod pan gyi tshul du spyi bor bcings par mos shig
/oM pra ti gr-ih+Na satwaM i maM satwa ma hA ba la :
zhes brjod /
slob ma'i snying gar zla ba la hU~M:
dpral bar raM:
mig gnyis su oM 'od zer 'bar bas mtshan par bsgom :
oM:
rtsa gsum lha tshogs deng khyod kyi :
mig 'byed par ni brtson par mdzad :
phye bas thams cad mthong 'gyur ba :
rdo rje'i mig mchog bla na med :
oM dz+nyA na tsak+ShuHhU~M A:
zhes pas mig dar bkrol /
de ltar ma rig pa'i sgrib g.yogs mig dar dang lhan cig bsal bas rnam dag ye shes kyi spyan thob par mos shig
/phyag shing ngam rdo rjes mtshon la /
da ni dad pa'i shugs kyis su :
rtsa gsum dkyil 'khor 'di la ltos :
khyod ni sangs rgyas rigs su skye :
sngags dang phyag rgyas byin gyis brlab :
rdo rje pad+ma rtse rol pas :
gsang sngags rnal ma sgrub par gyis :
zhes blta bar bskul nas /
'di ltar ye shes rang snang las grub pa'i thar pa chen po'i gzhal yas khang mtshan nyid yongs su rdzogs pa'i nang du gtso mchog dbang chen he ru ka
/de'i thugs kar rigs brgya'i khyab bdag bla ma kun 'dus thugs kyi nor bu yab yum la bla ma sangs rgyas rigs bzhis bskor ba /
dung khang du yi dam kun 'dus dmar nag me phreng yab yum la drag po rigs bzhis bskor ba /
gsang gnas su mkha' 'gro kun 'dus rje btsun khros ma nag mo la mkha' 'gro rigs bzhis bskor ba /
thams cad kyang 'ja' 'od thig le me phung gi klong na bzhugs pa ni kun brtags phyi'i dkyil 'khor /
de nyid rang gi rtsa rlung thig le rdo rje lus kyi dkyil 'khor du yongs su rdzogs pa ni rang byung nang gi dkyil 'khor /
de'ang snang rig ngo bo rang bzhin thugs rje stong gsal 'gag pa med pa'i rang bzhin nyid du gdod nas lhun gyis grub pa ni don dam gsang ba de bzhin nyid kyi dkyil 'khor te /
phyi mtshon byed kyi thabs dpe'i dkyil 'khor mngon sum du mthong ba la brten nas /
nang dang gsang ba mtshon bya shes rab don gyi dkyil 'khor yang mngon du gyur par mos la dga' zhing spro bas ched du brjod pa 'di'i rjes zlos /
oM:
rdo rje'i dkyil 'khor chen por bdag zhugs so :
rnal 'byor dkyil 'khor chen po bdag gis mthong :
gsang ba'i dkyil 'khor chen por bdag dbang skur :
sa ma ya hoHho :
de rnams kyis 'jug pa'i chos rnams legs par grub /
gnyis pa zhugs nas dbang bskur ba la gzhi dgod pa dang dbang bskur dngos gnyis su yod pa las /
dang po dbang gi gzhi dgod cing ye shes pa'i byin rlabs dbab pa'i slad du gsol ba 'debs pa 'di'i rjes zlos mdzod /
de bzhin gshegs pa thams cad kyis byin gyis rlobs shig :
rtsa ba gsum gyi ye shes bdag la dbab par mdzad du gsol :
lan gsum /
de nas sgo gsum gyi gnad legs par gcun la dmigs pa 'di bzhin rtse gcig tu sgoms shig
/las sngags chus bsang /
shUn+ya tA sogs kyis sbyang /
chos thams cad stong nyid 'od gsal ba'i ngang las /
khyed rang gang du 'khod pa'i go sar pad+ma dmar po 'dab ma bzhi pa'i ze'u 'bru la rang rig rtsa gsum kun 'dus bla ma thugs kyi nor bu dmar gsal 'dzum mdzes gzhon nu lo brgyad pa'i na tshod can /
phyag gnyis gser gyi rdo rje dang bdud rtsis bkang ba'i thod zhal bsnol thabs su 'dzin pas yum la 'khyud pa /
zhabs rdo rje skyil mo krung gis bzhugs pa'i pang du yum man+dA ra ba dmar ser gri gug dang thod pa 'dzin pas mgul nas 'khyud pa /
yab yum gnyis ka'ang gcer bu rus pa dang rin po ches brgyan pa /
de'i spyi bor haM dkar po /
mgrin par AHdmar po /
snying gar hU~M sngon po dang hrIHdmar po /
rkang pa'i 'og tu yaM las rlung /
sum mdor raM las me /
rkang mthil du dz+haiM dmar po las byung ba'i 'od zer gyis lus thams cad sbyangs /
slar snying ga'i hrIHlas ye shes sems dpa' yum dang bcas par gyur /
de rnams dang slob dpon gyi thugs ka nas 'phros pa'i 'od zer gyis bskul te phyogs bcu'i zhing nas rtsa gsum rgyal ba rab 'byams kyi lha tshogs char chen babs pa ltar spyan drangs nas khyed rang rnams la sib sib thim /
dz+haiM gyi 'od kyis bskul bas ye shes sems dpa' yab yum snyoms par zhugs pa'i sbyor mtshams nas byang chub sems kyi rgyun babs lus thams cad bde mer gyis gang bar gyur pa'i mos pa gyis shig
/ces dmigs pa spod /
sbyar spos bsreg
/rol mo drag tu bya zhing /
gu ru d+he ba d+hA ki nI A be sha ya satwaM b+ha ya ra ra ra ra tsA la ya tsA la ya hrIHhU~M ha AHdz+haiMH
zhes lan brgyar brjod pas sku gsung thugs babs pa'i rtags spyi dang mtshungs so //
de ltar babs pa'i byin rlabs byang chub ma thob kyi bar du rab tu gnas pa byas par mos shig
/tiSh+Tha badzra /
zhes brjod la mgo bor rdo rje rgya gram du bzhag go
/des dbang gi gzhi bkod pa grub nas gnyis pa dbang dngos bskur ba la /
bum gsang sher ye bzhi pa'i dbang rnams rim par 'byung ba'i thog mar phyi mtshan ma'i dkyil 'khor du bum pa'i dbang bskur zhu ba'i yon du maN+Dal phul /
gsol ba 'debs pa 'di'i rjes zlos mdzod /
bde gshegs rtsa gsum dkyil 'khor du :
byang chub sems kyi rdo rje yis :
mchod chen ji ltar bstsal pa ltar :
bdag kyang rab tu bsgral ba'i phyir :
mchog gi dbang bskur deng bdag stsol :
lan gsum /
yungs kar dang kham phor dkar po /
dUr ba'i spir /
ba lci'i changs bu /
seng ras kyi tshal pa rnams mdun du bsham /
las sngags bdun dang hU~M bdun bzlas pas byin brlab /
rten 'brel gyi rdzas rnams kyis khyed rang rnams kyi dbang gi ye shes skye ba la bar du gcod pa'i byur dang mi shis pa thams cad sbyangs shing bsal bar byas par mos shig
/yungs kar nas brtsam re re bzhin khu tshur gyis bzung ste slob ma la g.yon skor gnyis /
g.yas skor gnyis re byas la /
oM sarba pA paM da ha na badzra satwa s+ya sarba pA paM da ha swA hA:
zhes pa'i sngags brjod la yungs kar mer bsreg
/gzhan rnams phyi rgyab tu dor ro //
des bgegs bsal ba song nas bum dbang dngos bskur ba la'ang /
thun mong rig pa'i dbang lnga /
khyad par sku gsung thugs dbang /
mtha' rten rdo rje slob dpon gyi dbang bskur ba gsum du yod pa las /
dang po rig pa'i dbang lnga'i thog ma mi bskyod pa chu'i dbang bskur ba yin pas 'dun pa 'di bzhin du mdzod cig
/slob dpon gyi thugs ka'i sa bon las 'od zer 'phros /
slob ma rnams sbyangs te 'od kyi gong bur byas pa drangs te zhal du zhugs /
sku'i dbyibs brgyud yum gyi pad+mar son pa skad cig gis bla ma thugs mchog rdo rje sems dpa' yum dang bcas pa'i skur gyur /
bsgoms pa dang 'dra ba'i ye shes pa spyan drangs dzaHhU~M baM hoHdbyer med du gyur /
thugs ka'i sa bon gyi 'od kyis rtsa ba gsum gyi lha tshogs dbang gi lha'i rnam par spyan drangs /
oM badzra puSh+pe sogs kyis mchod /
dkyil 'khor gyi lha tshogs rnams kyis dbang bskur ba bstsal du gsol /
zhes gsol bas dbang lha yab yum snyoms par zhugs nas khu ba byang chub sems kyi ngo bos dbang bskur /
pad+ma nas phyungs te dkyil 'khor gyi shar du khrus kyi dkyil 'khor sna tshogs pad+ma 'dab brgyad kyi lte ba'i dbus su seng ges btegs pa'i khrir 'khod par gyur par sgoms /
slar yang rtsa ba gsum gyi lha tshogs nam mkhar bzhugs pas dbang bskur ba'i dgongs pa mdzad pa dang /
bgegs bskrad cing shis pa brjod pa dang /
rin po che'i bum pa ye shes kyi bdud rtsis gang bas spyi bo nas dbang bskur bar gyur /
bum chu spyi bor blug cing /
dbang bskur ba ni rdo rje che :
khams gsum pas ni phyag byas pa :
bde gshegs zhi khro rtsa gsum gyi :
gnas las byung ba sbyin par bya :
oM AHhU~M hrIHgu ru d+he wa d+hA ki nI badzra u da ka a b+hi Shiny+tsa hU~M:
bdud rtsi'i chus spyi bo nas dbang bskur bas lus thams cad gang /
bde ba chen po myong /
dri ma dag
/chu zhabs gyen du 'khyil pa las mi bskyod pas dbur brgyan /
des chu'i dbang thob /
zhe sdang gi dri ma sbyangs /
rnam shes kyi phung po gnas gyur /
chos kyi dbyings kyi ye shes mngon du byas /
bla ma thugs mchog rdo rje sems dpa'i go 'phang rgyud la bzhag
/rdo rje'i rigs kyi dngos grub thob pa yin no :
zhes rtogs pa bskyed /
slob ma dang dbang rdzas dbu rgyan bsang sbyang /
stong pa'i ngang las /
slob ma dang dbang rdzas dbu rgyan gnyis ka bla ma yon tan rin chen 'byung ldan yum dang bcas pa'i skur gyur /
bsgoms pa dang 'dra ba'i ye shes sems dpa' spyan drangs /
dzaHhU~M baM hoH
dbyer med du gyur /
oM badzra puSh+pe sogs kyis dbang rdzas la mchod /
dbang rdzas kyi rin 'byung 'od du zhu ba rin po che'i cod pan du gyur /
slar yang rtsa ba gsum gyi lha tshogs nam mkhar bzhugs pas dbang bskur ba'i dgongs pa mdzad pa dang /
bgegs bskrad cing shis pa brjod pa dang /
rin po che'i dbu rgyan dar dpyang dang bcas pa'i cod pan spyi bor bcings par gyur /
dbu rgyan bkon la /
sangs rgyas kun gyi dbu rgyan dbang :
de ring khyod la sbyin par bya :
sangs rgyas mchog tu rab bsgrub phyir :
dbu rgyan 'di yis mdzes par byos :
oM rat+na mu kuT a b+hi Shiny+tsa hU~M:
bum pa thogs la /
dbang bskur ba ni rdo rje che :
sogs dang /
gu ru d+he ba d+hA ki nI a b+hi She ka te sa ma ya shrI hU~M:
zhes chu dbang bskur /
bdud rtsi'i chus spyi bo nas dbang bskur bas lus thams cad gang /
bde ba chen po myong /
dri ma dag
/chu zhabs gyen du 'khyil ba las rin chen 'byung ldan gyis dbur brgyan par gyur /
des cod pan gyi dbang thob /
nga rgyal dang ser sna dag
/tshor ba'i phung po gnas gyur /
mnyam nyid ye shes mngon du byas /
yon tan rin 'byung gi go 'phang rgyud la bzhag
/rin chen rigs kyi dngos grub thob pa yin no //
dbang phyi ma rnams la'ang 'dis 'gres te /
slob ma dang dbang rdzas rdo rje bsang sbyang /
stong pa'i ngang las /
slob ma dang dbang rdzas rdo rje gnyis ka bla ma gsung mchog 'od dpag med yum dang bcas pa'i skur gyur sogs nas /
dbang rdzas kyi 'od dpag med 'od du zhu ba rdo rjer gyur /
slar yang nas /
brjod pa dang /
rdo rje 'od 'bar bas gnas gsum dang lag tu gtad cing dbang bskur bar gyur /
sangs rgyas kun gyi rdo rje'i dbang :
de ring khyod la bskur bar bya :
'di de sangs rgyas thams cad kyis :
rab tu bsgrubs phyir rdo rje zungs :
oM ma hA badzra a b+hi Shiny+tsa hU~M:
slob ma'i gnas gsum du bzhag cing lag pa g.yas su gtad /
des kyang snying gar mnyam pa'i tshul gyis bzung la gsor du gzhug
/chu dbang bskur /
'od dpag med pas dbur brgyan par gyur /
des rdo rje'i dbang thob /
'dod chags kyi dri ma sbyangs /
'du shes kyi phung po gnas gyur /
sor rtog ye shes mngon du byas /
bla ma gsung gi mgon po 'od dpag med kyi go 'phang rgyud la bzhag
/pad+ma rigs kyi dngos grub thob pa yin no //
slob ma dang dbang rdzas dril bu bsang sbyang /
stong pa'i ngang las slob ma dang dbang rdzas dril bu gnyis ka phrin las 'dus pa las rab bde ba rtsal yum dang bcas pa'i skur gyur /
sogs nas /
dbang rdzas kyi las rab bde ba rtsal zhu bas dril bur gyur /
slar yang nas /
brjod pa dang /
dril bu sgra dang ldan pas dbang bskur bar gyur /
'di de sangs rgyas thams cad kyi :
shes rab dbyangs kyi rjes 'gror bshad :
byang chub mchog tu mgon pos bzhed :
khyed kyis kyang ni rtag tu zungs :
oM ma hA g+haN+De a b+hi Shiny+tsa hU~M:
gis sbyin /
slob mas kyang dkrol te dku g.yon du brten /
chu dbang bskur /
las rab bde ba rtsal gyis dbur brgyan /
des dril bu'i dbang thob /
phrag dog gi dri ma sbyangs /
'du byed kyi phung gnas gyur /
bya grub ye shes mngon du byas /
bla ma phrin las 'dus pa las rab bde ba rtsal gyi go 'phang rgyud la bzhag
/las kyi rigs kyi dngos grub thob pa yin no //
slob ma bsang sbyang /
stong pa'i ngang las slob ma dang dbang rdzas bla ma sku'i rdo rje rnam par snang mdzad yum dang bcas pa'i skur gyur /
slar yang rtsa ba gsum gyi lha tshogs sogs nas /
brjod pa dang /
rdo rje ming gis dbang bskur bar gyur /
rdor dril lhan gcig pa spyi bor dkrol la /
sangs rgyas kun gyi ming gi dbang :
byang chub snying po'i bar du ni :
cis kyang mi chod mi shigs pa :
rdo rje'i ming ni rab tu grags :
badzra nAm a b+hi She ka ta :
zhes pa'i mthar sngar me tog dbus su babs pa'am spyi khyab tu /
kye :
rigs 'dus thugs mchog nor bu rtsal zhes bya ba'i de bzhin gshegs pa'o :
zhes dang /
shar sogs la /
mi bskyod rdo rje rtsal :
rin chen yon tan rtsal :
pad+ma bde chen rtsal :
las rab bde ba rtsal :
zhes gdags /
chu dbang bskur /
rnam par snang mdzad kyis dbur brgyan par gyur /
des ming gi dbang thob /
gti mug gi dri ma sbyangs /
gzugs kyi phung po gnas gyur /
me long lta bu'i ye shes mngon du byas /
bla ma rtag pa'i rdo rje rnam par snang mdzad kyi go 'phang rgyud la bzhag
/bde gshegs rigs kyi dngos grub thob par 'gyur ro //
de rnams kyis ma rig pa'i dri ma lnga dag par byas te de bzhin gshegs pa rigs lnga'i ye shes lnga rig par byed pa'i phyir rig pa'i dbang lnga zhes bya ba lags so //
gnyis pa khyad par sgo gsum smin par byed pa'i phyir lha sngags rig pa'i dbang bskur bgyi ba la thog mar phyag yon maN+Dal phul 'tshal /
gsol ba 'debs pa 'di'i rjes zlos mdzod /
e ma dpa' bo chen po dgongs :
rtsa gsum zab pa'i dkyil 'khor du :
sgo gsum smin par bya ba'i phyir :
bde gshegs zhi khro'i lha tshogs kyi :
sku gsung thugs kyi phyag rgya che :
bdag la 'pho bar mdzad du gsol :
lan gsum /
de la thog mar sku phyag rgya'i dbang bskur ba la /
dkyil 'khor gyi lha tshogs rnams kyi sku las rang 'dra'i sprul pa re re 'phros te slob ma dpal chen rta mchog he ru kar gsal ba'i snying ga spyi bo gsang gnas kyi lha'i pho brang rnams su rim gyis bzhugs par sgoms shig :
rta mgrin spyi bor /
bla ma rnams snying kha /
yi dam rnams dpral bar /
mkha' 'gro gtso 'khor gsang gnas bcas tsakli rnams ma 'chol bar bzhag la /
hU~M hrI:
bskal pa me ltar 'bar ba'i klong dkyil nas :
bde gshegs rgyal ba'i phyag rgya mchog gi sku :
h+ya grI wa dpal chen he ru kas :
skal ldan rigs kyi bu la dbang bskur ro :
pad+ma kro d+ha h+ya grI ba kA ya a b+hi Shiny+tsa oM:
hU~M hrI:
tsit+ta'i gur khang 'og min chos kyi dbyings :
rtsa gsum rgyal ba kun 'dus gu ru rje :
gnyis med yum mchog lha lcam man+dA ras :
skal ldan rigs kyi bu la dbang bskur ro :
gu ru pad+ma sid+d+hi dz+nyA na man+d+hA ra kA ya a b+hi Shiny+tsa oM:
hU~M hrI:
me long ngang nyid mngon par dga' ba'i zhing :
rig pa ye shes thugs mchog rdo rje sems :
gnyis med yum chen rdo rje snyems mar sbyor :
skal ldan rigs kyi\u0f8e
badzra satwa kA ya\u0f8e
hU~M hrI:
mnyam nyid rang bzhin dpal dang ldan pa'i zhing :
lhun grub gter mnga' yon tan rin chen 'byung :
gnyis med yum chen rin chen skyod byed mas :
skal ldan\u0f8e
rat+na saM b+ha wa kA ya\u0f8e
hU~M hrI:
sor rtog ye shes bde ba chen po'i zhing :
gsung gi mgon po snang mtha' 'od dpag med :
gnyis med yum mchog pad+ma tsan+d+ha lIs :
skal ldan\u0f8e
a mi ta b+hA kA ya\u0f8e
hU~M hrI:
bya grub rang mdangs don yod grub pa'i zhing :
phrin las 'dus pa las rab bde ba rtsal :
gnyis med yum chen sgrol ma 'khril sbyor rol :
skal ldan\u0f8e
a mo g+ha pA sha kA ya\u0f8e
hU~M hrI:
klad khyim ye shes 'od lnga 'khrugs pa'i klong :
ma hA gu ru ye shes thugs rje rtsal :
gtum drag me phreng kro d+hI+i gnyis med rol :
skal ldan\u0f8e
dz+nyA na kro d+hA shrI he ru ka kA ya\u0f8e
hU~M hrI:
zhe sdang rnam dag rdo rje brtsegs pa'i klong :
rdo rje drag po mthing nag 'jigs pa'i sku :
badzra kro d+hI yum dang gnyis med rol :
skal ldan\u0f8e
badzra kro d+ha kA ya\u0f8e
hU~M hrI:
nga rgyal rnam dag rin chen 'bar ba'i klong :
rat+na drag po ser nag bzhad pa'i sku :
rat+na kro d+hI yum dang gnyis med rol :
skal ldan\u0f8e
rat+na kro d+ha kA ya\u0f8e
hU~M hrI:
'dod chags rnam dag pad+ma spungs pa'i klong :
pad+ma drag po dmar nag chags pa'i sku :
pad+ma kro d+hI yum dang gnyis med rol :
skal ldan\u0f8e
pad+ma kro d+hA kA ya\u0f8e
hU~M hrI:
phrag dog rnam dag mtshon cha 'khrugs pa'i klong :
karma drag po ljang nag gtum pa'i sku :
karma kro d+hI yum dang gnyis med rol :
skal ldan\u0f8e
karma kro d+ha kA ya\u0f8e
hU~M hrI:
pho nya rab 'jigs 'bar ba'i dur khrod nas :
dus gsum rgyal ba ma lus skyed pa'i yum :
gsang ba ye shes rdo rje rnal 'byor ma :
skal ldan\u0f8e
dz+nyA na DA ki nI badzra wA ra hI kA ya\u0f8e
hU~M hrI:
shar phyogs gtum drag 'jigs pa'i dur khrod nas :
zhi ba'i las mdzad rdo rje mkha' 'gro ma :
rang rigs mthun pa'i rdo rje mkha' 'gro 'bum :
skal ldan\u0f8e
badzra DA ki nI kA ya\u0f8e
hU~M hrI:
lho phyogs so sa gling gi dur khrod nas :
rgyas pa'i las mdzad rin chen mkha' 'gro ma :
rang rigs mthun pa'i rin chen mkha' 'gro 'bum :
skal ldan\u0f8e
rat+na DA ki nI kA ya\u0f8e
hU~M hrI:
nub phyogs gsang lam bsnol ba'i dur khrod nas :
khams gsum dbang sdud pad+ma mkha' 'gro ma :
rang rigs mthun pa'i pad+ma mkha' 'gro 'bum :
skal ldan\u0f8e
pad+ma DA ki nI kA ya\u0f8e
hU~M hrI:
byang phyogs tshang tshing 'khrigs pa'i dur khrod nas :
mngon spyod las mdzad bi shwa DA ki nI:
rang rigs mthun pa'i las kyi mkha' 'gro 'bum :
skal ldan\u0f8e
karma bi shwa DA ki nI kA ya a b+hi Shiny+tsa oM:
de ltar lha sku phyag rgyas dbang bskur ba la brten nas snod bcud tha mal du 'dzin pa bzlog ste /
rtsa gsum rgyal ba'i dkyil 'khor chen por rgyas theb /
de la brten nas lha sku zhal phyag mtshan dpe gsal rdzogs kyi bskyed pa'i rim pa bsgom pa la dbang /
mthar thug mngon par byang chub pa lnga'i bdag nyid sku rdo rje 'grub pa'i skal ldan du byas pa yin no //
gnyis pa gsung sngags dbyangs bzlas pa'i dbang bskur ba la /
dkyil 'khor lha tshogs rnams kyi mgrin par AHyig dang ljags las sngags kyi phreng ba rgyun mi chad du 'phros /
slob ma'i snying gar tsit+ta rin chen zur brgyad pa'i gzhal yas khang gi bla ma'i thugs kar pad+ma dmar po'i lte ba la hrIHsa mtshan pa'i mtha' skor du 'khod /
thugs ka'i sngags phreng las 'od zer 'phros rgyal ba'i thugs kyi thugs rje bskul /
'od zer tshur 'dus snying gar phog yid sgrib dag
/de las 'od gyen du song lce'i steng du tshe dpag med dmar skya mthe bong tsam mnyam gzhag tshe bum 'dzin pa'i sku la g.yas su bskor /
de las 'od 'phros rgyal ba'i gsung gi thugs rje bskul /
'od zer tshur 'dus mgrin par thim /
ngag sgrib dag
/'od zer yar 'phros drag po rtsal gyi sngags phreng la phog
/de las 'od 'phros rgyal ba'i sku bskul /
'od zer tshur 'dus lus sgrib dag
/slar 'dus sgal tshigs kyi lam brgyud tshangs pa'i gzhung lam nas yum gyi mkha' la bab /
de las 'od zer 'phros /
sgo gsum gyi sdig sgrib las nyon thams cad sbyangs te 'gal me klad la 'khor ba ltar dmar gyi ler 'khor bar sgoms la sngags kyi rjes zlos lan gsum mdzod /
ces snying po rjes zlos lan gsum byar gzhug
/de nas sngags byang mgrin par bzhag
/phreng ba lag tu gtad la /
hU~M hrI:
bde gshegs rtsa gsum lha yi sku gsung thugs :
yon tan phrin las skul byed snying po'i dbang :
skal ldan rigs kyi bu la dbang bskur ro :
gsung dbyangs yan lag drug cu dang ldan pas :
thugs rje thogs pa med pa'i dbang thob shog :
oM AHhU~M hrIHgu ru d+he wa d+hA ki nI sarba sid+d+hi pha la hU~M:
de ltar gsung sngags dbyangs bzlas brjod zab mo'i dbang bskur ba la brten nas /
ngag gi sgra skad dang rlung 'byin 'jug tha mal du 'dzin pa las bzlog ste /
rtsa gsum zhi khro'i gsang sngags zab mo'i ngo bor rgyas theb /
de la brten nas ngag gi bzlas brjod dang rdo rje'i bzlas pa zab mo bya ba la dbang /
mthar thug gsung bden don bcu gnyis kyi bdag nyid gsung dbyangs yan lag drug cu thogs med du thob pa'i skal ldan du byas pa yin no //
gsum pa thugs rig rtsal brda'i dbang bskur ba ni /
shel rdo bstan la /
rtsa ba gsum gyi lha tshogs kyi dgongs pa 'gyur ba med pa ni man shel dri ma med pa 'di yin no //
ci'i phyir na dus gsum gyi rtog pa'i dri ma dang bral ba gsal stong dbyer med rig pa'i snying po can 'di ni ka dag khregs chod kyi nyams len yang dag pa'o //
man shel nyi 'od kyis 'ja' tshon 'char bar byas pa'am /
rma bya'i mdongs thig me long ngos logs su 'char bcug pa bstan la /
ngo bo ka dag rig pa dri med de las lhun grub kyi 'char sgo sku dang zhing khams thig le thig phran sna tshogs pa 'char ba yang dpe 'dis mtshon te /
snang zhing stong la stong zhing snang ba snang stong dbyer med kyi bzhugs tshul 'di ni lhun gyis grub pa'i ye shes rang shar ba ste 'od gsal thod rgal gyi nyams len yang dag pa'o //
zhes pas ngo sprad /
man shel snying khar bzhag la /
hU~M hrI:
bde gshegs rtsa gsum thugs mchog chos kyi dbyings :
ye nas rnam dag skye ba med pa las :
sna tshogs 'char ba rig pa rtsal gyi dbang :
dbang po yul drug 'dzin med blo 'das ngang :
ngo bo rang bzhin thugs rje lhun grub pa :
nyag gcig rig pa'i rtsal dbang rtogs par shog :
gu ru d+he ba d+hA ki nI sarba d+harma tsit+ta a b+hi Shiny+tsa A:
de ltar thugs skye med rig rtsal brda yi dbang thob pa la brten nas yid kyi dran rtog tha mal a 'thas su 'dzin pa las bzlog ste /
rtsa gsum zhi khro'i dgongs pa 'gyur med ngo bo rang bzhin thugs rje gsum du rgyas thebs /
de la brten nas khregs chod rig stong dbyer med lhun grub 'od gsal snang stong dbyer med bsgom pa la dbang /
mthar thug thugs rdo rje dga' ba bcu drug gi bdag nyid 'od gsal chos kyi sku 'grub pa'i skal pa can du byas pa yin no //
zhes rtogs pa bskyed do //
spyi don gsum pa khams gsum chos kyi rgyal por mnga' gsol ba rdo rje slob dpon gyi dbang zhu ba'i slad du maN+Dal phul /
gsol 'debs rjes zlos /
phyir mi ldog pa'i dbang chen po :
rdo rje slob dpon bdag la stsol :
lan gsum /
slob ma khyad par can yin na dbang gos dbang zhwa bskon /
bzhugs khri rgyab yol dang ldan pa'i khar bkod /
gdugs dang rgyal mtshan sogs kyis mdzes par bya /
gzhan la de ltar dmigs pas khyab par byas la /
slob dpon gyi thugs ka'i sa bon las 'od zer 'phros sogs gong gi chu dbang skabs ltar la /
pad+mar son pa skad cig gis thugs kyi nor bu bla ma yab yum du gsal bar gyur /
bsgoms pa dang 'dra ba'i sogs nas /
pad+ma nas phyungs te dkyil 'khor gyi shar du seng ges btegs pa'i rin po che'i khri la 'khod par gyur /
hU~M las byung ba'i rdo rje /
oM ma hA badzra hU~M gis g.yas su sbyin /
AHlas byung ba'i dril bu /
g.yon du sbyin zhing /
badzra g+hAN+De AH
zhes dkrol du gzhug
/slob ma thugs kyi nor bu bla mar gsal bas gzung ma gsang ba ye shes kyi ngo bo man+d+hA ra ba ma rdo rje dril bu dang bcas te 'khyud pa las bde stong gi ting 'dzin skye bar sgoms /
bde gshegs rtsa ba gsum gyi lha tshogs nam mkhar bzhugs pas dbang bskur ba'i sogs tshang bar brjod la rnam bum gyis dbang bskur /
bum chu 'thor 'thung bya /
chu zhabs gyen du 'khyil pa las bla ma rigs lngas dbur brgyan par gyur /
oM su pra tiSh+Tha badzre swA hAHsa brtan par bya zhing me tog 'thor /
sngags rgya dang dngos bshams btegs la mchod /
rjes gnang gi chas rnams rim bzhin gtad la /
b+h+rU~M las byung ba'i 'khor lo :
badzra he tu maM:gyis rkang 'og tu bcug
/AHlas byung ba'i dung :
badzra b+hA Sha raM:gyis byin la des 'bud /
AHlas byung ba'i bskyed rdzogs kyi pusti :
deng nas brtsam ste sems bskyed pa :
tsam gyis chos dbyangs bla na med :
kun nas yongs su bkang nas ni :
chos kyi 'khor lo rab tu skor :
deng nas dbang bskur zhing chos bshad pa dang rab tu gnas pa sogs slob dpon gyi las rab 'byams bsgrub par gyis shig
/ces gnang ba sbyin /
lung bstan dbugs dbyung ni /
slob dpon gnas gyur te de bzhin gshegs pa sprul sku'i cha lugs can /
phyag g.yon chos gos kyi grwa dang bcas pa'i khu tshur snying gar bzung /
g.yas mi 'jigs pa'i phyag rgya dang bcas te /
nam mkha' gang ba'i rgyal ba thams cad kyis mgrin gcig tu lung ston par mos la /
oM:
'di ltar khyod la ngas lung bstan :
rdo rje sems dpa' de bzhin gshegs :
srid pa shin tu dag pas na :
srid pa'i ngan 'gro rnams las bton :
kyai dpal rigs 'dus thugs mchog nor bu rtsal zhes bya ba'i de bzhin gshegs pa sid+d+hi sa ma ya satwaM b+hur b+hu wa swa :
gang la phyag rgya 'dis lung bstan pa de la bde gshegs rtsa ba gsum gyi dkyil 'khor pa thams cad kyis mgrin gcig tu bla na med pa rdzogs pa'i byang chub tu lung ston par mdzad de phyag rgya 'di nyid kyi mthu dang sngags 'di'i stobs so //
bde gshegs rtsa gsum dkyil 'khor 'dir :
zhugs pa dang ni mthong ba yis :
sdig pa kun las rnam grol te :
de phyir khyed rnams bde bar gnas :
bde chen theg pa 'di la ni :
phyi nas 'chi ba yod ma yin :
srid pa shin tu dag pas na :
srid pa'i sdug bsngal rnams las grol :
de ring bdud rnams pham byas nas :
grong khyer dam par rab tu zhugs :
deng dus khyod kyis sangs rgyas nyid :
thob 'gyur 'di la the tshom med :
ces lung bstan cing dbugs dbyung ngo //
de dag gis phyi mtshan ma rdzas kyi dkyil 'khor du bum pa'i dbang thob /
lus kyi dri ma byang /
lam bskyed pa'i rim pa bsgom pa la dbang /
'bras bu mchog gi sprul sku thob pa'i skal pa can du 'gyur ba yin no //
rtsa ba'i gdams pa gnyis pa gsang ba'i dbang bskur zhu ba'i yon du mtshan ldan gyi rig ma dang bcas te zhing khams 'bul ba'i 'dun pas maN+Dal phul /
gsol 'debs 'di'i rjes zlos /
kun mkhyen sa gsum dbang phyug pa :
kun gyi dbang phyug 'gro ba'i bdag :
thugs kyi nor bu dpa' bo che :
dpa' bo'i gtso la phyag 'tshal bstod :
bde stong ye shes mnyes pa'i yum :
gsang ba bla med gter mnga' ba'i :
mtshan ldan yid 'ong lha mo 'di :
bde stong ye shes bskyed bya'i phyir :
dbang phyug chen po khyed la 'bul :
smra bsam brjod med bde ba'i ngang :
yang dag bde chen bstsal du gsol :
ces lan gsum /
slob dpon gyis /
'od gsal chen po 'char ba'i mchog :
chags dang zhen pa las grol ba'i :
ting 'dzin ye shes bsten par bya :
e a ral+li mu dra ho :
zhes gnang ba bstsal cing khyad par gyi dam tshig bsgrag pa la snyan gtod cig
/bu yis srog chags gsad par bya :
rdzun gyi tshig kyang smra bar bya :
ma byin pa yang blang bar bya :
gzhan gyi chung ma bsten par bya :
'di ni cho ga mdor bsdus pa'o :
phyag rgya chen po de bsten pas :
'di ni rtag tu bsten pa yin :
dam tshig bzhi po 'di nyid ni :
bzang po rtag tu bsten par byos :
sngon chad lus kyi dkyil 'khor ma mthong ba'i brdar gdong g.yogs chings shig
/ces dang sngags brjod la gdong bcing /
ye shes pa dbab pa'i slad du yid ma yengs par dmigs pa 'di bzhin du mdzod /
khyed rang slob ma rnams skad cig gis thugs kyi nor bu bla mar gsal ba'i rkang pa'i 'og tu yaM las rlung :
sum mdor raM las gtum mo ye shes kyi me :
rkang mthil du dz+haiM dmar po'i 'od zer gyis bskul bas snying gar 'od kyi dga' 'khyil dmar po grwa bzhi la ha ri ni sa las mkha' 'gro sde bzhi gar byed pa g.yon du 'gal me ltar 'khor ba las 'od zer 'phros :
rtsa ba gsum gyi lha tshogs thams cad ba spu'i bu ga nas sib sib thim par sgoms :
gu ru d+he wa d+hA ki nI A be sha ya satwaM b+ha ya ra ra ra ra tsA la ya tsA la ya ha ri ni sa hrIHhU~M AHdz+haiM:
bdud rtsi lnga dang sha chen gu gul sogs rdzas kyis bdug rol mo drag po bya bas byin dbab /
dbang dngos gzhi'i slad du khyed rang rnams lhar gsal ba'i lus phyi gsal nang gsal phru ma phus btab pa lta bur gyur pa'i lus kyi dbus drang por a wa d+hU ti g.yas g.yon du la la ra sa /
spyi bo bde chen gyi 'khor lo rtsa 'dab sum cu rtsa gnyis :
mgrin pa longs spyod kyi 'khor lo bcu drug
/snying ga dran pa rnam bkod kyi 'khor lo brgyad /
lte ba sprul pa'i 'khor lo drug cu rtsa bzhi /
gsang gnas bde skyong gi 'khor lo sum cu rtsa gnyis thams cad kyang kha dog dmar ser drwa ba ris su bres pa /
slob dpon dkyil 'khor gyi gtso bo bla mar gsal ba gzungs ma gsang ba ye shes kyi ngo bo man+dA ra dang gnyis su med pa mnyam par sbyar ba'i sgras /
phyogs bcu'i bde gshegs rtsa ba gsum gyi lha tshogs thams cad spyan drangs /
yab kyi zhal du zhugs bde ba chen po'i rang bzhin byang chub kyi sems su zhu ba yum gyi pad+mar son /
shes rab ma dang nyid kyi rang byung gi byang chub sems dkar dmar 'dres pa'i rgyun thod pa'i bdud rtsi dang ro gcig tu sbyar nas lce thog tu sbyin par mos shig
/thod chang khar byin la /
'di de sangs rgyas thams cad kyi :
dam tshig chen po rmad byung ba :
khams lnga las byung bcud kyis len :
bde ba chen po myang bar gyis :
'das pa'i rdo rje 'chang sogs kyis :
ji ltar sangs rgyas sras dbang bskur :
byang chub sems ni bzang po yis :
de ltar bu khyod dbang bskur ro :
gu ru d+he wa d+hA ki nI gu h+ya a b+hi Shiny+tsa hU~M:
bus kyang rgyal ba thams cad 'dus pa'i ngo bor mos shing lus kyi dkyil 'khor tshim par bya ba dang /
byang chub kyi sems las mi g.yo ba'i blos /
a ho ma hA su khaM:
zhes brjod la myang bar zhu /
de ltar myangs pas lus kyi rtsa gnas thams cad byang chub kyi sems bde ba chen pos khyab pa la brten nas bde stong gnyis med kyi ting nge 'dzin skyes pa de nyid gsang ba'i dbang gi ngo bo yin no //
lus kyi dkyil 'khor mthong bas gdong g.yogs sol cig
/oM AHhU~M:
des kun rdzob byang chub sems kyi dkyil 'khor du gu ru yab yum gyi gsang ba'i rdzas byang chub sems dkar dmar gyi dbang thob /
ngag gi dri ma sbyangs /
lam rang byin rlabs kyi rdzogs rim sgom pa la dbang /
'bras bu longs sku 'grub pa'i skal ldan du byas pa yin no //
gsum pa shes rab ye shes kyi dbang bskur zhu ba'i yon du phyag rgya mtshan ldan dang bcas pa'i longs spyod phul bar mos la maN+Dal phul /
gsol 'debs rjes zlos /
sangs rgyas kun gyi ye shes che :
thams cad stong pa bla na med :
mngon par byang chub mthong ba ni :
slob dpon chen pos bdag la stsol :
lan gsum :
b+ha ga'i dkyil 'khor ma mthong ba'i brdar gdong g.yogs chings shig
/ces dang sngags 'bru gsum brjod /
bsang sbyang /
gzung ma mi dmigs te stong pa'i ngang las gsang ba ye shes kyi ngo bo man+d+hA ra ba dmar gsal gri thod 'dzin pa rjes su chags pa'i lang tsho can du gsal ba'i rkang 'og tu yaM las sogs snga ma ltar la /
'od zer 'phros :
gnas gsum gyi ye shes kyi DA ki thams cad nyi zer gyi rdul ltar byon te snying gar sib sib thim par sgoms :
dz+nyA na DA ki nI A be sha ya satwaM b+ha ya ra ra ra ra tsA la ya tsA la ya ha ri ni sa hrIHhU~M AHdz+haiM:
zhes sngags brjod cing rdzas dang rol mos dbab /
su pra tiSh+Thas brtan parabya /
rig ma ye shes d+hA ki dngos su gsal ba rgyal ba rnams dpang por bkod de byin par mos shig
/rig tsaka g.yon pas thogs pa slob ma'i lag g.yon du gtad /
rdo rje dang bcas pa'i lag g.yas slob ma'i spyi bor bzhag ste /
'dir ni khyod rnams dpang po yin :
bdag gis 'di la 'di gtad do :
zhes rgyal ba rnams dpang por btsugs te :
lha mo phyag rgya chen mo 'di :
dpag med bde ba rab ster ba :
bu yis kun nas blangs nas ni :
bla na med pa'i mchod pa gyis :
thabs gzhan gyis ni 'tshang mi rgya :
de bas rig pa mchog 'di yin :
'di ni sangs rgyas thams cad kyi :
rig ma'i brtul zhugs bla med pa'o :
rmongs pa gang zhig 'das gyur na :
de la mchog gi dngos grub med :
ces rig ma'i brtul zhugs sbyin /
de ltar gtad pa'i rig ma des 'di ltar dris par mos shig
/bshang dang gci ba za ba dang :
sha dang khu khrag de bzhin te :
bu khyod ci dgar spro gyur ram :
bud med rtag tu gus pa dang :
b+ha ga'i pad+mar 'o byed pa :
bu khyod ci bzhed bden par smros :
zhes dris pa'i lan 'debs par mos la 'di'i rjes zlos /
khu khrag la sogs bza' ba dang :
bud med rnams la rtag gus dang :
b+ha ga'i pad+mar 'o byed pa :
lha mo ci phyir bdag mi spro :
zhes smras pas dgyes te /
gzung ma des skra bshigs gos dang bral bar byas te chu skyes rgyas pa srin lag gnyis kyis phye nas ston cing /
e ma bdag gi pad+ma 'di :
bde ba thams cad yang dag ldan :
gang zhig cho gas bsten byed pa :
de yi mdun du nga gnas so :
sangs rgyas bsten pa la sogs pa :
bya ba pad+mar ji bzhin gyis :
bde chen rgyal po rang nyid ni :
'di nyid du ni rtag tu bzhugs :
blun po gang zhig 'di spong ba :
de la mchog gi dngos grub med :
b+han+dza mok+Sha ho :
zhes bskul bar mos /
ye shes pa dbab pa'i slad du sogs dmigs pa sngags bcas gsang dbang ltar byas la byin dbab /
de nas khyed rang slob ma rnams kyi gsang ba hU~M las rdo rje sngon po rtse lnga pa /
gzung ma'i gsang ba pad+ma dmar po 'dab brgyad pa /
gnyis ka'i lte bar hU~M dang baM rtse mor phaT ser pos mtshan pa /
rdo rje'i glu len cing gzugs sgra la sogs pa'i bde ba bskul te mthar snyoms par zhugs pas rjes chags gtum mo'i mes spyi bo nas byang chub kyi sems zhu nas babs /
thig le gnas bcu drug nas byang chub kyi sems kun+da lta bur spyan drangs /
de yang mgrin par dga' ba /
snying gar mchog dga'/
lte bar khyad dga'/
gsang ba nor bu'i rtsa bar zag med lhan cig skyes pa'i dga' ba nyams su myong /
lugs 'byung gi dga' ba'i ye shes ngos zin par bya /
slar yang lus kyi gnad dang rlung bcings pa la brten nas byang chub kyi sems mas yar spyan drangs te lte ba snying ga mgrin pa rnams nas gtsug tor gyi haM la brtan par byas te lhan cig skyes pa'i dga' ba nyams su myong /
lugs bzlog gi dga' ba'i ye shes ngos zin par gyis shig
/de nas rig ma dgyes nas b+hany+dza mok+Sha zhes gsung zhing rkang pa g.yas pa slob ma'i mgo bor bzhag nas :
de ring phan chad bu khyod kyis :
ji srid byang chub snying po'i bar :
rmi lam bzhin du sems can gyi :
bla na med pa'i don byos shig :
brtul zhugs rnams kyi mchog gi mchog :
rig ma'i brtul zhugs bu yis spyod :
ces gdams par mos la b+ha ga'i dkyil 'khor mthong zin pas gdong g.yogs sol cig
/'bru gsum brjod /
des gsang ba b+ha ga'i dkyil 'khor du shes rab ye shes kyi dbang thob /
yid kyi dri ma sbyangs /
lam phyag rgya chen po bsgom pa la dbang /
'bras bu chos sku 'grub pa'i skal ldan du byas pa yin no //
bzhi pa tshig dbang rin po che zhu ba'i yon du gser dang sman 'bru rin po che rnams kyi maN+Dal phul bar mos la zhing khams 'bul bar zhu /
gsol 'debs rjes zlos /
khyod zhabs pad+mo'i bka' drin gyis :
gtso bo'i dbang bskur rnam gsum thob :
de ring rin chen bzhi pa yang :
bka' drin gyis ni bskyang du gsol :
zhes dang /
bla ma rdo rje 'dzin chen po :
smra bsam brjod med la gnas pa :
de yi rtogs pa bdag rgyud la :
dbang chen khyod kyis 'pho bar mdzod :
lan gsum /
khyed rang rnams kyi mdun gyi nam mkhar yi ge a dkar po gsal 'tsher dang ldan pa zhig sgoms /
de la rig pa gcer gyis gtod cig
/slob dpon gyis ngo sprod pa ni /
a ni skye med chos kyi sku :
smra bsam brjod med zang thal ngang :
de bzhin khyod sems chos kyi sku :
ngo bo stong la rang bzhin gsal :
thugs rje 'gag med lhun gyis grub :
rtag chad gnyis kyi mtha' las 'das :
mu bzhis ma gos dri ma bral :
khyod nyid rig pa'i ngo bor ltos :
skye 'gag gnyis dang bral bas na :
rgyal ba'i dgongs pa'i ngo bo yin :
thugs kyi nor bu de la bya :
shel rdo'am man shel dang me long bstan la /
dper na man shel dri ma med pa 'di rgyu rkyen ma grub pa phyi nang med pa zang thal du shar ba bzhin du rig pa'i ngo bo'ang de dang mtshungs :
gzhan yang me long g.ya' dag cing dri ma med pa :
gsal la der 'dzin med pa'i dpe nyid rang gi rig pa dang mtshungs shing ye nas rang byung gi ngo bo yin no :
de ni rang byung rig pa'i rtsal dbang yin te stong gsal bde ba chen po ma yengs 'dzin med rang gsal du bzhag pas :
gnyug ma'i ye shes rtsol bral du 'char zhing :
brtson 'grus dang ldan pas mthar bskyal te tshe gcig la thar lam mchog bde blag tu thob pa'o :
des don dam chos dbyings byang chub sems kyi dkyil 'khor du rang byung rig pa'i rtsal dbang thob /
sgo gsum gyi sgrib gnyis bag chags dang bcas pa sbyangs /
lam khregs chod rig stong gnyis med kyi rdzogs rim bsgom pa la dbang /
'bras bu lhun grub ngo bo nyid sku thob pa'i skal ldan du byas pa yin no //
de nas khyad par thod rgal snang stong dbyer med du ngo sprad pa ste :
shel gong dwangs pa'am me long du rigs lnga'i tshom bu lnga tshan gyi dkyil 'khor 'od lnga'i thig le thig phran lu gu rgyud sna tshogs 'char ba bstan la :
de yang sangs rgyas kyi dgongs pa dang dbyer med pa'i rig pa'i ye shes gzhon nu bum pa'i ngo bo de :
sgo gsum gnad kyis gzhi bzung :
gnad gsum gyis mtshon par byas pas snying nang gi sgron ma lnga lhun grub tu bzhugs pa de :
rtsa ka ti shel sbug gi nang brgyud rgyang zhags chu'i sgron ma nas snang ba :
phyi'i dbyings nam mkha' stong pa me long dang 'dra bar nang dbyings sgron ma'i gdangs byad dang 'dra ba 'ja' tshon lta bu'i 'od khyim du snang ba'o :
de'i nang du thig le stong pa'i sgron ma 'od khyim lta bu dang :
de'i nang du rig pa rdo rje lu gu rgyud dbyings rig 'du 'bral med pa nyi ma dang zer gyi tshul lo :
thugs rje rang byung gi ye shes shes rab rang byung gi sgron ma snang stong 'dzin med du snang ba'o :
de yang ngo bo rang bzhin thugs rje gsum lhun gyis grub pa'i thog ma'i mgon po 'od mi 'gyur ba snying dbus su 'du 'bral med pa bzhugs par shes par byos shig :
de yang dbyings kyi rtags su 'od khyim :
ye shes kyi rtags su thig le :
sku'i rtags su lu gu rgyud :
thugs rje'i rtags su rang gsal :
ngo bo'i rtags su mi rtog pa'i ye shes dus gsum 'pho 'gyur med pa'i dgongs pa gzhi rdzogs su gyur pa'o :
de ltar nyams su blangs pas dbyings snang 'od kyi rang bzhin de yang gyen 'greng :
rtsibs shar :
gru chad :
drwa ba drwa phyed :
mkhar thabs sna tshogs pa zhing khams thams cad gang bar 'char zhing :
thig le yang :
sran ma :
me long :
kham phor :
phub tsam gyi bar je che :
lu gu rgyud kyang 'dab chags 'phur skyen pa dang :
ri dwags rtsibs la rgyug pa dang :
shar Na dal gyis rgyug pa dang :
bung ba bcud la 'khor ba lta bu'i bar je 'phel :
je gsal :
je brtan du 'gyur zhing thig le'i nang du lha sku phyed pa dang rkyang pa 'gul 'phrig bral bar shar ba ni nyams gong 'phel du shes par gyis shig :
thig le re re'i nang du yang rigs lnga'i tshom bu lnga tshan gyi dkyil 'khor tshad med pa 'char zhing de las 'od zer gyi snang ba rang lus dang 'brel bar snang bas ma bsgoms kyang tshad la phebs pa shes par gyis shig :
de ltar phyi nyams kyi 'phel zad :
nang sgyu lus kyi chos zad :
gsang ba rtog tshogs kyi sems zad pas snang mi snang du 'dzin pa zad :
ngo bo rang bzhin ma grub par rtogs pas 'byung bzhis mi tshugs :
'gro 'dug gi snang ba dag :
mngon shes la thogs pa med :
thugs rje la ye shes kyi rtsal snang 'gag med du 'char zhing phung po'i zag pa mi ldang bar 'pho ba chen po'i sku chu zla lta bus 'gro ba'i don byed pa shes par gyis shig :
des khyad par dbyings snang 'od gsal gyi dkyil 'khor du dbyings rig snang stong zung 'jug mngon sum gyi dbang thob /
'khrul snang glo bur ba'i dri ma sbyangs /
lam thod rgal lhun grub snang bzhi bsgom pa la dbang /
'bras bu sku lnga yongs rdzogs mi 'gyur rdo rje'i sku thob pa'i skal pa can du byas pa yin no //
zhes rtogs pa spyi ltar brjod kyang mi rung ba med do /
de nas dmigs pa'i mtshams sbyor dang me tog 'thor bzhin pas shis brjod rgyas par spel la rol mo snyan la yun ring bar bya /
de rnams kyis sprul pa'i gter chen dzam gling rdo rje'i zab gter gyi gtso bo bskyed rdzogs kha tshang la don 'dril ba /
zab lam bla ma thugs kyi nor bu'i dkyil 'khor du rtsa ba'i dbang bzhi rgyas pa yongs su rdzogs par grub pa yin pas sogs kyis mtshams sbyar la dam tshig bsgrag bzung /
gtang rag maN+Dal /
lus longs spyod 'bul ba /
dge bsngo spyi ltar byas la slob ma rnams grol lo //
gsum pa rjes rim ni /
slob dpon gyi tshogs la rol zhing lhag ma bsngo /
sku gsung thugs kyi skong ba dang thugs dam bskul /
gter srung gi gtor 'bul rgyas par bya zhing chad brtan rta bro bcas grub nas /
gtang rag mchod bstod 'bul /
rang don dngos grub blang yang rung la ma byas kyang chad par mi 'gyur /
nongs pa bshags /
mdun bskyed ye shes pa dang tshogs mgron rten yod na brtan bzhugs bya /
med na bdag mdun dbyer med 'od gsal du 'jug ldangs mthar bsngo smon gyi rgyas btab la shis brjod kyis mtha' rgyas su byas pas grub bo //
'dir dngos sta sbrel ba'i mgyogs dbang byed na /
lha bum sta gon skor bskyur /
thog ma nas dngos gzhi dkyil 'khor dbang rdzas bshams la phrin las tshar gcig gis bdag mdun dbyer med du sgrub pa sogs sngar smos pa ltar la bum bzlas zur du bya /
las bum bsgrub /
slob ma sta gon dang dngos gzhi sbrel la dngos gzhi'i skabs skyabs sems sdom bzung rnams dor bas chog go
/khyab bdag bla ma thugs kyi nor bu yi /
gsang ba gsum dang mi phyed gcig gyur te //
mkha' mnyam rigs drug bde chen rdo rjer bsdams //
'khor 'das dbyer med dag pa rab 'byams shog
/zab lam 'di nyid lugs 'di'i gter chos rnams kyi gtso bor gyur pa dang thog ma nas phyag len ma nyams pa'i rgyun dang ldan cing bka' gnyan par snang yang /
phyis nas dbang rgyun dkyus 'grer shor cing yig cha ma bu 'khrugs pa bsdeb dgos mang bas rang 'dra la phan pa'i blos bklag chog chu 'babs su /
pad+ma'i rig sngags 'chang ba pad+ma gar dbang phrin las 'gro 'dul rtsal gyis sgrub gnas kyi rgyal po rdzong shod bde gshegs 'dus pa'i pho brang du bgyis pa dge legs 'phel //

//
