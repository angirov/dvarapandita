@#//
bla ma'i thugs sgrub bar chad kun sel gyi nor sgrub rin chen bum bzang zhes bya ba bzhugs so //
bla ma'i thugs sgrub bar chad kun sel gyi nor sgrub rin chen bum bzang zhes bya ba /
bla ma nor lha rtsa ba gsum la phyag 'tshal lo //
chos dbyings mkha' la bsod nams gru char gyis //
ye shes chos sku chu gter gting zab pa //
longs spyod rdzogs pa'i yon tan rgya chen bskyil //
smon lam sprul pa'i rlabs phreng g.yo la 'dud //
sku gsum yongs rdzogs mtsho skyes rdo rje yi //
thugs gter las byung dgos 'dod rin po che //
'bad med rnam mang 'byung ba'i bum pa bzang //
rgud pa mtha' dag bsal phyir 'di na sbyin //
de yang sangs rgyas rnams kyis thog ma nyid du sbyin pa'i gtam kho na mdzad cing thar pa dang thams cad mkhyen pa'i sa la bgrod pa'i lam gyi rtsa ba sbyin pa'i pha rol tu phyin pa las gzhan med pas de sgrub par byed pa la nor dang longs spyod phun sum tshogs par bsgrub dgos te /
zhal gdams snying byang yid bzhin nor bu'i le'u bdun pa las /
de ltar tshe dang blo gros ldan :
glo bur bar chad bral ba na :
'di dang phyi ma'i don 'grub cing :
lha chos rgyan dang mi chos gzhi :
nor la brten nas 'byung ba'i phyir :
longs spyod phywa g.yang 'gugs pa'i thabs :
nor sgrub rin chen bum bzang bstan :
zhes gsungs pas de dag nyams su blang ba'i rim pa bshad pa la bzhi /
sngon 'gro dngos gzhi rjes dang 'phros don no //
de la dang po tshogs gsag cing :
gnyis pa bgegs tshogs mtshams gcad bya :
gsum pa 'gal rkyen sdig ltung bshags :
bzhi pa rdo rje'i dam bca' gzung :
lnga pa ye shes byin chen 'beb :
drug pa mchod rdzas byin gyis brlab :
bdun pa rang rig rang gsal gdab :
zhes pa ltar dang po tshogs gsag pa la gnyis /
sbyor ba yo byad bshams pa dang /
tshogs gsag dngos so //
dang po bkra shis pa'i gnas su gza' skar bzang ba'i nyin gnas khang phyag bdar bya zhing spyan gzigs bkram /
gzhi ma dul ba la sa'i cho ga bya /
rgyas par thig tshon byin rlabs bcas rdul tshon gyi dkyil 'khor sgo rdzogs spyi ltar rta babs brgyad pa pad ra rdo rje 'od zer gyi phreng ba /
dbus gru chad ljang gu sna tshogs pad+ma 'dab brgyad phyag mtshan gyis mtshan pa bri ba'am /
stegs bu khebs ldan gyi khar ras bris bkram /
rab bsod nams stobs skyed kyi 'khor lo bri ba'am /
ma grub na rin po che'am /
rdza'i bum par 'og nas 'byung ba'i lha sngags rnams dang 'dod gsol gos bzang ras dang shog khra gang 'byor la bris pa bkra shis phyug pa'i zas nor gyi gtsos g.yang rdzas gang rnyed blug
/yod na yid bzhin nor bu'i ril bu tshad bsgrubs bcug
/kha rgyas gdab la dkyil 'khor gyi dbus su khri'u'i khar 'bras kyi g.yung drung bris pa'i khar bkod /
g.yas su rin po che'i snod du chang gi nying khu 'o ma sogs btung ba'i phud rnams mngar gsum btab pa mar gyi ze prog ldan pa /
g.yon du rin po che'i snod dang ras dkar gyi khug ma'am sgrom bu lta bur zas snas bkang ba /
g.yang can gyi lag nas byung ba'i mda' rgod sgro can la dar sna rin po che btags pa /
mdun du bla ma nor lha'i gtor ma rin po che'i snod du spod sna tshogs pas bran pa'i 'bru sna'i phye mar chang gis sbrus pa'i zan la bang rim bzhi rin chen zur brgyad rin chen 'bar ba pad+mas mtshan pa'i bang rim rnams su dzaM bshos lha grangs bkod la rgyan rgyas spros can /
rtsa brgyad stong sbyar chang dang sbyar ba'i sman /
rak+ta so lnga khrag dang sbyar ba /
nyer spyod bdun bkra shis rdzas rtags rgyal srid sna bdun ris su bris pa sogs mchod rdzas ci 'byor pa dang /
tshogs kyi 'khor lo las gtor gyi rim pa bsham /
grub na gal chen 'gab 'dre mnan pa bya ba'i tshul gzhung ltar bya zhing /
de ltar ma grub na ltog 'gong bse rag bskrad na snod tshur blang mi dgos pa'i nang du 'bru zan la /
mi rgan thal skya snod stong khur ba /
byis pa gcer bu du mas bskor ba'i mdun du mar me /
zho lad /
chang skyur /
sbang ma /
sprag
/rus pa /
tshwa sgog ram gsum sogs bse rag chags pa'i yas stags sna tshogs /
mi phyugs kyi dri glud changs bu zan ril brgya rtsa brgyad sogs dang /
'o chab /
khrus chu /
rdo thun sogs dgos pa'i yo byad 'du bya'o //
gnyis pa tshogs gsag pa ni /
brgyud pa'i bla ma la gsol ba btab /
gnas bdag la gtor ma 'bul /
de nas skyabs su 'gro ba dang sems bskyed pa la gnyis kyi dang po ni /
rang gi snying ga'i sa bon las 'od zer 'phros pas bla ma rig 'dzin sgyu 'phrul drwa ba chen po'i dkyil 'khor gyi lha tshogs mdun gyi nam mkhar badzra sa mA dzaH
zhes skyabs yul mkha' khyab tu sad pa'i spyan sngar /
na mo :
bdag dang mkha' mnyam sems can ma lus kun :
bla ma sangs rgyas chos dang dge 'dun dang :
yi dam dpa' bo mkha' 'gro chos skyong tshogs :
thugs rje che ldan rnams la skyabs su mchi :
gnyis pa sems bskyed pa la gsum /
smon sems bskyed pa /
tshogs gsag pa /
'jug pa byang chub kyi sems la blo sbyang ba'o //
dang po ni /
tshogs zhing rnams dpang po'i tshul du byas te /
don yid la dran bzhin pas /
ho :
sngon gyi rgyal ba sras dang bcas rnams kyis :
bla med byang chub mchog tu thugs bskyed ltar :
bdag kyang ma gyur mkha' mnyam 'gro kun la :
phan gdags slad du sangs rgyas bsgrub par bgyi :
gnyis pa tshogs gsag pa ni /
rang gzhan sems can thams cad sgo gsum gus pas phyag 'tshal zhing /
mchod pa'i sprin rab 'byams spro ba sogs dmigs 'don zung du chud pas /
oM AHhU~M hrI:
rig 'dzin pad+ma 'byung gnas la sogs pa'i :
phyogs bcu'i skyabs yul rnams la phyag 'tshal lo :
dngos su 'byor dang yid las byung ba yi :
kun bzang mchod sprin nam mkha' gang bas mchod :
so thar byang chub sems dpa'i bslab pa dang :
rig 'dzin sngags kyi dam tshig nyams chag bshags :
'phags dang so so skye bo'i tshogs rnams kyis :
rgyal sras spyod pa spyad la rjes yi rang :
mtha' yas 'gro ba sdug bsngal gyur pa la :
phan pa ji ltar 'tsham pa'i chos 'khor bskor :
bskal pa bye ba bsam yas ji snyed du :
'gro ba'i don du mya ngan mi 'da' bzhugs :
bdag gis dus gsum bsags pa'i dge ba rnams :
'gro kun byang chub snying po 'thob phyir bsngo :
gsum pa 'jug sems la blo sbyong ba ni /
bdag gi dge ba gzhan la gtong ba'i byams pa /
gzhan gyis sdug bsngal rang gis blang ba'i snying rje /
de dag dang mi 'bral bar smon pa'i dga' ba /
thams cad mnyam nyid du btang snyoms pa'i blo phyogs ris dang bral ba rgyal sras kyi spyod pa rlabs po che la slob pa'i 'dun pa dang bcas /
bsod nams 'di yis 'gro kun bde dang ldan :
sdug bsngal kun bral bdag la smin gyur cig :
sdug bsngal med pa'i bde dang mi 'bral zhing :
chos kun mnyam nyid btang snyoms la gnas shog :
rjes 'brel tshogs zhing bsdu ba ni /
dzaHhU~M baM hoHsa tshogs zhing rnams :
yi ge gsum gyi rnam pa yis :
bdag dang mkha' mnyam 'gro la thim :
sgrib dag byin gyis brlabs par gyur :
gnyis pa bgegs tshogs mtshams gcod pa la gnyis /
bse rag bskrad pa dang /
mtshams gcad pa'o //
dang po ni /
rang nyid khro bo'i rgyal po sme ba brtsegs pa'i skur gyur par bsam la /
oM u tsuSh+ma kro d+ha hU~M hU~M phaT:
oM b+hur kur ma hA pra NA ye b+hur tsi b+hurki b+hi ma le u tsuSh+ma kro d+ha hU~M phaT:
ces bzla /
khrus chu la dmigs te /
oM e ho shud+d+he shud+d+he :
yaM ho shud+d+he shud+d+he :
raM ho shud+d+he shud+d+he :
baM ho shud+d+he shud+d+he :
laM ho shud+d+he shud+d+he :
e yaM raM baM laM shud+d+he a a swA hA:
zhes bzlas la khrus chu dang rdo thun la phus btab /
yas rnams chang skyur gyis bran la /
sngags drug phyag drug dang /
oM AHhU~M gis 'dod yon du byin gyis brlab /
oM sarba b+hU ta a kar+ShA ya dzaHsa bkug
/sam+b+hA ras changs bu ril bu brgya rtsa brgyad bsngos shing 'o chab sbreng /
hU~M:
ser sna rang rgyud 'dzin pa'i gzugs :
dbul sri bse rag ltog 'gong ni :
mi rgan nyam thag snod stong khur :
bse rag 'bum gyi 'khor gyis bskor :
yod la mi dga' med la dga':
gang la mi dga' stong la dga':
nor sgrub byed la 'gab 'drer sdang :
snod bcud mnga' thang nyams par byed :
blo nyes tshong nyes mi kha gtong :
bza' btung gos rgyan sris la brku :
khyad par lan chags rjes su snyeg :
de ring rten dang gnyis med bkug :
sngags dang phyag rgya ting 'dzin mthus :
yid dang mthun pa'i longs spyod rdzas :
zad med nam mkha' mdzod du bsngos :
ser sna'i bag chags ngan pa sbyangs :
dbul ba'i sdug bsngal zhi bar byas :
da ni 'dug pa'i gnas med kyi :
yas 'di longs la gzhan du song :
gling chen gzhan gyi phyogs su song :
gling bar mun pa'i nang du song :
gling mtha' rgya mtsho'i ngogs la song :
gal te mi 'gro 'dug gyur na :
rtsa gsum lha tshogs thugs khros nas :
rdul phran bzhin du brlag par 'gyur :
de bas da lta phyir dengs shig :
drag sngags brjod cing gnas khang kun gyi sgo 'gag bskor /
gu gul dang rdo thun gyis ded /
khang mgo mi mthong ba'i sar chu bo chen po rang yul du mi ldog pa'i gzhung du dor ro //
hU~M:
chos nyid bden pa'i byin rlabs dang :
chos can rgyu 'bras bslu med dang :
dkon mchog rtsa gsum dkyil 'khor gyi :
ting 'dzin sngags dang phyag rgya yi :
nus mthu bsam gyis mi khyab dang :
khyad par bde gshegs thams cad kyi :
byin rlabs mthu stobs gcig bsdus pa :
'chol ba'i khro rgyal chen po ni :
bcom ldan sme ba brtsegs pa yi :
bden pa'i byin rlabs nus mthu yis :
nyams grib zas grib gos kyi grib :
gnas grib 'gos grib gdon gyi grib :
dme grib yugs grib la sogs pa :
grib dang mi gtsang rgyu bcas kun :
ye shes me yis gzhob tu bsreg :
chos nyid rlung gis rjes med gtor :
byang sems chu yis bag chags bkrus :
'byung ba lnga yi dbyings su thim :
lhag ma med par dag gyur cig :
ces lha sngags khrus sngags sogs bzlas la /
yungs thun rdo thun gtor /
khrus chu 'thor zhing gu gul dud pas bdug go
/g.yang skyabs nyin grangs byed na nyin phyi ma rnams su'ang bse rag bskrad pa tshar re bgyid grub na legs shing /
mi lcogs na gong gi tshogs gsag 'phros su phrin las 'bring po ltar bgegs gtor bsngos la 'dir 'jug dgos so //
gnyis pa mtshams gcad pa ni /
hU~M hrI:
bdag nyid dpal chen pad+ma dbang gi sku :
'khor 'das thams cad gsang gsum phyag rgyar rdzogs :
rdo rje'i sa gzhi ra gur bla bre sogs :
mtshon cha rnam lnga'i gur gyis phyogs mtshams gtams :
me ri me phung srid gsum kun tu 'khrugs :
gnyis med ye shes lha sngags chos sku'i ngang :
mtshams kyi dkyil 'khor rang bzhin lhun gyis grub :
hU~M hU~M hU~M:
badzra rak+Sha rak+Sha b+h+rU~M:
gsum pa bshags pa ni /
mdun du bshags yul rnams gsal btab la /
ho :
bde gshegs snying po rang bzhin 'od gsal la :
'khrul pa'i dbang gis sgro dang skur btab ste :
log pa'i lam du gol ba'i nongs pa kun :
gnyis med blo las 'das pa'i ngang du bshags :
sa ma ya shud+d+he a :
bshags dang bshags yul mi dmigs pa'i ngang la mnyam par bzhag
/bzhi pa rdo rje'i dam bca' gzung ba ni /
hU~M:
bde chen ye shes mched lcam lu gu rgyud :
mi 'bral rtse gcig bsgrub pa'i g.yar dam gyis :
thog ma tha ma med pa'i yi dam lha :
bla ma lhag pa'i lha dang mkha' 'gro ma :
gdod nas rang dang lhan cig skyes pa'i ngang :
da lta dbyer med du ma ro gcig tu :
bsnyen cing bsgrub pa'i ting 'dzin zab mo las :
'da' ka rdo rje'i dam tshig mchog tu gzung :
bo d+hi tsit+ta badzra sa ma ya hU~M:
lnga pa byin chen phod ka rgyan bklubs te //
spos bsreg rol mo snyan par 'khrol //
gdung ba'i dbyangs kyis dar dang zhing gis g.yab //
bla ma rig 'dzin la mos gus rtse gcig pas /
hU~M hrI:
sku gsum bla ma'i lha tshogs dbyings nas bzhengs :
mi mngon dbyings nas gnas 'dir gshegs su gsol :
phyi nang gsang ba'i dkyil 'khor dam rdzas la :
sku gsung thugs kyi rdo rje'i byin chen phob :
ngo mtshar rtags dang mtshan ma myur du ston :
sgrub mchog bdag la dbang skur byin gyis rlobs :
gnas 'dir byin phob dbang dang dngos grub stsol :
oM AHhU~M badzra gu ru d+he wa DA ki nI dz+nyA na A be sha ya a A:
drug pa mchod pa byin rlabs ni /
hU~M hrI:
yig 'bru gsum las raM yaM khaM 'phros pas :
ye shes me rlung chu yis bsregs gtor bkrus :
snang srid gzhir bzhengs mchod pa'i phyag rgya che :
kun bzang mchod sprin rgya mtshor byin gyis rlobs :
oM sarba pU dza me g+ha AHhU~M:
oM badzra ar+g+haM AHhU~M:
sogs nas /
shab+da AHhU~M:
hU~M hrI:
stong gsal rlung me thod sgyed rnam thar gsum :
chos dbyings rang byung b+han+d+ha chen po ru :
'byung ba phung po sha lnga bdud rtsi lnga :
me rlung sbyor bas byang chub sems su zhu :
rlangs pa kha dog lnga ldan phyogs bcur 'phros :
snod bcud dwangs ma oM AHhU~M du 'dus :
bde bar gshegs pa'i bdud rtsi spyan drangs nas :
kha sbyor 'khor lo sdom pa'i bdud rtsir gyur :
b+h+rU~M las rin chen snod mchog gzhal yas dbus :
'bru gsum las byung gtor ma 'dod yon lnga :
rak+ta'i snod mchog e yi rang bzhin dbus :
gIrti'i mkha' nas dmar chen char ltar bab :
bdud rtsi dkrugs shing /
oM AHhU~M sarba pany+tsa a mr-ita kuN+Da lI hU~M hrIHThA:
bdud rtsi gtor mar bran cing /
oM AHhU~M ma hA ba liM ta te dzo ba liM ta ba la ba te gu h+ya sa ma ya hU~M hrIHThA:
rak+ta phyar zhing /
oM AHhU~M ma hA rak+ta dz+wa la maN+Da la hU~M hrIHThA:
bdun pa rang rig gsal gdab ni /
hU~M:
rang rig byang chub sems kyi rtsa gsum lha :
gzhan du ma grub rang dang dbyer med ngang :
rgyal ba'i dkyil 'khor thams cad 'di la rdzogs :
ye nas ma bcos ngang du rang gsal gdab :
oM AHhU~M:
gu ru d+he wa DA ki nI sarba sa ma ya satwaM:
bo d+hi tsit+ta dz+nyA na a :

spyi don gnyis pa ni /
de nas dngos gzhi'i las kyi rim :
dang po phyag rgya bskyed cing gsal :
gnyis pa ye shes 'gugs shing bstim :
gsum pa dbyer med bzhugs su gsol :
bzhi pa phyag dang mchod pas bsnyen :
lnga pa rdo rje'i gsang gsum bstod :
drug pa dzapa? bskul bzlas pas bsgrub :
bdun pa phrin las mthar phyin nas :
dbang dang dngos grub blang bar bya :
zhes pa ltar dang po phyag rgya bskyed cing gsal ba ni /
a :
chos sku de bzhin nyid dbyings 'od gsal ngang :
longs sku 'gag med kun snang snying rje'i rtsal :
sprul sku rgyu yi ting 'dzin hrIHser po :
de las 'od 'phros snod bcud dngos 'dzin sbyangs :
'byung ba rim brtsegs rdo rje'i srung 'khor dbus :
b+h+rU~M las nor bu sna tshogs gzhal med khang :
yangs shing rgya che ngo mtshar bkod pas mdzes :
lta na lhun sdug bkra shis pho brang cher :
dbus kyi dwangs ma 'od lnga 'khrugs pa'i klong :
sna tshogs pad+ma 'dab brgyad lte ba ru :
thabs shes zung 'jug nyi zla'i gdan gyi steng :
hrIHlas 'od zer spro bsdu'i cho 'phrul gyis :
'khor 'das dwangs ma'i bcud kun gcig tu 'dus :
de nyid yongs gyur skad cig dran rdzogs su :
ma hA gu ru pad+ma saM b+ha ba :
'dod dgu'i mchog stsol skyes mchog tshul bzang rtsal :
nor lha bye ba'i dbang phyug chen por bzhengs :
gser mdog brjid chags mtshan dpe'i gzi byin 'bar :
phyag g.yas rdo rje rtse lnga dang bcas pas :
khams gsum dbang sdud rin chen rgyal mtshan bsnams :
g.yon pas mnyam gzhag rin chen za ma tog :
'dod rgu'i dngos grub ma lus char du 'beb :
dbu la rab mdzes paN zhu dmar po dang :
sku la gsang ba'i na bza' mthing ga'i steng :
chos gos gsum gsol ber chen smug pos bklubs :
zhabs zung mi 'gyur rdo rje'i skyil krung bcings :
de yi phyi rol pad+ma'i 'dab ma la :
shar du rdo rje'i nor bdag dzaM b+ha la :
dkar gsal rdo rje'i be con ne'u le 'dzin :
lho ru rin chen nor bdag dzaM b+ha la :
gser mdog dbang gi rgyal po ne'u le 'dzin :
nub tu pad+ma'i nor bdag dzaM b+ha la :
dmar gsal pad+ma'i lcags kyu ne'u le 'dzin :
byang du las kyi nor bdag dzaM b+ha la :
ljang nag thod khrag dang ni ne'u le 'dzin :
kun kyang sha rgyas gsus khyim mchog tu che :
'dzum zhing khro la sgeg pa'i nyams 'gyur can :
dar dang rin chen pad+ma'i phreng bas brgyan :
zhabs gnyis bzhengs stabs nor skyug pho mo brdzis :
sku las skyes pa'i 'od kyi klong na bzhugs :
shar lhor lha yi nor bdag tshogs kyi dbang :
dkar gsal glang gdong la phug nor bu bsnams :
lho nub mi yi nor bdag nor gyi rgyun :
gser mdog mchog sbyin 'bras kyi snye ma bsnams :
nub byang klu yi nor bdag rig byed ma :
dmar gsal pad+ma'i lcags kyu zhags pa bsnams :
byang shar gnod sbyin nor bdag rnam thos sras :
ljang ser rin chen rgyal mtshan ne'u le bsnams :
kun kyang rang rang rgyan rdzogs phyed skyil bzhugs :
zhi rgyas dbang drag 'bar ba'i nyams dang ldan :
de yi phyi rol mtshams kyi grwa bzhi ru :
shar lhor dbyig gi nor bdag nor bu bzang :
dkar ser yid bzhin rin chen ne'u le 'dzin :
lho nub cang shes nor bdag re man+ta :
gser 'od shel gyi ral gri ne'u le 'dzin :
nub byang zas gos nor bdag gnod sbyin dmar :
dbang mdog mdung dang rin chen ne'u le 'dzin :
byang shar rkang bzhi'i nor bdag ku be ra :
mthing nag ral gri dang ni ne'u le 'dzin :
kun kyang nor bu'i go khrab brjid par bgos :
rin chen rgyan phreng dar gyi na bzas bklubs :
rang rang mdog mtshungs rta mchog rgyan ldan bcibs :
dkyil 'khor chen po'i phyogs kyi sgo bzhi ru :
shar phyogs 'jig rten nor bdag yul 'khor srung :
dkar gsal zhi ba'i las mdzad pi waM sgreng :
lho phyogs 'jig rten nor bdag 'phags skyes po :
mthing nag drag po'i las mdzad ral gri phyar :
nub phyogs 'jig rten nor bdag spyan mi bzang :
dmar gsal khams gsum dbang sdud sbrul zhags 'ching :
byang phyogs 'jig rten nor bdag ngal bsos po :
gser mdog rgyas pa'i las grub be con gdengs :
kun kyang mdzes shing brjid chags rgyan gyis spras :
gzhan yang gzhal yas bar mtshams thams cad du :
rtsa gsum chos skyong srung ma'i tshogs rnams dang :
lha klu gnod sbyin nor bdag bye bas bskor :
'dod rgu'i char 'beb dbul ba'i gdung ba sel :
khams gsum dbang sdud srid gsum zil gyis gnon :
drag shul thabs kyis gdon bgegs tshar gcod pa'i :
phrin las lhun gyis grub pa'i phyag rgyar bzhengs :
snang stong zung 'jug ye shes sgyu ma'i sku :
rdo rje gsum gyi ngo bor lhun grub cing :
ye shes rigs lnga'i dbang mchog rdzogs par gyur :
oM AHhU~M:
oM hU~M trAM hrIHAHa b+hi Shiny+tsa hU~M:
gnyis pa ye shes pa 'gugs bstim ni /
rang gi thugs ka nas 'od zer 'phros pas bla ma nor lha rtsa gsum rgya mtsho badzra sa mA dzaH
spos rol g.yab dar sna tshogs bcas pas /
hU~M hrI:
yul gyi ming ni lho nub rnga yab gling :
sprul pa'i zhing mchog pad+ma drwa ba nas :
sku gsum dbyer med pad+ma saM b+ha wa :
rab 'byams rtsa gsum rgya mtsho'i 'khor dang bcas :
mos pa'i gnas 'dir gdung bas spyan 'dren na :
thugs rje'i thugs dam dbang gis gshegs nas kyang :
bar chad kun sol mchog thun dngos grub stsol :
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
dzaHhU~M baM ho :
zhes spyan drangs pa thams cad dam tshig pa la bstim /
gsum pa bzhugs su gsol ba ni /
hU~M hrI:
yid 'ong pho brang mdzes pa'i gzhal yas dbus :
rin chen seng khri pad+ma nyi zla'i steng :
rig 'dzin bla ma nor lha'i lha tshogs rnams :
dgyes shing mi g.yo brtan par bzhugs su gsol :
sa ma ya tiSh+Tha lhan :
bzhi pa mchod pa la gnyis /
phyag 'tshal ba dang mchod pa'o //
de nas dkyil 'khor pa las rang nyid logs su bye ste las kyi sems dpa' dang sems mar sprul la phyag 'tshal mchod pa bstod pa'i las la 'jug par bya ste /
dang po phyag bya ba ni /
hU~M hrI:
skye 'gag 'gyur med phrin las thams cad rdzogs :
rang byung thugs rjes 'gro ba ma lus sgrol :
yid bzhin nor ltar dngos grub char 'beb pa'i :
rig 'dzin nor lha'i tshogs la phyag 'tshal lo :
a ti pU ho :
pra tIts+tsha ho :
gnyis pa mchod pa la gsum /
phyi nang gsang gsum mo //
dang po phyag rgya dang bcas pas /
hU~M hrI:
rig 'dzin nor lha'i lha tshogs spyan lam du :
dngos 'byor yid kyis rnam par sprul pa yi :
yan lag brgyad ldan mchod yon mtsho ltar bskyil :
dri med zhabs bsil gang+gA'i rgyun bzhin sbrengs :
lha rdzas me tog char gyis nam mkha' bkang :
dri zhim spos kyi dud sprin bar snang khyab :
snang gsal nyi zla'i tshogs rnams 'od rab gsal :
byugs pas bde ba skyed pa bdud rtsi'i chu :
ro bcud nus pa phun tshogs zhal zas rigs :
rol mo glu dbyangs kun bzang dbyings khyab pa :
'bul lo bzhes nas nor gyi dngos grub stsol :
oM AHhU~M gu ru d+he ba DA ki nI sa pa ri wA ra ar+g+haM pA d+yaM sogs /
shab+da pra tIts+tsha swA hA:
oM:
gling bzhir dbang mdzad 'khor los sgyur rnams kyi :
dpal gyi 'byor pa chen po rin chen bdun :
bla ma rtsa gsum nor lha'i tshogs la 'bul :
bzhes nas longs spyod 'dod rgu'i dngos grub stsol :
oM ma hA rat+na pU dzi te AHhU~M:
oM:
rgyal ba'i tshogs gnyis las byung mtshan dpe'i dpal :
kun tu dge ba'i bkra shis rtags mchog brgyad :
bla ma rtsa gsum nor lha'i tshogs la 'bul :
bzhes nas longs spyod 'dod rgu'i dngos grub stsol :
oM aSh+Ta mang+ga laM pU dzi te AHhU~M:
oM:
sngon tshe rdzogs sangs rgyas kyis byin brlabs pa'i :
bkra shis 'byor pa spel ba'i rdzas mchog brgyad :
bla ma rtsa gsum nor lha'i tshogs la 'bul :
bzhes nas longs spyod 'dod rgu'i dngos grub stsol :
oM mang+ga laM ku ru pU dzi te AHhU~M:
gling bzhi ri rab bye ba phrag brgya dang :
lha klu mi yi dpal 'byor thams cad kun :
bla ma rtsa gsum nor lha'i tshogs la 'bul :
bzhes nas longs spyod 'dod rgu'i dngos grub stsol :
oM na maHsarba ta thA ga te b+h+yo sogs /
khaM swA hA:
gnyis pa nang mchod ni /
hU~M hrI:
rang byung gdod nas rnam par dag pa'i rdzas :
rtsa brgyad yan lag stong sbyar sman gyi mchog :
bde stong chags med rak+ta'i mchod pa che :
byang sems dkar dmar bdud rtsi rak+ta'i mtsho :
'khor 'das dwangs bcud khams gsum chags pa'i khrag :
zag med bde ba chen por bzhes su gsol :
ma hA pany+tsa a mr-ita rak+ta khA hi :
bdud rtsi'i thigs gtor zhing /
tshe dpag med mgon gar dbang spyan ras gzigs //
gu ru pad+ma bka' babs mi dgu dang //
nus ldan rnam gnyis chos rgyal yab sras la //
sman mchod 'bul lo 'dod rgu'i dngos grub stsol //
sarba pany+tsa a mr-ita khA hi /
zab gter sgo 'byed mchog gyur bde chen gling //
bka' babs bdun ldan 'jam dbyangs mkhyen brtse'i dbang //
brgyud 'dzin chos bdag rtsa ba'i bla ma la //
sman mchod 'bul lo 'dod rgu'i dngos grub stsol //
sarba pany+tsa a mr-ita khA hi /
yid bzhin dbang rgyal bla ma nor lha'i tshogs //
mkha' 'gro dam can dkar phyogs skyong ba'i lha //
snang srid bla ma'i dkyil 'khor shar pa la //
sman mchod 'bul lo 'dod rgu'i dngos grub stsol //
sarba pany+tsa a mr-ita khA hi /
dngos grub blang ba ni /
oM AHhU~M:
mtheb srin nyi zla'i gwa'u sbyar ba yis :
lha tshogs dngos grub bdud rtsi'i 'bru gsum po :
blangs te rdo rje lce yi hU~M las brgyud :
lus kun gang bas ye shes rgyas par gyur :
kA ya sid+d+hi oM:
wA ka sid+d+hi A:
tsit+ta sid+d+hi hU~M:
gtor ma 'bul ba ni /
hU~M hrI:
snang ba snod kyi 'jig rten gtor gzhong du :
srid pa bcud kyi sems can gtor mar sbyar :
dpal gyi gtor ma brjid ldan 'gying ba 'di :
bla ma rtsa gsum nor lha'i tshogs la 'bul :
oM AHhU~M gu ru d+he wa d+hA ki nI ma hA ba liM ta khA hi :
gsum pa gsang mchod ni /
oM:
thabs dang shes rab dbyer med byang chub sems :
bde chen dgyes skyed 'khrul pa bsgral ba'i sprin :
ye nas mchod dang mchod yul dmigs gtad bral :
rang byung lhun grub mchod pa chen po 'o :
ta na ga Na d+harma d+hA tu At+ma ko\u0f85 haM:
lnga pa rdo rje'i glu yis bstod pa ni /
hU~M hrI:
bsod nams yongs rdzogs sbyin pa'i pha rol phyin :
'dod rgu'i mchog stsol dngos grub char bzhin 'beb :
rtsa gsum kun 'dus pad+ma saM b+ha wa :
yid bzhin re skong khyod la phyag 'tshal bstod :
rigs bzhi'i nor bdag Ar+Ya dzaM b+ha la :
lha mi klu dang gnod sbyin dbang sdud pa'i :
tshogs bdag nor sbyin ku ru kul+le dang :
rgyal chen rnam thos sras la phyag 'tshal bstod :
rin chen cang shes zas gos phyugs kyi bdag :
gnod sbyin sde dpon chen po'i tshogs rnams dang :
'jig rten kun la dbang bsgyur rgyal chen bzhi :
rab 'byams nor lha'i dkyil 'khor lha la bstod :
de ltar mchod cing gsol ba btab pa'i mthus :
bdag sogs 'gro kun ser sna'i sgrib pa zhi :
longs spyod rgyas shing khams gsum dbang du 'dus :
bar chad kun sol mchog thun dngos grub stsol :
drug pa dzapa? la dgu las /
dang po dzapa? khang dbye ba ni /
b+h+rU~M bi shwa bi shud+d+he hrIHphaT dza :
bdag nyid rtsa ba'i dkyil 'khor las :
ye shes dkyil 'khor gnyis pa dbye :
mdun gyi nam mkhar bzhugs par gyur :
gnyis pa dzapa? la bskul ba ni /
hU~M hrI:
rig 'dzin nor lha'i lha tshogs dbyings nas bzhengs :
thugs dam gnad nas bskul lo dzapa? sgra sgrogs :
snang stong sku yi phyag rgyas stong gsum gang :
grags stong gsung gi dzapa? dbyangs 'brug ltar ldir :
rig stong thugs klong 'od gsal ngang du gnas :
lha rnams thams cad bde ba'i gar gyis rol :
sngags rnams rtsol med rdo rje'i glu yis bskul :
thugs ni sgrol mdzad ye shes srog dang bcas :
ma gsal bar du bskyed cing bzlas par 'bad :
ma grub bar du dgongs pa mi gtang gsol :
ma g.yel thugs dam chen po'i dus la babs :
bsnyen sgrub rnam bzhi stan thog 'di nyid du :
mthar phyin dkyil 'khor bdag por 'grub par mdzod :
gsum pa bzlas dmigs ni /
rig 'dzin pad+ma saM b+ha'i thugs ka ru :
zla steng hrIHmthar sngags kyi phreng bas bskor :
'od 'phros snod bcud rgud pa thams cad bsal :
ye shes sprin las 'dod rgu'i char chen 'beb :
srid dang zhi ba'i 'byor pa rab tu rgyas :
dwangs bcud ma lus bdag la thim pa yis :
nam mkha'i mdzod 'chang dngos grub thob par bsam :
bzhi pa dzapa? sngags ni /
oM AHhU~M badzra gu ru pad+ma saM b+ha ba sarba sid+d+hi hU~M:
zhes gtso bor bzla zhing /
khyad par gyi sngags sham ni /
sarba a nr-i tri puN+ye d+ha naM me d+hi rat+na bA su sid+d+hi sdus sdus puSh+TiM ku ru swA hA:
zhes dang /
gtso bo'i thugs ka'i 'od zer gyis 'khor rnams bskul te /
de rnams kyi 'od zer pho nya'i tshogs rnams kyis 'jig rten khams kyi dpal dang longs spyod thams cad bsdus nas dngos grub 'dod rgu char bzhin 'beb par gyur par bsam la /
nor lha spyi dril gyi sngags ni /
oM hU~M trAM hrIHAHdzam+b+ha la dza len+d+ra ya swA hA:
sarba yak+sha bA su pa ti lo ka pA la tsit+ta hrIM hrIM dza :
sarba bA su sid+d+hi sdus sdus puSh+TiM ku ru swA hA:
zhes bzla /
rgyas par sgos sngags bzla ba ni /
dzaM dkar ni /
oM bud+d+ha dzam+b+ha la oM swA hA:
dzaM ser ni /
oM rat+na dzam+b+ha la trAM swA hA:
dzaM dmar ni /
oM pad+ma dzam+b+ha la hrIHswA hA:
dzaM ljang ni /
oM karma dzam+b+ha la AHswA hA:
tshogs bdag ni /
oM gaM ga Na pa ti swA hA:
nor rgyun ma ni /
oM baM bA su d+hA ri NI swA hA:
ku ru kul+le ni /
oM hrIHku ru kul+le swA hA:
rnam thos sras ni /
oM baiM bai shra ma NA ya swA hA:
nor bu bzang po ni /
oM ma Ni b+ha dra ya swA hA:
re man+ta ni /
oM Ar+Ya re man+ta ya swA hA:
gnod sbyin dmar po ni /
oM ma hA rA dza yak+Sha bai hrIHswA hA:
ku be ra ni /
oM ku be ra ya swA hA:
rgyal chen bzhi ni /
oM d+h+r-iSh+Ta rASh+Ta ya swA hA:
oM bai rU D+ha ka ya swA hA:
oM bi rU pAk+Sha ya swA hA:
oM bai shra ma NA ya swA hA:
zhes pa rnams so sor gang nus bzla /
rang rang gi las sbyor byed par 'dod na /
dgos pa'i yo byad yod na so so'i sngags sham sbyar bar bya'o //
lnga pa dzapa? mchod ni /
oM AHhU~M:
phyi mchod 'dod yon rgya mtsho sprin ltar gtibs :
nang mchod sman raka gtor tshogs bsam mi khyab :
gsang mchod bde stong zung 'jug ye shes dbyings :
'bul lo bzhes nas mchog mthun dngos grub stsol :
oM badzra ar+g+haM sogs nas /
shab+da sarba pany+tsa rak+ta ba liM ta ma hA pU dza AHhU~M:
gtor ma sman rag sbreng zhing rol mo rgya cher bya'o //
drug pa dzapa? bstod ni /
hU~M hrI:
ngo bo 'od gsal chos sku'i ngang nyid las :
rang bzhin bde stong longs spyod rdzogs skur shar :
thugs rjes gang 'dul sprul sku'i 'gro don mdzad :
dkyil 'khor lha tshogs rnams la phyag 'tshal bstod :
ces rol mo dang bcas pas bstod do //
bdun pa nongs bshags ni thal mo sbyar te /
oM:
bla ma nor lha'i lha tshogs rnams :
bdag la gsan cing dgongs su gsol :
bdag cag ma rig 'khrul pa yis :
phyag rgya ma gsal dzapa? bzlas g.yel :
ting 'dzin dgongs pa'i rtsal ma rdzogs :
bying rgod 'chal bar gyur pa sogs :
nongs par gyur pa ci mchis kun :
snying nas 'gyod pas mthol bshags na :
sgrib med tshangs pa'i dngos grub stsol :
yi ge brgya pa bzlas shing dgongs pa bskyangs la /
a a a :
brgyad pa 'dod pa'i don la gsol ba 'debs pa ni /
oM:
'dod rgu'i mchog stsol dngos grub ster :
rtsa gsum kun 'dus yid bzhin nor :
gu ru pad+ma saM b+ha wa :
rigs bzhi'i mgon po dzam+b+ha la :
nor bdag gnod sbyin 'jig rten skyong :
bye ba bsam gyis mi khyab pa'i :
dkyil 'khor lha tshogs thams cad la :
phyag 'tshal mchod bstod gsol ba 'debs :
byin gyis rlobs shig bar chad sol :
dngos grub stsol cig longs spyod spel :
rten 'dir bzhugs shing phrin las mdzod :
'khor 'das kun gyi legs tshogs dang :
snod kyi dge mtshan bcud kyi g.yang :
lha mi klu dang gnod sbyin gyi :
zas nor rin chen 'byor pa'i sprin :
cang shes rta dang rkang bzhi phyugs :
lo tog 'bru dang rtsi shing sman :
tshe ring nad med bkra shis dpal :
chos dang rigs kyi brgyud 'dzin sogs :
mdor na srid zhi'i phun tshogs kun :
'bad pa med par dbang du sdus :
zad med chu bo'i rgyun ltar spel :
ci bsam yid bzhin 'grub pa dang :
bkra shis bde skyid ldan par mdzod :
dgu pa g.yang 'gugs ni /
bdag mdun dkyil 'khor gyi gtso bo'i thugs ka nas 'od zer dmar ser nyi ma bye ba'i gzi 'od lta bu 'phros pas :
'khor gyi dzam+b+ha la rigs bzhi :
nor bdag gnod sbyin 'jig rten skyong ba bsam gyis mi khyab pa'i thugs rgyud bskul zhing dam tshig dran par byas pas :
de rnams kyi thugs ka nas rang 'dra ba'i sprul pa dang yang sprul nyi zer gyi rdul ltar 'tshubs shing glog ltar 'khyugs :
'od dang 'od zer 'bar zhing g.yo bas 'khor 'das snang srid snod bcud kyi khams thams cad la khyab pas 'jig rten dang 'jig rten las 'das pa'i phywa g.yang longs spyod dngos grub thams cad bkra shis rdzas rtags 'ja' 'od thig le'i rnam par spyan drangs te mdun bskyed dang sgrub rdzas dbyer med pa la thim pas 'dod dgu'i dpal gyi 'byor pa char bzhin du babs par bsam la mda' dar g.yab :
bdug spos dri zhim po 'thul :
dbyangs dang rol mo snyan pos 'di skad ces bskul lo :
hU~M hrI:
'od gsal spros dang bral ba'i ye shes las :
srid dang zhi ba'i zhing khams longs spyod dang :
'dod rgu'i 'byor pa'i dngos por snang ba kun :
thams cad lhun gyis grub pa'i pho brang che :
phyi ltar bkra shis gter gyi bum bzang la :
nang ltar ye shes rol pa'i gzhal med khang :
gsang ba rtsa gsum nor lha'i dkyil 'khor du :
dgyes bzhin bzhugs pa'i lha tshogs rab 'byams kun :
rnal 'byor mos pa'i gdung bas gsol 'debs shing :
sngon gyi thugs dam zhal bzhes rgyud bskul na :
mkhyen brtse ye shes rgyas pa'i klong yangs nas :
'dod rgu'i dngos grub char bzhin dbab tu gsol :
sku gsung thugs yon phrin las rmad po ches :
srid zhi'i dpal gyi 'byor pa'i byin chen phob :
glog ltar myur ba'i thugs rje'i nus stobs kyis :
'khor 'das kun gyi phywa g.yang gnas 'dir sdus :
lha dang sgrub rdzas dbyer med rten la stims :
bkra shis longs spyod rgyas pa'i phrin las mdzod :
hU~M hrI:
dbus kyi phyogs nas dngos grub bskul ba'i lha :
rtsa gsum kun 'dus o rgyan rin po che :
yid bzhin nor bu pad+ma saM b+ha wa :
gser mdog brjid chags snang srid zil gyis gnon :
phyag g.yas rdo rje rin chen rgyal mtshan 'phyar :
g.yon pas dgos 'byung rin chen snod mchog bsnams :
rig 'dzin dpa' bo mkha' 'gro'i 'khor bcas la :
phyag 'tshal mchod pa 'bul lo dngos grub stsol :
steng 'og bar gsum 'khor 'das snod bcud kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
mchog dang thun mong dngos grub gnas 'dir stsol :
hU~M hrI:
shar gyi phyogs nas dngos grub bskul ba'i lha :
'gyur med sku yi nor bdag dzaM b+ha la :
dkar gsal rdo rje'i be con ne'u le 'dzin :
bde gshegs rigs kyi nor lha'i tshogs bcas la :
phyag 'tshal mchod pa 'bul lo dngos grub stsol :
shar phyogs dag pa'i zhing khams rab 'byams kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
mchog dang thun mong dngos grub gnas 'dir stsol :
hU~M hrI:
lho yi phyogs nas dngos grub bskul ba'i lha :
yon tan 'dod dgu'i nor bdag dzaM b+ha la :
ser gsal yid bzhin dbang rgyal ne'u le 'dzin :
rin chen rigs kyi nor lha'i tshogs bcas la :
phyag 'tshal mchod pa 'bul lo dngos grub stsol :
lho phyogs dag pa'i zhing khams rab 'byams kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
mchog dang thun mong dngos grub gnas 'dir stsol :
hU~M hrI:
nub kyi phyogs nas dngos grub bskul ba'i lha :
'gag med gsung gi nor bdag dzaM b+ha la :
dmar gsal pad+ma'i lcags kyu ne'u le 'dzin :
pad+ma'i rigs kyi nor lha'i tshogs bcas la :
phyag 'tshal mchod pa 'bul lo dngos grub stsol :
nub phyogs dag pa'i zhing khams rab 'byams kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
mchog dang thun mong dngos grub gnas 'dir stsol :
hU~M hrI:
byang gi phyogs nas dngos grub bskul ba'i lha :
lhun grub phrin las nor bdag dzaM b+ha la :
ljang nag thod khrag dang ni ne'u le 'dzin :
las kyi rigs kyi nor lha'i tshogs bcas la :
phyag 'tshal mchod pa 'bul lo dngos grub stsol :
byang phyogs dag pa'i zhing khams rab 'byams kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
mchog dang thun mong dngos grub gnas 'dir stsol :
hU~M hrI:
shar lho mtshams nas dngos grub bskul ba'i lha :
lha yi dge bsnyen tshogs bdag glang po'i gdong :
chu shel mdog can la phug nor bu bsnams :
lha yi rigs kyi nor lha'i tshogs bcas la :
phyag 'tshal mchod pa 'bul lo dngos grub stsol :
steng phyogs lha yi yul gyi bde skyid dang :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
'dod dgu'i dngos grub char bzhin 'beb par mdzod :
hU~M hrI:
lho nub mtshams nas dngos grub bskul ba'i lha :
'phags ma nor rgyun lha mo gser gyi mdog :
phyag gnyis mchog sbyin 'bras kyi snye ma bsnams :
gnas yul zhing skyong nor lha'i tshogs bcas la :
phyag 'tshal mchod pa 'bul lo dngos grub stsol :
bar phyogs mi yi 'bru nor stobs rtsal dang :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
'dod dgu'i dngos grub sa ltar brtan par mdzod :
hU~M hrI:
nub byang mtshams nas dngos grub bskul ba'i lha :
dbang mdzad ku ru kul+le rA ga'i mdog :
phyag gnyis pad+ma'i lcags kyu zhags pa bsnams :
klu yi rigs kyi nor lha'i tshogs bcas la :
phyag 'tshal mchod pa 'bul lo dngos grub stsol :
'og phyogs klu yi yul gyi 'byor pa dang :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
'dod dgu'i dngos grub mtsho ltar bskyil bar mdzod :
hU~M hrI:
byang shar mtshams nas dngos grub bskul ba'i lha :
rgyal chen rnam sras ljang ser khros pa'i nyams :
phyag gnyis rin chen rgyal mtshan ne'u le 'dzin :
gnod sbyin rigs kyi nor lha'i tshogs bcas la :
phyag 'tshal mchod pa 'bul lo dngos grub stsol :
byang phyogs gnod sbyin yul gyi nor bu'i gter :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
'dod dgu'i dngos grub me ltar 'bar bar mdzod :
hU~M hrI:
shar lho'i grwa nas dngos grub bskul ba'i lha :
gnod sbyin sde dpon chen po nor bu bzang :
dkar ser yid bzhin rin chen ne'u le 'dzin :
bang mdzod dbyig gi nor lha'i tshogs bcas la :
phyag 'tshal mchod pa 'bul lo dngos grub stsol :
gser dngul nor bu rin chen sna tshogs kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
zad med nor gyi dngos grub bstsal du gsol :
hU~M hrI:
lho nub grwa nas dngos grub bskul ba'i lha :
gnod sbyin sde dpon chen po re man+ta :
dmar ser shel gyi ral gri ne'u le 'dzin :
cang shes rta yi nor lha'i tshogs bcas la :
phyag 'tshal mchod pa 'bul lo dngos grub stsol :
myur mgyogs rdzu 'phrul shugs ldan rta mchog gi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
cang shes rta yi dngos grub bstsal du gsol :
hU~M hrI:
nub byang grwa nas dngos grub bskul ba'i lha :
gnod sbyin sde dpon chen po dbang gi lha :
chags pa'i mdangs can mdung dar ne'u le 'dzin :
zas gos bcud kyi nor lha'i tshogs bcas la :
phyag 'tshal mchod pa 'bul lo dngos grub stsol :
bcud ldan bza' btung reg 'jam gos mchog gi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
yid mthun zas gos dngos grub bstsal du gsol :
hU~M hrI:
byang shar grwa nas dngos grub bskul ba'i lha :
gnod sbyin sde dpon chen po ku be ra :
mthing nag ral gri dang ni ne'u le 'dzin :
rkang bzhi phyugs kyi nor lha'i tshogs bcas la :
phyag 'tshal mchod pa 'bul lo dngos grub stsol :
yid bzhin 'dod pa 'jo ba'i nor phyugs kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
rkang bzhi phyugs 'phel dngos grub bstsal du gsol :
hU~M hrI:
dkyil 'khor shar sgo'i dngos grub bskul ba'i lha :
dpal ldan rgyal po chen po yul 'khor srung :
dkar gsal zhi 'dzum rin chen pi waM sgreng :
shar phyogs 'jig rten skyong ba'i tshogs bcas la :
phyag 'tshal mchod pa 'bul lo dngos grub stsol :
shar phyogs 'jig rten rab 'byams thams cad kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
dbul phongs sdug bsngal zhi ba'i dngos grub stsol :
hU~M hrI:
dkyil 'khor lho sgo'i dngos grub bskul ba'i lha :
dpal ldan rgyal po chen po 'phags skyes po :
mthing nag khro gtum ral gri 'bar ba bsnams :
lho phyogs 'jig rten skyong ba'i tshogs bcas la :
phyag 'tshal mchod pa 'bul lo dngos grub stsol :
lho phyogs 'jig rten rab 'byams thams cad kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
mi mthun tshar gcod drag po'i dngos grub stsol :
hU~M hrI:
dkyil 'khor nub sgo'i dngos grub bskul ba'i lha :
dpal ldan rgyal po chen po spyan mi bzang :
dmar smug chags nyams sbrul gyi zhags pa skyil :
nub phyogs 'jig rten skyong ba'i tshogs bcas la :
phyag 'tshal mchod pa 'bul lo dngos grub stsol :
nub phyogs 'jig rten rab 'byams thams cad kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
khams gsum dbang sdud dbang gi dngos grub stsol :
hU~M hrI:
dkyil 'khor byang sgo'i dngos grub bskul ba'i lha :
dpal ldan rgyal po chen po rnam thos sras :
gser mdog brjid chags nor bu'i be con gdengs :
byang phyogs 'jig rten skyong ba'i tshogs bcas la :
phyag 'tshal mchod pa 'bul lo dngos grub stsol :
byang phyogs 'jig rten rab 'byams thams cad kyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
tshe bsod dpal 'byor rgyas pa'i dngos grub stsol :
hU~M hrI:
gzhan yang mchog thun dngos grub bskul ba'i lha :
sprin ltar gtibs pa'i rtsa gsum nor lha'i tshogs :
gang 'dul skur ston sna tshogs rgyan gyis mdzes :
rab 'byams nor lha 'dus pa'i dkyil 'khor lhar :
phyag 'tshal mchod pa 'bul lo dngos grub stsol :
'jig rten 'jig rten 'das pa'i khams kun gyi :
legs pa'i dpal dang phywa g.yang longs spyod kun :
dar dkar g.yab cing klad nas spyan 'dren na :
thogs pa med par bkra shis gnas 'dir sdus :
'dod dgu yid bzhin 'byor pa'i dngos grub stsol :
hU~M hrI:
dkyil 'khor lha tshogs rab 'byams thams cad kyi :
ye shes gzi byin thugs rje'i nus stobs skyed :
gnod sbyin nor lha gter bdag bye ba'i tshogs :
zhal bzhes dam tshig gnyan po rjes su dgongs :
lha klu gza' skar sa bdag brtan ma'i tshogs :
las kyi rdzu 'phrul myur mgyogs glog ltar 'khyugs :
bod skyong gzhi bdag dkar phyogs dga' ba'i tshogs :
rdo rje'i tha tshig ma g.yel phrin las mdzod :
de ring bkra shis dge ba'i gnas 'di ru :
phywa g.yang 'dod dgu'i dngos grub char ltar phob :
rab 'byams rigs lnga sgyu 'phrul drwa ba'i zhing :
mi zad longs spyod rgyan gyi phywa g.yang khug :
stong gsum phyogs bcu'i 'jig rten thams cad kyi :
snod bcud dpal gyi 'byor pa'i phywa g.yang khug :
sa chu me rlung 'byung ba chen po bzhi'i :
dwangs ma gzi brjid nus pa'i phywa g.yang khug :
'jig rten mngon par mtho ba'i dpung rnams kyi :
tshe dang blo gros stobs rtsal phywa g.yang khug :
nyan rang 'phags dang so skye'i tshogs rnams kyi :
mkhyen brtse nus pa'i ye shes phywa g.yang khug :
shar phyogs dri za'i yul gyi lang tsho dang :
rgya nag btsan brjid khrims kyi phywa g.yang khug :
lho phyogs grul bum dbyangs kyi snyan 'gyur dang :
rgya gar dam pa'i chos kyi phywa g.yang khug :
nub phyogs klu dbang nor bu'i bang mdzod dang :
stag gzig nor gyi 'byor pa'i phywa g.yang khug :
byang phyogs gnod sbyin gter gyi bum bzang dang :
ge sar dpa' rtsal ldan pa'i phywa g.yang khug :
tshe ring nad med dge ba'i phywa g.yang khug :
dbul phongs sdug bsngal zhi ba'i phywa g.yang khug :
'bru nor longs spyod rgyas pa'i phywa g.yang khug :
rta phyugs rkang 'gros 'phel ba'i phywa g.yang khug :
bza' btung gos rgyan 'byor pa'i phywa g.yang khug :
khams gsum dbang du 'du ba'i phywa g.yang khug :
srid gsum zil gyis gnon pa'i phywa g.yang khug :
snyan grags stong gsum khyab pa'i phywa g.yang khug :
chos brgyud chu ltar ring ba'i phywa g.yang khug :
mi rgyud chad pa med pa'i phywa g.yang khug :
log 'dren dgra bgegs 'dul ba'i phywa g.yang khug :
nyin mtshan bkra shis bde gshegs phywa g.yang khug :
phywa khug g.yang skyobs dngos grub gnas 'dir stsol :
zhes gsol zhing :
rtsa sngags sham can dang :
nor lha spyi'i sngags kyi mthar :
khu ye puSh+TiM ku ru ye sarba sid+d+hi pha la b+h+rU~M:
zhes brjod cing brtan par bya'o :
bdun pa dbang dang dngos grub blang ba la gnyis /
bsdus pa dang rgyas pa'o //
dang po ni /
oM AHhU~M swA hA badzra sa ma ya kA ya wA ka tsit+ta gu Na karma swa b+hA wa At+ma ko\u0f85 haM:
oM:
shin tu rnam par dag pa yi :
ye shes rig rtsal 'chang ba'i lha :
gdod nas rang dang lhan cig skyes :
rdo rje bzhi yi dbyings su rdzogs :
dam tshig ye shes dbyer med par :
byang chub sems su ro gcig pa'i :
dbang bskur byin rlabs rmad po che :
sku bzhi'i ngo bor lhun gyis grub :
oM badzra sa ma ya hU~M satwaM ho :
kA ya wA ka tsit+ta dz+nyA na badzra dzaHhU~M baM ho :
mdun du bzhugs pa'i ye shes pa :
rang dang dbyer med brtan cing mnyes :
gsal snang rdzogs pa'i ting 'dzin la :
mnyam par bzhag pas lam du khyer :
gnyis pa rgyas pa ni /
ji ltar bltams pa sogs kyis khrus byas /
hU~M hU~M hU~M sogs kyis yungs thun gyis brab cing gu gul bdug pas bgegs bsal /
badzra rak+Sha rak+Sha b+h+rU~M gyis srung 'khor bsgom /
hU~M hrI:
snying po byang chub sems kyi dkyil 'khor du :
ye shes sgyu mar rol pa'i lha tshogs rnams :
mi 'da' rdo rje'i dam tshig rjes dgongs la :
byin rlabs dbang dang dngos grub bstsal du gsol :
zhes gsol ba 'debs /
na mo :
bdag dang mkha' mnyam sogs kyis rgyud sbyang /
gzhan la bskur na /
khyed rang skad cig gis bla ma nor lha sku mdog gser btso ma lta bu gsang phod paN zhwa chos gos ber phyam gsol ba /
phyag g.yas rdo rje dang bcas pas rgyal mtshan dang /
g.yon dgos 'dod stsol ba'i rin chen sgrom bu 'dzin cing zhabs skyil krung gis pad+ma nyi zla'i gdan la bzhugs pa'i gnas gsum du oM AHhU~M gsum gsal zhing 'bar bar gyur par bsam /
zhes brda sbyar /
bdag mdun dkyil 'khor gyi gtso bo'i thugs ka nas 'od zer sogs /
hU~M hrI:
'od gsal spros dang bral ba'i sogs lhu gcig rjes /
hU~M hrI:
dkyil 'khor lha tshogs rab 'byams sogs /
rtsa sngags sham can /
nor lha spyi sngags /
khu ye puSh+TiM sogs brjod cing me tog 'thor la brtan par bya /
gter bum rtsa gsum nor lha'i pho brang dngos su gsal ba'i lha tshogs rnams kyi sku las byin rlabs dngos grub 'ja' zer thig le'i rnam par thim pas rtsa gsum nor lha'i sku'i nus pa 'bar bar gyur /
oM:
bkra shis gter gyi bum pa bzang po na :
rab 'byams rtsa gsum nor lha'i dkyil 'khor bzhugs :
mchog thun re skong yid bzhin char 'beb pa'i :
byin rlabs dbang dang dngos grub bstsal du gsol :
sngags mthar /
sarba sid+d+hi kA ya a d+hiSh+ThA na tiSh+Tha oM:
g.yang chang thogs la /
g.yang chang 'khor 'das kyi dwangs bcud 'dus pa btungs pas ngag la rtsa gsum nor lha'i gsung gi nus pa 'bar bar gyur /
A:
longs spyod 'dzad med rin chen snod mchog tu :
'khor 'das dwangs ma bdud rtsi'i rgyun gyis gang :
tshe dang blo gros dpal 'byor rab rgyas pa'i :
nus pa sngags kyi dngos grub bstsal du gsol :
sngags mthar /
sarba sid+d+hi wA ka a d+hiSh+ThA na tiSh+Tha A:
zhes phyi mi la mi sbyin par btung ngo //
g.yang rdzas thogs la /
lha mi'i longs spyod srid zhi'i 'dod yon gyi dngos grub blangs pas yid la rtsa gsum nor lha'i thugs kyi byin rlabs zhugs pas 'dod rgu'i yon tan dang phrin las lhun gyis grub pa'i dngos grub la dbang 'byor par gyur par bsam la /
hU~M:
mi 'gyur snying po thugs kyi thig le ru :
srid dang zhi ba'i bcud rnams kun bsdus pas :
dge legs yon tan nam mkha' mnyam par 'phel :
'dod rgu lhun gyis grub pa'i dngos grub stsol :
sngags mthar /
sarba sid+d+hi tsit+ta a d+hiSh+ThA na tiSh+Tha hU~M:
zhes bza' btung rol lo //
g.yang rdzas rnams bdag gir bya /
bum pa re zhig dkyil 'khor gyi dbus su bzhag go /

//spyi don gsum pa rjes kyi bya ba la /
dang po tshogs kyi dga' ston spel :
gnyis pa bskul zhing gtor ma skyong :
gsum pa bod khams brtan ma mchod :
bzhi pa las mjug bro yis bsdu :
lnga pa bskyed pa'i gsal snang bsdu :
drug pa zung 'jug sgyu mar spyod :
bdun pa smon lam shis brjod kyis :
bsags pa'i las rnams don yod 'gyur :
zhes pa ltar las dang po la lnga /
byin rlabs /
spyan 'dren /
mchod pa /
longs spyod /
lhag ma bsngo /
dang po ni /
tshogs kyi yo byad la bsang chu 'thor zhing /
raM yaM khaM:
bdag nyid lhar gsal thugs ka'i sa bon las :
raM yaM khaM 'phros tshogs rdzas dngos 'dzin sbyangs :
'bru gsum 'od kyis ye shes bdud rtsir bsgyur :
'dod yon mchod sprin nam mkha' gang bar gyur :
oM AHhU~M:
gnyis pa spyan 'dren ni /
hU~M hU~M hU~M:
bzhengs shig sku gsum rgyal ba rgya mtsho'i tshogs :
'od gsal spros dang bral ba'i ngang nyid las :
bdag cag tshogs gsag sgrib pa sbyong slad du :
ye shes sgyu mar rol bzhin gshegs su gsol :
badzra sa ma ya dza dza :
gsum pa mchod pa la gsum gyi /
tshogs phud dang po 'bul ba ni /
oM AHhU~M:
tshogs kyi ngo bo ye shes bdud rtsi'i sprin :
rnam pa 'dod yon lha mos nam mkha' gang :
zag med bde ba chen po'i longs spyod 'dis :
rtsa gsum dkyil 'khor lha tshogs mnyes gyur cig :
sarba ga Na tsakra pU dza ho :
bar pa skong bshags ni /
ho :
thog med bsags pa'i sdig sgrib nyes ltung dang :
khyad par rtsa ba yan lag dam tshig las :
'gal zhing nyams par gyur pa thams cad kun :
'dod yon tshogs kyi mchod pas bskang zhing bshags :
sa ma ya shud+d+he a :
tha ma bsgral mchod ni /
hU~M:
dpal chen thugs sprul rdo rje'i ging ka ras :
gzung 'dzin bdud bgegs tshogs rnams bkug cing bstims :
'od gsal dbyings su bsgral pa'i sha khrag rus :
rtsa gsum dkyil 'khor lha tshogs zhal du bstab :
sarba big+h+nAn sha trUn mA ra ya kha kha khA hi khA hi :
ha ha hi hi hU~M hU~M phaT:
bzhi pa longs spyod pa ni /
las rdor gyis bza' ba g.yas dang btung ba g.yon du thogs nas /
tshogs kyi mchod pa rgyan du rol /
pad+ma'i phyag rgyas blangs la /
a la la ho /
zhes lus dkyil gyi lha tshogs mchod la bde ba'i nyams bskyang ngo //
lnga pa lhag ma gtang ba ni /
gsog 'jog med par lhag ma rnams bsdus gtsang sme bsre /
rig 'dzin bla ma'i sogs smon lam btab /
oM AHhU~M:
lan gsum brjod la zhal chab sman rag gis bran /
e A ral+li hring dza :
zhes lhag mgron bkug la /
b+h+yo :
dpal gyi bka' nyan pho nya'i tshogs :
lhag ma'i longs spyod 'di gsol la :
sngon tshe g.yar dam bcas pa bzhin :
bar chad kun sol mthun rkyen spel :
ma ma hriM hriM ba liM ta khA hi :
gnyis pa bskul zhing chad mdo bsgrag pa ni /
hU~M:
sngon gyi bskal pa'i dang po la :
brgyud gsum bla ma rig 'dzin gyis :
dam la btags pa'i lha 'dre rnams :
chos nyid bden pa'i bka' la nyon :
dbang gi rgyal po pad+ma yis :
dur khrod chen po bsil tshal du :
mkha' 'gro dam can dam la btags :
bod la nyi ma mdzad pa'i tshe :
lha srin thams cad dam la btags :
bdag ni rig 'dzin de yi gdung :
khyod rnams lha 'dre de yi rigs :
sngon tshe slob dpon bka' ma bcag :
da lta rnal 'byor dam ma bkral :
rgyan gyi gtor ma 'di bzhes la :
bcol ba'i phrin las 'grub par mdzod :
zhes chad tho bya /
gsum pa brtan ma skyong ba ni /
gtor gzhong bdud rtsis bshal la gtor mar blugs shing /
hU~M:
rgya gar yul gyi tshu rol dang :
bal po'i yul gyi pha rol mthar :
a su ra yi brag phug tu :
rig 'dzin rdo rje drag po dang :
slob dpon bA su d+hA ra yis :
zhing chen brdal ba'i khri steng du :
tshogs kyi gral du bcug nas kyang :
dam tshig bdud rtsi byin pa yis :
brtan ma chen mo bcu gnyis rnams :
tha tshig dam bca' ji bzhin du :
mchod gtor bdud rtsi 'di bzhes la :
rnal 'byor bcol ba'iphrin las sgrubs :
oM ma ma :
la la :
le le :
taM taM:
te te :
kha rak+ma :
ma ma sring 'gro ma hU~M b+h+yo hU~M:
bzhi pa las mjug bro yis bsdu ba ni /
gtor gzhong sbub la rdo rjes bsnol mar mnan la /
hU~M:
rta yi brtul zhugs chen po ni :
dbang chen rngams pa'i sgra sgrog cing :
dpal gyi rta skad tse re re :
rol pa'i rta bro chems se chem :
gzung 'dzin ltar snang dam sri'i tshogs :
rdzogs pa chen po'i klong du mnan :
oM AHhU~M badzra kro d+ha h+ya grI wa oM b+h+rU~M hrIHphaT:
hU~M satwam+b+ha ya laM nan :
lnga pa bskyed pa'i gsal snang bsdu ba la gsum /
dkyil 'khor lha la mchod bstod bzod gsol bya ba /
dngos grub blang ba /
bsdu rim dngos so //
dang po mchod bstod bzod gsol rnams dzapa? bstod dus ltar bya /
gnyis pa dngos grub blang ba sgrub rten spyi bor blangs shing bdud rtsi btung la /
hU~M hrI:
snying po byang chub sems kyi dkyil 'khor du :
ye shes sgyu mar rol pa'i lha tshogs rnams :
mi 'da' rdo rje'i dam tshig rjes dgongs la :
byin rlabs dbang dang dngos grub bstsal du gsol :
gu ru d+he wa DA ki nI kA ya wA ka tsit+ta gu Na karma sarba sid+d+hi pha la hU~M:
rtsa khams bdud rtsi'i dwangs mas gang :
mchog gi dngos grub mngon du gyur :
dwangs ma'i 'od zer phyogs bcur 'phros :
thun mong dngos grub 'bad med 'grub :
rnam kun dkyil 'khor 'khor lo dang :
dbyer med chen por byin brlabs gyur :
gsum pa dkyil 'khor bsdu ba ni /
mdun bskyed rten yod na /
oM/
'dir ni gzugs dang lhan cig tu //
'khor ba srid du bzhugs nas kyang //
nad med tshe dang dbang phyug dang //
mchog rnams legs par bstsal du gsol //
oM su pra tiSh+Tha badzra ya swA hA/
rdul tshon yin na /
oM/
khyed kyis sems can sogs /
badzra muH
gang ltar yang /
hU~M hU~M hU~M:
snod bcud lhar gsal ba thams cad rang la thim /
rang yang thugs ka'i sa bon la thim /
de yang mi dmigs pa 'od gsal gyi ngang du mnyam par gzhag
/drug pa zung 'jug sgyu ma lta bu'i rgyun gyi spyod lam ni /
phaT phaT phaT:
slar yang chu las nya ldang ba'i tshul gyis rang nyid gtso bo'i skur gsal ba'i spyi bor oM/
mgrin par AH
thugs kar hU~M yig gis mtshan par gyur /
oM AHhU~M badzra kA bA tsi rak+Sha haM:
snang grags rig gsum lha sngags ye shes kyi rol par blta zhing spyod lam thams cad don yod par bya'o //
bdun pa smon lam dang shis brjod la gnyis las /
dang po dge rtsa rnams 'khor gsum yongs su dag pa'i bsngo bas rgyas gdab pa ni /
ho :
rig 'dzin nor lha'i dkyil 'khor bsgrubs pa'i mthus :
bdag dang mtha' yas sems can ma lus kun :
phrin las rnam bzhi lhun gyis grub pa dang :
'od gsal chos sku'i dbyings su grol bar shog :
gnyis pa shis pa brjod pa ni /
me tog 'thor zhing rol mo sna tshogs bsgrags la /
rtsa brgyud bla ma'i byin rlabs snying la zhugs :
yi dam mkha' 'gro lus dang grib bzhin 'grogs :
chos skyong srung mas bar chad kun bsal nas :
mchog thun dngos grub 'grub pa'i bkra shis shog :
ces shis pa brjod pas mtha' brgyan par bya'o //
!
//bzhi pa 'phros don ni /
gter bum yod pa'am /
yang na g.yang rdzas gang yod mdzod kyi phugs su bzhag
/mchod pas mdun bdar /
'dod gsol ltar brtan bzhugs byas nas sgrom la sogs pa sgo bsdam /
hU~M:
dpal ldan rgyal po chen po sde bzhi rnams :
bkra shis rtsa gsum nor lha'i sgo srungs la :
dngos grub 'dzad med yun du brtan pa dang :
dus dang dus su thugs rjes sgo dbye gsol :
zhes rten snying brjod cing me tog 'thor la shis brjod bya'o //
yang sngon nas g.yang rten sgrom nang du bzhugs pa slar sgrub phyir sgo dbye na 'don bya sngar ltar la rten snying mi brjod par rol mo dang bcas g.yang rten sgrub dkyil du gdan drang ngo //
gong ltar dkyil 'khor sogs ma grub na tshom bu tsam la brten la gter bum bsgrub rung zhing /
dkyil 'khor gter bum gnyis ka med na dbang gi gtor ma ri rab gter bum nor bus mtshan pa bza' btung g.yang rdzas ci 'byor bshams la phrin las dkyus ltar ram /
tshogs dang gtor skyong sogs ma grub kyang chog cing /
shin tu bsdu na phrin las snying po'i rnal 'byor gyi chings kyis bcings te g.yang 'gugs mthar mchod bstod nongs bshags bya /
dngos grub len skabs yon bdag sogs tshogs nas g.yang rdzas gtad /
gtor ma bgo zhing bza' bar 'dod na lha rnams bdud rtsir zhu bar bsam mo //
shin tu rgyas na dkyil 'khor sogs rgyas spros dang dzapa? rgyun dang skabs su rgyan gos bzang pos dkyil 'khor bskor zhing byin 'beb bya ba dang /
phrin las sngon rjes gnyis phrin las rgyas pa ltar bya'o //
bskal pa mtha' yas tshogs gnyis bsags pa yi //
pad+ma'i thugs mtsho shin tu zab pa nyid //
brtse bas rab bsrubs bum bzang 'gro ba'i dpal //
rab mtho lhun po'i rtse ru sbas pa de //
skal bzang shing rtas 'dzam gling 'di ru drangs //
slar yang legs bshad bzang pos kha bye bas //
'gro mang 'dod dgu'i nor la longs spyod cing //
tshogs gnyis yongs su rdzogs pa'i rgyu ru shog
/ces sprul pa'i gter chen 'gro 'dul 7mchog gyur bde chen gling pas ljags bsgrigs su mdzad pa la gsal byed kha skong phran tshegs dang bcas dag par byed pa po pad+ma gar dbang blo gros mtha' yas so //
dge legs 'phel ///
/
