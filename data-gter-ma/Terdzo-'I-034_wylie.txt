\u0f01\u0f83:
bod khams bde thabs chos bcu yi :
bstan pa srung ba'i skor bzhi las :
gshin rje 'jigs byed rol pa bzhugs :
\u0f88\u0f88\u0f88
'gro ba spyi dang bod 'bangs kyi :
skyabs gcig o rgyan rje la 'dud :
yang cig lha sras bdag nyid kyis :
gu ru rje la gsol btab pa :
ma 'ongs sum cu kha ral la :
bod khams sdug bsngal la spyod cing :
bstan pa nyams shing 'jig pa na :
bar chad rkyen gyi sna khrid bgegs :
bstan pa'i dgra bo bsgral ba'i phyir :
thabs dang man ngag ci bgyi zhus :
gu ru rje yis bka' bstsal pa :
sangs rgyas bstan pa la sdang ba :
nyams pa bdun ldan bsgral ba dang :
byad ma rbod gtong zlog pa dang :
phyi pa'i ngan sngags 'phrul 'khor bshig :
bar chad bgegs rkyen tshar gcad cing :
chag chen ngan pa bzlog pa'i phyir :
dpal chen 'jam dpal gshin rje'i gshed :
'jigs byed rol pa la bsten nas :
byang chub sgrub cing srung zlog gsad :
sgrub dang las sbyor 'di ltar bya :
dpa' bo 'jam dpal skyabs su gzung :
byang chub sgrub pa'i bgegs gzhom zhing :
'gro la phan dang bde ba bsgrub :
bstan pa bsrung bar sems bskyed do :
snod bcud kun tu gzigs kyi zhing :
bdag nyid 'jam dpal ye shes sems :
dmar gsal ral gri pusti 'dzin :
dar dang rin chen rgyan gyis spras :
skyil krung pad zla'i gdan la bzhugs :
sangs rgyas byang sems kun gyis bskor :
oM wA gI shwa ra muM:
de nyid gnas 'gyur gshin rje'i gshed :
mthing nag dbyug to 'khor lo 'dzin :
oM ya mAn+ta ka hU~M hU~M phaT:
snod bcud gshin rje rol pa'i zhing :
sku las sprul pa'i khro tshogs 'phros :
'byung po gdon gyi tshogs rnams la :
mchod sbyin gtor ma 'dod yon sbyin :
khro chung dbyug to thogs pa yis :
bar chad bgegs rnams thams cad gzhom :
phyag mtshan 'khor lo rdul ltar 'tshubs :
kun kyang gnam lcags zhun du 'dril :
snang srid 'khor lo rtsibs bcur 'bar :
mtshon cha'i bu yug me rlung 'tshubs :
sus kyang gzhom gzhig med pa'i nang :
dur khrod rol pa'i sa gzhi la :
dregs pa brtsegs pa'i zhal yas khang :
yi dwags glang rgod bsnol ba'i khrir :
pad+ma nyi ma'i gdan steng du :
dpal chen 'jigs byed gshin rje'i gshed :
mun pa 'khyil ba'i mdog lta bu :
rtsa zhal ma he khros pa yi :
rwa la ye shes me chen 'bar :
mthing ser dmar ljang dbu lnga la :
spyan ni bco lnga nyi ltar 'bar :
stobs bcu rdzogs pa'i phyag bcu yis :
gri gug 'khor lo rdo rje dang :
be con ral gri g.yas na 'dzin :
thod khrag lcags kyu gtun shing dang :
dgra satwa mdung thung g.yon na bsnams :
zhabs bzhi brkyang bskum bdud bzhi brdzis :
sbyor ba'i yum mchog bai tA li :
dgra satwa thod khrag 'dzin pas 'khyud :
spu gri 'bar ba'i gshog pa gdengs :
thod skam 'bar bas dbu la brgyan :
glang chen zhing lpags stod du gsol :
stag gi pags pa'i sham thabs mdzad :
thod phreng do shal rus rgyan drug :
sbrul rigs lnga yi chas gsol nas :
khrag zhags thal bas byugs nas su :
gar dgu dpal gyi rol pas 'gying :
sgrol yum e ka dzA Ti ma :
smug nag spu gri mi snying bsnams :
phyogs bzhir 'khor lo rtsibs bzhi la :
ya ma rA dza myos byed 'bar :
ma ru tse dang ral pa dgu :
mthing ser dmar ljang zhal gsum ldan :
phyag drug 'jigs pa'i mtshon cha 'dzin :
sbyor dang sgrol ba'i yum dang bcas :
'bar ba'i gzhal yas bar khyams su :
nag 'joms phya sang brag 'joms dang :
a ba glang mgo ya ba ti :
mig dmar tel pa rmigs pa dang :
chos rgyal 'bar ba thod dbyug can :
'chi bdag bcu gnyis yum dang bcas :
sgo bzhir rgod dang stag gi mgo :
kang+ka lcags spyang gdong can rnams :
mu ran gri thogs ging chen bzhi :
mdung dar thogs pa'i bdud chen bzhi :
shwa thogs rtsis bzhi shan pa bzhi :
gzhan yang ma gshin sprul pa'i 'khor :
'jam dpal nyid kyi rtsal las snang :
hU~M:
mgon po kun gzigs zhing khams nas :
'jam dpal dpa' bo spyan 'dren no :
gshin rje rol pa'i dur khrod nas :
dpa' bo bdud dgra bdud 'dul ba :
'jigs byed rol pa gshin rje'i gshed :
'khor dang bcas pa gshegs su gsol :
oM ya mAn+ta ka hU~M hU~M phaT:
dzaHhU~M baM ho :
sa ma ya tiSh+Tha lhan :
mkha' la sprin ltar 'khrigs pa'i lha :
rang la gnyis su med par thim :
'jam dpal sgyu 'phrul dra ba'i lha :
nam mkhar byon nas byang sems kyis :
ye shes lnga ru dbang bskur zhing :
sku gsung thugs dang dbyer med mdzad :
oM AHhU~M:
oM AHhU~M swA hA:
hU~M:
dur khrod rol pa'i mchod pa sprin ltar gtibs :
dbang po'i me tog gsur chen dud pa'i sprin :
bskal pa'i me phung khrag chen rba klong 'khrugs :
rkang gi dung chen thod rnga 'brug ltar ldir :
sha chen gtor ma ri ltar spungs pa la :
rak+ta'i rgya mtsho bdud rtsis bran pa rnams :
gshin rje'i lha tshogs dgyes pa chen pos rol :
ma hA puSh+pe d+hU pe A lo ke gan+d+he nai bid+yA shab+da ba liM ta rak+ta pU dza ho :
hU~M:
stobs bcu yongs rdzogs 'jam dpal bdud kyi dgra :
'jigs byed zhal la rngam pa'i 'brug sgra sgrog :
mi g.yo thugs mnga' gtum rngams sgrol ba'i las :
thogs med yon tan phrin las rdzogs la bstod :
hU~M:
nga ni 'jam dpal gshin rje'i gshed :
yab ni kun tu bzang po ste :
yum ni kun tu bzang mo yin :
hU~M:
nga ni 'jam dpal gshin rje'i gshed :
mkhyen rab kun gyi bdag po ste :
thabs mkhas kun gyi rgyal po yin :
hU~M:
nga ni 'jam dpal gshin rje'i gshed :
sangs rgyas kun gyi mthu stobs 'dus :
mthu rtsal nga las che ba med :
hU~M:
nga ni 'jam dpal gshin rje'i gshed :
dus gsum sangs rgyas kun gyi rje :
khams gsum kun la nga nyid che :
nga yi gzi brjid mthong bas na :
khro rgyal gzhan rnams dpa' zhum nas :
lag cha 'chor nas gzhan du 'bros :
dregs can thams cad brgyal gyur nas :
dgra dang bgegs rnams phye mar brlag :
gsal brtan nga rgyal bzung byas nas :
oM hrIHSh+TiHbI kr-i tA na na hU~M phaT:
gyad du gyur nas drag sngags bzla :
skad cig ting 'dzin gsal yang rung :
oM ya ma rA dza sa do me ya ya me do ru Na yo da ya ya da yo ni ra ya k+She ya yak+She yats+tsha ni ra ma ya hU~M phaT:
drag sngags 'di nyid bzlas tsam gyis :
chag chen ngan pa kun zlog cing :
nyi ma bzhi la bzlas pa yis :
byang chub sgrub pa'i bgegs rnams bsgral :
log par 'dren pa'i dgra rnams 'chi :
nyams pa bdun ldan bsgral pa yis :
bsod nams tshogs chen rdzogs nas kyang :
sku ni gsal bar bsgom pa yis :
'jam dpal sku dang gnyis su med :
gsal brtan gyad du gyur pa yis :
snang ba lha ru dag nas kyang :
'jam dpal sku yi grub mtha' ste :
byang chub sgrub pa'i rim pa 'o :
sa ma ya :
dang po srung ba'i rim pa ni :
rgyas par stobs chen mchod rten bzhengs :
bsdu na pu ri bca' ba 'am :
dar ram shog bu gtsang ma la :
'khor lo rtsibs bzhi bcu drug dang :
mu khyud gsum ldan bris pa'i nang :
dbus su gang bsrung ming spel ba :   bsgrub bya yul 'khor gtsug lag khang lta bu'i gzugs dang ming spel ba gang 'byor :
de la rtsa ba'i sngags kyis bskor :
'khor lo rnams la grong khyer bkod :   'bru gnyis re :
mu khyud dbyangs gsal rten 'brel snying :
bkod la rdo rwa me ris bskor :
gang bsrung rak+Sha la sogs spel :
lha dang dbyer med rab gnas bya :
sgrub tshe bdag dang dbyer med du :
bdag nyid 'jam dpal he ru ka :
spyi bor 'khor lo dkar por oM:
mgrin par pad+ma dmar por A:
thugs kar mchod rten nang du hU~M:
bar khyams 'khor yug thams cad du :
dmigs pa'i yul du gyur pa   bla ma dang mched grogs dam tshig gtsang ma thugs ka'i hU~M nang la :tshud :
kun kyang lha dang gzhal yas khang :
phyi rol 'khor lo rtsibs bcu pa :
mar rtse phur pa'i dbal lta bu :
dgra bgegs bdud bzhi'i snying la gzir :
rdo rje 'khor lo rin po che :
pad+ma rgya gram ral gri dang :
sa chu me rlung nam mkha'i gur :
sprul pa'i khro tshogs mang po yis :
srung ba'i las rnams mdzad par gyur :   zhal nang du gzigs pa :
lha tshogs rnams kyis srung ba'i sngags :
'brug stong ldir ba lta bur bsgrags :
grong khyer rnams la srung sngags spel :
btsan po'i mkhar rdzong tshud pas na :
drang srong rnams kyi ngan sngags kyis :
bshig par nus pa ma yin no :
byad ma 'bum gyis glags mi rnyed :
'di ni srung ba kun gyi mchog :
sa ma ya :
gnyis pa zlog pa'i rim pa ni :
'khor lo dbus su b+h+yo zlog la :
grong khyer bkod pa srung ba ltar :
mu khyud dmod pa gang shes bri :
mtshon cha phyir bstan me phung bri :
yig 'bru lha yi ngo bor bsgom :
'od zer tsha zhing rtsub pa yis :
zlog pa'i las rnams mdzad par bsam :
sngags rnams bzla zhing rab gnas bya :
'bru nag dug khrag sbyar ba yi :
gtor ma zur gsum zhal ldan pa'i :
nang du bcug gam rtse ru brgyang :
drag rgyan rngam brjid ldan par bya :
tha mar zor rdzas rnams kyis bskor :
sngags pa drag po'i chas su zhugs :
lho yi phyogs su kha bltas te :
'jam dpal khros pa'i ting 'dzin bsgom :
gtor ma raM yaM khaM gis sbyang :
gtor snod gshin rje rol pa'i zhing :
gtor rgyu sha dang rus pa'i ri :
khrag gi rgya mtsho chen por 'khyil :
gtor ma gshin rje'i dmag gi dpung :
dbus su 'jigs byed gshin rje gshed :
phyogs bzhir gshed chen yab yum rnams :
'chi bdag phyogs skyong bcu gnyis dang :
dregs pa chen po sgo ba bzhi :
gri thogs ging chen sde bzhi dang :
dar nag g.yab rdeb bdud po bzhi :
shwa thogs rtsis bzhi shan pa bzhi :
gzhan yang ma gshin sprul pa'i tshogs :
kun kyang mthing nag 'bar ba la :
ma he khros pa'i gdong pa can :
ngur mo'i 'brug sgra 'jigs su rung :
'khor lo bskor zhing lcags kyu 'debs :
ral gris gtubs shing dgra satwas gshag :
tho bas brdung zhing khram la 'debs :
dug rlangs nag po 'thor ba yis :
kun kyang zlog pa'i las rnams mdzad :
ma b+h+yo :
gshin rje rol pa'i dur khrod nas :
dpal chen 'jam dpal dbyings nas bzhengs :
gshin rje'i dmag tshogs 'dir gshegs la :
drag po e yi gdan la bzhugs :
sha khrag rus pa'i mchod pa bzhes :
gnyis med gus pas phyag 'tshal bstod :
sdang ba'i dgra dang gnod pa'i bgegs :
za ba'i 'dre dang phung ba'i sri :
byad ma rbod gtong zlog tu gsol :
zhes bskul zlog sngags drag tu bzla :
phyag mtshan 'khor lo 'bar ba las :
bu yug 'tshubs pa ltar 'phros nas :
byad ma rbod gtong dgra bgegs kyi :
lus gtubs ye shes me yis bsregs :
phyag mtshan nam mkha'i mthar khyab pas :
bar chad ming yang med par bsam :
bar chad chag chen byad rbod sogs :
las 'di brtsams pas zlog pa dang :
bstan pa bshig pa'i 'phrul 'khor ni :
gang gis rtsom pa sa mkhar la :
sgyogs kyis phog pa lta bur 'jig :
sa ma ya :
gsum pa gsad pa'i las sbyor ni :
'khor lo'i dbus su dgra bgegs kyi :
ming rus gzugs byang zag rdzas byugs :
grong khyer gsad pa'i dmod pa sbyar :
che ge mo mA ra ya rbad :
sha khrag zan la nya bo'i gzugs :
de yi snying gar 'khor lo bcug :
dkar byang dmar byang gnyis ka la :
lha dbye 'gugs pa yang yang bya :
che ge mo'i lha srung pra be sha ya phaT:
che ge mo dzaHhU~M baM ho :
ang+ku sha dza :
hU~M:
dug rlangs khol 'dra gshin rje'i dmag tshogs rnams :
bstan la sdang zhing 'gro la 'tshe byed pa'i :
log par 'dren pa bsgral bar dam bcas pa'i :
thugs dam dus la ma g.yel sa ma ya :
hU~M:
nga ni 'jam dpal gshin rje'i gshed :
gshin rje'i rgyal po thams cad dang :
las kyi gshin rje thams cad gson :
las ngan sdig can dgra bo 'dis :
phar la ma rgol tshur la gnod :
bstan la sdang sems ngan pa skyes :
nga yi yid la brnag pa 'di :
mngon shes ldan kun ltos dang shes :
'jam dpal bden pa'i bka' ma gcag :
'jam dpal gshin rje'i rnal 'byor la :
gnod pa'i bdud dang bdud kyi phyogs :
khyod kyis bsgral bar dam bcas pa'i :
sngar smras rjes su bshol med pas :
gsod pa'i 'phrul 'khor khyod kyis chos :
shan pa'i dmag dpung myur bar 'dus :
mtshon cha'i so brdar dus la bab :
hU~M:
nga ni 'jam dpal gshin rje'i gshed :
gshin rje'i rgyal po bka' la nyon :
gshin rje'i rgyal po thams cad kyis :
'khor la bka' nan ma chung zhig :
hU~M:
nga ni 'jam dpal gshin rje'i gshed :
las mkhan thams cad bka' la nyon :
nag po 'joms byed la sogs pa :
las kyi gshin rje thams cad kyis :
dgra la jag par chas re ran :
ya ma rA dza'i bka' nyan pa :
kong rtse brag 'joms la sogs pa'i :
las kyi gshin rje thams cad dang :
dung gi bya rgod mgo can sogs :
lcags kyu thogs pa'i pho nya rnams :
las ngan dgra bgegs 'dir khug cig :
hU~M:
nga ni 'jam dpal gshin rje'i gshed :
khyod kyi bka' nyan mi bsrun pa :
gshin rje a ba glang mgo sogs :
lho phyogs gser gyi stag mgo can :
zhags pa dbyug to thogs pa rnams :
ske nas khrid cing dbyug pas rdungs :
dmigs pa'i 'ben la A be sha :
hU~M:
nga ni 'jam dpal gshin rje'i gshed :
bka' yi blon chen ma ru tse :
khyod kyi mngag gzhug chen po ni :
mig dmar tel pa rmigs pa sogs :
bse yi dur bya kang+ka'i mgo :
lcags sgrog thogs pa khyed rnams kyis :
dmigs pa'i 'ben la dbyer med sdoms :
hU~M:
nga ni 'jam dpal gshin rje'i gshed :
sras mchog ral pa tshar dgu chos :
dmag dpon chos rgyal daN+Di sogs :
lcags kyi spyang ki'i gdong pa can :
dril bu 'khor lo thogs pa rnams :
dgra bgegs myos shing glo snying gdungs :
zhes bskul zhe sdang cher 'khrugs nas :
las gshin dmag tshogs phyogs bcur byer :
dgra bgegs bkug nas rten la bstim :
dmigs pa gang yin mngon sum gyur :
las kyi gshin rje thams cad kyis :
lcags kyus snying gi nr-i tri phug :
'khor los klad khrag zho ltar dkrugs :
de nas glo snying gtubs par bsam :
nyi ma bzhi pa'i drag sngags mthar :
'khor lor bkod pa'i gsang sngags bzla :
rtags rdzogs ling+ga mtshon chas gtubs :
bar pa gtor ma'i nang du bstab :
sman cha khrag dang zhun chen sbyar :
dug shing hom gyi me sbar la :
hU~M:
nga ni 'jam dpal gshin rje'i gshed :
'jigs byed bskal pa'i me chen 'bar :
zhal ni gnam sa tsam du gdangs :
za skal brnag pa 'di zo la :
ming gi lhag ma med par gyis :
che ge mo dz+wa la raM:
thal ba ling+ga'i stod cha bcas :
klu bdud btsan la gtad par bya :
gshin rje'i dmag tshogs dgra la chas :
hU~M:
nga ni 'jam dpal gshin rje'i gshed :
las kyi gshin rje khyed rnams ni :
phar btang tshur la ma ldog cig :
dgra bgegs rnams la thog zor rgyob :
rten gyi yul mkhar med par gyis :
b+h+yo b+h+yo dgra bgegs steng du b+h+yo :
zlog zlog chag chen nyam nga zlog :
dgra bgegs byad ma chag chen ngan pa sha ri b+h+yo zlog :
drag tu bzlas shing rak+ta 'thor :
dar nag phyar zhing drag rol bcas :
gtor ma dgra bo'i phyogs su 'phang :
nad mtshon thog gi char phab ste :
gnod byed rmeg med brlags par bsam :
hU~M:
nga ni 'jam dpal gshin rje'i gshed :
las kyi gshin rje chu srin gdong :
ya mtshan chen po rmad du byung :
za skal dgra 'di khyod la gtad :
las skal bgegs 'di khyod kyis zo :
mnar med dmyal bar khyod gnas pas :
nam yang steng du ma gtang zhig :
che ge mo satwaM b+ha ya nan :
stobs chen dpung mang su yin kyang :
zla gcig las ni mi 'gor 'chi :
bdun rgyud rigs kyang brlag par 'gyur :
sa ma ya :
de nas rdzogs pa'i rim pa yang :
lhar snang thams cad rim par 'dus :
mkha' la sprin chen thim pa ltar :
spros pa med pa'i ngang la gnas :
slar yang bdag nyid dpal gyi sku :
rdo rje'i mkhar du tshud par bsam :
de ltar sku yi sgrub pa mthar phyin nas :
'gro phan gang bgyis byang chub chen por bsngo :
myur du 'jam dpal dpa' bo'i sa thob nas :
mkha' khyab 'gro ba'i dpal du 'byung bar shog :
brgyud gsum bla ma'i byin rlabs sprin ltar gtibs :
yi dam lha yis dngos grub char ltar 'bebs :
rlung ltar myur ba'i dam can phrin las mdzad :
byin chen dngos grub mthu myur bkra shis bsam :
de ltar rim par nges rdzogs sgom pa'am :
yang na gsal snang rdzogs pas thun gcig gis :
nyams su blang na byang chub 'bras bu thob :
bar chad bgegs bral chag chen ngan pa bzlog :
log lta tshar gcod phyi pa'i dmag dpung 'joms :
ngan g.yo'i 'phrul 'khor thams cad ngang gis 'jig :
bkra shis mthu myur drag sngags rgyal po 'di :
da lta nyams longs ma 'ongs don du sbos :
ma 'ongs las 'phro can dang 'phrad nas kyang :
'gro ba'i rkyen zlog bstan pa'i lcags ri yin :
drag sngags kun gyi bcud bsdus 'di lta bu :
drag shul mthu ldan bskyed rim mthar phyin pa'i :
bod yul bstan pa'i lcags ri 'byung ba yi :
sngags pas nyams longs byang chub sems bskyed nas :
bstan dang 'gro ba'i 'gal rkyen bzlog par gyis :
sa ma ya :
rgya rgya :[  \u0f01\u0f83]:
bod khams bde thabs chos bcu yi :
bstan pa srung ba'i skor bzhi las :
rta mgrin bskal pa'i me dpung bzhugs :[ \u0f88\u0f88\u0f88\u0f88 ]gsang sngags ston pa rdo rje 'dzin :
pad+ma thod phreng rtsal la 'dud :
gu ru rje la yang gsol ba :
khyad par bla med gsang ba sngags :
de la bar chad 'byung po'i tshogs :
'dul thabs bdag la bstsal du gsol :
zhus pas gu rus 'di skad gsungs :
gsang sngags rdo rje theg pa yi :
bstan pa tshul bzhin skyong ba la :
bar chad 'byung po byung gyur na :
rta mgrin dbang chen rol pa yi :
gsung gi dngos grub thob pa yi :
las sbyor bskal pa'i me lta bus :
gzhom par byed pa'i man ngag bsgrub :
bla ma'i spyi dpal dkyil 'khor gtso :
mkha' 'gro kun gyi dbang phyug che :
dpal chen rta mgrin lha tshogs la :
byang chub bar du skyabs su gzung :
ma rungs pa rnams tshar gcad phyir :
byang chub mchog tu sems bskyed do :
dpal chen rta mgrin skur bsgoms nas :
sprul pas bgegs rnams thal bar bya :
snang srid ma lus gser gyi ri :
'bar ba'i rtse brgyad khro bo brgyad :
phra men dgu khri dgu 'bum 'phro :
bskal pa'i me dpung mched cing 'bar :
lha dang rig 'dzin srung ma'i tshogs :
mkha' la sprin ltar gtibs nas kyang :
gnas dang lus ngag yid la bstim :
snod rnams dbang chen rol pa'i zhing :
bcud rnams dbang chen yab dang yum :
yo byad phyi nang gsang ba yi :
mchod sprin dpag med mkha' la dkrigs :
de dbus dbang chen rol pa yi :
pho brang chen po 'od du 'bar :
dbus su pad+ma nyi zla la :
hrIHlas gar dbang spyan ras gzigs :
dmar po pad phreng bum pa 'dzin :
gnyis med gsang ba'i yum dang 'khril :
byang chub sems kyis rgyal ba mchod :
'gro ba'i sgrib sbyangs bde la bkod :
oM ma Ni pad+me hU~M hrI:
gar dbang snying rje'i cho 'phrul las :
dur khrod rol pa'i gzhal yas khang :
bdag nyid dbang chen rta skad 'tsher :
dmar nag g.yas dkar g.yon sngo zhal :
rta mgo gsum ldan phyag drug pa :
rdo rje kha T+wAM ral gri g.yas :
dril bu dung dmar sbrul zhags g.yon :
gshog brgyangs dur khrod chas kyis brgyan :
zhabs bzhi klu rgyal pho mo mnan :
yum chen pad+ma gzi ldan ma :
kha T+wAM thod khrag 'dzin pas 'khyud :
byi la pu shud phra men 'gyed :
sku las ye shes me chen 'bar :
phyogs bzhir 'khor lo rtsibs bzhi la :
sras mchog dbang chen sde bzhi ni :
dkar ser dmar ljang zhal gsum ldan :
phyag drug 'jigs pa'i mtshon cha 'dzin :
dbang gi gsang ba'i yum bzhi 'khril :
khyams la zil gnon khro bo brgyad :
yum bcas sgo bzhi dbang mo dang :
mu ran srung ba'i bka' srung tshogs :
gcig las du mar snang ba'i sku :
rgyal ba'i sku gsung thugs kyi dngos :
ye shes lnga la dbang bsgyur bas :
rgyal ba'i dkyil 'khor lhun gyis grub :
dbyings las skur bzhengs mtha' yas pa'i :
ye shes khro rgyal sku gsung thugs :
sprul pa sras bcas spyan drangs nas :
'gugs bstim dbyer med dgyes pa skyed :
sprul pa'i khro mo'i tshogs rnams kyis :
phyag 'tshal phyi nang gsang mchod phul :
e ma hoHche ba'i sku :
nyid kyi gar ni rnam par 'gyur :
rgyal ba'i gsung dbyangs kun la khyab :
g.yo ba med pa'i thugs mchog mnga' ho :
thugs kar ye shes sems dpa' yi :
srog gor nyi ma la gnas pa'i :
rdo rje hrIHyis mtshan pa la :
sngags kyis bskor ba'i 'od zer gyis :
snod bcud dkyil 'khor rnams la phog :
'brug stong ldir ba'i ngur sgra yis :
'khor 'das 'jig rten zhing kun g.yos :
rgyal kun dngos grub char ltar phab :
ma mo mkha' 'gro sprin ltar 'thibs :
dregs pa las la rlung ltar 'tshubs :
dpal gyi gzi brjid chen pos mnan :
dngos grub phrin las 'grub par bsam :
hrIHpad+mAn+ta kr-ita badzra kro d+ha ha ya grI ba hu lu hu lu hU~M phaT:
yang gsang khros pa'i sngags bzlas pas :
grags pa thams cad sngags su thos :
phyogs bcur rgyal ba'i chos nyan nas :
'phags pa'i sa la mngon byed pa :
dbang chen gsung gi grub mtha' 'o :
sa ma ya :
drag sngags sgo nas bsrung ba ni :
rtsibs bzhi rtsibs brgyad la sogs pa'i :
lha gnas 'khor lor sngags bkod pa :
rgyas par bri 'am yang na ni :
lha gnas sa bon bkod pa'i mthar :
drag sngags sham bur srung sngags spel :
chos sman byugs la lhar bsgom mam :
lha yi ngo bo yig 'bru las :
'od 'phros bsgrub bya srung bar bsam :
thugs ka'i sngags phreng las 'phros pa'i :
grangs med lu gu rgyud du sbrel :
sngags sgra 'brug stong sgrog pa yis :
steng 'og phyogs mtshams gang bar khyab :
yi ge 'khor lo'i nang du tshud :
bar chad gang gis mi tshugs bsam :
drag sngags tha mar sngags 'di spel :
che ge mo rak+Sha rak+Sha hrIHhU~M b+h+rU~M:
bar chad bdud kyi phyogs las rgyal :
dur khrod sa la e gru gsum :
'khor lo rtsibs brgyad bris pa'i khar :
'bru nag gtor ma zur gsum bsham :
srung ba'i 'khor lor zlog ces bsgyur :
rtse la brgyangs shing drag rgyan bya :
zor gyi thun dang mchod rdzas bsham :
skad cig dur khrod rol pa'i zhing :
khrag zhag rba klong 'khrugs pa'i dbus :
dgra bgegs bsgral pa'i sha yi ri :
rus pa'i gram bu gcal du bkram :
drag po'i pho brang chen po'i dbus :
dpal chen rta mgrin rgyal po ni :
sde bzhi zil gnon khro bo brgyad :
kun kyang rta gdong 'bar ba'i zhal :
yum dang sgo srung bka' sdod bcas :
sku la dur khrod chas kyis brgyan :
gsung ni rta skad 'brug ltar sgrog :
dmigs med thugs rjes las la rngams :
bskal pa'i me phung 'khrugs ltar bsam :
hU~M:
dbang drag 'bar ba yab yum 'khor dang bcas :
bzhengs shig bzhengs shig dbyings nas bzhengs :
bskul lo bskul lo 'gro ba'i don du skul :
mdzod cig mdzod cig drag po'i phrin las mdzod :
dug gsum sha khrag rus pa'i mchod pa 'bul :
tshar gcod drag po'i phrin las dus la bab :
spro na ma mo'i ging skad kyis :
skul cing rak+ta yang yang phyar :
khrag chen phyogs bcu kun tu gtor :
dpang gzu bden pa yang yang bdar :
phung shul sa la brub khung bya :
dgra'am bgegs chen gnas pa'i rdzas :
de yis ling+ga bzos pa'i nang :
dug khrag gis bris ming byang bcug :
bya 'ug dang ru 'dre 'jigs sogs :
rdzas ngan sbyar ba'i dud pas bdug :
pra be sha yi sngags sham gyis :
phra men mang pos rdzas ngan char :
phab pas rgyab rten bros par bsam :
de nas 'gugs pa'i phyag rgya bcas :
ang+ku sha ya'i sngags sham sbyar :
phra men lcags kyu thogs pa yis :
snying nas bzung zhing bkug pa dang :
dzaHhU~M baM hoHzhes sbyar bas :
phra men rnams kyis zhags pas bcings :
lcags sgrog gis bsdams dril bus myos :
gzugs byang rnams dang dbyer med bsres :
zangs lcags phye ma rbab rdo dang :
yungs dkar dug dang ske tshe'i thun :
khrag sogs sbyar bas brabs nas su :
phra men rnams kyis mtshon cha'i char :
phab pas lus rnams rdul du brlag :
mA ra ya phaT rbad sbyar ba :
rig pa hur phyung thog ltar bzla :
phur pa'i sku stod khro bo la :
sku smad zur gsum dbal dang ldan :
gnas gsum yi ge oM AHhU~M:
hU~M:
rgyal ba'i sku gsung thugs dang ldan :
rtse mor hrIHlas phaT 'phros pas :
dgra bgegs nr-i tri'i srog la bab :
drag po'i yi ge mer 'bar bas :
rtsa yi phung por thog brgyab bzhin :
bsregs shing rdul du brlags par bsam :
rjes su bsad rtags byung ba na :
rnam shes a yi rang bzhin du :
rta mgrin rgyal po'i thugs kar bstim :
gzugs byang mtshon chas gtubs byas la :
cha gcig me yi hom du bsreg :
cha gcig gtor ma la bstabs nas :
dgra bgegs bsgral pa'i sha khrag gis :
lha tshogs thams cad dgyes par bsam :
gtor ma phyir dpag rak+ta phyar :
dgra dang bgegs kyi steng du b+h+yo :
zhes pa'i dmod pa sbyar nas su :
lha tshogs dmag ltar chas nas kyang :
sdig can 'byung po'i dpung rnams la :
g.yul bkyes rdul du brlags par bsam :
lha tshogs thams cad mkha' la bteg :
gtor ma me phung mtshon cha'i char :
'byung po'i phyogs dang gnas pa'i rten :
rgyu ba'i lam la gtor ma brdeg :
thal mo dang ni dul mo brdab :
rtswa phung me yis bsregs pa ltar :
rjes shul tsam yang med par bsam :
spro na zlog pa'i dmod pa sbyar :
hU~M:
dmar nag gru gsum dkyil 'khor nas :
dpal chen pad+ma he ru ka :
rta skad rngams bzhad snang srid 'dar :
khams gsum thams cad dbang du sdud :
srid gsum ma lus zil gyis gnon :
drag shul bka' sdod 'khor bcas kyis :
gsang sngags rdo rje theg pa yi :
bstan la gnod par byed pa'i bgegs :
bdud dang bdud kyi phyogs thams cad :
khro rgyal rnams kyi stobs kyis zlog :
ming tsam rdul tsam med par gyis :
zlog go dmar chen gtor mas zlog :
sgyur ro bgegs chen bdud la b+h+yo :
gtor ma 'phang rjes srung 'khor bsgom :
thal ba mnan pa'i las bya 'o :
sa ma ya :
dgra 'am 'byung po'i gzugs byang la :
rtags rdzogs bar du dgug gzhug bya :
gsad pa'i las sbyor tshad rdzogs nas :
phung shul sa la hom gru gsum :
dug shing tsher ma can brtsigs la :
zhun chen mar dang dug khrag sbyar :
shan pa'i rigs kyis me sbar la :
drag po'i las kyi dkyil 'khor bsgom :
skul zhing dz+wa la raM zhes pas :
yid ches bar du lan grangs 'bul :
lha rnams rang bzhin dbyings su bstim :
sa ma ya :
'byung po bsgral pa'i gzugs phung dang :
thal ba mnan pa'i steng du 'am :
yang na 'byung po gnas pa'i sar :
thams cad drag po'i chas su zhugs :
snang srid dbang drag rol pa yi :
dkyil 'khor chen por bltas nas su :
dbang chen rol pa'i nga rgyal gyis :
thams cad lu gu rgyud du sbrel :
drag po'i sngags byang 'ur gyis bsgrag :
hU~M:
rta yi brtul zhugs chen po sogs :
dbang chen rol pa'i rtog pa bzhengs :
dbyangs su gyer zhing nga rgyal gzung :
g.yas su bskor zhing g.yon du brdung :
lag gnyis sor mo bsnol nas su :
mthe bong rna ba ltar byas nas :
spyi bor bzhag pa rta yi rgya :
sa steng kun tu mchongs pa'i gar :
'byung po gzir gnan cho ga yis :
stobs can kun gyi rgyu lam chad :
gzhan yang grong rdal grong gi dbus :
lung gsum 'dus dang lam gyi srang :
dogs pa yod pa'i phyogs su brdung :
'byung po kun gyi rgyu lam chad :
bkra shis byin chags gnas su 'gyur :
sa ma ya :
'byung po bskrad pa'i sbyor ba ni :
ling+ga rlung gis bteg pa yi :
rkang pa yaM gyis mtshan pa bri :
uts+tsha ta ya phaT sbyar ba'i :
sngags bkod 'gugs bstim bsgral ba dang :
las kyi sbyor ba rdzogs par bya :
rtags mthong nges pa rnyed pa na :
ling+ga rnga mong thod par bcug :
rang yul mi ldog 'babs chur 'phang :
drag po zor gyis rjes bcad la :
srung 'khor bsgom zhing rta bro brdung :
'byung po gzhan du bros par 'gyur :
sa ma ya :
bsnyen sgrub las sbyor gang la yang :
rjes su rdzogs rim bsgom pa ni :
thugs srog las ni 'od 'phros pas :
rten dang brten par bcas pa rnams :
'od zhu yi ge 'khor lor gyur :
de nyid thugs srog la 'dus pas :
mi dmigs dbyings su rgyas gdab bo :
khyad par yang zab rdzogs rim ni :
kun kyang hU~M gi sgra sgrog pas :
lha rnams hrIHdang b+h+yo ru gyur :
de dag 'brug sgra yal ba ltar :
skye med dbyings su mnyam par gzhag :
slar ldangs rgyun gyi spyod pa dang :
dge ba bsngo zhing bkra shis brjod :
gsang sngags bstan dang byang chub la :
bar chad 'byung po bsgral ba'i thabs :
ma 'ongs gsang sngags rnal 'byor pa :
drag shul 'chang ba'i don du bstan :
zab mo'i gter du sbas nas kyang :
las can bu dang 'phrad pa yi :
smon lam bzang po'i bka' rgyas thobs :
sa ma ya :[  \u0f01\u0f83]:
bod khams bde thabs chos bcu yi :
bstan pa srung ba'i skor bzhi las :
phur pa khro rgyal stobs 'dus bzhugs :[ \u0f88\u0f88\u0f88\u0f88 ]dngos grub myur thob snying po'i don :
ston mdzad gu ru rje la 'dud :
yang cig gu ru pad+ma la :
lha sras bdag gis 'di ltar zhus :
rdzogs chen a ti zab don gyi :
snying po tshul bzhin sgrub pa la :
bar chad byed pa'i dgra bgegs rnams :
spyir ni byams dang snying rje dang :
re dogs med pa'i lta ba yis :
bdud sde thams cad gzhom dgos kyang :
dang po'i las can nus chung zhing :
lta ba gding dang mi ldan pas :
rdo rje phur bu'i rnal 'byor la :
brten te dgra bgegs sgrol ba'i thabs :
gu ru rje yis bstsal du gsol :
gu ru rje yis bka' bstsal pa :
byang chub mchog tu sems bskyed pa'i :
rig 'dzin rgyal ba'i gdung 'tshob kyi :
sems bskyed nyams par ma gyur na :
bdud sde gang gis glags mi rnyed :
'on kyang bdud sde 'dul ba dang :
'gro ba rnams la phan gdags slad :
rdo rje phur bu'i ting 'dzin gyis :
bdud dgra thams cad btul ba na :
byang chub bar chad med par thob :
gzhan don rgya chen lhun gyis grub :
sangs rgyas kun gyi rang bzhin sku :
bla ma mchog la skyabs gsol nas :
byang chub mchog tu sems bskyed pa'i :
dus gsum rgyal ba'i gdung 'tshob pa :
rig 'dzin rnal 'byor bdag nyid kyis :
bdud dang bdud kyi phyogs bsgral nas :
dpal chen go 'phang 'thob par bgyi :
ngang nyid rdo rje chos dbyings las :
'bar ba'i khro bo mi bzad pa :
mthing nag yum bcas phur bu 'dril :
snang srid 'khor lo rtsibs bcu pa :
khro rgyal yak+sha skar ltar 'khrugs :
phyogs bcu'i sangs rgyas kI la yas :
phyogs bcu'i 'byung po thams cad nan :
oM badzra kI li kI la ya sarba big+h+nAn baM hU~M phaT:
ma bcos gsal rdzogs rdzas kyi dkyil 'khor ni :
mgo bo rgya mdud khro bo'i zhal dang ldan :
nyi ma'i spyan gyis bgegs dpung thal bar sreg :
zhal nas hU~M gi sgra ni 'brug ltar sgrog :
shangs nas 'thor rlung gnam lcags thog mda' 'phen :
rgya mdud gong mar rig 'dzin bla ma'i tshogs :
sangs rgyas byang chub sems dpa' sprin ltar gtibs :
'chang gzung pad+ma kha sprod 'bar ba'i dbus :
rdo rje'i gur khang dur khrod gzhal yas khang :
phyi nang kun tu khro bo'i dmag dpung 'khrigs :
rgya mdud 'og mar dam can srung ma'i tshogs :
dbal zur gsum pa spu gri ltar rno ba :
bdud bzhi dgra bgegs dam sri'i snying la zug :
chu srin kha nas sbrul nag bsnol mar 'khyugs :
thog ser bu yug dug gi char pa 'beb :
stod smad kun tu me chu rlung 'khrugs pas :
kI la ya yi drag sngags 'brug ltar sgrog :
phur pa'i tshwa tshwas dgra bgegs klad pa 'gems :
bdag nyid hU~M gyur pho brang dbus su zhugs :
rtsa ba'i lha mchog rdo rje gzhon nu ni :
mthing nag lcags kyi ral pa gyen du 'khyil :
phyag gnyis phur 'dril zhabs gnyis 'dor thabs bgrad :
'khor lo rgyas 'debs gnyis med yum dang 'khril :
rdo rje'i gshog brgyangs dur khrod chas kyis brgyan :
ye shes me 'bar spyi bo dung khang du :
bud+d+ha sras mchog smug nag phur bu 'dril :
mgrin par pad+ma thugs kar badzra dang :
lte bar rat+na gsang bar karma rnams :
dmar mthing ser ljang phur bu 'dril ba yi :
ye shes lnga ldan thugs kyi dpal be 'ur :
ye shes sems dpas rab brgyan srog gi gor :
rdo rje hU~M nang ming yig thig le bcas :
sngags kyi phreng ba 'od zer me phung 'bar :
bdud dpung gang gis gzhom pa med par bsam :
rtsa ba'i sngags bzlas gsal snang rdzogs pa na :
sras mchog phur bu e yi steng du bkod :
hU~M:
drag por bskyed pa'i phur pa ni :
mthing nag lcags kyi ral pa can :
ut+pal rgyas pa'i mdog 'dra ba :
sku smad e yi rang bzhin can :
phyag gnyis sgrol byed phur pa 'dril :
dkar dmar mthing ga'i phra btab pa :
dus gsum rgyal ba'i gzi chen 'bar :
btab na lha yang brlag par 'gyur :
oM badzra kI li kI la ya dIp+ta tsakra ha na ha na hU~M phaT:
brag kha'i chu 'bab bzhin du bzla :
lcags sam b+han+d+ha'i snod nang du :
'bru nag khrag gis sbrus pa yi :
zur gsum sha khrag mtshon chas brgyan :
e yi steng du bkod nas su :
hU~M:
khro rgyal yak+sha skar ltar 'khrugs :
bdud dang dgra bgegs kun bsdus nas :
mtshon cha 'bar bas bsgral nas su :
gzugs phung dur khrod sa gzhi la :
sha yi ri bo khrag gi mtsho :
keng rus brtsegs pa'i ri sul du :
lcags kyi shwa na chen po rgyu :
sku ni ri rab zom dang mnyam :
shwa na'i gdong can seng skad sgrog :
sku smad phur pa'i dbal dang ldan :
phyag gnyis sgrol byed phur bu 'dril :
rang 'dra'i yab yum sprul 'khor bcas :
phyogs bcu'i khro rgyal stobs 'dus pa :
bdud dpung brlag pa'i dmag dpung 'khrigs :
oM badzra kI li kI la ya :
dzaHhU~M baM ho :
ka taM ka ye :
dza ye bi dza ye :
a dzi te a pa rA dzi te mA ra se na pra mar+d+ha na ye hU~M phaT:
drag sngags thog 'brug 'ur ltar bzla :
sgrub pa'i phur bu bzhad pa dang :
las kyi phur bu 'phur ba dang :
gtor mar me 'bar du ba phyur :
rtags de byung na gang brtsams 'grub :
sa ma ya :
de nas gdab pa'i las la 'jug :
dgra bgegs zag rdzas ming rus bcas :
phung shul sa yi brub khung du :
bcug nas thun thag zor la btags :
dang por dgra bgegs rgyab rten la :
dbye ba'i phur pa gdab pa ni :
mthing nag dzaHhU~M baM hoH'phros :
phur srung dam can las la bskul :
bcu gnyis 'khor lo'i lte ba ru :
gsad pa'i khang pa gru gsum nang :
dgra bgegs 'gugs shing gzhug par bya :
dam can lcam dral bcu gnyis bcas :
dmag tshogs 'khor lo'i gnas su lhags :
sprul pa'i shwa na grangs med pa :
phur srung jag pa las la chas :
lcags kyu la sogs 'gugs byed thogs :
dgra bgegs rang dbang med par bkug :
phra men rdzas ngan char thogs pa :
spros pas 'go ba'i lha lnga bskrad :
rdzas ngan phur bu mgo la btab :
gnyis pa gzugs la dbab pa yi :
phur bu yungs dkar thun gyi rdzas :
brabs pas dbyer med gzugs la bstim :
mthu 'phrog phur bu dug gi thun :
gdab pas bkrag mdangs rang la bsdu :
gsum pa byad du gzhug pa'i phyir :
phra men 'ching byed thogs pa yis :
byad phur yan lag rnams la gdab :
dru gu thul du bcings par bsam :
bzhi pa smyo phur dug khrag ni :
phra men kun gyis thogs nas su :
dgra bgegs bu ga dgu la gdab :
dran med brgyal zhing myos par bsam :
gsad pa'i phur pa sras mchog de :
dkar nag mtshams su gdab pa yis :
khrag rtsa tshe yi dwangs ma bcom :
nr-i tri rtswa mes bcom bzhin bsregs :
khong khrag lhud kyis lud par bsam :
khug rtags dgra yi bla 'khyams 'ong :
sgra dang dri ni byung ba'i tshe :
gdab pa'i las byas bsad rtags rdzogs :
de nas gcod pa'i phur pa ni :
shwa na bshan gri thod phur can :
du mas gzugs phung khrol gyis bshig :
pho g.yas mo g.yon brtsams te gdab :
zangs lcags dug rdo mtshe khrag thun :
nad rlangs dug dang mtshon cha'i char :
brabs pa'i phur bu khyab par gdab :
'byung po ser po tho lum thogs :
dgra bgegs phye ma bzhin du 'thags :
yab yum rol pa'i gtun khung du :
gtun gyis dmigs med ngang du btang :
phur bu tho bas brdung bar bya :
bsnyen phur klad la bskor nas su :
thugs ka'i a las 'od 'phros pas :
stong khams khyab cing tshur 'dus pas :
dgra bgegs tshe srog a ru 'dus :
phur pa'i rtse ru ye re ba :
bdag gi thugs ka'i a la bstim :
bkrag mdangs gzi brjid ldan par bsam :
tshe phur snying gi dkyil du gdab :
sras mchog phur bu klad la bskor :
snying ga'i a las grangs med spros :
tshur 'dus phur pa'i dbal la a :
'od zer dkar po 'phros pa yis :
dgra bgegs sdig sgrib sbyong bar bsam :
khrus lung ming byang nr-i trir gdab :
sras mchog slar yang lhar gsal ba'i :
gnas gsum oM AHhU~M gsum 'bar :
bdud rtsi phud kyi skyems drangs la :
yi ge brgya pas nyes byas bshags :
bdag kyang rtsa ba'i lhar gsal ba'i :
thugs ka'i a las 'od 'phros pas :
las kyi sgrib pa sbyong bar bsam :
sras mchog phur bu klad la bskor :
thugs ka'i 'od kyis stong khams khyab :
dmigs bya'i rnam shes a ru bsdus :
'og min gnas su spar bar bya :
dgra bgegs ming byang gang yin bsregs :
srog phur bdag phur dgra la gdab :
'debs pa po dang gdab pa'i yul :
'debs byed dbyer med ro gcig pa :
khregs chod lta ba'i don la bzhag :
rig pa'i phur pa dbyings la gdab :
byang chub sems phur sngon 'gro ba'i :
yab yum gnyis med rol pa yi :
bde chen phur pa yum mkhar gdab :
dgra ni gso ba'i las la bsngags :
de yang rnam shes zhal du bcug :
sku yi dbyibs brgyud yum mkhar phab :
sras mchog rdo rje sems chen po :
brgyud pa 'dzin pa'i sras su bya :
sngon 'gro dngos gzhi rjes gsum la :
phur pa bcu gnyis gdab pa'i las :
bsdu na phur bzhir 'dus pa 'o :
sa ma ya :
rdzong bcas gdab pa'i las rdzogs nas :
rgyas par lha grangs phur pa thogs :
lha rnams sil bur bskul nas su :
dkyil 'khor gsum gyi sprul pa rnams :
mkha' khyab phur bu'i sprin spros pas :
dgra bgegs chag chen ngan pa bzlog :
tshur la mi zlog mthar bskrad nas :
rdul phran bzhin du brlags par bsam :
sras mchog phur bu klad la bskor :
phur thun drag po ser ltar 'beb :
bar chad chag chen rnams la gdab :
gnod pa byung ba'i phyogs su bsgral :
hU~M:
bskal pa me rlung 'tshubs pa'i stong khams nas :
mthing nag 'bar ba e khrom sgo phyes la :
thog ltar rgyug pa'i phur bu bang ma bul :
glog ltar 'khyugs pa'i g.yab mo rtsal ma zhan :
'brug ltar sgrog pa'i drag sngags mthu ma chung :
ser ltar 'khrigs pa'i phur bu las la chos :
rlung ltar 'tshubs pa'i sprul pa dgra la chos :
sprin ltar 'thibs pa'i rig 'dzin rtsal 'chang rnams :
rdo rje phur bu sgrub pa'i grogs ma g.yel :
bdag nyid lha mchog dpal chen gzhon nu'i sku :
in+d+ra nI la'i lhun po srid rtser sleb :
nam mkha'i zhal mdog zang yag mche ba can :
spyan mig khyung gi lta stangs gyen thur gzigs :
gnam lcags zhun ma'i tshul can phyag gnyis kyis :
ri rab phur bu bdud chen klad pa 'gems :
dpa' bo'i gom stabs bskal pa'i me 'drar 'tshubs :
kI la ya yi sgra sgrog stong gsum g.yo :
phyogs bcu khro rgyal rngams pa'i dbus na 'gying :
dpal chen dpal 'bar khyod kyis rgyab rten mdzod :
gsang sngags bstan la sdang ba'i dgra byung na :
dpal gyi bka' nyan khyod kyis dgra snying longs :
snying khrag 'thung zhing don snying dpa' zas gyis :
byang chub sgrub la bdud dang bgegs byung na :
dpal chen khyod kyis ye shes spyan gyis gzigs :
phra men sprul tshogs thams cad las la chos :
rno dbal phur bus bdud bgegs snying phug la :
lus ngag yid gsum thal ba'i rdul du rlogs :
ltas ngan cho 'phrul chag chen nyam nga dang :
dus min 'chi ba byad ma rbod gtong bcas :
mkha' 'gro'i bka' chad lha srung khros pa dang :
khro rgyal phra men gshin rje'i pho nya 'gyed :
phyi pa'i 'phrul 'khor lha min ngan sngags rnams :
dam sri'i g.yo 'phrul dug mtshon sbyor ngan kun :
thams cad ma lus gcig tu bsdus nas kyang :
b+h+yo b+h+yo dgra dang bgegs kyi steng du b+h+yo :
sgyur ro phur pa'i dbal gyis bdud la sgyur :
bdud dpung thal ba'i rdul phran bzhin du rlogs :
drag sngags bzla zhing rig pa hur phyung bas :
gang la brtsams pa thams cad 'joms par 'gyur :
sa ma ya :
de nas thun gyi phur bu 'phen :
phyogs bcu kun tu rak+ta gtor :
sngags pa bdud kyi chas su zhugs :
las byed phur bu'i dmag tshogs rnams :
gang du btang ba der chas nas :
g.yul chen mtshon cha phur bu'i zor :
dgra dang bgegs la brgyabs pa yis :
sgron me rlung gis bcom pa ltar :
tshar bcad drag po'i las mdzad bsam :
hU~M:
srid gsum 'di na che ba'i 'byung po kun :
rak+ta 'ong ngo phur bu'i zor lam phyes :
thun zor 'phen pas sku zur zor sgo phyes :
ma nyes ma lan dam nyams dgra bgegs rnams :
ma yo ma bcos gzu dang dpang mdzod cig :
hU~M:
nga ni rdo rje gzhon nu ste :
las kyi shwa na dgra la chos :
khyod kyi bka' nyan srung ma rnams :
g.yul ngo chen po da shoms shig :
zor 'di bar chad bdud la 'phen :
zor 'di sdang ba'i dgra la 'phen :
zor 'di gnod pa'i bgegs la 'phen :
bar chad chag chen bzlog phyir 'phen :
rig 'dzin bla mas rgyab rten mdzod :
yi dam lha tshogs mthu ma chung :
chos skyong srung ma rtsal ma zhan :
las kyi pho nya chen po rnams :
mi mngon nam mkha'i dbyings nas rgyugs :
sku ni ri rab zom dang mnyam :
phyag na ri rab phur zor thogs :
bskal pa'i me 'bar thog ltar 'phen :
bdud dpung chag chen g.yul ngo zlog :
dgra bgegs dam sri'i snying la rgyob :
ming gi lhag ma med par gyis :
drag sngags bzla zhing zor rnams 'phang :
'jigs rung khyung gis rjes snyog gcad :
srung sngags bzla zhing srung 'khor bsgom :
rnam 'joms gzungs kyis 'dzul chog bya :
tshe 'gugs phur bu'i dbang yang blang :
gang 'dod nyams pa tshar gcod 'gyur :
sa ma ya :
bsgrubs pa'i phur pa gnas gsum du :
gtugs shing bsgril la lus la 'chang :
hU~M:
thabs kyi spyod pas 'gro don du :
byams dang snying rjes gang 'dul ba'i :
sangs rgyas phrin las rdzogs mdzad pa'i :
sku gsung thugs kyi dbang skur cig :
hU~M:
sangs rgyas kun gyi sku gsung thugs :
ngang nyid rdo rje chos dbyings las :
'bar ba'i khro bo mi bzad pa :
sku gsung thugs su bdag gyur cig :
khyad par brgyad kyi dngos grub thob :
rdo rje'i mkhar du zhugs pa 'dra :
bar chad las rgyal don rnams 'grub :
lha sras khyod kyi brgyud 'dzin pa'i :
skal ldan rnams kyi snying nor gyis :
sa ma ya :[  \u0f01\u0f83]:
bod khams bde thabs chos bcu yi :
bstan pa srung ba'i skor bzhi las :
mgon po gnam lcags thog mda' bzhugs :[ \u0f88\u0f88\u0f88\u0f88\u0f88 ]bstan pa srung ba'i mthu rtsal can :
bdud 'dul drag po rtsal la 'dud :
bdag 'dra lha sras mu khri yis :
pad+ma thod phreng la gsol ba :
gsang sngags rnal 'byor thams cad kyi :
sku la bsdo ba'i dgra 'dul zhing :
sangs rgyas bstan pa gnyan po yi :
so kha srung ba'i srung ma che :
drag rtsal mthu ldan myur mgyogs can :
bkra shis myur mgyogs che ba yi :
mgon po'i sgrub pa bstsal du gsol :
zhes zhus gu rus bka' bstsal pa :
de ltar bstan pa srung ba'i thabs :
snying por bsdus te 'di ru bstan :
bla ma mgon po dbyer med par :
bdag ni gus pas skyabs su mchi :
'gro ba rnams la phan pa'i phyir :
bstan pa bsrung bar sems bskyed do :

gru gsum e yi klong dkyil du :
'khor lo rtsibs bcu'i gur khang dbus :
pad nyi dgra bgegs bsnol ba'i steng :
hU~M las gri gug hU~M gis mtshan :
'od 'phros rgyal ba sras bcas mchod :
byin rlabs mthu stobs gcig tu bsdus :
sems can kun gyi don byas nas :
yongs gyur bdag nyid dpal chen po :
bla ma mgon po dbyer med pa :
mthing nag gri gug thod khrag 'dzin :
beng chen mchan bcug zhabs gnyis bgrad :
e ka dzA Ti gnyis med 'khril :
mthing nag g.yu spyang snying khrag 'dzin :
rdo rje'i gshog brgyangs dur khrod chas :
ye shes me phung klong du bzhugs :
thugs kar 'od kyi gur khyim dbus :
ye shes sems dpa' he ru ka :
mthing nag rdo rje dung khrag 'dzin :
thugs kar rdo rje hU~M sngags phreng :
de las sprul pa'i khro chung gis :
'byung po bkug ste gdan du byas :
khro bo'i sprin spros bdud dpung bcom :
tshur 'dus ma hA kA la bcu :
beng phur 'dzin pas 'byung po gzir :
phra men bya rog gdong can gyis :
phyogs mtshams ma lus srung bar bsam :
oM ma hA kA la hU~M hU~M phaT:
de ni bsnyen pa'i rim pa 'o :
sa ma ya :
de nas las sgrub rim pa ni :
sku 'bag 'bur du dod pa 'am :
dar nag ngos su gser gyis bri :
gsung rten 'khor lo rtsibs brgyad pa'i :
dbus su hU~M b+h+yo srog sngags dang :
rtsibs la sde brgyad snying po bkod :
mu khyud gcig dril shA sa na :
ye shes brtan pa'i sngags rnams 'god :
bdag srung dngos grub stsol ba dang :
dgra bgegs sgrol ces spel tshig sbyar :
pha wang long bur hU~M bris pa :
dpa' bo g.yul du bsad pa'i snying :
ma nyams pa 'am dum bu bcas :
thod byang 'bru sman rin po ches :
bkang ba'i nang du lhan cig bzhag :
gri lcags las byas rtse gsum mdung :
dar nag sngags kyis mtshan pa bcas :
sku gsung thugs yon phrin las rten :
phyi rten ru mtshon sku 'bag dang :
bdud chas 'chams stabs rta nag g.yag :
ra lug bya nag rta dmar sogs :
khyad par lcags sam thod pa'i snod :
thod chang 'bru sna'i gtor mas bkang :
rno dbal dbyibs dang drag rgyan can :
sku gzugs thugs rten ru mtshon gzug :
nang du gtor sngags shog dril bcug :
las gtor sha dang khrag gis brgyan :
dus dang rgyun du 'bul bar bya :
dur khrod gnas su stegs bu la :
ro sol gyis byugs khrag chen dang :
mtshal gyis dkyil 'khor bri ba ni :
'khor lo rtsibs brgyad e dang bcas :
dbus su rten rnams bkod par bya :
las mgon mdun du dmigs nas su :
yab yum thugs kar nyi ma la :
hU~M b+h+yo'i mtha' mar sngags kyis bskor :
bdag gi thugs ka'i 'od kyis bskul :
ci bcol las rnams sgrub par bsam :
sprul pa'i pho nya grangs med pa :
lcags kyu zhags pa lcags sgrog dril :
thogs pa rnams kyis dgra bo bkug :
smyo khrag char phab lha srung bros :
gtor zor thun gyis gzugs phung bshig :
rtse gsum 'bar bas dgra srog bcad :
sha khrag kun gyis rol par bsam :
seng skad nga ro bsgrags pa yis :
sde brgyad bdud dmag 'ur gyis 'dus :
dgra bgegs sha khrag rol nas kyang :
thams cad zhe sdang cher 'khrugs nas :
gad rgyangs sgrog cing ru mtshon phyar :
dar nag g.yab mo brdabs nas su :
dgra bo'i yul du chas par bsam :
phyag g.yas mdung dar brdabs pa yis :
dgra la g.yul ngo cher bkyes te :
bdud dmag rnams kyis mtshon char phab :
mi bsad yul mkhar bshig pa dang :
lha srung bran du bkol bar bsam :
bsnyen sgrub las sbyor don rnams 'grub :
sa ma ya :
gtor mchod raM yaM khaM gis sbyang :
drag po ban+d+ha'i snod yangs su :
dam nyams dgra bgegs bsgral pa yi :
sha yi ri bo khrag gi mtsho :
ye shes bdud rtsi'i ngo bo la :
phyi nang gsang ba'i mchod pa'i sprin :
rab 'byams nam mkha' gang bar bsam :
oM AHhU~M:
mdun du dur khrod sa gzhi'i dbus :
'khor lo rtsibs brgyad lte ba la :
hU~M las bdud mgon seng ge'i gdong :
mthing nag char sprin 'khrugs pa'i mdog :
phyag g.yas kha T+wAM dar nag phyar :
g.yon pas sha khrag gtor ma bsnams :
dar nag gos gsol bdud kyi chas :
bdud rta nag po rlung gshog 'chibs :
b+h+yo las bdud mo seng ge'i gdong :
dmar mo rtse gsum glo snying 'dzin :
ber dmar gsol nas btsan rta 'chibs :
g.yas g.yon bam ro pho mo gnyis :
'jigs gzugs spyi 'u tshugs su 'gro :
sde brgyad bdud dmag 'bum gyis bskor :
gnas gsum oM AHhU~M gis mtshan :
'od 'phros 'khor bcas spyan drangs gyur :
oM ma hA kA la siM ha mu kha hU~M phaT:
tri hriM dza :
DA ki si na ra ma tri hriM dza :
a ya ma du ru tsa sha na tsit+ta hriM hriM dza :
drag tu bzlas shing thod rnga dang :
rkang gling dung chen shugs pa'i sgra :
drag po'i rol mo myur bas 'bod :
hU~M:
yul gyi ming ni de bI ko Ti'i zhing :
gnas kyi ming ni dpal gyi tsa ri tra :
dur khrod ming ni rngams pa sgra chen sgrog :
gzhan yang nyi shu rtsa bzhi'i gnas rnams nas :
yab gcig dpal ldan mgon po seng ge'i gdong :
yum gcig lha mo si na ra ma bcas :
pho nya las mkhan bdud dmag stong sde'i tshogs :
dam tshig dbang gis myur du spyan 'dren na :
ma thogs rings pa'i tshul gyis gshegs su gsol :
badzra sa mA dza :
hU~M:
drag por gshegs pas khrag gi mchod yon 'bul :
dug chu'i zhabs bsil dgra bgegs gdan la bzhugs :
mgo phreng dbang po'i me tog sku la brgyan :
'dre 'jigs tshil chen bsregs pa'i dud sprin gtibs :
zhun chen ro ras bskal pa'i me chen sbar :
khrag zhag mkhris pa'i dri chab rgya mtshor bskyil :
sha dang rus pa'i lhun po cher spungs te :
bdud rtsi rtsa brgyad stong sbyar dpa' bo'i phud :
'bru sna shing tog bza' dang btung ba'i tshogs :
phyi nang gsang mchod 'bul lo bzhes su gsol :
sngon gyi khas blangs dam las ma g.yel bar :
bstan pa srung ba'i phrin las mdzad du gsol :
hU~M:
rgyal ba'i bstan pa srung ba'i mthu rtsal can :
he ru ka dpal thugs las sprul pa'i sras :
zhing skyong chen po seng ge'i gdong pa can :
yab yum sras dang bcas la phyag 'tshal bstod :
gzhan yang bstod pa rgya cher bya :
mgon po mchod cing bstod pas 'grub :
sa ma ya :
grub nas bstan dgra bsgral ba'i phyir :
phung shul sa la gru gsum hom :
dgra bo'i ling+ga zag rdzas bcas :
'bod rbad gsad gsum sngags bzlas la :
gsod pa'i las sbyor brtsam par bya :
gzhan yang g.yul ngo bzlog pa'i phyir :
dur khrod sa la bang rim bzhi :
gtor ma lha grangs bshams nas su :
ru mtshon sku gzugs sngags byang dang :
nam mkha' mda' 'phang rgyang gsum dang :
pho gdong mo gdong bu gdong dang :
sku glud spyan gzigs rnams dang bcas :
rta nag g.yag lug ra gsum dang :
bya nag khyi nag rta dmar dang :
khyung 'brug stag dang seng ge dang :
gcan gzan sder chags rnams kyis bskor :
tha mar rtsang dmar bsnol ba dang :
stag gzig lpags pas sgab bskor bya :
steng du nam mkha'i gdugs phub la :
chos nyid dag pa'i sngags kyis sbyang :
nam mkha' mdzod kyis mang por spel :
sngags pa zhwa nag gos nag gyon :
lta ba'i gdeng dang ting 'dzin gsal :
lha yi nga rgyal ldan pa yis :
hU~M:
nga ni dpal chen he ru ka :
nga ni khams gsum kun gyi rgyal :
snang srid ma lus dbang du bsdu :
hU~M:
dur khrod 'jigs pa'i sa gzhi la :
gnam lcags lhun po brtsegs pa'i rtser :
'jigs su rung ba'i gzhal yas khang :
thod pa'i rtsig pa ha har bzhad :
kang+ka 'dab chags hU~M hU~M sgrog :
logs nas gcan gzan ngar skad 'don :
seng chen 'gying zhing stag chen rngams :
khyung chen lding zhing bya nag 'jum :
'brug sgra gnam lcags thog ser 'beb :
khrag zhag 'khrugs pa'i klong dkyil du :
dgra bgegs mi rta bsgral pa'i khri :
phyogs mtshams kun tu me rlung 'khrugs :
ro langs rgyug cing king rus gar :
khyi spyang ngu zug di ri ri :
sha khrag longs spyod bsam mi khyab :
spyan gzigs sna tshogs sprin ltar gtibs :
hU~M:
gson cig dgongs shig nag po che :
bdag ni rnal 'byor sgrub pa po :
rdo rje 'chang dbang he ru kas :
dkyil 'khor gcig tu bsdus pa yi :
rdo rje'i spun grogs dam tshig can :
mchod phyir bsgrub phyir spyan 'dren no :
hU~M:
chos kyi dbyings nas sku bzhengs la :
ma hA kA la gnas 'dir byon :
dur khrod chen po bsil ba'i tshal :
rngams pa sgra sgrog la sogs pa :
dur khrod chen po brgyad rnams nas :
sgrol ging chen po gshegs su gsol :
he ru ka yi gnas bcu nas :
zhing skyong chen po gshegs su gsol :
ma la ya yi nags khrod nas :
bka' sdod chen po gshegs su gsol :
gangs rgyal ti se tsa ri tra :
la phyi gangs dang kha ba dkar :
gangs rgyal pad+ma shel ri sogs :
gangs ra rdzong chen la sogs nas :
sgrub gnas srung ma gshegs su gsol :
rdo rje gdan dang na len+d+ra :
lha sa bsam yas la sogs nas :
chos 'khor skyong ba gshegs su gsol :
hU~M:
ri rab byang la gnas bcas nas :
lha min g.yul ngo zlog par byed :
dur khrod 'bar ba'i pho brang du :
bzhugs pa'i gnas su dgyes par mdzod :
hU~M:
rgyal ba'i sku gsung thugs kyi rten :
chos 'khor gnyan po'i gtsug lag khang :
mdo rgyud bshad dang sgrub pa'i sde :
rdo rje 'dzin pa skul zhing mnyes :
yi dam lha sgom sngags kyi rgyun :
'od gsal rdo rje snying po sgom :
gnyer du gtad pa'i rten chen po :
bdud mgon khyod kyi chas su zhugs :
gtum la rngams pa'i tshul gyis 'phyongs :
ru mtshon nag po phyar nas su :
g.yag rgod rta nag rgyan gyis brgyan :
dpa' bo khrab chen nga ro sgrog :
mtshon cha phyar zhing kus 'debs pa :
zhwa nag gos nag ru 'dren tshogs :
seng ge stag chen gcan gzan 'phyo :
bya khyung kang+ka bya nag 'bum :
mi nag khyi nag 'jigs rung rnams :
spyan gzigs phyi yi rten du 'bul :
sha khrag 'bru sna'i gtor chen bshams :
dur khrod mchog gi mchod sprin dang :
sman raka bdud rtsi dpa' bo'i phud :
mchod phyir nang gi rten du 'bul :
sku gsung thugs yon phrin las rten :
ma hA kA la'i tshogs rnams bskyed :
dzapa? bzlas don gyi rdzogs rim sgom :
gsang ba'i rten gyis thugs dam bskang :
dam can 'bod cing dgra la rbad :
dam nyams gsod pa'i 'phrul 'khor bca':
bdud kyi g.yul ngo bzlog pa'i phyir :
drag po'i las sbyor 'di bgyis pas :
ma hA kA la'i thugs dam bskang :
bcol ba'i phrin las myur du sgrubs :
hU~M b+h+yo :
skye ba med pa chos kyi dbyings :
'gag med lhun grub 'jig rten du :
srid gsum ri rab gling bzhir snang :
sna tshogs nam mkha' gdugs su phub :
nyi ma zla ba gza' skar bkra :
srid pa'i ri rab rtse mo na :
bya rgyal khyung chen mkha' la lding :
ltas ngan zlog pa'i pho nya yin :
rnal 'byor bdag cag 'khor bcas kyi :
sku glud rgyan dang ldan pa 'bul :
sde brgyad 'byung po thams cad kyis :
bzungs pa thongs la bcings pa khrol :
thabs kyi mda' la shes rab 'phang :
zung 'jug rgyang bu rgyan dang ldan :
spyi dang sgos kyi glud du 'bul :
spyi chag sgos chag thams cad zlog :
pho gdong mo gdong bu gdong rnams :
pho mo bu tsha'i glud du 'bul :
dus min 'chi ba thams cad zlog :
dar zab rkang 'gro 'bru nor rnams :
nang bcud mkho dgu'i glud du 'bul :
rgud cing dbul phongs nyam thag zlog :
gcan gzan 'dab chags sna tshogs pa :
ltas ngan cho 'phrul bzlog phyir 'bul :
rmi lam mtshan ltas ngan pa zlog :
ri rab sku mkhar nam mkha' rnams :
yul dang mkhar gyi glud du 'bul :
yul dang mkhar la gnod pa zlog :
mi rta'i dmag tshogs mang po 'bul :
phas kyi g.yul ngo thams cad zlog :
hU~M:
bdud kyi mgon po yab dang yum :
dam nyams dgra bo'i steng du chos :
'gugs pa'i pho nya lcags kyu can :
dgra bo'i bla 'khyams 'dir khug cig :
nad kyi rkyal pa kha phyes la :
smyo khrag lha srung rnams la thobs :
dgra bo mgon skyabs bral bar gyis :
mtshon cha thogs pa'i shan pa 'bum :
mdung dang dmar gtor ral gri'i thun :
dgra bo'i gzugs phung snying la thobs :
srog rtsa dmar po rbad kyis chod :
hU~M:
las mgon yab yum bka' 'khor zhal phyes shig :
dam nyams dgra bgegs rnams kyi lus ngag yid :
kha rje dbang thang tshe bsod longs spyod 'khor :
zhal du bstab bo lhag ma med par bzhes :
hU~M b+h+yo :
bdud kyi dmag dpon seng ge'i gdong :
yum mchog si na ra ma dang :
blon po badzra sA d+hu rtsal :
las byed sde brgyad bdud dmag tshogs :
bstan pa bshig pa'i dgra la b+h+yo :
hU~M b+h+yo :
pho nya bam ro pho mo gnyis :
spre 'u'i gdong can 'jigs pa'i gzugs :
rkang pas dmar gtor dgra la 'phen :
cho 'phrul mang po dgra la thongs :
hU~M b+h+yo :
dmar gyi gtor ma thog gi zor :
nyi zla zor 'phen gnam sa g.yo :
pho gdong dpa' bo zhubs can rnams :
stobs dang ldan cing mtshon cha 'phen :
mo gdong bud med 'dre mo'i gzugs :
dmod mo byed cing dul mo rdeb :
bu gdong byis pa 'ur rdo thogs :
ku sgra 'don cing 'ur rdo 'phen :
mda' bkra mda' zor sha ra ra :
'phang bkra 'phang zor hri li li :
rgyang bu gsal shing rno dbal can :
yas stags mthun rdzas sna tshogs dang :
bya gcan ri dwags ltas ngan 'phyo :
keng rus ro langs gar byed cing :
ngar mi 'o dod sna tshogs 'bod :
khyi spyang mang po ngu zug byed :
cho 'phrul srid gsum g.yo ba yi :
yas zor 'di ni dgra la 'phen :
b+h+yo b+h+yo sdang ba'i dgra la b+h+yo :
b+h+yo b+h+yo dmigs pa'i yul du b+h+yo :
dgra yul thal ba rdul du rlogs :
phung byed 'phrul 'khor da phob cig :
ces bskul rig pa hur phyung ngo :
las rnams 'grub rjes gtang rag gtang :
stobs chen g.yul ngo thams cad bzlog :
gsad las zhag las mi 'gor ro :
sa ma ya :
brgyud 'dzin dam tshig ldan pa la :
mgon po'i bka' gtad bya ba ni :
dkyil 'khor rten mchod 'du byas la :
spyan drangs mchod bstod bzlas pa bya :
slob mas mtshon cha 'bru nor sogs :
yon du phul nas thal mo sbyar :
hU~M:
sangs rgyas kun gyi bstan pa srung :
snying nye bkra shis mthu che ba :
myur mdzad mgon po seng ge'i gdong :
bla mas bdag la bstsal du gsol :
de nas slob ma lhar bskyed la :
sku rten gtor ma lag tu gtad :
hU~M:
las kyi mgon po seng ge'i gdong :
yab yum pho nya las byed bcas :
sngon gyi rgyal ba'i bka' bzhin du :
sgrub pa po la grogs gyis shig :
kA ya badzra sa ma ya satwaM:
sngags byang slob ma'i lag tu gtad :
bdud rtsi slob mar sbyin pa dang :
gtor mar bran la gnyis ka yi :
lce la rdo rje bdud rtsi sbyin :
spyi bor rdo rje bzhag nas su :
dam las mi 'da' bro bor bsam :
badzra sa ma ya i dan na ra kan :
slob mas gsang sngags bzla ru gzhug :
hU~M:
dam tshig 'dzin pa'i nag po che :
gsung gi gsang sngags bzlas pa yis :
phrin las gang brtsam 'grub pa dang :
bstan srung dmod pa'i dngos grub stsol :
wA ka sarba sa ma ya a b+hi Shiny+tsa hU~M:
phyag mtshan lag tu bzhag nas su :
hU~M:
sangs rgyas kun gyi phrin las pa :
rnal 'byor kun gyi bka' sdod che :
gsang sngags srung ma mthu rtsal can :
thugs rjes rtag tu 'di skyongs shig :
sarba tsit+ta sa ma ya A sa na tiSh+Than+tu :
khyad par rten rnams lag tu gtad :
hU~M:
bdud kyi mgon po mthu bo che :
rtogs na rang dang gnyis su med :
ma rtogs gnyis 'dzin ru dra'i rgyu :
gnyis med zung 'jug rtogs pa yis :
bsnyen sgrub bstan srung las rnams sgrubs :
sa ma ya A be sha ya A:


slob mas dam tshig ma nyams par :
bsnyen sgrub mchod pa'i las la brtson :
'di ni bsgrub na snying nye zhing :
bkra shis dngos grub myur du stsol :
rbad na thogs pa med par 'gro :
gsad pa spu gri bzhin du rno :
o rgyan pad+ma bdag 'dra dang :
lha sras brgyud 'dzin dam ldan la :
lus dang grib ma bzhin du 'grogs :
bsten sgrub mchod pa'i don la brtson :
spyan gzigs spros pa ji ltar che :
de dang 'tsham pa'i don rnams sgrub :
smon lam btab cing gter du sbas :
nam zhig las 'phro can dang 'phrad :
bstan pa srung ba'i grogs su 'grogs :
mi 'bral yal bar ma dor cig :
ces gsungs ma 'ongs don ched du :
yi ger bkod nas gter du sbas :
smon lam bzhin du 'grub par shog :
sa ma ya rgya rgya :
sprul pa'i gter chen o rgyan mchog gyur bde chen gling pas mdo khams nam mkha' mdzod kyi lho phyogs gshin rje'i rba dong nas spyan drangs pa'i shog ser shog dril las /
phrin las 'gro 'dul dbang gi gnas mchog ri bo dbang zhu'i lte ba zla gam dbang chen phug tu gtan la phab pa'i yi ge pa ni pad+ma gar dbang blo gros mtha' yas pa'i sdes bgyis pa sarba sid+d+hi rastu ///
/
