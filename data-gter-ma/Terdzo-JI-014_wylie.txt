@#//
mgon po g.yul zlog gi zin ris sgron me skor gsum las /
mdos chog gi zur 'debs dang lag len gyi chings snang byed sgron me zhes bya ba bzhugs so //
sid+d+hi rastu /
bla ma mchog dang bcom ldan 'das //
dregs pa 'dul byed la btud de //
bdud dpung g.yul zlog mdos chog gi
/zur 'debs snang byed sgron me bri //
de yang chos thams cad rang rig byang chub kyi sems su rtogs pa'i lta ba dang /
gnyen po lha'i ting 'dzin la goms pa ci rigs thob cing dam tshig la gnas pa'i sngags pas /
rang gzhan gyi don chen la dmigs nas dpal mgon lcam dral 'khor dang bcas pa yang dag par bsnyen te cho ga bzhin du thugs dam bskang zhing phrin las bcol ba dang /
byol chags nang 'gras sogs mi mthun pa'i phyogs kun zlog cing bdud dang dgra bgegs kyi g.yul ngo las rnam par rgyal ba'i ched du thabs 'di la nan tan du bya ste de'i rim pa ni /
yid dang mthun zhing shis pa'i gnas dben par rdzas dang yo byad rnams tshogs par byas la /
bsham bkod rnams man ngag gi gnad dang ldan pas ma 'dres gtsang dag bkod pas mdzes par bshams nas cho ga la 'jug par bya ste /
de la thog mar bdag gi rnal 'byor ni /
rang gis bsnyen sgrub thems pa'i yi dam gyi lha nyid mchog tu shis mod /
'on kyang 'dir spyi tsam du sgrub chen bka' brgyad dam /
che mchog dang rta mgrin lta bu shis par gsungs pas /
de dag gang mos kyi phrin las sngon 'gro nas brtsam ste bzlas pa'i bar rdzogs par bya /
de nas mgron rnam pa bzhi'i gsol kha ni /
'das ma 'das kyi gtor ma'i cho ga so so'i phrin las kyi gzhung ltar rgyas par bya ba'am /
mi nus pas ni gsang phyi gser skyems kyis bran pa'i phud la brten nas mgron rnam pa bzhi'i gsol mchod tsam zhig bar 'dir bya zhing /
de yang ma lcogs na sgrub pa po dmangs rnams mdos byin rlabs kyi cho ga la zhugs pa dang /
sgrub pa po gcig gis yang thog lta bur song ste /
gsang phyi las bcad pa'i dum bu dang gser skyems rang gi mdun du bzhag ste byin gyis brlabs pa las rin po che'i phud skyogs su rim par bshams nas 'bul ba tsam gyis kyang gsol ka'i mngon par 'dod pa mtha' dag bde blag tu 'grub pa yin no /
!
/de nas mdos chog dngos la /
thog mar mdos byin rlabs kyi ngag 'don zur 'debs ston te /
de la shes pa bzhi las /
ri rab gzhal yas khang du shes pa ni /
rang nyid yi dam gyi lhar gsal ba'i ngang nas /
oM swa b+hA ba shud+d+haHsarba d+harmAHswa b+hA wa shud+d+ho\u0f85 haM/
chos thams cad rang bzhin gyis rnam par dag pa sems nyid 'od gsal ngo bo stong pa nyid du gyur /
de'i ngang las rang gdangs 'gag pa med pa'i snang ba snod kyi 'jig rten gzhal yas khang dang bcas par grub pa ni /
nam mkha'i dkyil 'khor 'byams klas pa'i dbyings su /
rlung gi dkyil 'khor rgya gram ljang gu g.yo ba /
chu'i dkyil 'khor dkar po zlum po 'khyil ba /
me'i dkyil 'khor gru gsum dmar po 'bar ba /
sa'i dkyil 'khor gru bzhi ser po sra zhing brtan pa rnams rim par brtsegs pa'i steng du /
dbus su ri rab bang rim bzhi pa rin po che sna bzhi las grub pa /
steng gi zur bzhir lcog bzhi dang dbus su dur khrod rol pa'i gzhal yas khang 'jigs shing rngam pa'i rgyan thams cad kyis spras pa'i nang /
khrag zhag 'khrugs pa'i dbus dang phyogs bzhir lcags mkhar nag po gru gsum dang thod pa'i sku mkhar re re ste lnga sgrom du gnas pa /
bang rim rnams la dregs pa so so'i sku mkhar dang /
phyi rim rmang du gser gyi ri bdun dang rol pa'i mtsho bdun gyis brgyan pa /
gling bzhir ma traM chen po bzhi sgyel ba'i snying gar dregs pa chen po bzhi'i sku mkhar dang bcas pa /
phyi rim lcags ri mu khyud kyis bskor ba rgya khyon dpag tu med pa nam mkha'i dbyings thams cad yongs su khyab par gyur /
gnyis pa dregs pa'i gzugs brnyan rnams pho nya las byed du shes pa ni /
bdag nyid ye shes kyi khro bo sku che la yan lag rags pa bzod par dka' ba'i gzi byin can sku'i cha thams cad khro tshogs 'bar ba'i sprin gyis yongs su gtams pa /
bskal pa'i me dpung chen po nam mkha'i khams gang bar 'bar ba'i klong na khams gsum dbang du sdud cing /
srid gsum zil gyis gnon pa che btsan 'gran zla thams cad dang bral ba'i dbang phyug chen por gyur par mos pa'i snyems pa mchog tu brtan pos /
rang gi mdun du gzugs brnyan bkod pa rnams dregs pa rang rang gi skur gyur pa ni /
lcags mkhar dbus ma'i nang du pad nyi dgra bgegs kyi gdan la dpal ye shes kyi mgon po legs ldan nag po chen po sku mdog mthing nag cher khros pa 'bar ba chen po'i gzi brjid can thung zhing sbom pa yan lag rags pa zhal gsum phyag drug pa /
phyag g.yas gsum na tsan dan gyi bing /
rdo rje rtse lnga /
lcags kyi phur bu /
g.yon gsum na thod khrag
/dbyug to dang dgra snying /
sbrul zhags bsnams pa /
dar nag gi 'jol ber dang dur khrod kyi chas can /
zhabs gnyis g.yon brkyang 'gying ba'i stabs kyis ye shes kyi me dpung 'bar ba'i dbus na bzhugs pa'o //
de'i g.yas su las mgon dus mtshan nag po spre'u'i gdong pa can gri gug dang thod khrag thogs pa /
gtso bo'i g.yon gyi thod khar du dpal ldan 'dod khams dbang phyug ma mthing nag zhal gcig phyag bzhi pa /
g.yas gnyis shang lang dang thod phreng /
g.yon gnyis b+han dmar dang tri shul 'dzin pa /
ma mo'i chas thams cad kyis brgyan cing bong bu gwa pa la 'chib pa /
de'i phyi rim gyi lcags mkhar bzhi'i shar du /
thugs kyi mgon po mthing nag gri gug dang thod khrag bsnams pa dgra bgegs kyi gdan la bzhugs pa /
lhor sku'i mgon po mthing nag bing dang lcags par thogs pa stag la 'chib pa /
nub tu gsung gi mgon po nag po dar mdung dang bdud zhags 'dzin pa rta nag la 'chib pa /
byang du phrin las kyi mgon po bya rog gdong can gri gug dang thod khrag bsnams pa bya rog la zhon pa /
sku gsung thugs mgon gsum dar nag gi ber dang /
las mgon dang phrin las kyi mgon po gnyis dur khrod kyi chas can no //
de dag gi g.yon gyi thod mkhar bzhi'i shar du bdud yum re ma ti mthing nag spyan gcig tshems gcig nu ma gcig pa khram bam dang sho rde thogs nas dre'u rta la zhon pa /
lhor gshin rje re ma ti mthing nag ral gri dang ne'u le bsnams pa bong bu gwa dkar la zhon pa /
nub tu srin mo re ma ti dmar mo sprin dmar gyi slog pa can khrag rkyal dang zor ba bsnams pa dre'u rta la zhon pa /
byang du gnod sbyin re ma ti nag mo mi lpags kyi gos can ral gri dang thod khrag bsnams pa lcags kyi dre'u rta la zhon pa /
thams cad ma mo'i chas can no //
gtso bo'i mdun du nang g.yog mon pa gsum /
lha mo'i mdun du lcog bzhir las byed kyi ma mo lnga /
ri rab kyi bang rim dang po la phyogs bzhi'i dmag dpon rgyal po chen po bzhi /
phyogs bcur dmag gi dpung byed pa phyogs skyong ba bcu /
bang rim gnyis pa'i shar du g.yas kyi ru 'dren steng gi lha chen po brgyad /
lhor mdun gyi ru 'dren lho phyogs gshin rje brgyad /
nub tu g.yon gyi ru 'dren bdud po brgyad /
byang du slad kyi rjes 'brang gnod sbyin chen po brgyad /
bang rim gsum pa'i phyogs mtshams brgyad du las byed lha srin sde brgyad de /
shar du ma hA de wa /
lhor gshin rje chos kyi rgyal po /
nub tu btsan rje yam shud dmar po /
byang du gnod sbyin chen po so ka rA tsa /
byang shar du ma mo e ka dzA Ti /
shar lhor klu bdud 'chi bdag mgo dgu pa /
lho nub tu gza' bdud rA hu la /
nub byang du bdud rol pa rkya gcig
/gling bzhir ma traM bzhi'i mkhar la shar du srog bdag tshangs pa dkar po /
lhor dgra bla pe har /
nub tu skyes bu rdo rje legs pa /
byang du srin po srog len pho mo ste srog gi shan pa dbang chen sde bzhi /
gzhan yang 'khor du bka' nyan bod skyong brtan ma bcu gnyis /
phyi skor dmag gi dpung byed pa snang zhing srid pa'i lha ma srin sde brgyad la sogs pa thams cad kyang 'jigs shing rngams pa'i gzugs can rang rang gi sku mdog phyag mtshan /
rgyan dang cha lugs /
'khor g.yog sde dpung /
mthu dang drag rtsal sogs rnam 'phrul sna tshogs pa'i bkod pa chen pos bdud dang dgra bgegs log par 'dren pa thams cad zil gyis gnon cing tshar gcod pa /
sgrub pa po'i bka' nyan zhing phrin las re ba yid bzhin du skong bas nam mkha' bar snang sa gzhi thams cad yongs su gang bar gyur /
gsum pa mthun rdzas rnams skong dang yas glud du shes pa ni /
bdag gi thugs ka nas raM yaM khaM 'phros ye shes kyi me rlung chur gyur pas rdzas rnams kyi nyes skyon dngos 'dzin dri ma thams cad bsregs gtor sbyangs te stong par gyur /
stong pa'i ngang las bshams pa'i yas dang gzugs su snang ba thams cad ngo bo ye shes sgyu ma'i rang bzhin rnam pa thams cad par 'char bas mgron rnams dgyes pa skyed pa'i dam rdzas su gyur /
oM AHhU~M swA hA/
zhes lan bdun brjod pas /
oM gyis so so'i dbang po tshim par nus pa'i 'dod yon gyi rnam pa ma tshang ba med pa'i longs spyod kyi phung por gyur /
AHsa re re las kyang mang po 'phel bas yul dus tshad med pa nam mkha' rab 'byams gang ba rnams su gyur /
hU~M gis sdug bsngal sel ba'i sman mchog ye shes kyi bdud rtsi chen po'i rang bzhin du gyur /
swAs gzugs brnyan rnams mtshan dang dpe byad kyis mdzes shing brjid chags pa phung khams skye mched thams cad yongs su rdzogs pas smra mkhas 'gro shes yid du 'ong bas sa dang bar snang thams cad yongs su gang bar gyur /
hAs gang la gang 'dod kyi 'dod dgu'i gter chen por 'char bas gtan pa med pa'i mchod sbyin chen po rnam pa thams cad pa'i rang bzhin can /
'jig rten dang 'jig rten las 'das pa'i dregs pa can sde rigs 'khor g.yog dang bcas pa thams cad /
mchod yul gyi mgron du rnam par dag pa'i sku gsung thugs kyi gsang ba mi zad pa rgyan gyi 'khor lo dang gnyis su med pa'i bde ba chen por ro gcig pas thugs dam skong zhing phrin las mdzad par gyur /
bzhi pa mthun rdzas rnams gsod pa'i mtshon dang dug dbal du shes pa ni /
mdung dang phur bu dang rtsang la sogs pa thams cad rno ba'i ngar dang ldan pa /
gdug pa'i dbal can dgra bgegs kyi gnas lus longs spyod thams cad rtsad nas gcod cing rdul du rlog pa la thogs pa med pa'i mthu dang ldan par gyur /
de thams cad thun mong du sngags drug phyag rgya drug gi byin gyis rlob ste /
thal mo khong stong gi rgya snying gar bcas la /
oM swa b+hA ba shud+d+haHsarba d+harmAHswa b+hA ba shud+d+ho\u0f85 haM/
zhes chos nyid rnam dag gi sngags rgyas rdzas rnams shin tu dag par bsam /
sor mo rtse sprad pa'i tshigs zur bcag pa sgrom bu lta bu'i rgya dpral bar bcas la /
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM swA hA/
zhes nam mkha' mdzod kyi sngags rgyas zad mi shes par spel /
mthe bong bsnol nas thal mo gnyis phyir bskyed pa kha 'gram gnyis su bzhag la /
oM badzra a mr-ita kuN+Da lI ha na ha na hU~M phaT/
ces bdud rtsi 'khyil ba'i sngags rgyas dug lnga sel ba'i sman mchog 'dod yon gyi bdud rtsir gyur par bsam mo //
lag pa rdo rje khu tshur las mdzub mo sgreng ba snying ga dang g.yon mchog sbyin brkyang ba'i rgya bcas la /
na maHsarba ta thA ga ta a wa lo ki te oM sam+b+ha ra sam+b+ha ra hU~M/
zhes shugs ldan 'od kyi sngags rgyas mgron rnams gang la gang 'dod kyi longs spyod kyi phung por gyur pa la spyod par dbang ba'o //
g.yas khu tshur snying ga dang g.yon mchog sbyin 'degs pa'i rgya bcas la /
oM dz+nyA na a wa lo ki te na maHsa man+ta s+pha ra Na rasmi b+ha ba sa ma ya ma hA ma Ni du ru du ru hr-i da ya dz+wa la ni hU~M/
zhes ye shes skar mda'i sngags rgyas rgyal pham med par mnyam snyoms su thob par bsam /
thal mo khong stong las sor mo rnams nang du bsnol cing rting pa gnyis sprad pa spyi bor bcings la /
na maHsa man+ta bud+d+ha nAM gra he shwa ri pra b+ha dz+yo ti ni ma hA sa ma ya swA hA/
zhes dbang sgyur 'khor lo'i sngags rgyas mgron rnams bdag gis ci bsgo ba'i las byed par bsam mo //
zhes sngags rgya rnams lan bdun bdun zlos pas brlabs la /
na mo /
bdag gi bsam pa'i stobs dang ni //
de bzhin gshegs pa'i byin stobs dang //
chos kyi dbyings kyi stobs rnams kyis //
don rnams gang dag bsam pa kun //
de dag thams cad ci rigs pa //
thogs pa med par 'byung gyur cig
/ces bden stobs kyang brjod do /
!
/de nas dregs pa spyan 'dren pa ni /
'bud dkrol brdung bya'i rol mo'i khyad par dang /
spos dkar /
tshil chen /
rgya spos sogs bsregs pa'i dud sprin /
gri snying rten gyi 'khor lo dpyangs pa'i rten mda' dang /
gri lag dar sna lngas brgyan pa'i g.yab dar /
rang nyid yi dam gyi lha'i snyems pa mchog tu brtan pa'i ngang nas gdung dbyangs kyi 'gyur ba dang bcas te /
hU~M:
nga ni srid gsum kun gyi rje :
zhes sogs spyan 'dren dang /
bzhugs gsol gyi tshig rnams gyer la /
dpal mgon lcam dral sde dpung 'khor dang bcas pa nam mkha' 'gengs pa tsam du 'ur 'ur chem chem byon pa /
dam tshig pa la gnyis med du thim nas dgyes pa chen pos bzhugs par bsam la /
thugs dam bskang zhing mchod pa nyid dkyus ltar gyer zhing /
de'i mjug gi sngags mchod rang rang gi sngags la btags nas so sor mchod par gsungs pa ltar 'grub na legs shing /
mi nus na /
oM ma hA kA la ga Na g+hu ti yo gI shwa rI sa pa ri wA ra i daM:
puSh+pe :
d+hU pe :
A lo ke :
gan+d+he :
nai bid+ya :
shab+da /
ma hA ba liM te :
rak+ta :
a mr-ita :
mAM sa :
su rA:
tsit+ta kha kha khA hi khA hi :
zhes pas mchod pa spyi dang /
khyad par gtor ma /
oM ma hA kA la ga Na g+hu ti yo gI shwa rI tri sa ma ya hU~M dzaHru ru ro ru tsa pa la a shug me ma hU~M ma b+h+yo dzaHdzaHsa pa ri bA ra i daM ba liM ta kha kha khA hi khA hi /
zhes lan bdun nam gsum gyis phul bas /
gtor rdzas rnams bdud rtsir dwangs pa'i bcud mgron rnams kyi ljags rdo rje'i sbu gu can gyis drangs shing gsol bas tshim zhing dgyes par bsam pa'i thun mong gi dmigs pa dang /
khyad par mngon spyod kyi las la ched du dmigs pa'i tshe /
gtor rdzas rnams ngo bo bdud rtsi la rnam pa dgra bgegs bsgral pa'i sha khrag rus pa'i phung por dmigs te phul bas dpal mgon lcam dral 'khor bcas dgyes pa'i hab sgra dang bcas te cham cham du gsol bar bsam pa'o //
skabs 'dir skong ra skong g.yag sogs stob par gsungs pa ni /
mdangs skong gi rten gson ma yod na zung rten 'bul chog rigs mthun las blangs kyang mi 'gal zhing legs mod /
spros pa la mi dga' bas ni zur du ma 'grub na'ang sku'i skong rdzas stob pa'i dkyus su don gyis tshang bas chad par mi 'gyur zhing /
gser skyems ni /
'og nas 'byung ba ltar rig 'dzin rtsa brgyud ma'am /
sngar gyi phud gtor gyi cho ga sbyar ba gang bde yin zhing /
gser skyems 'bul ba'i tshe /
de la gsang phyi bsnan nas phul na zhal zas kyi mchod par gsungs pa'ang don la tshang bar 'gyur ro /
!
/de nas bdag nyid yi dam gyi lha'i che ba'i nga rgyal brtan pos dam can rnams las la gzud cing rbad bskul bya ba ni /
rang nyid thog ma nas rta mgrin du bsgoms pa yin na smros ma dgos /
gal te che mchog lta bu'i nga rgyal la gnas pa yin na /
de nyid kyi mgrin pa nas rta mgrin sku che la yan lag rags pa spros te dpal gyi rta skad thengs gsum gyis las la gzud pas thams cad drag po mngon spyod kyi las la rngams shing khros par bsam nas /
sngon gyi chad tho gnyan po bsgrags te /
thugs dam bskul zhing dgra bgegs kyi steng du rbad /
de yang so so'i bskul mjug tu /
sa ma ya :
sa ma ya :
las la b+h+yo b+h+yo :
zhes pa thams cad la gdags shing long skabs kyis lcogs na bskul sde tshan re re'i mjug tu yang /
sra ba'i go cha lus la gyon :
zhes sogs kyang 'dogs par gsungs pas gang 'grub bya /
re re'i gsham du mi nus na thams cad rdzogs pa'i 'jug tu spyir dmigs nas dkyus ltar tshar gcig gyer ro /
!
/de nas dbang du bsdu ba ni /
bdag nyid yi dam gyi lha sku che zhing yan lag rags pa khro tshogs 'bar ba'i sprin chen pos sku'i cha thams cad gtams pa khams gsum gyi dbang phyug chen por mos pa'i snyems pa mchog tu brtan pos /
dregs pa can thams cad 'dar phri li li rang gi mdun du 'khod nas gus pas ci bcol gyi las sgrub cing bka' nod par bsam ste /
hU~M:
nga ni che mchog he ru ka :
zhes sogs kyis che ba'i nga rgyal bskyed cing bka' bsgos la /
oM AHhU~M swA hA:
badzra kro d+ha zhes sogs dbang du bsdu ba'i sngags bzla'o /
!
/de nas dam can rnams bsnyen cing sgrub pa ni /
dregs pa so so'i srog gi snying po nas 'bod pa ste /
de la so so'i srog snying gi sngags byang dang /
ji ltar bzla tshul gnyis las /
dang po ni /
sngags kyang rgyas bsdus gnyis kyi rgyas pa zur du gsal /
'dir bsdus pa ni /
oM ma hA kA la ga Na g+hu ti yo gI shwa rI tri sa ma ya hU~M dza :
zhes pa gtso bo yon tan gyi mgon po'i sngags so //
oM ma hA kA la gu Na hr-i da hU~M phaT:
thugs mgon gyi sngags so //
oM shrI ma hA kA la tri yaM dzaHdzaHrak+sha du beng ni hU~M dza :
sku mgon gyi'o //
oM ma hA kA la trak+shad sid+d+hi yaM du dzaHdza :
gsung mgon no //
oM ma hA kA la kha khwa mu kha hring dza :
phrin las kyi mgon po'o //
oM ma hA kA la pri ka pa la yaM ra tr-i ha shi ro sha gurba ti ba ban+d+ha tu pa yaM ne yaM ne dza rak+sha du beng ni hU~M dzaHkA la rA tri dza :
las mgon gyi sngags so //
oM ru ru ro ru tsa pa la a shug me ma hU~M ma b+h+yo dzaHdza :
gtso mo dpal ldan lha mo'i sngags so //
oM badzra hU~M k+Sha trag rak+sha tsit+ta srog dung dung dzaHdza :
bdud mo re ma ti'o //
oM tad+ya thA ru ru bi to hU~M tista ba to si rak+mo snying kha rag+mo b+h+yo dzaHdza :
gshin rje re ma ti'o //
tad+ya thA ma ma snying kha rag+mo b+h+yo re ma ti pa sha tsa pa la dzaHdza :
srin mo re ma ti'o //
ma ma trag rak+sha snying kha rag nag mo re ma ti sa ma ya hU~M dzaHdza :
gnod sbyin re ma ti'i sngags so //
ma hA de ba sarba a hring dzaH
lha chen po brgyad do //
ya ma rA dza sarba ya hring dzaH
gshin rje brgyad do //
dun+tiM nag po sarba bdud tri mA ra du hU~M dzaH
bdud brgyad do //
ma hA yak+Sha sarba k+Sha dun dzaH
gnod sbyin brgyad do /
ma hA rA dza ging ka ra tsha ri sa ma ya dzaH
rgyal chen sde bzhi'o //
oM in+d+ra ya ma dza la yak+Sha b+hU ta ba hi na bA yu rak+sha nA ga tsan+d+ra sUr+Ya ma ra ba ba ta le ta le ya ta baM ba swA hA/
phyogs skyong bcu'o //
oM ma hA de ba ti dz+ha ti dz+wa li pra ma na ra rak+sha ka ka ma ya hU~M de ba da ba rA tsa ma hA ni dza dgra bo thums thums rbad rbad shag sen shag sen dzaHdzaHhU~M phaT/
ma hA de ba 'khor bcas kyi'o //
oM many+dzu shrI ya mAn+ta ka ya ma rA tsa sa ma ya dzaHdzaH
gshin rje chos rgyal gyi'o //
oM tsa le ya hU~M baM hU~M dza a bi shu sa ma ya tri shaM rbad b+h+yoH
btsan yam shud kyi'o //
oM gaM hur tri bur tri dzur dza la tri bur ma na dzur rA tsa hring hring dzaHdzaH
gnod sbyin so ka rA tsa'o //
trag rak+sha kha mun tra e ka dzA Ti tsa pa la mi sha ma snying kha rag ma b+h+yoH
ma mo e ka dzA Ti'o //
oM nag po ti pa tsa ya nA ga rak+sha oM pheM laM hU~M/
klu bdud mgo dgu'o //
oM dza pa ti rA hu la ma hA kro ta ka bab ta shar sha ma ta shar hU~M phaT/
gza' bdud kyi'o //
oM bdud tri ma ra du d+ha sha grI ba hU~M dzaHbdud pra ma ya pra ma rA tsa hU~M dzaH
bdud rol pa rkya gcig gi sngags so //
tri tsa le tri tsa le ag shug me baM laM pa shaM tri dza ya du tri tsa pa la a shug me swA hA/
srog bdag tshangs pa'o //
oM rA tsa sa ma ya thibs thibs rA tsa a ho bruM rbad sha ma ru tri ma hoHdzaHbadzra suM tri rak+sha rA tsa da ra ma ya ru lu ru lu hU~M b+h+yo b+h+yo /
dgra bla pe har ro //
oM bag traM shi ni kra ma ni badzra sA d+hu sa ma ya tri tri dzaHdzaH
rdor legs so //
oM rak+sha nag po mA ra dun tse tri kar shi na ling rag+mo ka laM sha la rngam mo chum rak+sha tsit+ta sa ma ya dzaHdzaH
srin po nag po'o //
oM badzra li li hU~M/
skyi mthing ya ma skyong ngo /
badzra ting ting he ha /
gangs kyi yum chen no //
badzra ha ra hi /
kha rag khyung btsun no //
badzra ma ma b+h+yo hU~M/
ma btsun khug chos so //
badzra ti hU~M/
kong btsun de mo'o //
badzra ma ti hU~M/
sha med gangs dkar ro //
badzra ting pa hU~M/
'brog srin 'khor 'dul lo /
kha ni kha hU~M/
ting ting ting mo'o //
sring sring hU~M/
g.yu'i dril bu'o //
badzra rak+sha hU~M/
brda lha btsan mo /
badzra yak+sha ma phyi hU~M/
btsan la la ro'o //
bying ting pa ra na hU~M/
skyi mthing gangs kyi la ro sman no //
sarba duSh+TAn sa ma ya dzaHdzaH
lha srin spyi'o //
de rnams ni so so'i srog gi snying po ste 'bod sngags so //
las sbyor sham bu'i sngags ni /
zhi ba la /
nad gdon bar chad shAn+tiM ku ru swA hA/
rgyas pa la /
tshe dpal bu nor puSh+TiM ku ru swA hA/
dbang la /
lha 'dre mi gsum pa shaM ku ru hoH
drag po la /
gnod byed dgra bgegs mA ra ya hU~M phaT/
phas kyi rbod gtong zlog na /
rbod zor sarba b+h+yo zlog
/g.yul zlog na /
dgra dpung choms /
bdud dpung shigs /
bgegs dpung zlog
/sa ma ya b+h+yo b+h+yo /
zhes pa rnams smin sgrub kyi dus su lha sngags thams cad dang /
mos sgrub kyi dus su gtso sngags tsam gyi sham bur gdags te bzla'o //
gnyis pa ji ltar bzla tshul la /
smin sgrub kyi lugs dang /
mos sgrub kyi lugs gnyis las /
dang po ni /
nyin re bzhin bdag gi rnal 'byor sngon du 'gro bas /
mdos byin gyis brlabs te gta' mar bzung la /
dregs pa spyan 'dren /
bzhugs gsol /
mchod pa rnams dkyus ltar gzhung bsrang ba'i rjes dbang du bsdu ba'i ting nge 'dzin las mi g.yel ba'i ngang nas dregs pa so so'i srog gi snying po thun bzhir bcad nas bzla zhing /
thun mtshams su sngags mchod tsam dang /
spro na tshogs mchod re'ang bya /
tshul de lta bus zhag bdun nam nyi shu rtsa gcig sogs dam can rnams khug pa'i rtags ma byung gi bar du 'bad par bya zhing /
rtags ni /
dregs pa'i cho 'phrul ma nges pa cir yang ston te /
de yang tshur la rgol ba dang /
nyams sad byed pa dang /
drod nyul ba sogs dngos nyams rmi lam du 'jigs pa'i cho 'phrul byung yang /
dogs pa dang /
skrag pa dang /
dub pa rnams spangs te lta bas zil gyis mnan la spyod pas dbang du bsdu zhing /
dam brdar la drag tu bcun te bzla'o //
bdag la bka' nyan zhing 'dud pa'i mtshan mar phyag dang bkur sti byed pa sogs byung na /
zhi rgyas sogs las gang byed kyi sham bu btags nas bzla zhing /
gang la dmigs pa'i las bcol /
thugs dam bskang zhing mchod bstod bya /
thugs dam bskul zhing las 'di zhes bya ba 'grub par mdzod cig ces gnyer gtad do //
de ltar bsnyen pa rdzogs pa'i nub mo nam phyed yan la yi dam gyi phrin las gzhung bsrang ba sngon du 'gro bas /
mdos byin rlabs nas gzung /
bskul byang dkyus nyid du gyer te dam can gyi bzlas pa'i bar phrin las kyi gzhung bsrang zhing /
glud yas kyi cho 'brang gtong nas tshogs mchod lhag ma'i bar rdzogs par byas la /
de nas mdos bsngo zhing phrin las bcol ba zhag 'ga' yar sbrel ba'am /
de nyid kyi nub mo tshes grangs dang dus tshod drag po'i las thebs shing mi zlog pa dang bstun ste smad las la sbyor ba'ang byed pa'o //
gnyis pa mos sgrub kyi lugs ni /
nyin re bzhin bdag gi rnal 'byor sngon du 'gro bas mdos kyi byin rlabs nas bcu gnyis pa bsngo zhing phrin las bcol ba'i bar dkyus ltar gyer ba'i lugs so //
de la'ang sgrub tshul smin mi smin la brten nas rgyas 'bring bsdus gsum las /
dang po rgyas pa ni /
dbang sdud kyi sngags dang dam can gyi srog snying rnams kyi bzlas pa la gtso bor 'don zhing /
mdos bsngo yang rgyas pa tshang bar gyer ba'i lugs te gyer bzlas gnyis ka cha mnyam du rgyas par byed pa'i phyir lag len rgyas pa'o //
gnyis pa 'bring po ni /
bzlas pa sngar ltar rgyas par bya zhing mdos bsngo'i dus ma mgon nang g.yog dang bcas pa nyin re bzhin dkyus ltar gyer /
de phyin ru 'dren sogs 'khor dmangs kyi mdos gzhung dkyus ltar rkang thon gyi smreng rnams zhag gsum re lta bur bskor nas rang gi res la ma babs pa rnams la so sor 'bri 'gyur gyi spyi bsngo bsdus pa re gyer bar bya ste /
'dir bzlas pa rgyas la gyer bsdus pas 'bring po'o //
gsum pa bsdus pa ni /
bzlas pa rnams long dang sbyar nas cung zad tsam re bzlas rjes mdos bsngo rgyas pa ltar ste /
'di gyer rgyas yang bzlas pa bsdus pas mi smin pa'i cha nas bsdus pa'i lugs dang /
bzlas pa dang de'i steng gyer kyang sngar ltar bsdus pa byas pa ni shin tu bsdus pa'i lugs so //
de ltar cho ga'i chings nges par byas nas /
gtso 'khor rnams kyi bzlas pa'i grangs kyi cha gsag lugs ni /
gtso bo yon tan gyi mgon po dang /
gtso mo dpal ldan lha mo gnyis kyi sngags brgya rtsa re bzlas pa'i dbang du byas na /
ma mgon gzhan rnams kyi sngags rnams lnga bcu re'am nyi shu rtsa gcig tsam re dang /
ru 'dren sogs 'khor dmangs dang /
mthar gtso sngags la las gang 'dod kyi sham bu btags pa rnams bdun gyi mtha' rten pa tsam re bzla zhing /
bzlas pa song ba dang glud yas kyi cho 'brang 'don pa'i gyer ni /
spro na rgyas pa zur du bkod pa ltar bya zhing /
mi nus pas ni smreng bsdus pa la brten kyang ma tshang ba'i skyon du mi 'gyur bas bsdus pa 'di tsam zhig gyer te /
hU~M/
rnal 'byor dbang phyug bdag cag gis //
dka' dgu bsags nas mthun dgu bsdebs //
dka' ba mi las btsal ba'i mdos //
sra ba brag las brkos pa'i mdos //
rdzas dang yas kyis gzhi bzung nas //
sngags dang phyag rgyas byin gyis brlabs //
ting 'dzin dag pas 'dod dgur bsgyur //
bcas bcas de ni brdar brdar nas //
skyes pa dmag la chas pa 'dra //
btags btags de ni brgyan brgyan nas //
na chung bag mar chas pa 'dra //
bris bris de ni bkod bkod nas //
stag gzig tshang nas 'thon pa 'dra //
snang srid lha 'dre thams cad kun //
srid pa'i mdos chen 'di la gzigs //
'phan gdugs nam rgyang gur la ltos //
za 'og gur khyim phub pa 'dra //
shing ris mang po bris la ltos //
'jig rten snang srid mkha' la shar //
mda' 'phang mang po 'khrigs la ltos //
mkha' la 'ja' tshon 'khyil ba 'dra //
ri rab gling bzhi gling phran bcas //
mthun pa'i rdzas dang yas kyis bskor //
lha srin dam rdzas gnyan po bsags //
'di lta bu yi mdos chen 'di //
bdag dang rgyu sbyor 'khor bcas kyi //
tshe dang srog gi glud du 'bul //
yul dang mkhar gyi glud du 'bul //
nor dang rdzas kyi glud du 'bul //
chag che nyam nga zlog tu gsol //
bcol pa'i las rnams bsgrub par mdzod //
lag len 'bring po dang bsdus pa'i dus kyi mdos bsngo'i gyer bsdus pa'i zur 'debs ni /
ru 'dren bzhi bsdu ba'i tshe /
b+h+yo /
dpal ldan mgon po lcam dral gyis //
lha min dmag dpung zlog pa'i tshe //
g.yas kyi phyogs nas ru 'dren pa //
steng gi lha chen rnam pa brgyad //
g.yon gyi phyogs nas ru 'dren pa //
nag po bdud chen rnam pa brgyad //
mdun gyi phyogs nas ru 'dren pa //
lho phyogs gshin rje nag po brgyad //
slad kyi de ni rjes 'brang ba //
byang phyogs gnod sbyin chen po brgyad //
mdos dang glud la spyan 'dren gyis //
'dir gshegs dam skong phrin las mdzod //
rang rang 'khor g.yog dpung dang bcas //
sngon tshe lha min g.yul bzlog ltar //
da yang dgra bgegs 'dul 'tshal gyis //
ri rab chen po'i phyogs bzhi ru //
rang rang sku mkhar gnas kyi rten //
sku rten dar mdung rno ba'i mtshon //
mdzes pa'i nam mkha' 'ja' ris can //
rtse la mthun pa'i sgro yis brgyan //
logs la dar sna pu ru ru //
mgul na yungs dkar sha ra ra //
so so'i zhal dang gnyis su med //
mda' mo rang rtags phyag mtshan ris //
mo 'phang mdzes pa'i me long can //
sna bzhi'i rgyang bu nyi zlas mtshan //
shing gri mdzes pa'i yul mkhar ris //
rnal 'byor 'khor bcas glud du 'bul //
mi mthun rkyen dang bar chad zlog
/gtor ma spyan gzigs gser skyems sogs //
rang rang mthun pa'i dam rdzas dang //
lha g.yag bdud sha rog po'i ra //
cang shes la sogs dkor gyi dbyig
/mi zad longs spyod kun 'bul gyis //
so so'i thugs dam des skongs la //
sra ba'i go cha lus la gyon //
rno ba'i mtshon cha lag tu thogs //
dmag dpung skyed la ru mtshon phyor //
drag shul skyed la mthu rtsal phyungs //
rnal 'byor bdag cag 'khor bcas kyi //
mi mthun rkyen rnams zhi bar mdzod //
tshe dang longs spyod rgyas par spel //
log par lta ba dbang du sdus //
bcol pa'i las rnams ma g.yel bar //
bstan pa'i dgra bgegs rtsad nas chod //
ma hA de wa dun+ting nag po ya ma rA tsa yak+Sha sarba sa ma ya dgra bo'i srog la b+h+yo b+h+yo /
rgyal chen dang phyogs skyong bsdu na /
b+h+yo /
dpal ldan mgon po lcam dral gyis //
lha min dmag dpung zlog pa'i tshe //
phyogs bzhi'i dmag gi dpon byed pa //
rgyal po chen po sde bzhi dang //
phyogs bcu'i dmag gi dpung byed pa //
phyogs skyong bcu po 'khor bcas kyang //
mdos dang glud la spyan 'dren gyis //
'dir gshegs dam skong phrin las mdzod //
rang rang 'khor g.yog dpung dang bcas //
sngon tshe lha min g.yul bzlog ltar //
da yang dgra bgegs 'dul 'tshal gyis //
ri rab phyogs bzhi'i sku mkhar dang //
phyogs mtshams steng 'og gnas kyi rten //
dar mdung rgyal mtshan sku yi rten //
zhal phyung nam mkha' 'ja' ris can //
rtse la mthun pa'i sgro yis brgyan //
logs la dar sna pu ru ru //
mgul na yungs dkar sha ra ra //
so so'i zhal dang gnyis su med //
mda' khra rang rtags phyag mtshan ris //
mo 'phang mdzes pa'i me long can //
rin chen rgyang bu nyi zlas mtshan //
shing gri mdzes pa'i yul mkhar ris //
rnal 'byor 'khor bcas glud du 'bul //
mi mthun rkyen dang bar chad zlog
/gtor ma spyan gzigs gser skyems sogs //
rang rang mthun pa'i dam tshig rdzas //
lha g.yag byu ru'i mdzo sogs dang //
dar mdung gsang lug la sogs pa //
rgyal chen phyogs skyong dkor gyi dbyig
/mi zad longs spyod kun 'bul gyis //
so so'i thugs dam des bskangs kyis //
sra ba'i go cha lus la gyon //
rno ba'i mtshon cha lag tu thogs //
dmag dpung skyed la ru mtshon phyor //
drag shul skyed la mthu rtsal phyungs //
rnal 'byor bdag cag 'khor bcas kyi //
mi mthun rkyen rnams zhi bar mdzod //
tshe dang longs spyod rgyas par spel //
log par lta ba dbang du sdus //
bcol pa'i las rnams ma g.yel bar //
bstan pa'i dgra bgegs rtsad nas chod //
rA dza ging ka ra tsha ri sa ma ya d+ha sha pa ti dza dgra bo'i srog la b+h+yo b+h+yoH
lha ma srin sde brgyad kyi mdos bsngo bsdu na /
hU~M b+h+yoH
dpal ldan mgon po lcam dral gyis //
lha min dmag dpung zlog pa'i tshe //
bka' nyan las byed mthu rtsal can //
snang srid lha srin sde brgyad kyang //
mdos dang glud la spyan 'dren gyis //
'dir gshegs dam skong phrin las mdzod //
dregs pa sde brgyad 'khor dang bcas //
dpal ldan mgon po'i bka' 'khor du //
rang rang dmag gi dpung bsdus nas //
sngon tshe lha min g.yul bzlog ltar //
da yang dgra bgegs 'dul 'tshal gyis //
ri rab chen po'i phyogs mtshams su //
mthun pa'i sku mkhar gnas kyi rten //
rgyal mtshan dar mdung sku yi rten //
zhal phyung nam mkha' 'ja' ris can //
rtse la mthun pa'i sgro yis brgyan //
logs la dar sna pu ru ru //
mgul na yungs dkar sha ra ra //
so so'i zhal dang gnyis su med //
mda' mo rang rtags phyag mtshan ris //
mo 'phang mdzes pa'i me long can //
rnam bkra'i rgyang bu nyi zlas mtshan //
shing gri mdzes pa'i yul mkhar ris //
rnal 'byor 'khor bcas glud du 'bul //
sde brgyad rang rang chad pa rnams //
bstan pa 'jig pa'i dgra la sgyur //
gtor ma gser skyems spyan gzigs sogs //
sde brgyad so so'i mthun pa'i rdzas //
rang rang dgyes pa'i srog chags dang //
rin chen sman sogs dkor gyi dbyig
/mi zad longs spyod kun 'bul gyis //
so so'i thugs dam des bskangs la //
sra ba'i go cha lus la gyon //
rno ba'i mtshon cha lag tu thogs //
dmag dpung skyod la ru mtshon phyor //
drag shul skyed la mthu rtsal phyungs //
rnal 'byor bdag cag 'khor bcas kyi //
mi mthun rkyen rnams zhi bar mdzod //
tshe dang longs spyod rgyas par spel //
log par lta ba dbang du sdus //
bcol pa'i las rnams ma g.yel bar //
bstan pa'i dgra bgegs rtsad nas chod //
ma hA de ba /
ya ma rA tsa /
shU la rA tsa /
yak+Sha tri /
trag rak+sha /
na ga rA tsa /
rA hu la /
bdud tri mA ra du sarba sa ma ya /
dgra bo'i srog la b+h+yo b+h+yo /
dbang chen sde bzhi'i mdos bsngo bsdu na /
kye /
dpal ldan mgon po lcam dral gyi //
pho nya las byed mthu bo che //
dgra bo'i srog gi shan pa ni //
phyogs bzhi'i dbang chen sde bzhi yin //
mdos dang glud la spyan 'dren gyis //
'dir gshegs dam skong phrin las mdzod //
rang rang 'khor g.yog dpung dang bcas //
sngon tshe khas blangs dam bcas ltar //
da lta dgra bgegs bsgral 'tshal gyis //
gling bzhi'i sku mkhar gnas kyi rten //
dar mdung rnon po 'debs pa'i mtshon //
mthun pa'i rgyal mtshan sku yi rten //
sna bzhi'i nam mkha' 'ja' ris can //
rtse la mthun pa'i sgro yis brgyan //
logs na dar sna pu ru ru //
mgul na yungs dkar sha ra ra //
so so'i zhal dang gnyis su med //
mda' mo rang rtags phyag mtshan ris //
mo 'phang mdzes pa'i me long can //
sna bzhi'i rgyang bu nyi zlas mtshan //
shing gri mdzes pa'i yul mkhar ris //
rnal 'byor 'khor bcas glud du 'bul //
mi mthun rkyen rnams dgra la sgyur //
bshos bu gser skyems sha khrag sogs //
sde bzhi rang rang mthun rdzas dang //
dgyes pa'i srog chags dkor gyi dbyig
/mi zad longs spyod kun 'bul gyis //
so so'i thugs dam des bskangs la //
sra ba'i go cha lus la gyon //
rno ba'i mtshon cha lag tu thogs //
dmag dpung skyod la ru mtshon phyor //
drag shul skyed la mthu rtsal phyungs //
rnal 'byor bdag cag 'khor bcas kyi //
mi mthun rkyen rnams zhi bar mdzod //
tshe dang longs spyod rgyas par spel //
log par lta ba dbang du sdus //
bcol pa'i las rnams ma g.yel bar //
bstan pa'i dgra bgegs rtsad nas chod //
tri tsa la a shug me /
rA tsa pe ha ra /
tri badzra sA d+hu /
rak+sha rag+mo sarba sa ma ya dgra bo'i srog la b+h+yo b+h+yo /
brtan ma bsdu na /
kye /
bod khams skyong ba'i mthu rtsal can //
brtan ma bcu gnyis 'khor dang bcas //
sngon gyi dam las ma 'da' bar //
'brang rgyas mtshal gyi thig phran can //
gtsang ma'i bal the shug thes brgyan //
dbus su ma mo'i sku rten bzhugs //
mda' khra g.yas la 'phang khra g.yon //
ngar glud mtshe yungs brgyan pa kun //
nam mkha' rgyang bu phrag par btsugs /
khram bam nag po lag tu bskur //
lem bu ngar bya la sogs pa //
mthun rdzas mdos glud 'di bzhes la //
nad dang rims kyi dal kha rnams //
bstan pa 'jig pa'i dgra la sgyur //
chag che nyam nga ma lus pa //
bstan pa 'jig pa'i dgra la sgyur //
nag mo'i tshogs kyi khram sna kun //
bstan pa 'jig pa'i dgra la sgyur //
ma mo nag mo dun tiM sarba dgra la b+h+yo b+h+yo /
snang srid kyi lha 'dre yongs kyi bsngo ba bsdu na /
b+h+yo /
dpal ldan mgon po lcam dral gyi //
phyi 'khor dmag gi dpung byed pa //
snang zhing srid pa'i lha 'dre rnams //
thams cad mdos la spyan 'dren gyis //
'dir gshegs glud longs phrin las mdzod //
kye /
nag po bdud dang dmar po btsan //
dkar po ging rgyal ma bdud dang //
sa bdag klu gnyan sman mo'i tshogs //
klu btsan the'u rang la sogs pa //
snang srid lha 'dre ma lus kun //
mthun rdzas mdos glud 'di longs la //
rnal 'byor bdag cag 'khor bcas la //
bsam ngan sbyor rtsub ma gtang bar //
rang rang khrom sna dgra la sgyur //
kye /
gzhan yang snang srid lha 'dre'i tshogs //
gdon bgegs yul bdag ma lus kun //
rang rang gnas nas 'dir gshegs la //
ri rab bang rim tha ma dang //
gling bzhi'i ma traM gzhal yas 'dir //
dar zab rgyal mtshan sku yi rten //
mdzes pa'i nam mkha' 'ja' ris can /
khyod kyi zhal dang gnyis su med //
shing gri ba ti yul mkhar glud //
mda' khra rgyang bu lus kyi glud //
snang gsal mar me sems kyi glud //
sna tshogs dar zab gos kyi glud //
'bru sna bshos bu gser skyems sogs //
snang srid lha 'dre mthun pa'i rdzas //
rta glang mi bya ra lug sogs //
snang srid gnas pa'i sems can rnams //
lha 'dre khyed kyi dkor gyi dbyig
/ngar glud mdzes pa rgyan ldan brgya //
mi zad longs spyod kun 'bul gyis //
mthun rdzas mdos glud 'di bzhes la //
'khor 'dir gnod pa ma mdzad par //
snang srid lha 'dre'i chad pa de //
bstan pa 'jig pa'i dgra la chod //
mun khung dgra yi sgo khar chos //
sbra nag dgra yi sgo khar phubs /
khram sna sdang ba'i dgra la sgyur //
za kha sdang ba'i dgra la ston //
pho brang dgra yi yul du thobs //
gdug rtsub sdang ba'i dgra la ston //
dug mda' sdang ba'i dgra la phongs //
ltas ngan sdang ba'i dgra la thobs //
sa ma ya sa ma ya sdang ba'i dgra la b+h+yo b+h+yo /
de ltar mdos bsngo'i dus nyin re bzhin phyogs kyi mar me bzhi po spor zhing /
mdos kyi mdun lta bu ji ltar bde ba'i stegs la snod gtsang ma brgya tshar gyi nang du rim par /
ma mgon bcu gcig
/nang g.yog brgyad /
ru 'dren so gnyis /
rgyal chen phyogs skyong bco lnga /
dregs pa sde brgyad /
dbang chen bzhi /
brtan ma bcu gnyis te mgron tshan bdun por lha grangs dang mnyam pa'i gsang phyi gser skyems dang sbyar ba dang /
lha 'dre la ngar glud bcu dang gser skyems sbyar ba rnams sngar byin rlabs kyi skabs nas phreng tshar du bshams pa nyid 'dir so so'i mjug tu gtsang sar 'thor zhing /
tshil chen gyi gsur dang rgya bod kyi spos brtul ba sogs kyang bya /
nyin tha mar ma traM gyi lus la bkod pa'i glud rnams kyi ting lo yang sbar ro //
de nas mtha' sdud drag po'i las la sbyar ba ni /
nyin re bzhin mdos bsngo'i rjes su brub khung rnams kyi ling+gar dmigs bya bskyed 'gugs dang lha dbye bsdus pa re bya la /
de nas zor thun gyi sngags /
ma ma trag rak+sha mu tra kha mun+t+ra :
mu ru lu ma b+h+yo hU~M b+h+yo :
trag rak+sha mu tra :
dur ma ti rag+mo dza :
ma ma duM lo na :
duM lo na :
snying kha la rak+sha rbud :
gtubs tsit+ta baM gal bub myos snying khrag ha pra ru lu thums :
he sa thums :
pra ma ra thums :
shi ni thums :
e sbu sa ma ya thibs thibs :
ling shar nges sod :
sa ma ya sti sta ma ma ru lu thibs thibs thabs pra pur kha sha baM yaM yaM:
thums ri li li :
ni thig nig gnyis phyed gnyis la :
brgyad bcad :
gnam mthong phye yang :
lcags sgrog khrol :
mi ring sod :
badzra pA Ni phaT:
badzra ra ste phaT:
a hi a hi phaT:
nA ga li nA ga li :
suM pa li suM pa li :
tshin yang tshin yang :
kha sha baM ma dung nga b+h+yo :
zhes pa lan bdun nam gsum tsam dang /
mgon po lcam dral 'khor bcas so so'i sngags la sham bu sbrel ba 'og tu thun gyi gdab sngags su 'byung ba ltar re re nas lan bdun nam /
mi nus na /
oM ma hA kA la ga Na g+hu ti yo gI shwa rI tri sa ma ya hU~M dzaH
a ba re bA re b+hiH
dgra bo thums ri li li mA ra ya rbad /
ces pa ci rigs bzlas pas zor thun nus ldan du bsgrub par bya zhing /
de nas /
b+h+yo /
lha chen dpal 'bar tshogs kyi bdag
/nag po 'od 'bar mthu bo che //
sring gcig lha mo dam tshig can //
dur khrod chen po'i klong dkyil nas //
bdud 'dul dregs pa'i dmag gis bskor //
lha srin sde brgyad 'khor dang bcas //
sngon gyi thugs dam dus la bab //
bstan pa 'jig pa'i dgra bo 'dis //
bla ma dkon mchog sku la bsdos //
sangs rgyas bstan pa gnyan po bshig
/rdo rje mched la rnam par 'tshes //
sems can yongs la gnod pa byas //
las ngan mi dge mtshams med byed //
chos skyong srung ma khyed la bsdos //
bstan pa'i srung ma kun la brnyas //
bsgral ba'i zhing bcur gyur pa 'di //
nag po 'khor dang bcas la gtad //
thugs dam dus las ma g.yel bar //
ma rungs gdug can dgra bo 'di //
lo dang zla bar ma gzhag par //
zhag dang za ma'i dus la sgrol //
dkon pa'i tshe srog gnyis dang phrol //
'byung ba'i dus mtha' da sdus shig
/srog rtsa dmar po rbad kyis chod //
snying rtsa dmar po cur gyis thon //
klad khrag dron mo zhal du rngubs //
don snying nang rol zas su rol //
bdun rgyud rtsad nas gcod par mdzod //
ces pas mgon po lcam dral 'khor bcas las la gtad cing bskul lo /
!
khyad par rbad bsad kyi rtags yid ches par byung ba'i nub tha ma'i nyin /
mdos bsngo bar song ba dang /
lcags snod lta bur tshon gyis chos 'byung mthing ga gru gsum pa bris pa'i khar dug shing ngam tsher ma can gyi hom gru gsum pa gcig
/rang gi mdun du rtsa ba'i 'brub khung bkod la /
der 'brub khung gzhan brgyad po'i ling+ga rnams kyang bcer /
gzhan yang gdab kha'i chas bya 'ug gi sgro /
thun bcu /
phur bu /
sgrol gri /
sbyin sreg gi yam shing /
mar nag
/bsreg rdzas sogs tshogs par byas la /
thog mar gser skyems /
hU~M/
rig 'dzin rtsa brgyud bla ma dam pa dang //
bde gshegs zhi khro rab 'byams dkyil 'khor lha /
khyad par bcom ldan dregs pa'i bdag po yis //
gser skyems 'di bzhes rnal 'byor mthu dpung skyed //
legs ldan ma hA kA la lcam dral sogs //
snang srid dregs pa'i sde dpon yab yum sras //
bka' nyan bran g.yog mngags gzhug bcas rnams kyis //
gser skyems 'di bzhes rnal 'byor mthu dpung skyed //
sngags 'chang bdag gi rigs kyi rgyud srung dang //
sa phyogs 'dir gnas yul gzhi gnas kyi bdag
/lo zla zhag dus tshes la dbang ba'i lhas //
gser skyems 'di bzhes rnal 'byor mthu dpung skyed //
ces 'bul /
de nas /
hU~M/
dkyil 'khor kun bdag mchog gsum bla ma dang //
yi dam zhi khro rab 'byams mkha' 'gro'i tshogs /
khyad par ma mgon dam can rgya mtsho rnams //
'khor bcas bdag la dgongs shing gsan du gsol //
snang srid gdod nas chos skur ro gcig la //
ma rtogs sgrib bsal 'gro kun bsgral sems kyang //
dam nyams dgra bos byed du ma ster ro //
rtsa brgyud bla mas gzu dang dpang mdzod cig
/smin grol lam zhugs bskyed rdzogs zab mo'i don //
tshul bzhin nyams blangs dngos grub blang sems kyang //
dam nyams dgra bos byed du ma ster ro //
yi dam lha tshogs gzu dang dpang mdzod cig
/bla med byang chub mchog tu sems bskyed nas //
'gro la phan bde'i dga' ston spel sems kyang //
dam nyams dgra bos byed du ma ster ro //
dpa' bo mkha' 'gros gzu dang dpang mdzod cig
/tshe 'di blos btang dben pa'i gnas rnams su //
bde chen byang chub sgrub par sems na yang //
dam nyams dgra bos byed du ma ster ro //
dam can chos skyong gzu dang dpang mdzod cig
/ma nyes ma lan ye shes lha yi tshogs //
sdig can las ngan bstan pa'i spyi dgra 'dis //
sangs rgyas bstan bshigs dkon mchog dbu 'phang smad //
bla ma'i thugs dkrugs dge 'dun sde la brnyas /
khyad par rnal 'byor bdag cag 'khor bcas la //
ri ltar brjid cing rtsang ltar 'dzugs pa dang //
mdun nas dgug cing rgyab 'ded zur nas gsod //
lus kyis brdung brdeg dkor rdzas rku zhing 'phrog
/ngag gi ya gas gzhan gyi nus mthu sgul //
yid kyi bsam ngan dug ltar g.yo byed pa'i //
snga dgra lag bdar phyi dgra yid sems dang //
da dgra bsdo ba'i dgra bgegs gar gnas kyang //
dpal mgon lcam dral bka' nyan 'khor bcas kyis //
skad cig 'dir khug mngon spyod las mdzod cig
/ces gzu dpang gsol /
de nas 'brub khung bsang sbyang /
stong pa'i ngang las e las lcags bsregs kyi khang sgrom gru gsum bang rim dgu pa /
kha khyer dog cing gting zab pa /
'og nas 'dod chags kyi khrag mtsho khol ba /
logs na zhe sdang gi me rlung 'tshubs pa /
steng nas gti mug gi mun pa gtibs pa /
mtshon cha'i char 'bebs shing nad dang dug gi rlangs pa 'phyo ba /
than dang ltas ngan gyi cho 'phrul sna tshogs mi bzad pa 'khrugs pa /
las byed gshin rje'i dmag tshogs seng ge ltar rngams pa /
stag ltar 'phyo ba /
srin po ltar khros pa /
sha za ltar rgyug pa /
rgyob rgyob dang sod sod kyi sgra 'brug ltar sgrog pas gang ba /
srid pa las kyi btson khang drag po de'i nang du nr-i dud ka yongs su gyur pa las dgra bo de nyid lus gcer bu rid pa /
mdog nag cing dran pa nyams pa /
mya ngan gyi phyag rgya can bu ga dgu nas rnag khrag 'dzag pa /
gnod byed thams cad 'dus pa'i ngo bor gyur /

na mo /
rig 'dzin rtsa brgyud kyi dpal ldan bla ma dam pa rnams kyi bka' bden pa dang /
sangs rgyas kyi bka' bden pa dang /
chos kyi bka' bden pa dang /
dge 'dun gyi bka' bden pa dang /
gsang sngags dang rig sngags dang gzungs sngags dang snying po dang phyag rgya dang ting nge 'dzin gyi bden pa dang /
chos nyid gdod nas stongs kyang chos can rgyu 'bras bslu ba med pa'i bden pa dang /
khyad par yon tan gyi mgon po legs ldan rdo rje srin po lcam dral bka' sdod dam can rgya mtsho'i tshogs dang bcas pa rnams kyi bka' bden pa dang /
bden pa chen po'i mthu la brten nas bstan dang 'gro ba'i spyi dgra /
khyad par rig pa 'dzin pa bdag cag yon mchod 'khor dang bcas pa rnams la snga dgra lag gis bdar ba /
phyi dgra yid la sems pa /
da dgra thad du 'dzugs pa'i gzugs can sdang ba'i dgra dang /
gzugs med gnod byed bgegs kyi tshogs dang bcas pa thams cad srid pa gsum gyi khongs gar gnas gar bros kyang /
skad cig yud tsam la dmigs pa'i rten 'di la khug cig
/rtsa sngags sham bur /
nr-i tri badzra aM ku dzaH
dzaHhU~M baM hoH
zhes 'gugs bstim nan tan du bya /
hU~M/
dbye byed las kyi pho nya'i tshogs //
las ngan sdig can dgra bo 'di //
srung zhing skyob par byed pa yi //
ye shes 'jig rten lha yi tshogs //
phrol cig phyes shig rnam par phyes //
mnyam por 'ong ba'i bdud dang sprod //
ma ma trag rak+sha mA ra ya phye phye nr-i tri de ba u tsa ta ya phaT/
ces gyer zhing ling+ga gu gul sbyar mas bdug cing bya 'ug gi sgro 'thab pas lha dang dbye'o //
de nas thun bcu dbab pa ni /
hU~M/
dpal ldan mgon po lcam dral gyis //
pho nyar mngags pa thun gyi bdag
/dgra bgegs bsgral phyir las la ya //
sna tshogs drag po thun gyi rdzas //
glog ltar 'khyug cing thog ltar 'beb //
dgra bgegs lus sems 'ben la ya //
zhes pa'i bar gyer ba'i rjes /
oM ma hA kA la ga Na g+hu ti yo gI shwa rI tri sa ma ya pany+tsa ma hA kA la sa ma ya dgra bo thums ri li li mA ra ya rbad /
ces pas mgon po'i dug thun dang /
ru ru ro ru tsa pa la a shug me ma hU~M ma b+h+yo dza dzaHpany+tsa re ma tI sa ma ya dgra bo thums ri li li mA ra ya rbad /
ces pas lha mo'i khrag thun brab /
dpal ldan mgon po lcam dral gyis //
pho nyar mngags pa thun gyi bdag
/dgra bgegs sgrol phyir las la ya //
sna tshogs drag po thun gyi rdzas //
glog ltar 'khyug cing thog ltar 'beb //
dgra bgegs lus sems 'ben la ya //
ma hA de ba sarba sa ma ya dgra bo thums ri li li mA ra ya rbad /
ces pas lha'i zangs lcags rdo rje'i thun rnams dang /
ya ma rA dza sarba sa ma ya dgra bo thums ri li li mA ra ya rbad /
ces gshin rje'i khrom dang yungs dkar nag brab /
dpal ldan mgon po lcam dral gyis //
pho nyar mngags pa thun gyi bdag
/dgra bgegs sgrol phyir las la ya //
sna tshogs drag po thun gyi rdzas //
glog ltar 'khyug cing thog ltar 'beb //
dgra bgegs lus sems 'ben la ya //
dun+ting nag po sarba sa ma ya dgra bo thums ri li li mA ra ya rbad /
ces pas bdud kyi khram dang skye tshe til nag gi thun rnams dang /
yak+Sha sarba sa ma ya dgra bo thums ri li li mA ra ya rbad /
kyis gnod sbyin gyi mtshe thun brab /
dpal ldan mgon po lcam dral gyis //
pho nyar mngags pa thun gyi bdag
/dgra bgegs sgrol phyir las la ya //
sna tshogs drag po thun gyi rdzas //
glog ltar 'khyug cing thog ltar 'beb //
dgra bgegs lus sems 'ben la ya //
rA dza ging ka ra tsha ri sa ma ya d+ha sha pa ti dza dgra bo thums ri li li mA ra ya rbad /
kyis rgyal chen dang phyogs skyong gi mda' thun dang /
ma hA de ba ya ma rA tsa shU la rA tsa yak+Sha tri trag rak+sha nA ga rA tsa rA hu la bdud tra ma ra du sarba sa ma ya dgra bo thums ri li li mA ra ya rbad /
kyis sde brgyad kyi phur bu dang rtsang thun brab /
dpal ldan mgon po lcam dral gyis //
pho nyar mngags pa thun gyi bdag
/dgra bgegs sgrol phyir las la ya //
sna tshogs drag po thun gyis rdzas //
glog ltar 'khyug cing thog ltar 'beb //
dgra bgegs lus sems 'ben la ya //
tri tsa pa la a shug me rA tsa pe ha ra tri badzra sA d+hu rak+sha rag+mo sarba sa ma ya dgra bo thums ri li li mA ra ya rbad /
kyis shan pa sde bzhi'i gri thun dang /
ma ma nag mo dun+ting sarba dgra bo thums ri li li mA ra ya rbad /
kyis brtan ma'i sgo nga dang khrag thun rnams brdeg
/dam can gyi dmag tshogs kyis nad mtshon dug gi char dgra bo'i steng du 'bebs pas brlags par bsam zhing /
de nas /
b+h+yo /
lha chen dpal 'bar tshogs kyi bdag
/nag po 'od 'bar mthu bo che //
sring gcig lha mo dam tshig can //
dur khrod chen po'i klong dkyil nas //
bdud 'dul dregs pa'i dmag gis bskor //
lha srin sde brgyad 'khor dang bcas //
sngon gyi thugs dam dus la bab //
bstan pa 'jig pa'i dgra bo 'dis //
bla ma dkon mchog sku la bsdos //
sangs rgyas bstan pa gnyan po bshig
/rdo rje mched la rnam par 'tshes //
sems can yongs la gnod pa byas //
las ngan mi dge mtshams med byed //
chos skyong srung ma khyed la bsdos //
bstan pa'i srung ma kun la brnyas //
bsgral ba'i zhing bcur gyur pa 'di //
nag po 'khor dang bcas la gtad //
thugs dam dus las ma g.yel bar //
ma rungs gdug can dgra bo 'di //
lo dang zla bar ma gzhag par //
zhag dang za ma'i dus la sgrol //
dkon pa'i tshe srog gnyis dang phrol //
'byung ba'i dus mtha' da sdus shig
/srog rtsa dmar po rbad kyis chod //
snying rtsa dmar po cur gyis thon //
klad khrag dron mo zhal du rngubs //
don snying nang rol zas su rol //
bdun rgyud rtsad nas gcod par mdzod //
ces bskul nas /
oM ma hA kA lA ya /
shA sa na u pa hA ri Ni /
e Sha a pany+tsi ma kA lo a yaM/
i daM rat+na tra yA ya /
a pa kA ri NaM ya di pra tIdz+nyA sma ra si ta dA/
i daM duSh+TAn kha kha khA hi khA hi /
mA ra mA ra /
gr-ih+Na gr-ih+Na /
ban+d+ha ban+d+ha /
ha na ha na /
da ha da ha /
pa tsapa tsa /
di na me ke na /
sarba duSh+TAM mA ra ya hU~M phaT/
ces sngags bzla zhing rang nyid dpal chen po dang phur bu las kyi mgon por bskyed la tshe khrus kyi dgongs pa dang ldan pas phur gdab byas rjes sgrol gris gtubs te bzhag go
!
/de nas sbyin sreg gi sgo nas zhal bstab bya ste /
oM AHhU~M gis rdzas rnams zag pa med pa bdud rtsi'i rang bzhin du gyur par bltas la /
oM ag+ni dz+wa la raM zhes gdol bshan sogs kyis me hom sbar /
de nas thab /
swa b+hA was bsang sbyang /
chos kun stong pa'i ngang nyid las //
hU~M las drag po'i thab khung ni //
mtshan nyid yongs rdzogs lte ba ru //
pad+ma nyi ma dgra bgegs steng //
lha chen dpal 'bar tshogs kyi bdag
/zhal gsum phyag drug 'jigs pa'i sku
/bing dang rdo rje lcags phur g.yas //
thod khrag dgra snying sbrul zhags g.yon //
zhabs gnyis dgra bgegs steng du bgrad //
'khor du ye shes mgon po bzhi //
re ti mched lnga las mgon dang //
mon gsum ma lnga rgyal chen bzhi //
phyogs skyong ru 'dren sde bzhi dang //
sde brgyad brtan ma bcu gnyis sogs //
dam can rgya mtsho 'khor bcas gsal //
ma hA kA la rak+sha du beng /
ma ma rak+sha
/badzra sarba duSh+TAM/
e h+ye hi /
A gats+tsha ya A gats+tsha ya /
ma hA kA ru Ni ka dr-i sh+ya hoH
sa ma ya hoH
sa ma ya satwaM/
ang+ku sha dzaHdzaH
zhes pas ye shes pa sprin gtibs ltar spyan drangs te /
sa ma ya A be sha ya AH
tiSh+Tha lhan /
tiSh+Tha a /
sa ma ya satwaM/
zhes pas dam tshig pa la gnyis med du bstim /
oM ma hA kA la ga Na g+hu ti yo gI shwa rI sa pa ri bA ra gnod byed ag+ni dz+wa la raM kha kha khA hi khA hi nr-i tri mA ra ya rbad /
ces pa'i sngags kho nas tsher ma can gyi yam shing rtsa bar dug khrag dang tshil zhun byugs pa dang /
tshil zhun bsres pa'i mar nag
/yungs dkar nag til ke tshe shang tshe nim pa'i lo ma lan tshwa sogs kyi bsreg rdzas rnams grangs ji ltar rigs pa phul rjes /
hU~M/
gdug rtsub drag po'i hom khung du //
dam can rgya mtsho'i tshogs rnams la //
sdang dgra gnod pa'i bgegs tshogs kyi //
phyi yi phung khams skye mched 'bul //
nang gi bla tshe srog dbugs 'bul /
kha rje klung rta dbang thang 'bul //
bzhes shig rol cig kha raM khA hi /
zhes pa'i mthar sngar gyi sngags sbyar te ling+ga rnams hom nang du sreg cing /
mgon po lcam dral 'khor bcas zhal rab tu gdangs par dmigs bya rnams phul bas lhag ma med par gsol bar bsam la /
ye shes pa dzaHhU~M baM hoHsa sku rten rnams la bstim /
dam tshig pa 'bar ba'i rnam par gyur par blta'o //
de tsam mi nus pas ni hom sbar te /
hom nang du dpal mgon lcam dral skad cig gis bskyed pa'i zhal du dmigs bya stob par bsam nas /
hU~M/
gdug rtsub drag po'i zhes sogs kyi ling+ga rnams bsregs pa tsam gyis kyang rung ba yin no /
!
/de rjes mdos chen mtha'i mchod pa rnams gsos la /
oM shrI ma hA kA la ga Na g+hu ti yo gI shwa rI sa pa ri wA ra i daM puSh+pe nas /
shab+da'i bar dang /
ma hA ba liM ta /
rak+ta /
a mr-ita /
mAM sa /
su rA/
tsit+ta kha kha khA hi khA hi /
zhes pas phul /
he ru ka dpal spyan snga ru //
dam bcas ji bzhin da lta 'dir //
bstan pa srung zhing skyong mdzad pa'i //
dam can kun la bstod pa bgyi //
zhes bstod /
ma rnyed yongs su ma tshang sogs kyis bzod par gsol /
dam ye dbyer med kyi ma mgon lcam dral 'khor bcas sprul gzhi'i tshul du steng gi nam mkhar bzhugs /
mdos zor rnams sprul pa'i rnam rol lcam dral dregs pa'i dmag dpung dgra bgegs sgrol ba'i las la rngams shing dpa' bar bsam la /
ma ma trag rak+sha mu tra kha mun+t+ra :
mu ru lu ma b+h+yo hU~M b+h+yo :
trag rak+sha mu tra :
dur ma ti rag+mo dza :
ma ma duM lo na :
duM lo na :
snying kha la rak+sha rbud :
gtubs tsit+ta baM gal bub myos snying khrag ha pra ru lu thums :
he sa thums :
pra ma ra thums :
shi ni thums :
e sbu sa ma ya thibs thibs :
ling shar nges sod :
sa ma ya sti sta ma ma ru lu thibs thibs thabs pra pur kha sha baM yaM yaM:
thums ri li li :
ni thig nig gnyis phyed gnyis la :
brgyad bcad :
gnam mthong phye yang :
lcags sgrog khrol :
mi ring sod :
badzra pA Ni phaT:
badzra ra ste phaT:
a hi a hi phaT:
nA ga li nA ga li :
suM pa li suM pa li :
tshin yang tshin yang :
kha sha baM ma dung nga b+h+yo :
zhes thun zor gyi sngags dang /
oM ma hA kA la ga Na g+hu ti yo gI shwa rI tri sa ma ya hU~M dzaH
zhes rtsa sngags la dgra bo thums ri li li mA ra ya rbad b+h+yo /
zhes btags pa ci rigs bzla zhing /
spro na de dus zor rdzas rnams gral bskor gyis sngags shing thal rdeb dang bcas bgyis kyang rnam pa gsal zhing legs par 'gyur ro //
de nas mdos kyi mdun du zhing lpags sam phyar nag gang rigs btings pa'i khar /
mdos kyi mtha'i zor kong nyi shu rtsa gcig po dang /
zor kong ngam thod pa bya rog rjes can zhal du sngar gyi ling+ga'i the ral dang /
thun bcu ling gar brabs pa'i thun ro rnams kyang blugs pa bsham /
de dang lhan cig dmar gtor gru gsum shas brgyan pa gcig dang /
khrag kong bzhi rnams kyang bshams par dmigs bya dgug bstim byas te /
sha khrag bdud rtsi'i ngo bor spel nas /
dmar gtor la dgugs gzhug tshar gcig
raM yaM khaM/
stong pa'i ngang las gtor snod dmar gyi dung chen yangs shing rgya che ba'i nang du gtor rdzas dgra bgegs bsgral pa las byung ba'i sha yi ri bo khrag gi rgya mtsho rus pa'i phung po klad zhag gi lbu phreng 'khrigs pa /
dam tshig tu 'os pa'i 'dod yon gyi rnam pa ma tshang ba med pas nam mkha' dang mnyam par gang ba /
ngo bo zag pa med pa'i ye shes kyi bdud rtsi'i rang bzhin bsam gyis mi khyab pas nam mkha'i khams thams cad gang bar gyur /
oM ma hA kA la ga Na g+hu ti yo gI shwa rI tri sa ma ya hU~M dzaHsa pa ri bA ra i daM ba liM ta kha kha khA hi khA hi /
zhes pas dmag lto'i tshul du bsngo /
de nas mdos lam 'then /
srid pa ho'i dkar gtor yang bsham /
bse phor du gser skyems bshams pa 'thor zhing /
b+h+yo :
bdag gis ma nyes ma yo bas :
zhes sogs kyis zor lam bsal /
de nas rnal 'byor pa rnams dpal chen po'i ngo bo las rnam pa phrin las drag shul gyis 'dul ba'i sgyu 'phrul gyi rol pa mgon po nag po'i ting nge 'dzin du go 'phos te /
zor bdag ma mo rnams kyis zor thogs nas dgra bo'i steng du 'phangs pas thal bar
brlags par bsam zhing /
slob dpon zhal phyir phyogs pas /
b+h+yo :
rnal 'byor dbang phyug zor 'phen no :
zhes sogs kyi zor bskul rnams gyer zhing /
re re'i mthar yang /
ma ma trag rak+sha zhes sogs zor sngags bzla ba dang bstun ging dkar nag gi chas su zhugs pa'am las rdor gyis thebs phyogs su 'phen pa bde ba'i sar kong zor bcu gcig khyer nas rim par 'phang /
de rjes /
b+h+yo :
da ni mdos kyi lam bstan sogs lam bstan dkyus ltar gyer /
de nas dar dmar gyi gur bsal zhing ting lo'i mar me rnams kyang sbar /
ra rog po'i rwa la khram shing btsugs shing lhu tshigs rnams la'ang khram byang btags pa'i byang bu'i rgyab tu dregs pa'i khrom sna dgra la sgyur /
ces kyang bris /
brtan mdos kyi ngar glud ngar bya lem bu /
ma traM lus glud brgya rtsa /
mtshams kyi zhub can bzhi /
thang rdzas kyi srog chags gzugs rnams phad tshe rog po'i nang du blugs pa ra la khal du bkal /
mi nag po gri thogs pas mdos kyi sna la khrid de phur bu la gtod de bzhag
/skyes bu go can mang pos mdos rnams rim gyis bteg ste spags pas /
dam can 'khor bcas kyis khams gsum gyi dregs pa lha ma srin thams cad g.yul ngor sbran te dmag dpung dgra la bsgyur nas thal bar brlags par bsam zhing /
b+h+yo b+h+yo b+h+yo :
nga ni rnal 'byor dbang phyug sogs kyi gyer nas gzung /
b+h+yo zlog ya rbad :kyi sngags kyi bar rdzogs par btang bas khrom sna bsgyur /
de ltar mdos thams cad spags grub pa dang sgrub pa po thams cad bzhengs te yi dam phrin las ltar bskul dang chad tho bsgrag
/spros pa la dga' na slar yang phyi khyams lta bur spags te /
der yang rig 'dzin rtsa brgyud kyi gser skyems 'bul /
hU~M:
dkyil 'khor kun bdag sogs gzu dpang sngar ltar dang /
lha srin rnams la gtor ma gser skyems kyis bran pa'i brngan phul te /
hU~M/
sngon tshe bskal pa'i dang po la //
o rgyan pad+ma thod phreng gis //
dam la btags pa'i srung ma rnams //
chos nyid bden pa'i bka' la nyon //
gdong dmar bod kyi rgyal khams 'dir //
lha srin sde brgyad dam la btags //
bdag ni slob dpon de yi brgyud /
khyod ni lha 'dre g.yar dam can //
sngon tshe khas blangs bka' ma bcag
/da lta rig 'dzin dam ma 'dral //
rgyan gyi gtor ma 'di bzhes la //
bcol pa'i phrin las sgrub par mdzod //
ces g.yar dam bsgrag
/de nas /
b+h+yo /
da ni bzlog bsgyur dus la bab //
rnal 'byor bdag cag 'khor bcas la //
gnod cing bar du gcod pa yi //
ltas ngan brgyad cu rtsa bzhi zlog
/ye 'drog sum brgya drug bcu zlog
/dus min 'chi dang 'jigs brgyad zlog
/glo bur bdun brgya nyi shu\u0f8e
bgegs rigs stong phrag brgyad cu\u0f8e
gdon rigs stong phrag bco brgyad\u0f8e
keg chen sum brgya drug cu\u0f8e
lha chen drag po'i gdug rtsub\u0f8e
lha ma yin gyi sgyu stobs\u0f8e
mgon po'i par bus bskor ba\u0f8e
gshin rje'i 'phrul 'khor bcas pa\u0f8e
drang srong bram ze'i dmod pa\u0f8e
gza' yi king kang 'phen pa\u0f8e
btsan nad gzer kha gtong ba\u0f8e
sa bdag klu yi mdze nad\u0f8e
ban+des 'bum bskor byed pa\u0f8e
sngags pas sngags zor 'phen pa\u0f8e
bon gyis dzo dmar 'phen pa\u0f8e
mu stegs ngan sngags byed pa\u0f8e
byad phur rbod gtong zug pa\u0f8e
mnan gtad bsreg 'phang byas pa\u0f8e
mo rtsis rmi lam ngan pa\u0f8e
snga zhags mda' ltar 'phen pa\u0f8e
phyi zhags dru gur 'thul ba\u0f8e
mi mthun gnod pa'i phyogs kun\u0f8e
bzlog go srid pa'i mdos kyis zlog
/bsgyur ro dpal mgon mthu yis sgyur //
ces dang /
dpal ldan mgon po 'khor dang bcas //
mthun rdzas mdos glud 'di bzhes la //
byad dang rbod gtong sgyur ba dang //
bcol pa'i phrin las 'grub par mdzod //
ces tshig zur bsgyur tshul shes pas bzlog pa bya /
de nas dkar gtor ru mtshon sogs kyis sna drangs te /
thebs kyi rgyu phyogs dus tshod dang bstun nas dgra phyogs su bteg la /
gser skyems phul /
dkar gtor bsngo zhing 'dod don gsol /
de nas zor bskul ni /
b+h+yo /
rnal 'byor dbang phyug zor 'phen no //
mgon po nag po zor 'phen no //
bdud 'dul chen po zor 'phen no //
lha dmag sde dpon zor 'phen no //
dbang phyug nga yi byol zor 'di //
bstan pa 'jig pa'i dgra la 'phen //
bar du gcod pa'i bgegs la 'phen //
zor bdag tshogs rnams sku skyod cig
/dmar gtor bdud rtsi rak+ta dang //
mthun rdzas mdos glud 'di longs la //
bar chad gdug pa'i dgra bgegs la //
byol zor 'phen pa'i las mdzod cig
/sgyogs zor de ni rbab ltar sgril /
khrag zor de ni mtsho ltar rlobs //
dug zor nad zor sprin ltar gtibs //
yungs zor de ni char ltar phob //
mtshe zor de ni shing ltar tshugs //
rtsang zor de ni mda' ltar phongs //
phur zor de ni gzer ltar thobs //
rdo zor de ni thog ltar phob //
mda' zor de ni glog ltar 'khrid //
sngags zor de ni me ltar spor //
dgra bgegs thal ba'i rdul du rlogs //
zor 'phen pa ni /
b+h+yo /
dpal ldan mgon po lcam dral gyis //
pho nyar mngags pa zor gyi bdag
/dgra bgegs sgrol phyir las la ya //
sna tshogs drag po zor gyi rdzas //
glog ltar 'khyug cing thog ltar 'beb //
dgra bgegs lus sems 'ben la ya //
zhes rgya cher brjod pas zor kong bcu dang /
thod nang gi ling ro thun ro dang bcas pa 'phang /
de nas /
b+h+yo /
da ni dpal chen he ru ka
/snang srid yongs rdzogs mdos gtong ngo //
sde brgyad dregs pa'i zhal bsgyur ro //
mdos bdag kun kyang mdos longs la //
glud bdag rnams kyang glud bzhes shig
/zor bdag rnams kyang zor rgyob cig
/lha dang dam can ma lus kun //
sngon gyi dam tshig rjes dgongs la //
zhal dang khrom bsgyur dgra la sgyur //
gnod byed bgegs dang dgra yul du //
dpal mgon lcam dral mthu rtsal phyungs //
dam can yongs kyis phrin las mdzod //
pho nya yongs kyis shan pa mdzod //
snang srid lha 'dre'i pho brang thobs //
dgra bgegs srog dbugs longs spyod mdzod //
mtshon gyi char pa dgra la phob //
nad kyi bskal pa dgra la thongs //
ltas ngan brgyad cu dgra la thongs //
mi mthun gnod pa ma lus pa //
dgra dang bgegs kyi steng du sgyur //
thal ba'i rdul bzhin brlag par mdzod //
ces dgra bgegs gang la bya ba'i phyogs su 'phang zhing /
rol mo drag tu brdung /
mtshon chas 'ded /
b+h+yos gdab cing thal mo rdeb /
zhing lpags dang dul mo rdul /
de'i tshe dam can dregs pa'i dmag dpung gnam sa 'gengs pa'i cho 'phrul gyis dgra yul du chas nas dgra'i rnam shes mar me bsad pa ltar btang /
gnas lus longs spyod thams cad thal ba'i rdul ltar brlags par bsam /
mi ldog pa'i phyir srung 'khor bsgom zhing /
slob dpon gyis rting mnan te phyi mig mi blta bar log go
/spyir na bdud dpung g.yul zlog gi mdos gang du gtong ba'i phyogs ni /
rten mdos su byed na sgrub khang du bzhugs su gsol /
skong mdos su byed na sgrub khang gi rtser gshegs /
zlog pa byed na sgrub khang steng du dgra la kha gtad de btsugs /
nad sna dang gnod pa zhi bar 'dod na khrom lam du btang /
gsad pa gtso bor byed na dgra phyogs su btang /
g.yul ngo zlog na dmag dpung gi gdong du btang bar bya'o zhes 'byung ste man ngag dang ldan pa rnams kyi spyod yul lo //
de nas sgo drung du gtor gzhong bshal ba'i phud kyis brtan ma bskyang /
sngar gyi ling ro dum bu dang sbyin sreg gi thal ba rnams dong du mnan la /
der dmigs bya bkug pa'i khar gtor gzhong sbub pa ri rab tu bsam la /
oM ma hA kA la ga Na g+hu ti yo gI shwa rI tri sa ma ya gnod byed dgra bgegs satwam+b+ha ya nan /
zhes bzlas pas bskal pa'i mtha' la thug gi bar du ldang mi nus par bcings par bsam zhing bro brdung bya /
de nas nang du log nas /
ho :
dus gsum gyi rgyal ba zhes sogs kyi smon lam gdab /
tshe 'gugs /
chos skyong gi gtor skyong sogs rjes chog rnams bya zhing dkyil 'khor bsdu /
bkra shis brjod cing lta ba bskyang ngo //
g.yul zlog cho ga'i lag len chings //
snang byed sgron me sbar zin gyis //
smin mos lag len rgyas bsdus rnams //
ma 'dres gtsang dag lag tu longs //
mi shes khengs can lto 'dom rnams //
dga' ru re ba bdag la med //
bstan dgra'i g.yul ngo zlog mdzad pa'i //
lhag bsam can gyi btsas su shog
/ces g.yul zlog mdos chog gi zur 'debs dang lag len gyi chings gnyos zhig yab sras kyi phyag len gyi rgyun ltar bskyud byang du spel ba 'di yang 7gter chen chos kyi rgyal po'i bka' drin la brten nas gnyos kyi ban chung d+harma shrIs so //
sarba mang+ga laM///
/
