@#//
chos rgyal rin chen gling pa'i rdzogs chen a ti chig chod kun grol gyi chos sde bzhugs so //
kun grol them byang ngo :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]dgongs gsang thugs dam lha la phyag 'tshal lo :
bdag 'dra o rgyan pad+ma yis :
gter kha bye ba sar sbas kyang :
yang gsang dgongs gter 'di las med :
e ma ngo mtshar rmad kyi chos :
'di yi them byang bstan pa ni :
o rgyan nga yi chos rnams la :
spyi them sgos them gtad rgya gsum :
e ma spyi them chos rnams thams cad kyang :
theg pa rim pa dgur 'dus te :
de yang bsdus pas gsum du 'dus :
sprul sku'i bstan pa sde snod gsum :
longs sku'i bstan pa kri yog gsum :
chos sku'i bstan pa bskyed rdzogs gsum :
de rnams a ti gcig por 'dus :
a ti yo ga'i chos skor la :
rgyud dang lung dang man ngag gsum :
de yang man ngag dag tu 'dus :
man ngag gnad kyi chos skor la :
sems sde klong sde gnad kyi sde :
de yang gnad kyi sde ru 'dus :
gnad kyi sde la phyi skor dang :
nang skor gsang skor bla med skor :
yang gsang skor dang lnga ru 'dus :
de yang yang gsang skor du 'dus :
yang gsang thig le'i skor la ni :
yang ti sangs rgyas mnyam sbyor dang :
yang ti chig chod skor du 'dus :
chig chod kun grol chen po ni :
kun gyi snying gi nor bu yin :
sa ma ya :
e ma sgos them chig chod them byang ni :
gang zag yid ches bskyed pa'i phyir :
lung bstan sgo 'byed yod /
khog phub stong thun man ngag dang :
spyi khyab rtsa ba rgyud gzhung dang :
chos kyi gnad mtshangs bstan pa'i phyir :
man ngag them byang skor dang gsum :
dus tshod gnang bkag bstan pa'i phyir :
lung bstan man ngag gtad rgya dang :
thun mong sngon 'gro'i gdams pa dang :
byin rlabs brda yi smin byed pa :
dbang khrid brda yi chos dang drug :
chos nyid mngon du rtogs pa'i thabs :
don khrid gnad kyi gdams ngag dang :
man ngag gsang skor snying thig dang :
tha mal thabs kyis khrid pa'i don :
tshig khrid nyams kyi chos dang dgu :
nyams len mtha' ru 'don pa'i gnad :
rtsal sbyang rjes kyi gdams ngag dang :
rtags tshad lam gyi yi ge dang :
rtsol med sangs rgyas lag 'chang ba :
btags grol zab mo'i chos dang ni :
dug lnga lam khyer bcu gsum mo :
de ltar chos skor bcu gsum du :
chig chod ma bu thams cad tshang :
sangs rgya'i chos la 'di kas chog :
gzhan rnams byas chos rgyu tsam yin :
'di ni byar med don gyi chos :
da ltar sangs rgyas mngon du 'gyur :
o rgyan snying gi thigs pa 'o :
sa ma ya :
e ma ho :
de lta bu yi zab chos rnams :
snod dang ldan pa'i gang zag la :
chos sna re yi ngo sprod bya :
dus gcig rdzogs par mi sbyin te :
chos dred nyams len med par 'gyur :
de bas nyams su len nas su :
rim pa bzhin du bstan par bya :
gzhung dang mthun par snod ldan na :
rat+na gser gyi maN+Dal bsham :
tshogs 'khor rgya chen mchod byas la :
rjes gnang gtad rgya gdab la sbyin :
snod min rnams la gsang zhing sba :
nyams len ri khrod dben par bya :
bar do med pa'i dam chos yin :
kun la ma mchis o rgyan bka':
lnga ldan bu dang 'phrad par shog :
sa ma ya :[ \u0f88\u0f88 ]rgya rgya rgya :
yang gsang gnad kyi them byang 'di //
rin chen gling pas gter nas bton //
o rgyan shog ser ngos la bshus //
them byang gnad 'di sba bar bya //
o rgyan lung bstan skal ldan la //
chos skor them byang bcas pa gtad //
skal ldan las can spyod par shog
/sa ma ya /
rgya rgya rgya /[ \u0f80]atsha /
dge'o //

@#:
rdzogs chen chig chod kun grol chen po'i lung bstan sgo 'byed bzhugs so :[ \u0f88\u0f88\u0f88 ]e ma ho :
rdo rje sems dpas byin brlabs dga' rab thugs la shar :
shrI siM has rjes dgongs o rgyan thugs la dgongs :
rdzogs chen yang gsang chig chod kun grol 'di :
ma 'ongs rtsod ldan dus kyi tha ma la :
o rgyan byin brlabs chos kyi blon po dang :
shes rab 'byung gnas gnyis las gcig sprul pa'i :
skye mtha'i thugs kyi sprul pa'i las can dang :
yang zab nang gi chos 'di 'phrad par shog :
gter 'di rnyed nas lo gsum gsang zhing sba :
lo bzhi lnga la skal ldan slob ma la :
o rgyan dbang gis chos kyi sgo phye la :
bla ma mnyes pa'i gser gyi maN+Dal 'bul :
mkha' 'gro mnyes pa'i tshogs 'khor brgya rtsa bya :
slob ma'i don du chos kyi bka' 'di bkrol :
bya sprel stag gi zla ba'i dus su bzang :
de dus chos 'di len pa'i skal ldan tshogs :
o rgyan bdag gi da lta'i 'khor 'di nas :
'gro don skye ba brgyud nas byed pa yi :
slob ma'i mchog brgyad mu tig btsad dang dgu :
sman mo bza' dang bcu yi skye mtha' yis :
sprul pa'i 'khor slob bcu la chos 'di gtad :
pho dgu mo gcig bcu yi 'khor slob kyis :
'gro ba dpag med chos 'dis grol bar 'gyur :
de'ang rus dang rigs ni ma nges cha lugs can :
o rgyan nga la shin tu dad pa 'byung :
de rnams la ni dpe rgyud don brgyud gtad :
gzhan yang o rgyan nga yi 'khor dgu yi :
sprul pa sbas pa'i yul can cha lugs ni :
ngur smrig gos dang sbas pa'i mkha' 'gro 'byung :
dus 'dir chos bka' bkrol nas lo drug nang :
skal ldan pho mo bcu dgu rdzogs par 'byung :
khyad par zab chos bka' 'di 'byed dus su :
o rgyan bdag dang mtsho rgyal gnyis :
gnyis med lhun sbyor byin gyis brlabs :
sprul pa'i 'khor gsum nges par 'du :
mtsho rgyal byin brlabs sman mo bza':
ye shes mchog dang dpal dbyangs kyi :
skye mtha'i sprul pa pho mo dang :
o rgyan thugs sras chos rgyal dang :
sangs rgyas dgongs pa chos nyid rnams :
dus gcig 'dzom pa'i byin rlabs kyis :
sa phyogs bkra shis bde legs shing :
chos 'di mthong thos grol bar 'gyur :
'di dus gang byung las can yin :
o rgyan yab yum dngos su mjal :
chos rgyal skyes bu rat+na'i mtshan :
gang gis reg pa don ldan yin :
bde ba can du nges par 'gro :
gzhan yang skal ldan las can la :
gnad kyi gdams ngag phyogs re sbyin :
spel dus tshogs dang maN+Dal gces :
de ma 'dzoms na snod ma yin :
snying nas chos bzhin byed par ster :
kha gsag dam med nga rgyal can :
tshe 'di sgrub la mi spel sba :
'di la nges par bka' rgya yod :
sa ma ya :
gtad rgya :
zab rgya :
sbas rgya :
dam rgya :
gsang rgya :
rgya rgya rgya rgya rgya :
gu h+ya :
kha thaM:[ \u0f88\u0f88\u0f88 ]dge'o //
sarba mang+ga laM//

@#:
rdzogs chen gcig chod kun grol chen po'i stong thun khog dbub bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das chos thams cad rdzogs pa'i dpal kun tu bzang po la phyag 'tshal lo :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rgyal ba thams cad kyi dgongs pa :
chos thams cad kyi mthar thug :
lung thams cad kyi 'byung gnas :
theg pa thams cad kyi yang rtse :
don thams cad kyi me long :
man ngag thams cad kyi snying po :
rdzogs pa chen po yang gsang gcig chod kun grol chen po 'di nyid ston par byed pa la :
dgos don rnam pa drug gi stong thun gyis khog phub ste bshad pa ni :
theg mchog 'dir 'jug pa'i gang zag yid ches bskyed pa'i phyir :
bstan pa ji ltar byung ba'i lo rgyus don gyi bshad thabs dang gcig :
chos thams cad byang chub sems las byung ba'i phyir :
rtsa ba don gyi bshad thabs dang gnyis :
rtsa ba gcig la sems blo tha dad pa'i phyir :
theg pa'i byung lugs don gyi bshad thabs dang gsum :
theg pa sna tshogs thabs su gol phyir :
'bras bu yang gsang rdzogs pa chen po'i dgos pa don gyi bshad thabs dang bzhi :
dgos ched don de rgyud la 'gel ba'i phyir :
man ngag don gyi bshad thabs dang lnga :
man ngag nyams su blangs pas yon tan 'byung ba'i phyir :
che ba don gyi bshad thabs dang drug gis bshad do :
dang po ni rgyud las :
lo rgyus ma bshad gang zag yid mi ches :
zhes gsungs pas :
gang zag yid ches shing khungs btsun par bya ba'i phyir :
brgyud pa'i lo rgyus bshad pa ni :
dang po rgyal ba dgongs pa'i brgyud pa :
bar du rig 'dzin brda'i brgyud pa :
tha ma gang zag snyan du brgyud pa yin no :
dang po rgyal ba dgongs pa'i brgyud pa ni :
gnas chos dbyings spros pa thams cad dang bral ba mnyam yangs chen por :
ston pa kun tu bzang po phyogs su ma lhung kun la khyab pa'i chos skus :
nyid las mi gzhan pa dbyer med pa'i 'khor rigs lnga'i sangs rgyas rnams la :
dus gsum dus med mnyam pa nyid kyi tshe :
bstan pa sus kyang ma byas pa rang byung gcig chod kun grol chen po'i rgyud 'di :
byin gyi rlabs kyis ngang gis go ba yin :
dper na nyi ma mkha' la shar bas chu nang du 'ong ba med kyang :
chu nang du nyi ma shar ba bzhin du :
chos skus bshad pa med kyang :
byin rlabs kyis go ba yin no :
de nas chos skus byin gyis brlabs pa'i longs skus :
gnas 'og min 'thug po bkod pa'i zhing khams dag pa ru :
ston pa rdo rje 'chang longs spyod rdzogs pa'i ye shes kyi skus :
rigs lnga rang rang gi 'khor sems dpa' sems ma'i tshogs rnams la :
dus rang snang sems su dag pa'i tshe bstan pa'i tshig dang yi ges ma bshad rang byung gcig chod chen po'i rgyud sde :
rang rang gi ngo bo yi sgo nas go ba yin no :
ngo bo ni me shel kha dog bstan pa tsam gyis :
bzla mi dgos par shes bzhin :
longs skus tshig tu bshad pa med kyang :
longs sku'i mtshan dang dpe byad bstan pa'i sgo nas go ba yin no :
de nas longs sku'i ngang nas sprul skur byung nas :
gnas ma nges pa'i zhing khams su :
'khor dag ma dag sna tshogs bsam gyis mi khyab pa la :
dus rang rang gi mos pa thob pa'i dus su :
ston pa rdo rje sems dpa'i sku'i sgo nas rigs drug gi don du thub pa drug tu sprul nas :
de las kyang rab 'khor los bsgyur ba'i cha lugs dang :
zhi ba dang gdul bya ma rungs pa 'dul ba la khro bo dang :
gdul bya gang la gang 'dul du sprul nas don mdzad do :
gsung gi sgo nas mdo sde 'dul ba mngon pa dang :
mtshan nyid pha rol tu phyin pa drug dang :
kri ya u pa yo ga dang :
ma hA a nu a ti gsang ba'i rgyud la sogs :
chos sgo brgyad khri bzhi stong la sogs gsungs nas 'gro don mdzad :
thugs kyi sgo nas :
'das pa dang ma 'ongs pa :
da lta'i dus gsum mnyam pa nyid kyi ye shes mkhyen pa'i sgo nas :
'gro ba'i don gdul bya rang rang gis go bar mdzad :
de ltar sprul pa rnams la skus mdzad pa :
gsung gis brjod pa :
thugs kyis rtsol ba byas pa med de :
dper na yid bzhin gyi nor bu de la rtog pa med kyang :
'gro ba rang rang tha dad kyi bsod nams kyis 'dun pa gang yod pa'i dgos 'dod 'byung ba bzhin :
sprul sku la rtsol rtog med kyang :
gdul bya gang la gang 'dod der sprul nas byung ste go ba yin no :
khyad par du yang gcig chod chen po'i rgyud sde :
sprul sku dga' rab rdo rje nyid la lcang lo can gyi gnas su :
ston pa rdo rje sems dpa'i phyag gis kyang ma mdzad :
gsung yang ma byon par chos nyid rang snang gi nam mkha' la :
bai DUr+Ya'i yi ge rang byung du shar nas glegs bam nam mkha' las babs so :
de nas dga' rab rdo rjes nam mkha' la rin po che'i khang pa brtsegs pa'i nang du :
gzugs brnyan gyis 'gro ba 'dul ba'i sangs rgyas kyi sku gsung thugs kyi rten sprul skur bzhugs so :
de rnams tshig gam yi ge la ma brten par byin rlabs kyis chos kyi don khong du chud pas rgyal ba dgongs pa'i brgyud pa zhes bya ba yin no :
!
de nas rig 'dzin brda'i brgyud pa ni :
shAkya thub pa'i bstan pa 'di nyid las :
sprul pa dga' rab rdo rje de nyid :
o rgyan d+ha na ko sha'i yul sman ljongs su :
rgyal po u pa rA dza'i sras mo lha lcam snang gsal sgron ma bya ba'i btsun mo gcig la :
sku 'khrungs tshul bstan nas lo brgyad lon tsam na :
chos thams cad ma bslab par mkhyen par byung bas sprul par shes nas :
rgyal blon 'bangs dang bcas pa thams cad dgyes nas :
dga' rab rdo rje zhes mtshan btags so :
de lta bu'i sprul pa rdo rje sems dpa'i rig 'dzin de nyid kyis :
bdud dang mu stegs la sogs pa phyir rgol ba ngan pa tshar bcad nas :
rdo rje gdan gyi byang chub shing drung na bzhugs pa'i tshe :
nam mkha' la sgra dang 'od du bcas nas :
rdo rje sems dpa'i sku 'ja' tshon lta bur byon nas rigs kyi bu chos nyid rang snang gi nam mkha' la ltos dang :
gsung nas bltas pas :
rdzogs pa chen po'i chos thams cad po ti rang byung grub pa'i char chen po dga' rab rdo rje'i mdun du babs so :
de nas sangs rgyas kyis sngar gsungs pa'i bka' sde snod dang :
rdzogs pa chen po'i chos de ka mkha' 'gro ma pur+Na nyer zhi dang :
tshangs pa dung mgrin can dang :
dga' rab rdo rje dang gsum gyis dkar chag tu btab ste glegs bam du byas nas :
mkha' 'gro sngon byung phug tu bzhugs su bcug ste d+hA ki mas pU dza byed do :
de nas rdo rje sems dpa' mi snang bar byed pa las :
dga' rab rdo rjes gdung ba'i smre sngags kyis gsol ba btab pas :
rdo rje sems dpa' nam mkhar 'od phung gi dkyil du byon nas :
kye ma rdo rje sems dpa'i rig 'dzin bu :
chos kyi sku las longs sku'i ngang :
sprul sku rdo rje sems dpa'i gzugs :
gang du mi gnas chos skur thim :
thams cad mkhyen par khyod zungs shig :
gsung nas a ti chos nyid yang gsang gi rgyud :
rin po che bai DUr+Yas rang byung du bris pa shel gyi gwa'u sen gang ba gcig dga' rab rdo rje'i spyi bo'i gtsug tu bab pa tsam gyis :
dga' rab rdo rje rtogs pa'i gding dang ldan par gyur nas :
rdo rje sems dpa' nyid mi snang bar gyur to :
de nas dga' rab rdo rjes de la rgyud lung man ngag gsum du mkhyen nas :
rgyud lung gnyis po rdo rje gdan na sbas te :
man ngag thugs la bcangs nas dur khrod bsil ba'i tshal du dpal lha las babs pa'i mchod rten la sku rgyab gtad nas :
ting nge 'dzin la bzhugs te :
mkha' 'gro ma rnams kyis pU dza mdzad do :
de'i tshe 'jam dpal gyi sprul pa shrI siM ha bya ba dang :
rgya nag sho sha gling gi grong khyer sho khyam nag po bya bar :
ded dpon gcig gi bur skyes nas :
lo bco lnga la rig pa'i gnas lnga la mkhas pa'i paN+Di ta gcig :
nub phyogs gser gling bar 'gro ba'i lam du 'jam dpal gyis lung bstan nas :
rigs kyi bu myur du sangs rgya bar 'dod na :
dur khrod bsil ba'i tshal du dga' rab rdo rje'i drung du song zhig :
bla med 'bras bu'i chos rnams zhus :
gsungs nas mi snang bar gyur to :
der shrI siM has rdzu 'phrul tshe'i rig 'dzin grub nas :
dur khrod bsil ba'i tshal du byon nas dga' rab rdo rje dang mjal :
'jam dpal bshes gnyen yang der byon nas :
rdzogs pa chen po yang gsang bla na med pa'i skor rnams lo bdun cu rtsa lnga'i bar du zhus so :
de nas dga' rab rdo rjes chu bo dan tig gi mgor :
zhag bdun phrag bdun dbyer med kyi ting nge 'dzin la bzhugs pas :
zag bcas kyi phung po mi snang bar gyur :
sku 'od kyi phung po 'ja' tshon ltar yal lo :
de'i tshe gu ru shrI siM has gdung ba'i smre sngags kyis gsol ba btab pas :
nam mkha' la sgra grags te bltas pas :
bar snang 'od phung gi dkyil nas dga' rab rdo rje nyid sku 'ja' tshon ltar byon nas :
kye ma dga' rab rdo rje'i rig 'dzin bu :
rgyal ba dgongs pa'i byin rlabs kyis :
sus kyang ma bcos rang byung du :
sprul pa'i sku nyid rang sar grol :
rang grol rgyud 'di khyod kyis zungs :
zhes gsungs nas rin po che'i gwa'u sen gang ba gcig gi nang du :
gsang sngags bla na med pa'i rgyud 'di phyag tu babs :
de nyid bcangs pa tsam gyis shrI siM ha rtogs pa'i gding dang ldan par gyur te :
dga' rab rdo rje nyid mi snang bar yal lo :
de nas shrI siM ha nyid rgya nag byang chub 'byung ba'i shing drung du byon nas :
chos de nyid la sems sde klong sde man ngag gi sde :
'bras bu gnad kyi sde dang bzhir phyes nas :
gsum pa bkra shis kyi khri sgor sbas nas mkha' 'gro ma la gtad :
'bras bu gnad kyi thig le'i skor rnams thugs la bcangs nas :
dur khrod chen po bsil byin du byon nas ting nge 'dzin la bzhugs nas mkha' 'gro ma rnams kyis pU tsa byed do :
de'i tshe na spyan ras gzigs kyi sprul pa o rgyan d+ha na ko sha'i mtsho nang du :
rang byung me tog pad+ma las brdzus te 'khrungs pa'i o rgyan pad+ma bdag nyid dur khrod chen po dga' ba'i tshal du o rgyan du 'gro ba'i lam sman ljongs su :
spyan ras gzigs kyis lung bstan nas :
rigs kyi bu thod phreng rtsal khyod :
yang dag pa'i 'bras bu myur du thob par 'dod na :
dur khrod bsil byin du gu ru shrI siM ha'i spyan sngar song la :
man ngag yang dag gsang ba'i rdzogs chen zhus shig :
ces lung bstan nas mi snang bar gyur to :
de nas bdag o rgyan pad+mas lung bstan byung ma thag tu :
dur khrod bsil byin du phyin nas gu ru shrI siM ha dang mjal :
bi ma la yang dus der byung :
bka' yang gsang thig le'i skor man ngag ma lus pa lo brgyad kyi bar du zhus nas :
de nas gu ru shrI siM ha nyid :
rgyal po dpal byin gyis gdan drangs nas byon te :
de nas byang chub 'byung ba'i shing drung du zhag brgya phrag gnyis ting nge 'dzin la bzhugs nas :
sgra dang 'od du bcas te zag bcas kyi phung po mi snang bar 'ja' ltar yal lo :
der o rgyan bdag gis gdung ba'i smre sngags kyis gsol ba btab pas :
nam mkhar 'od phung gi dkyil du gu ru shrI siM ha nyid :
'ja' tshon lta bu'i skur byon nas :
kye ma shrI siM ha'i rig 'dzin bu :
rig 'dzin mkha' spyod yul nyid du :
rig 'dzin nga nyid mya ngan 'das :
yang gsang 'bras bu gnad 'di nyid :
gang la yod na don dang ldan :
rig 'dzin pad+ma'i thugs la zungs :
zhes gsungs nas phyag g.yas pa nas rat+na'i gwa'u sen gang ba gcig gi nang nas :
yang gsang 'bras bu thig le'i skor rnams o rgyan pad+ma bdag la gtad pas :
de nyid du rtogs pa'i gding dang ldan par gyur to :
gu ru shrI siM ha nyid mi snang bar yal lo :
de nas bdag o rgyan pad+mas chos de nyid la :
phyi skor nang skor gsang skor gsang ba bla na med pa'i skor yang gsang 'bras bu gnad kyi skor dang lngar phyes nas :
bzhi po yi ge la btab nas :
yang gsang skor nyid thugs la bcangs nas :
dur khrod chen po he chen d+ha nar ting nge 'dzin la lo 'gar bskyangs nas :
nang pa sangs rgyas pa'i bstan pa nyams pa gso ba'i don du rdo rje gdan du bzhugs so :
de rnams tshig la brten nas bshad mi dgos par :
brda la brten nas gcig gi rgyud gcig gis rang bzhin gyis rig pas :
rig 'dzin brda'i brgyud pa zhes bya ba yin no :
!
de nas gang zag snyan khung du brgyud pa ni :
spur rgyal bod kyi rgyal po khri srong lde'u btsan gyis gtsug lag khang bzhengs par brtsam pa la :
lha 'dre gdug pa can gyis rtsig tu ma ster ba la :
pra dang gtsug lag zhal bsdur pas :
o rgyan mkhan po pad+ma gdan drangs na 'grub par 'ong bar kha 'chams nas rgyal pos sbas ska ba dpal brtsegs :
sna nam rdo rje bdud 'joms dang :
cog ro klu'i rgyal mtshan gsum la gser mang po bskur nas :
slob dpon pad+ma rgya gar rdo rje gdan nas spyan drangs nas has po ri yi rtser bzhugs so :
de'i dus su chos rgyal gyis rmi lam du dpal rta mgrin byon nas rigs kyi bu khyod kyis gtsug lag khang bar chad med par 'grub cing chos kyis myur du grol bar 'dod na :
dus gsum sangs rgyas thugs kyi dgongs bcud rdzogs pa chen po yang gsang bla na med pa'i skor rnams o rgyan pad+ma la zhus shig ces lung bstan nas mi snang bar gyur to :
der mnal sad pa'i tshe has po ri'i rtser o rgyan gyi spyan sngar byon nas :
dar gyi yol ba gsum rim bres pa la dar 'phan nyi shus brgyan :
rin po che'i khri brtsegs pa la gu ru bzhugs su gsol :
gser gyi maN+Dal bshams :
zas sna zhim mngar mang po'i tshogs bshams :
'bras chang dang rgun chang phra men gyi skyogs su drangs :
mchod yon gyis mtha' bskor :
dar zab gser g.yu mang po phyag tu phul :
btsun mo mdzes ldan ma dang :
lha lcam pad+ma mdzes gnyis dar zab gser g.yus brgyan te gzungs mar phul nas :
phyag dang skor ba lus dub dub tu 'tshal nas zhus pa :
e ma o rgyan chen po bdag gi rje :
'gro ba ma rig mun sel ba'i :
thams cad mkhyen pa'i sgron me mchog :
khyed la gus par gsol ba 'debs :
bde gshegs gsung rab rgya mtsho'i bcud :
theg pa'i mthar thug a ti yi :
yang gsang gnad kyi man ngag ni :
tshe 'dir sangs rgyas bdag la zhu :
zhes gsol bas :
der o rgyan bdag gis chos rgyal la :
rdzogs pa chen po phyi skor nang skor gsang skor gsang ba bla na med pa'i skor :
yang gsang thig le'i skor gyi sangs rgyas mnyam sbyor :
bshad rgyud mchong dang bcas pa dang :
yi ge med pa dang :
yi ge can tshig tu bkrol nas rgyal po la gdams so :
rgyal pos kyang gzhan du ma brgyud rta mgrin thugs kar sbas :
khyad par yang gsang bcud kyi yang tig gcig chod kun grol 'di :
de snga 'dzam bu'i gling du brgyud pa med pas rgyal po la yang don brgyud las dpe ma byin pas :
don brgyud 'di byin pa tsam gyis rtogs pa'i gding dang ldan par gyur to :
rgyal pos kyang yi ger ma bris par thugs la bzhugs so :
de ltar zag pa dang bcas pa'i lus la zag med kyi ye shes gang yod :
chos tshig tu rna bar brgyud nas rtogs te grol bas gang zag snyan khung gi brgyud pa zhes bya'o :
de nas gtsug lag khang gi sa chog byas te rming bting bas :
bar chad med par myur du grub nas :
mnga' gsol rab gnas mdzad :
dam pa'i chos rnams bsgyur nas sangs rgyas bstan pa bod du dar bar mdzad do :
gter kha bye ba bsam gyis mi khyab par sbas nas :
ma 'ongs 'gro ba'i don mdzad nas :
o rgyan bdag lho nub srin po'i yul du 'gro ba'i lam du :
rgya gar shar phyogs rA tsa ka ras gdan drangs nas yon bdag byas :
ri bo po ta lar bzhugs nas a tsa ra gsal mchog dang :
mi tra dzo kis nye gnas byas nas :
rgyal po'i lha lcam snang gsal sgron mas gzungs ma byas nas :
zla ba gcig dang zhag bdun bzhugs pa'i dus su :
spyan ras gzigs kyi lung bstan byung nas o rgyan bdag gis ma 'ongs 'gro ba'i don du spyir 'dzam bu'i gling du gter mang bye ba mtha' yas sbas :
khyad par zab gter brgya rtsa lhag cig sbas :
khyad par thugs gter brgyad dang yang gter bod du sbas :
de'i nang nas zab pa'i dgongs gter 'di :
lnga brgya dus kyi tha ma la :
chos rnams tshig tu song dus su :
don brgyud 'di yis rgya bod gnyis la phan par bya ba'i don du :
yi ge med pa'i chos 'di go cha dang bdag gis yi ger bris nas :
rin chen zangs kyi gwa'ur brubs nas :
chos tshan bzhi po klu bdud ru sbal nag po'i lto bar :
bstan pa lung gi chos rnams kyi zla la sbas nas :
gter srung mgon po be btsan gsum :
gter srung bzhi dang mkha' 'gro klu bdud drag po la sogs :
lha 'dre che dgu la gtad nas rgyas btab :
phyi ma'i dus su o rgyan nga'i thugs sprul byang chub sems dpa' snying stobs can dang 'phrad par shog cig :
de la don brgyud byin rlabs kyi bka' rang babs su yod pas :
som nyi mi dgos o rgyan ngas rjes su gnang ba yin :
des ni snod dang ldan pa'i skal ldan la :
don brgyud spel la dpe rgyud gdams par bya'o :
chos 'di rnyed pa tsam gyis nga dang mjal :
pad+ma 'byung gnas rig 'dzin e ma ho :
zhes gsungs nas lho nub srin po'i yul du bzhud do :
de nas o rgyan chen pos rjes bzung byin gyis brlabs /
mkha' 'gro ma'i lung bstan gtad rgyas bka' bkrol nas /
bdag chos rgyal rin chen gling pas gter nas gdan drangs so //
de ni bstan pa rin chen ji ltar byung ba'i lo rgyus bshad pa'o //
![ \u0f88\u0f88\u0f88\u0f88\u0f88\u0f88\u0f88\u0f88 ]gnyis pa chos thams cad sems las byung ba'i phyir rtsa ba don gyi bshad pa ni :
rgyud las :
thams cad sems las byung zhing sems su 'dus :
zhes gsungs pas :
chos thams cad rtsa ba byang chub sems las byung ba ste :
dper na 'byung bzhi nam mkha'i klong nas byung zhing nam mkha'i klong du 'dus pa bzhin :
snang srid thams cad sems las byung zhing sems su 'dus :
sems nyid ngo ma shes shing ma rig pas sdug bsngal 'khor bar 'khyams pa'i sems can byung :
rang sems rang gis ngo shes pas rig pa'i ye shes bde ba chen po'i sangs rgyas byung :
de nyid rtogs pa'i thabs la chos sgo brgyad khri bzhi stong byung ste :
byang chub sems su 'dus zhes pa rtsa ba don gyi bshad pa'o :
!
gsum pa rtsa ba gcig bas med pa la gang zag blo tha dad pa'i phyir theg pa'i rim pa byung lugs ni :
rgyud las /
yod ni gcig las med par byung ni sna tshogs byung :
zhes gsungs pas :
rtsa ba byang chub sems las theg pa du mar byung ba ni :
dper na rgya mtsho chen po las chu bran mtsho dang 'bab chu :
lu ma lda lding sna tshogs byung ba bzhin :
byang chub sems las phyi rol pa dang nang pa dang :
nang pa la nyan thos rang rgyal theg dman byung :
theg chen byang chub sems dang sngags kyi theg pa byung :
sngags la phyi kri yog sde gsum :
nang gi bskyed rdzogs rnam gsum byung ngo :
chu bran sna tshogs tha dad kyang rgya mtsho chen por 'dus pa bzhin :
theg pa'i rim pa sna tshogs kyang :
yang gsang a ti 'di ru 'dus pas rdzogs pa chen po yin no :
zhes theg pa'i byung lugs don gyi bshad pa'o :
![ \u0f88\u0f88\u0f88\u0f88\u0f88\u0f88\u0f88 ]bzhi pa theg pa sna tshogs thabs su gol phyir :
'bras bu bla na med pa'i rdzogs pa chen po'i dgos ched don gyi bshad thabs ni :
rgyud las :
bla med 'bras bu rtogs phyir a ti gcig chod dgos :
zhes gsungs pas :
byang chub sems rtogs par byed pa'i theg pa'i rim pa rnams :
dper na dbus rdo rje gdan lta bu la 'dzam bu'i gling pa rnams :
la las thag ring bskor nas 'dong :
la las nye lam gcod :
la las lam log rgyug pa bzhin :
phyi rol pa don log par song :
nyan thos rang rgyal don ma mthong bar rdugs :
byang chub sems dpas bskal pa mang por bsgrubs nas don de gzod thob par 'dod :
kri yog bsnyen sgrub mtshan ma'i chos su gol nas don la g.yel :
ma hA a nu a ti yin thog tu lus nas chos thams cad don dgongs pa nyag gcig mngon du ma gyur :
phyogs re las ma rtogs pa de'i phyir :
da ltar byang chub kyi sems sangs rgyas mngon sum du ston par byed pa la :
chos thams cad kyi mthar thug a ti yang gsang gcig chod kun grol chen po 'di nyid dgos par byung ba ni :
dgos ched don gyi bshad pa'o :
![ \u0f88\u0f88\u0f88\u0f88\u0f88\u0f88 ]lnga pa dgos ched don gyis nyams su blang ba'i phyir :
man ngag don gyi bshad thabs ni :
rgyud las :
de phyir gang zag rab 'bring tha ma la :
zhes gsungs pas :
man ngag gang zag rab 'bring tha ma la :
rigs dang bstun nas bstan pa ni :
dper na mi chen byis pa bu chung rnams la na rim zas dang gtam gyis skyong ba bzhin :
gang zag dbang po rab la dbang gi brdas ston :
'bring la gnad kyis man ngag ston :
tha ma tshig gis bkrol nas ston pas don 'gyur ba med pa rtogs par byed pa :
man ngag don gyis ston nas bshad pa'o :
![ \u0f88\u0f88\u0f88\u0f88\u0f88\u0f88\u0f88 ]drug pa man ngag gis nyams su blangs pas yon tan rdzogs pa'i :
che ba don gyi bshad thabs ni :
rgyud las :
'di yod 'gro ba thams cad sangs rgyas yin :
zhes gsungs pas /
rgyud 'di nyid ni gang gis kyang byang chub kyi sems rtogs na sangs rgyas pas :
dper na yid bzhin gyi nor bu yod na gang gis gsol ba btab kyang dgos 'dod der mtshungs pa 'ong ba bzhin :
'di nyid rab kyis rtogs pas 'tshang rgya :
'bring gis nyan pas 'chi kar 'tshang rgya :
tha mas bcangs pas phyi ma la 'tshang rgya bas :
rgyud gzhan las khyad par 'phags te :
yon tan che ba yin no :
zhes bshad do :
mdor bsdus pa 'di rnams don la chos sgo brgyad khri bzhi stong theg pa rim pa dgur 'dus :
theg pa rim pa dgu gcig chod 'dir 'dus :
gcig chod kun grol chen po zhes bya ba don la mtshan du btags pa yin no :[ \u0f88\u0f88\u0f88\u0f88 ]rgya rgya rgya :[ \u0f88\u0f88\u0f88 ]e ma ho :
kun don thams cad sems nyid gcig la rdzogs :
sems rgyud byar med don rgyud 'di :
de snga 'dzam gling gzhan na med :
o rgyan snying gi thigs pa yin :
spel bar phangs nas yang gsang gi :
yang tig snying gi bum par sbas :
klu bdud nag pos thub par srungs :
phyi ma'i dus su o rgyan nga'i snying gi bu dang 'phrad par shog :
'phrad nas 'di nyid spyod par shog :
'gro ba dpag med 'dren par shog :
bde ba chen por sangs rgyas shog :
sa ma ya :
gu h+ya :
kha thAm u kha thA:
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]gtad rgya :
gter rgya :
sbas rgya :
rgya rgya rgya :
kun tu bzang po /
rdo rje 'chang chen /
rdo rje sems dpa'/
dga' rab rdo rje /
shrI siM ha /
o rgyan pad+ma /
chos rgyal rin chen gling pa /
su nya rat+na /
des bdag la'o //
\u0f80atsha /

@#:
rdzogs chen chig chod kun grol las :
thugs kyi dgongs bcud zab mo mkha' 'gro'i gdams skor rnams bzhugs so :[ \u0f88\u0f88\u0f88\u0f88 ]bla ma yi dam mkha' 'gro rnams la phyag 'tshal lo :
thugs kyi dgongs bcud zab mo mkha' 'gro'i gdams skor rnams :
rang gis blta ba'am :
gzhan la ston nam :
bri dang klog pa gang byed kyang rung :
sngon du bla ma la rat+na lnga'i maN+Dal bsham :
yi dam la sman lnga'i maN+Dal bsham :
mkha' 'gro chos skyong la 'bru lnga'i maN+Dal bsham :
de ma grub na nas kyi maN+Dal byas la :
gtor ma sha khrag gis brgyan pa bsham :
de ma 'dzom yang spos kyi dud pa rgyun ma chad par bya :
'byor tshad kyi tshogs 'khor dang :
de rnams tshang bar byas la :
de nas tshad med pa'i snying rje chen pos sems can thams cad kyi don du sems bskyed la :
rang pus mo sa la btsugs la thal mo sbyar te :
bla ma yi dam rnams mdun gyi nam mkhar bzhugs par bsam la :
mos gus dungs pa byas la maN+Dal 'bul ba ni :
'od gsal klong yangs nam mkha'i dkyil 'khor du :
rin chen rnam pa mang pos yongs bkang bas :
yid bzhin nor bu'i maN+Dal mchod pa 'di :
bla ma rgyal ba sras bcas rnams la 'bul bar bgyi :
thugs rjes 'gro ba'i don du brtse bar dgongs te bzhes su gsol :
oM gu ru sarba ta thA ga ta rat+na maN+Dal pU tsa ho :
zhes bla ma'i maN+Dal :
rin po che'i phung po bsam gyis mi khyab par bsam la lan gsum du 'bul :
de nas yi dam la 'bul ba ni :
dpag bsam shing chen rgyas pa'i sdong po las :
bcud ldan sman gyi tshogs kyis legs spras pas :
dri med bdud rtsi'i maN+Dal mchod pa 'di :
yi dam mkha' 'gro'i tshogs la mchod par 'bul :
thugs rjes 'gro ba'i don du brtse bar dgongs te bzhes su gsol :
oM d+he wa sarba ta thA ga ta a mr-ita pU tsa ho :
zhes yi dam gyi maN+Dal bdud rtsi sprin gyi tshogs dpag tu med par bsam la lan gsum 'bul lo :
de nas mkha' 'gro chos skyong la 'bul ba ni :
brdal ba chen po gser gyi sa gzhi la :
me tog rnam pa mang pos legs bkram pa'i :
yid 'ong mdzes pa'i maN+Dal mchod pa 'di :
dpa' bo mkha' 'gro chos skyong rnams la 'bul :
thugs rjes 'gro ba'i don du brtse bar dgongs te bzhes su gsol :
oM d+hA ki nI b+he ra sarba ta thA ga ta puSh+paM maN+Dal pU tsa ho :
zhes mkha' 'gro chos skyong la maN+Dal puSh+pe'i tshogs dpag tu med par bsam la lan gsum 'bul :
de nas langs nas phyag 'tshal zhing :
yan lag bdun pa 'bul ba ni :
hU~M hU~M hU~M:
bla ma yi dam mkha' 'gro rnams la phyag 'tshal lo :
phyi nang gsang ba'i mchod pa rnams kyis mchod :
bdag gzhan mi dge'i las rnams ci bgyis mthol lo bshags so :
dus gsum dge ba'i yon tan tshogs la rjes yi rang :
chos kyi 'khor lo rgyun mi 'chad par bskor du gsol :
mya ngan mi 'da' bzhugs par gsol ba 'debs :
de sogs dge ba byang chub chen por bsngo :
zhes pas lan gsum du bya'o :
de nas mchod pa rnams 'bul bar bya ste gzhan du shes :
de nas mos gus kyi gdung shugs drags pos gsol ba gdab ste :
dang po bla ma la gsol ba gdab pa ni :
rtog med spros bral chos sku'i pho brang nas :
dngos dang brgyud pa'i bla ma thams cad la :
bdag gzhan nam mkha' mnyam pa'i sems can gsol ba 'debs :
gsol 'debs bu la chos nyid gsal ba'i sgo gcig phyes :
theg pa sna tshogs lung gcig ston :
dbang dang gdams ngag dngos grub zhu :
rang sems sangs rgyas su ngo gcig sprod :
tha mal shes pa chos skur bsgyur du gsol :
zhes so :
de nas yi dam la gsol ba 'debs pa ni :
'gags med rnam dag longs sku'i pho brang du :
phyi nang zhi khro'i dkyil 'khor lha tshogs la :
bdag gzhan nam mkha' mnyam pa'i sems can gsol ba 'debs :
dad can gsol 'debs bu rnams la :
longs spyod tshogs kyi sgo gcig phyes :
tshe ring nad med bde skyid spel :
mchog dang thun mong dngos grub stsol :
'gro drug kha lo gyen du sgyur :
bsam pa'i dgos 'dod char bzhin phob :
ces so :
de nas mkha' 'gro chos skyong la gsol ba gdab pa ni :
phrin las rnam dag sprul sku'i pho brang du :
mkha' 'gro chos skyong dam can rgya mtsho la :
bdag gzhan nam mkha' mnyam pa'i sems can gsol ba 'debs :
dad can gsol 'debs bu rnams la :
phrin las mchog gi sgo gcig phyes :
mi mthun rkyen dang bar chad sol :
mthun pa'i lam sna chos la drongs :
log lta can gyi snang ba chos la sgyur :
gnod sbyin rnams kyi gdug rtsub thul :
ces gsol ba lan gsum gdab bo :
bla ma yi dam mkha' 'gro rang gi spyi gtsug tu thim par bsgom mo :
de nas lung blang ba dang :
ston pa la sogs pa gang byed pa rnams bya'o :
de tshar ba dang gtor ma maN+Dal gnas su gshegs :
dge rtsa bla med byang chub chen por bsngo :
de ltar mkha' 'gro'i zab chos la :
sngon 'gro 'di ma byas na :
rgyud la byin rlabs mi 'jug cing :
gter bdag mkha' 'gro rnams mi dgyes nas :
bar chad rnams 'byung ba yin :
de ltar byas na mkha' 'gro chos skyong rnams dgyes nas :
byin rlabs 'jug :
rjes gnang thob :
dngos grub 'byung :
ci bsam 'grub pa yin pas des na 'di la nan tan bya'o :
sA mA yA:
rgya rgya rgya :
ma g+ha la :[ \u0f80]atsha :
dge bas byang chub thob par shog :
!
e ma ho :
brgyad khri bzhi stong dam chos ma lus pa :
yan lag bcu gnyis gsung rab nyid la 'dus :
de bsdus rim pa dgu yi theg par 'dus :
de bsdus rdzogs chen gcig chod kun grol 'di :
o rgyan pad+mas rgya gar 'phags pa'i yul :
su kha ra tir pha wang ru sbal du :
gter du sbas nas rgya yis btab nas bzhag :
chos kyi rgyal po rin chen gling pa yis :
gter nas gdan drangs 'gro don phyogs bcur shog :

@#:
oM AHhU~M:
lha yang sems la 'dre yang sems :
rang bzhin gcig pa'i gtor ma longs :
dngos 'dzin ma grub gdod nas dag :
chos nyid ngang las bgegs ma 'da':
oM AHhU~M badzra sarba kro ta s+pho Ta ya pra ta ya u tsa ta ya hU~M phaT:
hU~M:
snang srid lha skur lhun grub pa'i :
zhi khro yongs rdzogs mtshams bcad do :
sems can sangs rgyas lhun grub pa'i :
chos nyid mngon sum mtshams bcad do :
'khor ba myang 'das lhun grub pa'i :
rang rig rtogs pas mtshams bcad do :
dug lnga rang sar grol ba yi :
ye shes rnam lngas mtshams bcad do :
re dogs spang blang bral ba yi :
thig le nyag gcig mtshams bcad do :
oM AHhU~M:
raM raM raM raM raM:
hU~M:
rdo rje'i me ni dkar gsal 'bar :
rat+na'i me ni ser gsal 'bar :
pad+ma'i me ni dmar gsal 'bar :
karma'i me ni ljang gsal 'bar :
bud+d+ha'i me ni mthing gsal 'bar :
ye shes me 'od phyogs bcur 'phros :
gsang ba'i me mtshams bgegs ma 'da':
raM raM raM raM raM:

@#:
a ti chig chod kun grol chen po'i dbang bzhi'i brda khrid bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das lhun grub 'dus ma byas pa'i dpal la phyag 'tshal lo :
bde gshegs rgyal ba kun gyi dgongs brgyud pa'i :
ma nor ma bcos rdzogs pa chen po yi :
sems can thams cad sangs rgyas snying po can :
rgyu las 'bras bu smin phyir dbang khrid kyi :
gang zag rab la brda yi man ngag bstan :
skyes bu rtsol ba med par grol ba e ma ho :
de la yang gsang chig chod kyi sgo nas gang zag dbang po rab gcig :
brda bstan pas rtsol med du grol bar byed pa'i dbang khrid 'di la :
sbyor ba dngos gzhi rjes gsum las :
sngon 'gro gzhan du shes so :
dngos gzhi dbang gi brda khrid la bzhi :
spros bcas snang ba'i brda dbang :
spros med stong pa'i brda dbang :
gnyis med rang grol gyi brda dbang :
chig chod lhun grub kyi brda dbang dang bzhi 'o :
dang po spros bcas snang ba'i brda dbang ni :
rgyud las :
snang ba thams cad sems las byung ba ste :
snang ba sems su rtogs phyir bla ma la :
spros bcas snang ba'i dbang bskur zhu zhes pas :
nyi ma 'char kha'i dus su gsol ba gdab :
ces gsungs pas :
slob mas :
bla ma la ma rig mun pa thams cad sangs nas :
rig pa ye shes 'char bar bya ba'i phyir :
nyi ma 'char kha'i dus su dbang gi zhu ba byas la :
bla mas dben pa'i gnas su maN+Dal legs par byas la :
de la pad+ma 'dab brgyad lte ba dang bcas pa mdzes tshon bri :
de'i mtha' ma tshon sna lngas 'ja' ris byas pa'i dbus su :
rat+na'i bum pa gtsang ma'i nang du :
bdud rtsi'i sman rat+na 'bru lnga snying po lnga la sogs pa'i rdzas sna tshogs blugs la :
shing 'dab ma 'bru me tog sna tshogs skyes pas kha brgyan pa bzhag :
thun mong rang la phun sum tshogs pa'i longs spyod 'byung zhing :
khyad par rdzas kyis sgrib pa 'dag pa'i phyir :
tshogs dang gtor ma yo byad kyis mtha' bskor ba bsham mo :
de nas bla mas :
dkon mchog yi dam mkha' 'gro chos skyong la gsol ba gdab cing :
tshogs gtor phul bas mnyes par bya'o :
slob mas gos gsar pa gon rgyan btags la phyag btsal te :
langs la thal mo sbyar la gsol ba 'di skad gdab :
e ma ho :
kun bzang bla ma sprul pa'i sku mchog la :
bdag nyid deng nas gzung ste gus pas gsol ba 'debs :
snang ba bde chen spros bral dkyil 'khor du :
rig pa mngon sum rtogs pa'i dbang bskur zhu :
zhes lan gsum gsol ba gdab bo :
de nas bla mas spro ba dri ba ni :
dad ldan nges pa'i rigs kyi bu :
rdzogs chen chos la 'jug spro 'am :
'khor 'das dbyer med mngon sum gyi :
dam tshig bsrung ba'i gzhung thub bam :
zhes dri slob mas thub ces lan bya'o :
de nas bla mas de bzhin nyid la dam bcar gzhug pa ni :
bu khyod kyis ni 'khor ba blos btang nas :
byar med mngon sum don la ma yengs par :
rang byung rig pa blta bar dam chos shig :
de las 'gal na khyod nyid brlag par 'gyur :
zhes rdo rje bdud rtsi'i chu byin la :
dam las mi 'da' bar mna' dgag go :
slob mas de bzhin nyid du dam bca' 'o :
de nas bla mas :
slob ma la bu khyod su yin dri :
slob mas :
nga ni skal ldan rigs kyi bu yin bya :
khyod kyis snang ba 'di brda'i dkyil 'khor ma mthong na ltos shig :
khyod kyi gos dang rgyan 'di rnams ci la brgyan pa yin dri :
de nas lus la brgyan zer na :
de bzhin du phyi rol gyi snang ba 'di rnams kyang :
sems kyi rgyan yin bya :
khyod kyi gos rgyan 'di rnams dang po gang la brten nas byung dri :
lus la brten nas byung zer na :
de bzhin du snang ba 'di yang sems la brten nas byung :
gos dang rgyan sna tshogs kyang lus la brgyan par gcig pa bzhin :
snang ba sna tshogs kyang sems su gcig pa yin :
de bzhin du dkyil 'khor yang :
lte ba gcig la pad+ma 'dab brgyad byung ba ni :
sems nyid gcig gi 'char tshul la rnam shes tshogs brgyad byung ba'i rtags yin :
kha dog sna tshogs snang ba ma 'gags cir yang shar ba'i brda :
'ja' 'od lngas bskor ba ni :
thams cad sems kyi dkyil 'khor yin pa'i brda :
dbus su bum pa byung ba ni :
thams cad byang chub sems las bskyed pa'i brda :
nang du bum rdzas sna tshogs blugs pa ni :
snang ba thams cad sems su 'dus pa'i brda :
me tog sna tshogs kha rgyan btsugs pa ni :
rig pa sems la gsal 'grib med pa'i brda' 'o :
zhes pas brda'i dkyil 'khor snang ba sems su bstan la :
de nas sems la rig pa'i rtsal dbang bskur ba ni :
slob ma'i mgo thog tu bum pa bzhag la :
hU~M hU~M hU~M hU~M:
skye med chos sku'i dkyil 'khor klong yangs su :
'gag med bum pa rig pa'i lha tshogs kyis :
mngon sum zhal ston rdo rje lu gu rgyud :
snang ba dbang du 'dus par byin gyis rlobs :
zhes pas snang ba sems su brda'i dbang bskur ro :
de nas dpon slob gnyis kas rjes gnang dbang 'di tshig tu brjod par bya'o :
snang sems rig pa'i dbang bskur bas :
mi yi lus la sangs rgyas thugs :
dus 'dir mngon gyur ye shes kyi :
'bral med chos sku'i don rtogs shog :
ces lan gsum bya'o :
de nas bla mas bzhed pa med kyang rang tshogs rdzogs par bya ba'i phyir :
zang zing nor gyi yon dbul :
dga' ston chen pos thams cad mnyes par bya ste :
rgyud las :
slob mas yon dbul dga' ston chen po bya :
sna tshogs gcig tu rtogs phyir bla ma la :
rta dang glang po rin chen 'bru tshogs dbul :
nor mchog phul bas don mchog rtogs par 'gyur :
zhes gsungs so :
rjes rig pa mngon sum gyi don la longs spyod par bya'o :
spros bcas snang ba'i brda dbang bya ba'i gdams ngag go :
sa ma ya :
rgya rgya rgya :[ \u0f80]atsha :
de nas gnyis pa spros med stong pa'i brda dbang ni :
rgyud las :
sems kyi ngo bo stong pa nyid yin te :
stong nyid chos nyid rtogs phyir bla ma la :
spros med stong pa'i dbang bskur zhu zhes pas :
nyi ma shar ba'i dus su gsol ba gdab :
ces gsungs pas :
slob mas rig pa 'od gsal stong nyid du rtogs par bya ba'i phyir :
nyi ma shar ma thag tu spros med kyi dbang bskur zhu ba phul la :
bla mas dben pa'i gnas su maN+Dal gyi steng du :
me long g.ya' med pa'i dkyil 'khor bya :
de'i steng du shel sgong zur brgyad dang rma bya'i mdangs gzug :
tshogs gtor sngon bzhin bsham :
bla ma dkon mchog mkha' 'gro chos skyong gter srung rnams mnyes par bya'o :
de nas slob mas stod kyi gos phud phyag btsal la :
langs te thal mo sbyar nas gsol ba 'di skad du :
e ma ho :
kun bzang bla ma longs spyod rdzogs sku la :
bdag nyid khyed la gus pas gsol ba 'debs :
chos nyid skye ba med pa'i pho brang chen po ru :
zag med ye shes 'od gsal dbang bskur zhu :
zhes pa'i gsol ba lan gsum gdab par bya'o :
de nas bla mas spro ba dri ba ni :
rig pa dngos med sems kyi bu :
chig chod don la 'jug spro 'am :
nges don mtha' bral stong pa yi :
dam tshig bsrung ba'i gzhung thub bam :
zhes dri :
slob mas thub par khas blang ngo :
de nas slob ma de bzhin nyid du dam bcar gzhug pa ni :
khyod kyis mtshan ma'i 'khrul phyir mi 'brang bar :
rtsol med chos nyid don la ma yengs par :
dmigs med sgom pa'i nyams len dam chos shig :
de las log na khyod nyid brlag par 'gyur :
zhes dam chu blud la dam bcar gzhug go :
de nas bla mas bu khyod su yin bya :
bu yis nga ni rig pa sems kyi bu yin bya :
khyod kyis stong nyid ye shes kyi dkyil 'khor ma mthong na :
khyod rang gi lus la ltos shig :
khyod kyi lus 'di ci yin dri :
stod gcer bu smad gos can zer na :
de bzhin du sems nyid 'di yang shes par gyis :
lus la brten nas gos byung ba bzhin sems la brten nas snang ba byung :
lus gos kyis btums nas mi mthong ba bzhin :
sems snang ba la zhen nas stong pa'i don mi rtogs :
stod kyi gos phud pa de gcer bur mthong ba bzhin :
snang ba gang dag der chos nyid du mthong ba yin pas :
de bzhin du dkyil 'khor 'di yang shes par gyis shig :
me long la dkyil 'khor gsal bar shar yang 'dzin rgyu med pa bzhin :
snang ba sna tshogs shar yang dngos med stong pa yin pa'i brda :
shel la sgro'i 'od lnga shar ba 'di :
stong pa'i rang rtsal cir yang shar ba'i brda :
shar yang dngos por ma grub stong pa yin pa'i brda :
zhes pas dkyil 'khor bstan la sems nyid stong par brda bstan no :
de nas stong pa la dbang ba ye shes kyi rtsal dbang bskur ba ni :
slob ma'i mig la shel bkab la :
hU~M hU~M hU~M:
snang ba longs sku'i dkyil 'khor mdzes pa ru :
gsal la 'dzin med shel 'od sna tshogs kyi :
sku dang ye shes stong pa'i sgron ma mchog :
sems nyid skye med grol bar byin gyis rlobs :
zhes sems nyid stong par rtogs pa'i dbang bskur ro :
de nas rjes gnang dbang dpon slob gnyis kas 'di skad do :
rig stong ye shes dbang bskur bas :
sgyu lus sangs rgyas dgongs pa can :
dus 'dir rang byung ye shes su :
'dzin med chos nyid don rtogs shog :
ces lan gsum bya'o :
de nas bla ma la bu dang chung ma 'khor gyi tshogs mnyes pa'i yon dbul :
dga' ston chen pos kun mnyes par bya'o :
de'ang rgyud las :
slob mas yon dbul nyams myong dga' ston bya :
snang ba stong par rtogs phyir bla ma la :
bu dang chung ma nye 'khor tshogs rnams dbul :
mi mchog phul bas don mchog 'grub par 'gyur :
zhes gsungs so :
rjes stong gsal gyi nyams bskyang bar bya'o :
spros med stong pa'i dbang gi gdams ngag go :
sa ma ya :
rgya rgya rgya :[ \u0f80]atsha :
de nas gsum pa gnyis med rang grol gyi dbang ni :
rgyud las :
sems nyid stong par rtogs pa'i rigs kyi bu :
rang grol chig chod rtogs phyir bla ma la :
gnyis med rang grol dbang bskur zhu zhes pas :
snga dro'i dus su slob mas gsol ba gdab :
ces gsungs pas :
slob mas snang stong phyogs su ma zhen rig stong dbyer med du grol ba'i phyir :
snga dro nyi ma 'bol ba'i dus su :
gnyis med rang grol gyi dbang zhu ba 'bul :
de nas bla mas dben pa'i gnas su ting nge 'dzin gyi dkyil 'khor nam mkha' la byas la :
ting nge 'dzin dang dngos 'byor bla ma dkon mchog mnyes pa'i tshogs gtor dbul bar bya'o :
de nas slob mas chas rab tu phyung la gcer bur phyag btsal :
'greng thabs su langs te thal mo sbyar te gsol ba 'di skad du :
e ma ho :
kun bzang bla ma chos sku rang grol la :
dus gsum dus med gus pas gsol ba 'debs :
stong gsal 'gag med spros bral dkyil 'khor du :
rang grol gnyis med chen po'i dbang bskur zhu :
zhes gsol ba lan gsum gdab par bya'o :
de nas bla mas spro ba dri ba ni :
stong nyid sems kyi bu gcig po :
rang grol 'jug par spro lags sam :
'dzin med rang gsal shugs 'byung la :
dam tshig bsrung bar gzhung thub bam :
zhes dri slob mas thub par khas blang ngo :
de nas slob mas de bzhin dam bcar gzhug pa ni :
khyod kyis snang stong zhen 'dzin spangs nas su :
stong gsal rang grol chos sku'i don la ni :
rang bzhin lhug par spyod par dam chos shig :
de las log na khyod nyid brlag par 'gyur :
zhes pas dam chu byin la dam bca' 'o :
de nas bla mas bu khyod su yin dri :
bu yis nga ni rang byung ye shes yin bya :
khyod kyis rang grol dkyil 'khor ma mthong na :
nam mkha' la ltos shig :
khyod kyi lus 'di ci yin dri :
gcer bu yin zer na :
lus gcer bu gdod ma nas yin pa la :
de la gos bkon rgyan bzung 'dzin pa'i ngo tsha 'phral la bcos pa bzhin du :
sems nyid ye nas stong pa yin la :
snang bar bzung bas glo bur du 'khrul pa'i brda :
lus la gos med ngo tsha'i 'dzin pa las grol nas gcer bu ji ltar yin pa'i ngo bo gsal ba bzhin du :
snang ba'i zhen 'dzin gang yang med par grol nas :
sems kyi ngo bo gcer bu zang thal gang ltar yin pa mthong ba yin :
de bzhin dkyil 'khor 'di yang shes par gyis la ltos :
dkyil 'khor chen po nam mkha' yangs pa yin :
nam mkha' gsal yang dngos po med pa bzhin :
sems nyid stong gsal dngos po med pa'i brda :
nam mkha' stong pa dbyings nas gsal ba bzhin :
sems nyid stong pa cir yang gsal ba'i brda :
nam mkha' mtha' bral ye stong yin pa bzhin :
sems nyid stong pa ma bcos rang grol yin pa'i brda yin :
ces snang stong rang grol gyi brda bstan la :
de nas rang grol chos nyid kyi rtsal dbang bskur ba ni :
slob ma nam mkhar bltar bcug la :
hU~M hU~M:
rang grol chos sku'i dkyil 'khor rnam dag tu :
gsal stong nam mkha' don gyi lha tshogs kyis :
rang byung ye shes rtsol med kun tu bzang :
ma bcos rang sar grol bar byin gyis rlobs :
zhes stong nyid rang sar grol ba'i dbang bskur ro :
de nas rjes gnang dpon slob gnyis kas :
gnyis med rang grol dbang bskur bas :
lus 'di sangs rgyas dgongs pa can :
dus 'dir rang grol rnam dag tu :
rtsol med chos sku'i don rtogs shog :
ces lan gsum bya :
de nas slob mas rang 'khor dang bcas pa'i lus ngag yid gsum bla ma la dbul :
dga' ston gyis thams cad mnyes par bya'o :
rgyud las :
slob mas yon dbul rtogs pa'i dga' ston bya :
bdag 'dzin rang sar grol phyir bla ma la :
rang gi lus ngag yid gsum thams cad dbul :
sgo gsum phul bas sku gsum 'bras bu thob :
ces gsungs so :
rjes gnyis med rang grol chos sku'i ngang mdangs skyong :
gnyis med rang grol gdams ngag go :
sa ma ya :
rgya rgya rgya :
de nas bzhi pa rang grol lhun grub kyi dbang ni :
rgyud las :
rang grol de nyid lhun gyis grub pa yin :
lhun grub chig chod rtogs phyir bla ma la :
lhun grub de nyid dbang bskur zhu zhes pas :
nyin gung dus su gsol ba gdab byas la :
zhes gsungs pas :
slob mas dbyings rig rang grol chos sku blo 'das lhun gyis grub par bya ba'i phyir :
nyi ma gung la phebs pa'i dus su :
bla ma la mthar thug lhun grub kyi dbang zhu ba phul la :
de nas bla mas dben pa'i gnas su slob ma khrid la :
bla ma dkon mchog tshogs gtor gyis mnyes par bya'o :
de nas slob mas gcer bur phyag btsal langs te :
thal mo sbyar la gsol ba 'di skad du :
e ma ho :
kun bzang bla ma bde ba chen po la :
rang gsal chos sku'i ngang nas gsol ba 'debs :
lhun grub bde ba chen po'i dkyil 'khor du :
kun mkhyen rdzogs sangs rgyas kyi dbang bskur zhu :
zhes gsol ba lan gsum gdab par bya'o :
de nas bla mas spro ba dri ba ni :
rang grol lhun grub chos nyid bu gcig po :
lhun grub don la 'jug spro 'am :
ma bcos 'dzin med blo 'das la :
dam tshig bsrung ba'i gzhung thub bam :
zhes dri slob mas thub par khas blang ngo :
de nas slob mas de bzhin nyid du dam bcar gzhug pa ni :
khyod kyis grol bya grol 'dzin zad nas su :
zag med sangs rgyas lhun grub bde ba che :
rtog med mkhyen pa'i don la dam chos shig :
de las 'gal na khyod nyid 'tshig par 'gyur :
zhes pas dam tshig bdud rtsi'i chu sbyin no :
de bzhin slob mas dam bca' 'o :
de nas bla mas bu khyod su yin dri :
bus ni :
nga ni bdag med kun grol yin bya :
khyod kyis ka dag lhun grub kyi dkyil 'khor sngar ma mthong ngam :
ma mthong zer na :
khyod rang gi lus la ltos shig :
khyod kyi lus 'di ci yin bya :
bu yis nga'i lus 'di gcer bu zang thal yin bya :
de bzhin rang gi rig pa 'di yang shes par gyis shig :
khyod lus snga phyi bar gsum du bzo ma bcos par :
rang bzhin lhun grub gcer bu zang thal 'di ka yin pa bzhin du :
sems nyid dus gsum dus med thams cad du ngo bo ma bcos rang byung chos sku yin :
gos gon phud byas pa ngo tsha'i bcos ma byung :
gos med lus la gon phud gos kyi ngo tsha med :
lus la gos gon bzang du ma song ma gon ngan du ma song de :
rang byung lhun grub lus de gcer bu yin pa bzhin :
sems kyi snang stong gnyis snang bar 'dzin rgyu stong par grol rgyu 'dzin pa byas pas ma rig 'khrul pas bcings :
snang stong grol bya grol rgyu gang yang ma grub :
'dzin med rang sar ma bcos na :
ye nas yin pa'i sems nyid sku gsum lhun grub rtsal rdzogs 'gyur :
de las 'char tshul sna tshogs shar yang :
ngo bo bzang ngan gang du yang 'gyur ba med :
gsal 'grib 'dzin rtog med pas mkhyen pa'i ye shes chen po yin :
de bzhin nyid du dkyil 'khor 'di yang shes par gyis :
sgrib med ye shes ma bltas mthong ba yi :
bcos pa med pa'i lhun grub dkyil 'khor ltos :
blta ru med pa'i gsal ba 'di ka yin :
gsal la mi rtog chos sku'i dkyil 'khor la :
phyogs ris med de kun khyab gzugs ma grub :
gsal 'grib med pa'i zang thal 'di ka ru :
thams cad ngo bo nyid du rdzogs pa yi :
mnyam yangs kun mkhyen lhun grub yin :
zhes chos nyid kyi dkyil 'khor bstan la :
'bras bu lhun grub tu brda bstan no :
de nas lhun grub mkhyen pa'i rtsal dbang bskur ba ni :
slob mas chos nyid ngang du bsdad la :
hU~M:
kun grol mnyam yangs bde chen dkyil 'khor du :
kun bzang ma bcos cir mi dgongs pa'i lha :
shugs 'byung yon tan gdod nas rab rdzogs pa'i :
'bras bu lhun grub bde ba chen por byin gyis rlobs :
zhes pas rang byung lhun grub kyi dbang bskur :
de nas rjes gnang gi dbang dpon slob gnyis kas brjod :
rang grol lhun grub dbang bskur bas :
'du shes rnam rtog kun zad nas :
ma bcos kun gsal 'dzin med du :
mkhyen ldan mngon sangs rgyas par shog :
ces lan gsum bya'o :
de nas slob mas rang gzhan ma lus thams cad bla ma la yon du dbul :
zag med bde ba'i dga' ston chen pos kun mnyes par bya'o :
rgyud las :
slob mas yon dbul dga' ston chen mo bya :
kun don yon tan rdzogs phyir bla ma la :
bdag gzhan ma lus snang srid thams cad dbul :
thams cad phul bas thams cad mkhyen nyid thob :
ces gsungs so :
rjes lhun grub chos sku'i ngang de skyong ba las gzhan ci yang med do :
rang grol lhun grub dbang gi gdams ngag go :
mdor na spros bcas snang ba sems su dbang :
spros med sems nyid stong pa'i dbang :
gnyis med rig stong rang grol dbang :
rang grol lhun grub sangs rgyas dbang :
de phyir rig pa'i rtsal dbang khrid :
thos pa tsam gyis mngon sangs rgya :
zhes gsungs so :
e ma chig chod kun grol chen po'i man ngag :
dbang po rab rtsol med du sangs rgya ba'i thabs :
dbang bzhi'i brda'i khrid kyis zhag bdun na chos nyid kyi bden pa mthong ba'i man ngag :
yid bzhin gyi nor bu lta bu :
rig 'dzin chen po dga' rab rdo rjes mdzad pa rdzogs so :
sa ma ya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]e ma ho :
rgyal ba dgongs brgyud brda la brten nas su :
rdzogs chen rtsol med dbang gi gdams ngag gis :
skal ldan skyes bu myur du grol ba 'di :
bde gshegs lung bstan bla ma'i bka' byung nas :
o rgyan bdag gis ma 'ongs 'gro ba'i don :
shin tu zab pa'i yang gsang dgongs gter sbas :
skal ldan las can bu dang 'phrad par shog :
dus la ma babs gter srung mgon pos srungs :
dus la babs tshe 'gro ba'i dpal du shog :
kun dang thun mong ma yin snying gi bcud :
o rgyan rig 'dzin rnams kyi tsit+tar bstims :
sbas rgya :
gtad rgya :
gter rgya :
gsang rgya :
dam rgya :
kha thaM:[ \u0f88\u0f88\u0f88 ]dge'o //

@#:
a ti chig chod kun grol chen po'i sngon 'gro bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]dpal kun tu bzang po la phyag 'tshal lo :
dus gsum sangs rgyas thams cad kyi dgongs pa :
theg pa dgu'i mthar thug :
yang gsang chig chod kun grol :
gsang chen snod kyi man ngag :
sgom longs med par sangs rgya ba 'di nyid ston par byed pa la :
rgyud las :
bla ma med pa'i sangs rgyas chos ma byung :
de phyir bla ma dag la bsten pas 'grub :
bcud ldan bla mas man ngag snod ldan ni :
snod ldan slob ma skye 'chis 'jigs pa la :
zhes gsungs pas :
dang po bla ma ni :
thugs rgyud byin rlabs ma nyams pa :
mkhyen pa'i yon tan che ba :
nyams myong gis mtshang shes pa :
gdams ngag gi gnad dang ldan pa :
gzhan phan gyi thugs rje che ba :
chos 'di nyid la gding tshud pa :
mtshan nyid bcud ldan gyi bla ma de lta bu gcig la :
slob ma 'jig rten tshe 'di las log pa :
byang chub don du gnyer ba :
blo che bsam pa bzang ba :
dad mos brtson 'grus che ba :
bla mas ci gsungs bsgrub pa'i slob ma mtshan nyid snod dang ldan pa'i gang zag gis :
gnad dang ldan pa'i gdams ngag zhu ba ni :
'jig rten gyi bya ba thams cad rgyab tu bskyur nas :
rab gnas chen dur khrod :
'bring ri khrod dben pa :
tha ma grong pas mi thos pa'i dgon pa dben par :
lus tshangs spyod la gnas shing :
zas gos mthun rkyen 'dzom pa :
grogs tshangs pa mtshungs pa dgu las mi mang bas :
tshogs kyi mchod pa lan bdun bshams la :
slob mas chos 'di gnang bar gsol ba gdab bo :
de nas bla mas chos bstan pa ni :
sngon 'gro dngos gzhi rjes gsum las :
thog mar sngon 'gro bzhi yi man ngag ni :
dang po 'chi ba mi rtag pa bsgoms nas gang zag gi blo chos su 'gro bar byed :
byams snying rje byang chub kyi sems bskyed nas chos sangs rgyas kyi lam du 'gro bar byed :
bla ma la gsol ba btab nas lam 'khrul pa sel bar byed :
'khor 'das kyi ru shan phye nas 'khrul pa ye shes su 'char bar byed pa'o :
dang po rang gzhan thams cad 'khor ba'i rgya mtsho chen po 'dir :
skye ba dpag tu med pa gcig blangs kyang :
nyon mongs sdug bsngal 'khrul pa'i mtha' la spyod pa las don ma byung bar 'dug ste :
da res mi lus breng tsam thob dus 'dir :
chos ma byas na phyis mi lus 'di thob par dka' bas :
des na da res mi lus thob dus 'dir chos kho na byed dgos :
de myur du ma byas na 'chi ba nam 'ong cha mi 'dug ste rtag mi thub :
sems can snga phyi ma shi ba med pas 'chi nges par 'dug :
de nam 'ong na 'chi rkyen mang bas myur du 'ong :
byung tsa na chos min pa cis kyang phan par mi 'dug snyam du skyo shas yang yang bskyed nas :
tshe 'di la zhen pa btsan thabs su log na :
blo chos su 'gro ba'i dad pa skye ba yin no :
de nas gnyis pa sems bskyed pa ni :
rigs drug nam mkha' dang mnyam pa'i sems can thams cad kyis :
bdag gi pha ma ma byas pa gcig kyang med :
drin can pha ma 'gro drug sems can 'di rnams :
'dod pa rang res bde ba thob par 'dod kyang :
log pa dang 'khrul pa'i klong du song ste :
sdug bsngal myong ba'i sems can rnams snying re rje :
'di rnams sdug bsngal las grol zhing :
bde ba thob par bya :
de'i ched du dam chos rdzogs pa chen po nyams su blangs la :
sems can thams cad sangs rgyas kyi sa la dgod par bya'o snyam du yang yang sems bskyed byas pas :
rang 'dod kyi zhen pa chod nas gzhan phan byang chub kyi lam du 'gro ba yin no :
de nas gsum pa gsol ba gdab pa ni :
rang gzhan gnas skabs mthar thug gi bde legs thams cad :
bla ma'i byin rlabs la brten nas 'byung ste :
byin rlabs mos gus la brten nas 'byung bas :
lus ngag yid gsum gyi mos gus byas pas :
sku gsung thugs kyi byin rlabs 'byung phyir :
lus kyi mos gus phyag 'tshal bskor ba bsnyen bkur zhabs tog ci mnyes bya :
khyad par bla ma rang gi spyi gtsug nyi zla pad+ma'i gdan la rtag par bzhugs par bsgom :
de'i spyi gtsug nas yar rim pas :
brgyud pa'i bla ma kun tu bzang po la thug par bsgom :
yid kyi mos gus bla mas ci mdzad legs par blta zhing :
ci gsung bden par bzung la :
mdzad pa thams cad sangs rgyas kyi sku gsung thugs kyi mdzad par bsam la :
bdag gzhan gyi re sa bla ma las med :
bla ma mkhyen snyam du sangs rgyas kyi 'du shes dus gsum dus med du byas la :
ngag gi mos gus yon tan bsngags pa brjod cing :
bdag gzhan nam mkha' dang mnyam pa'i sems can thams cad :
bla ma sangs rgyas rin po che la skyabs su mchi :
sems smin cing grol bar byin gyis rlobs :
chos sku kun tu bzang po'i sku la skyabs\u0f8e
sems smin cing grol bar byin\u0f8e
longs sku gsang bdag rdo rje 'chang gi sku la skyabs\u0f8e
sems smin cing grol bar byin\u0f8e
sprul sku rdo rje sems dpa'i sku la skyabs\u0f8e
sems smin cing grol bar byin\u0f8e
rig 'dzin dga' rab rdo rje'i sku la skyabs\u0f8e
sems smin cing grol bar byin\u0f8e
gu ru shrI siM ha'i sku la skyabs\u0f8e
sems smin cing grol bar byin\u0f8e
o rgyan pad+ma 'byung gnas sku la skyabs\u0f8e
sems smin cing grol bar byin\u0f8e
chos rgyal rin chen gling pa'i sku la skyabs\u0f8e
sems smin cing grol bar byin\u0f8e
grub chen nam mkha'i mtshan can sku la skyabs\u0f8e
sems smin cing grol bar byin\u0f8e
drin can rtsa ba'i bla ma'i sku la skyabs su mchi :
sems smin cing grol bar byin gyis rlobs :
zhes pas gdong mchi mas dag par gsol ba gdab :
rjes la bla ma brgyud pa dang bcas pa thams cad rang gi spyi gtsug tu thim nas :
rang gi lus ngag yid gsum la bla ma'i sku gsung thugs kyis dbyer med du byin gyis brlabs pa'i ngang du sems lhod de bzhag pas :
byang chub kyi ye shes rtsol med du 'char ba yin no :
de nas bzhi pa 'khor 'das ru shan 'byed pa'i gdams ngag gis :
'khrul pa ye shes su 'char bar byed pa ni :
dang po lus ru shan 'byed pa dben pa'i gnas su :
phyag dang bskor ba mang po bya :
des lus kyi sgrib pa 'dag go :
de nas rkang pa gnyis mthil sbyar :
lag pa spyi gtsug tu thal mo sbyar bas :
lus kyi cha bsrang ste rdo rje lta bur 'dug par bya'o :
des lus kyi bar chad bzlogs nas dngos grub 'byung :
lus gnad 'grol dus su dus gcig la shag gis dgrol lo :
des lus 'jig pa snyam byed do :
'khor ba'i lus la zhen log skyes nas lus 'khor bar mi 'jug go :
ngag ru shan 'byed pa mdo zlos dang gsol 'debs mang po bya :
des ngag gi sgrib pa 'dag go :
de nas ngag tu hU~M zhes pas rlung nang du drangs la steng 'og rlung gnyis pho bar gzung :
yang na ngag tu hU~M rgyun mi chad par bgrang ngo :
ngag gi bar chad bzlogs nas dngos grub 'byung ngo :
ngag 'grol khar hU~M chen po'i sgra brjod pas :
ngag 'dar ba snyam byed do :
des ngag la zhen log skyes nas ngag 'khor bar mi 'jug go :
de nas yid ru shan 'byed pa :
lha sgom pa dang zhing khams bsam pa mang po bya'o :
des yid kyi sgrib pa 'dag go :
de nas sems rtse gcig tu dmigs pa gtad la ma yengs par bya'o :
dmigs pa 'jog khar sa rdo ri brag zang thal la song bar bsam mo :
des 'khor ba'i sems la zhen log skyes nas yid 'khor bar mi 'khyams pa yin no :
de rnams kyis 'khor ba sdug bsngal gyi rang bzhin yin par shan phyed 'ong :
rgyud las :
sgrim gyis sgrims la lhod kyis klod :
tshig gcig gnad kyi gdams pa yin :
ces gsungs pas :
sgrim pa 'khor ba'i ru shan phyed nas :
klod pa mya ngan las 'das pa'i ru shan 'byed pa ni :
lus phyi nang gi bya byed thams cad spangs la :
byar med rtsol bral gyi ngang du :
rkang pa skyil krung :
lag pa mnyam gzhag :
lus cha bsrangs la rang sar klod la bzhag :
des lus 'dzin pa med par grol nas 'gro :
ngag phyi nang gi smra brjod thams cad spangs la :
brjod med kyi rlung rang sar lhan ne bzhag :
ngag 'dzin med du grol 'gro :
sems phyi nang gi bsam mno thams cad spangs la :
cir yang mi rtog pa'i ngang :
re dogs med par sa le sing nge ye re :
ma bcos ma bsgyur so ma rang gar lhug pa :
'dzin med du lhod de bzhag go :
des yid 'dzin med du grol 'gro ba yin no :
de ltar gang zag gi blo'i nus stobs dang sbyar zhing zhag 'ga' ru sbyangs la :
rnam rtog rang gar 'gro ba byung ba dang phaT ces pas :
rnam rtog rang sar shigs kyis bshig la lhod kyis klod la bzhag :
lus ngag yid gsum stong sangs la 'gro ba yin no :
des mya ngan las 'das pa bde ba'i ru shan phyed nas :
chos la nges shes :
bla ma la mos gus :
sems can la snying rje skye :
rang sems la go ba rnyed nas 'khrul pa ye shes su 'char ba yin no :
de ltar sngon 'gro'i chos 'di rnams la :
long ba'i sna khrid dang 'dra bas srol du tshud par byas la :
dngos gzhi'i steng 'chug med du gtan la dbab bo :
e ma hoH
gsang chen snod kyi man ngag la :
thog mar kun la gces pa yi :
thun mong sngon 'gro'i man ngag 'di :
bdag 'dra pad+ma 'byung gnas kyis :
zab mo rin chen gter du sbas :
lnga brgya dus kyi tha ma la :
shAkya'i chas 'dzin sngags spyod pa'i :
rig 'dzin chen po sprul pa'i sras :
skal ldan gcig dang 'phrad par shog :
sa ma ya :[ \u0f88\u0f88\u0f88\u0f88\u0f88\u0f88\u0f88 ]chos rgyal rin chen gling pas rgya gar pha wang rus sbal nag po nas gter nas bton pa yin /[ \u0f80]atsha /
bkra shis /

@#:
a ti chig chod kun grol chen po'i tshig khrid gnad kyi sgron me bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das chos thams cad kyi dpal la phyag 'tshal lo :
a ti yang gsang chig chod gnad kyi man ngag :
sangs rgyas kyi dgongs pa sems can la mngon du 'byin pa'i thabs :
man ngag gnad kyi nyams khrid :
pho mo ma ning med :
na so rgan gzhon med :
dbang po rno brtul med :
las bzang ngan med par grol ba'i don 'di la sngon 'gro dngos gzhi rjes gsum mo :
dang po sngon 'gro la bzhi :
mi rtag pa rgyud la skye bas blo chos su 'gro ba dang :
byang chub tu sems bskyed pas chos lam du 'gro ba dang :
bla ma la gsol ba btab pas lam 'khrul pa sel ba dang :
'khor 'das ru shan phye bas 'khrul pa ye shes su 'char bar bya ba dang bzhi 'o :
de bzhi'i sngon 'gro gong na gsal lo :
de nas gnyis pa dngos gzhi la gdams ngag bzhi ste :
dang po lta bas phu thag bkrus pas snang ba sems nyid chig chod sprul skur ngo sprad pa dang :
de bsgom pas gtan la phab pas sems stong pa chig chod longs skur ngo sprad pa dang :
de spyod pas rtsal sbyangs pas stong pa rang grol chig chod chos skur ngo sprad pa dang :
de 'bras bu lhun grub chig chod sangs rgyas su ngo sprod pa'o :
dang po lta bas phu thag bkrus nas snang ba sems su gtan la dbab pa ni :
snang ba sems su ma rig na :
mi tshe dge ba la 'bungs kyang :
sangs rgyas mi thob 'khor bar 'khyams dgos pas :
de'i phyir 'khrul snang lta bas phu thag bkru ba ni :
dben pa'i gnas su rang lus stan bde ba la :
rkang pa skyil krung lag pa mnyam gzhag lus khog bsrangs la :
byar med kyi ngang la 'du shes klod la bsdad :
ngag smra brjod med pa'i ngang du sos dal la bzhag :
sems re dogs med pa'i ngang du bsam mno med par :
mig nam mkha'i gnas su ma yengs par bltas la :
rig pa de ka'i ngang la ci yang mi sems par bzhag pas :
'das pa'i rnam rtog 'gags :
ma 'ongs pa ma skyes :
da ltar gyi rnam rtog mi dran par nam mkha'i ngang du :
rig pa rtse gcig du sa le sing nge dus gsum mnyam pa nyid du gnas pa ni :
dbyings su gnas pa'i zhi gnas stong pa bya ba yin :
de'i ngang las dus gsum gyi rtog pa gang byung ba gcig :
sems kyi 'char sgo ma 'gags pas tshogs drug gi yul snang du 'char :
shar yang 'gyu byed kyi shes pa la skyon du mi blta bar :
rnam rtog de rang gi sems su 'dug gam gzhan nas byung ste logs su grub pa gcig 'dug :
de ka la bltas pas rang sems la shar bar nges 'ong ngo :
yang na rnam rtog gi rjes ma bzungs pas rang zhi la 'gro ste :
rang sems su grol bar shes 'ong ngo :
rnam rtog sems ma yin na :
sems nam mkha'i ngang du ci yang ma yin par bzhag tsam na rnam rtog gang yang mi 'char :
sems yin na :
de tsa na rtogs pa 'char dgos te mi 'char :
de bzhin du 'char rgyu dang dran byed kyi snang ba rtog pa thams cad la bltas te :
phyi snod kyi 'jig rten snang ba yin yang rang snang sems kyi 'char tshul du 'dug gam blta :
nang bcud kyi sems can dug lnga las grub pa yin yang :
rang sems kyis byas par 'dug gam blta :
khyad par rang gi sgo lnga'i 'dzin pa dang bcas pa 'di yang :
rang sems kyis byas par 'dug gam phu thag ma lus par bkrus pas :
mnyam gzhag gi steng du lhan gyis zhi 'gro :
de'i rjes la bdag gzhan gyi snang ba ci shar ci 'dug thams cad la chad pa 'dra bar :
rang sems kyi 'char tshul tsam yin par shes 'ong :
des kyang phu thag ma khrus na :
rtog pas rtog pa 'joms pa'i thabs :
rnam rtog gang 'dul dka' ba de de bas kyang che ba gcig tu bsgoms pas :
gzhan de zil gyis non nas med par 'gro ba yin :
der bsgoms pa de rang gi sems kyis 'phral la bcos pa yin pas :
bag chags zhen yun thung bas grol sla ste :
gzhan du song ba min rang sems grol ba yin pas :
rnam rtog thams cad kyi byung sa byed mkhan rang sems yin par phu thag chod 'ong ngo :
rgyud las :
'khrul pa de nyid sems su ma rig na :
chos nyid don de nam yang mi rtogs pas :
lta bas 'khrul snang sems kyi phu thag bkru :
zhes gsungs pas :
snang ba gzhi med rtsa bral gyi thag sems su ma chod kyi bar du :
lta bas gnas lugs skyong zhing phu thag bkrus :
lan gcig phu thag khres kyis chod nas phyis rnam rtog ji tsam shar yang :
gzings nas 'phur ba'i bya rog gzings thog tu log pa bzhin :
rnam rtog sems la shar nas rtog pa rang gzugs su snang yang :
sems las logs na med pas sems thog tu log 'ong :
de ltar rnam rtog sems kyi 'gyu byed tsho :
rang sems su rtsad chod na :
ma rig 'khrul pa'i rtog pa bzang ngan med par sems su shes pas :
ma rig pa rig pa'i ye shes snang ba sems su ngo 'phrod pa bya ba yin te :
rnam rtog ji tsam shar yang sngar 'dris kyi mi phyis gang du 'phrad kyang brtag dpyad bya mi dgos par ngo shes pa bzhin :
rnam rtog la brtag dpyad bya mi dgos par rang sems su ngo shes 'ong ba yin :
rgyud las :
snang ba sems su ma shes 'khor bar gol :
rang sems sangs rgyas ma shes myang 'das sgrib :
ces gsungs pas :
rnam rtog rang gi sems su ma shes na :
rnam rtog bkag pas mi khog :
spang bas mi spangs :
bzung bas mi zin :
bskal par bsgoms kyang sangs rgyas mi thob bo :
'khor ba myang 'das gnyis :
kun gzhi mnyam po la khyad byung bas :
snang ba'i 'gyu byed 'di sems su rig ma rig las byung ba yin no :
snang ba sems ma yin gzhan du mthong bas 'khrul pa yin :
'dir snang ba rang sems yin par shes pas rig pa'i ye shes yin :
rgyud las :
bdag rig gzhan rig thams cad rig :
ces gsungs pas :
snang ba thams cad snyems med sems su shes tsam na :
snang sems chos nyid du rtogs pa bya ba yin te :
de'i yin lugs rang thog tu ngo sprad pa ni :
rgyud las :
rnam rtog sems kyi rang gzugs te :
sems las ma gtogs snang srid gang yang med :
ces gsungs pas :
rang sems skye med stong pa'i 'char tshul ma 'gags pas :
snang srid thams cad shar :
rang la rang gis bdag tu bzung pas dug lnga'i snang ba shar :
de la chags sdang byas pa'i mdangs kyis 'byung ba lnga'i lus grub :
de la a 'thas pa las snying dwangs ma lnga las grub pa'i rtsa sgo kha dog lnga byung :
de la brten nas rig pa'i ngo bo gcig las med kyang rtsa de'i mdangs kyis :
sgo lnga'i rnam rtog gzugs sgra dri ro reg bya byung :
de'i 'dod pa'i mdangs phar 'phros nas snang ba g.yos pas sems can rnams byung :
de la a 'thas kyis dgag sgrub can gyi snang ba mched pa byung :
de rnams rang sems yin par ma rig logs na grub 'dug par bzung pas :
gzung ba'i yul bya ba yin te 'khor bar 'khyams pa yin :
rgyud las :
sems las ma gtogs snang ba gang yang med :
ces pas :
de thams cad snang ba rang sems kyi yul yin par ngo sprad do :
de nas snang ba thams cad sems su 'dug pa la :
thams cad kyi mkhan po sems de :
gang lta bu gcig 'dug :
rang gis rang la bltas te :
dang po byung sa :
bar du gzugs kha dog gnas sa :
mthar 'gro sa 'dug gam bltas pas :
gang yang mthong ba dang rnyed pa med :
yod nas ma mthong ba ma yin te :
sems skye med yin pas :
gzhi med rtsa bral 'di las byung sa mi rnyed :
gnas med yin pas gzugs kha dog phyogs bcu gang du yang ma grub :
'gag med yin pas gang med par 'gro rgyu med :
skye 'gag gnas gsum dang bral ba dpe nam mkha' lta bur ngo sprod :
de ltar snang sems skye 'gag gnas gsum dang bral ba'i ngo bo rtogs pas :
lta ba'i phu thag chod pa yin :
de nyid sprul skur ngo sprad pa ni :
rang sems gcig la snang ba mi 'dra ba drug tu shar :
shar tsam nyid na sems su 'dus :
yang de las rang gang 'dod pa'i rtog pa gcig byas pas :
gang byas pa der 'char bas lam snang gi sku bya ba yin te :
rang snang sems su rtogs nas :
skye ba dang 'jug pa la rang dbang thob pa yin :
de la rtsal sbyangs pas mthar thug sangs rgyas sprul sku gang la gang 'dul du 'byung ba yin no :

de nas gnyis pa lta bas thag chod pa'i don de nyid sgom pas gtan la phab ste :
sems stong pa chos nyid longs skur ngo sprad pa ni :
sems stong par ma rtogs na snang ba sems su rig kyang :
snang ba grol du mi thub mtshan mar 'thas 'gro bas :
de nyid stong par gtan la dbab pa ni :
lta bas snang ba sems su rtogs pa'i skye 'gags gnas gsum dang bral ba'i ngang de la 'jog pa las :
blos byas yid kyis bsgom rgyu ci yang med de :
snang ba tsam ma yin pa'i snyems byed med par de ka'i ngang la ma yengs par byas pas :
snang ba thams cad 'dzin med du bun song nas :
rang sems sa le :
sing nge :
ye re 'ong :
yang skabs su :
nam mkha' la sprin byung ba bzhin :
snang ba ma 'gags pas rnam rtog tser shar nas 'ong :
de nyid de ka'i steng du bzhag pas rang sar grol 'gro :
gal te de ka grol mi 'gro bar rang rgyud kyi snang ba 'char rgyu 'dug na :
snang ba ar la gnon pa zhes bya ste :
gang shar de'i steng du ma yengs pa rtse gcig tu gtad pas :
smig rgyu'i steng du phyin pa tsam gyis med par 'gro ba bzhin :
rnam rtog la bltas pa tsam gyis rang bzhin med par stong par 'gro ba yin :
de bzhin rnam rtog thams cad la gtad pas rang bzhin med par grol 'gro ba yin :
de phyir ma bcos ngang la bzhag pa tsam gyis chab rom chur zhu ba bzhin :
rang bzhin sems la dngos por ma grub pas stong par grol 'gro ba yin no :
rgyud las :
de nyid la ni gtad pa tsam gyis su :
gzhi rtsa med par rang bzhin grol nas 'gro :
dngos po yin na 'char du ga la thub :
ces gsungs pas :
rnam rtog sems la shar bas sems stong pa la dngos po mi 'char :
snang ba stong pa yin par shes :
stong pa ma yin na sna tshogs 'char du mi thub :
des na gzhi med rtsa bral phyogs med du shar nas rten med bar snang gi 'ja' tshon bzhin du grol 'gro ba yin no :
de ltar stong nyid kyi don gcig rtogs nas rnam rtog ji ltar shar yang :
nags la me mched dus rlung grogs su song ba bzhin :
slar stong nyid kyi rtsal thon cing nges shes skye ba'i grogs su song nas :
nyams 'bar ba'i gsal 'debs su 'gro ba yin :
rgyud las :
stong nyid ma 'gags cir yang 'char :
shar yang stong pa nyid las stong pa shar :
ces gsungs pas :
gzung 'dzin gyi snang ba thams cad stong pa nyid du ma grol na :
rnam rtog bkag pas mi khog bshig pas mi shigs :
phyi rol pa dang nang pa'i khyad sems stong pa nyid du grol ma grol las byung ba yin :
snang ba stong pa'i rang bzhin yin pa la :
snang ba grub nas yod par bzung ba rtag lta :
med par bzung bas chad lta log par shor ba yin :
'dir snang ba 'char rgyu med pa ma yin te :
shar yang rang bzhin stong par shes pas :
stong nyid rtogs pa'i ye shes bya ba yin no :
rgyud las :
sna tshogs shar yang sems nyid stong par grol :
ces gsungs pas :
sems snyems med stong par rtogs tsam na :
stong pa nyid du rtogs pa bya ba yin :
de'i yin lugs gcig thog tu ngo sprad pa ni :
phyi rol du snang ba sna tshogs byung yang sems las byung ba ma gtogs pa logs nas grub pa mi 'dug pas stong pa yin :
bar du rang gi lus la yang don dam par grub pa mi 'dug pas stong pa yin :
nang gi 'dzin byed kyi shes pa yang 'di yin grub pa mi 'dug pas stong pa yin :
des na thams cad la brtags na dngos po mi 'dug pas stong pa nyid du ngo sprad do :
de ltar thams cad stong pa yin zhes dngos po med pa las :
chad lta'i stong pa had po ma yin te :
rang bzhin gsal ba go ma 'gags par yod pas :
sems ni sems ma mchis te sems kyi rang bzhin 'od gsal ba :
gsal stong nam mkha' lta bur ngo sprad do :
de ltar snang ba thams cad rang bzhin med par rtogs tsa na :
sgom pa gtan la phebs pa yin no :
de nyid longs skur ngo sprad pa ni :
rang snang ji ltar shar yang dngos po med par ye nas stong pa yin par shes :
stong pa yin bzhin du 'gag med du longs spyod du yod pas rtsal snang gi longs sku yin :
de'i rtsal rdzogs nas mthar thug zag pa med pa'i longs spyod rdzogs pa'i skur sangs rgya ba yin no :

de nas gsum pa sgom pa de nyid kyis spyod pa rtsal sbyangs nas :
stong pa rang grol chig chod chos skur ngo sprad pa ni :
sems snang stong gnyis med du rang bzhin gyis ma grol na :
stong par shes nas bsgoms kyang de nyid la zhen :
rang grol gnyis med chos skur mi grol bas stong pa nyid gzugs can du 'ong bas :
de'i phyir sgom pas sems gtan la phab pa de'i ngang la spyod pa las logs na spyod rgyu med de ngang la ngang gis grol ba zhes bya ba :
stong pa nyid la stong pa nyid yin snyam zhen pa mi byed par :
snang stong gi ngang du rtsal sbyang par bya ste :
dper na nyin mtshan gyi dkar nag sa las byung yang :
nam mkha' la nyi 'od mun pa gsum dbyer med pa bzhin du :
stong pa sems kyi 'dzin pa de gnyis med du khrol gyis grol 'gro ba yin :
yang skabs su snang ba'i 'dzin rtog re byung yang :
de ka byar med du bzhag pas sbrul gyi mdud pa bzhin rang grol la 'gro ba yin :
gal te mi 'gro bar snang stong gi 'dzin pa 'dug na mtshang yul nas 'don pa'i log non zhes bya ste :
gang shar de dang go log pa gcig bsgoms pas :
rig pa'i ngo bo gcig las med par sngar gyi gtad med la 'gro ba yin no :
des na sems la ngo bo gnyis su ma grub gcig po de'i 'gro ldog snga phyi las mang ba rnams bsags pas byung ba yin no :
gnyis yod na sngar gyi rtog pa de yang 'ong dgos te :
dga' ba bsam na mi dga' ba med :
mi dga' ba bsam na dga' ba nub 'gro ba bzhin :
snang stong gnyis kyang don gcig las med par thag chod pas :
snang rgyu dang de stong par gtong ba'i gnyen po bcos ma'i sgom logs na med pas gcig po de ka'i shar ba dang rang snang grol ba rang grol du 'gro tsa na :
stong pa rang grol chig chod du grol bar bya ba yin te :
rgyud las :
bsgom bya sgom byed gnyis su ma grub ste :
sems nyid gdod nas rang shar rang grol yin :
zhes gsungs pas :
snang stong gnyis med gcig pu rang shar rang grol du :
dper na chu nang gi zla ba gcig las gnyis su phye rgyu med pa bzhin :
snang stong gnyis ming du btags pa tsam las gnyis med chen po'i rang bzhin du ngo sprod do :
snang stong gnyis gcig tu rang bzhin ma grol na chos gang bsgoms kyang sangs rgyas mi 'thob ste :
yon po'i lam bya ba gol ba gcig tu 'chor ro :
nyan thos dang theg pa gong ma'i khyad kyang snang sems 'dres ma 'dres kyis 'byed pa yin :
snang stong gnyis med yin la :
nyan thos kyis snang ba bkag nas stong par bsgoms pas phyogs re'i gzung 'dzin du song ba yin :
'dir snang ba dang stong pa gnyis skad cig kyang dbyer med du rtogs nas :
dbyings rig gnyis med lhan cig skyes par grol bas :
mtsho la kha ba bab pa bzhin :
rnam rtog skye grol dus mnyam pa zhes bya ba yin no :
de yang rgyud las :
ye stong ye grol rang bzhin lhun grub yin :
ces gsungs pas :
gnyis med rang shar du grol ba de bcos mas grol ba ma yin te :
rang bzhin gyis snang dus snang bas snang ba rang sar grol :
stong dus stong pas stong pa rang sar grol :
thams cad ma bcos rang grol rang byung chen po ye shes de nyid chos skur ngo sprad do :
de yang chos skur ngo sprod lugs ni :
snang ba'i 'dzin pa med pa'i stong pa nyid :
stong pa'i zhen pa med pas rig cing gsal :
dbyings rig gnyis su med par shes pa ni lam gyi mchog yin :
shes bya de'i 'dzin pa dag tsam na :
mthar thug chos nyid mnyam pa nyid chos sku 'gyur ba med par sangs rgyas nas :
mkhyen pa'i ye shes rtsol rtog med par 'byung ba yin no :
de nas bzhi pa spyod pa rtsal sbyangs pa'i 'bras bu lhun grub chos nyid du sangs rgyas ngo sprad pa ni :
snang stong gnyis med rang grol du song yang :
'bras bu lhun grub ma bcos rang byung yin par ma skyol na :
da rung ye shes lnga la sogs pa yang nyams snang gi ye shes tsam yin pas :
de nyid la rtsal sbyang pa las :
gzhan gyis bsgrub tu yod pa ma yin te :
de nyid rtsal mthar phyin pa dang :
'dzin bya 'dzin byed gnyis 'dzin blo las 'das shing :
gcig tu ma grub :
shes bya bag la nyal gyi sgrib pa phra mo'i 'dzin pa yang rang dag tu zad nas :
'dzin med ma bcos lhun grub tu dbyings rig gnyis med chos nyid ma bu gcig tu 'dres te :
mnyam bzhag gnas pa'i stong zhen ma grub :
rjes shes 'gyu byed kyi rtog pa mi 'char :
yod pa'i mtshan ma mi dmigs :
med pa'i rang bzhin mi gsal :
yod min med min ma yin :
yod med kyi blo las 'das pa phyogs su ma lhung rgya yang ma chad pa :
gsal 'grib 'gyur ldog med pas gang ltar byas kyang :
de nyid min pa byed mi shes pa :
bsgom du med pa la 'bral du med pa :
rin chen gser gling du phyin pa ltar :
thams cad de ka'i rang bzhin gsal la 'dzin med ngang dwangs chen por rig pa'i ngo bo gcer bur khres kyis song ba ni 'bras bu lhun grub tu la zlos pa yin no :
de nyid dbyar gyi na bun sangs dgun gyi rlung ma langs pa bzhin :
kun rdzob snang ba gzung 'dzin nyon mongs pa'i sgrib pa thams cad sangs nas 'khor ba'i dogs pa med :
don dam chos nyid bsgom bya sgom byed shes bya'i sgrib pa rang grol la sangs nas sangs rgyas la re ba med :
gnyis 'dzin gnyis med kyi snang ba der 'dzin gang yang med pa'i rang gsal rtog med chig chod du thams cad kun tu sa le mkhyen pa'i yon tan rang bzhin rgyas pa ni :
rang byung lhun grub kyi ye shes thams cad mkhyen pa'i sangs rgyas zhes bya ba :
da lta chos sku mngon du gyur pa yin no :
'di ka'i don skyong na da lta mngon par rdzogs par sangs rgya ba yin no :
de'i ngang la thugs rje kun khyab kyi ye shes :
rgyun du rtsol rtog med par yod pas :
gdul bya dag pa la longs sku :
ma dag pa la sprul sku :
nges med gang la gang 'dul gyi rol pa shugs kyis 'byung ngo :
de rnams mdo'i don la tshig bzhir 'dus so :
snang ba rang shar sems su bstan :
sems nyid rang grol chos kyi sku :
chos sku ma bcos lhun gyis grub :
lhun grub rdzogs pa'i sangs rgyas yin :
ces gsungs so :
a ti yang gsang chig chod kun grol chen po'i man ngag :
gang zag mtho dman med par grol ba'i thabs :
tshig khrid gnad kyi sgron mes mun pa la sgron me btegs pa lta bus :
ma rig 'khrul pa zhi nas da lta mngon sum du sangs rgya ba'i chos :
o rgyan pad+mas mdzad pa rdzogs so :[ \u0f88\u0f88\u0f88 ]e ma :
o rgyan pad+ma bdag 'dra yis :
chig chod kun grol man ngag las :
gang zag tshig gis sems grol phyir :
tshig khrid gnad kyi sgron me 'di :
lnga brgya dus kyi tha ma la :
'gro ba'i don du gter du gtams :
byang chub sems dpa' shes rab can :
rig 'dzin bu dang 'phrad par shog :
sa ma ya :
sku rgya :
gsung rgya :
thugs rgya :
yon tan rgya :
phrin las rgya :
rgya rgya rgya rgya rgya :
e ma /
bdag 'dra rin chen gling pa yis //
sngon gyi smon lam stobs dang ni //
o rgyan byin rlabs gnyis 'dzoms nas //
zab mo yang gsang dgongs gter rnyed //
chos kyi mthar thug rdzogs chen ston //
snyan brgyud yin yang shog ser bshus //
de la mkha' 'gro ma dgyes na //
rang 'dod med pas bzod par gsol //
phan bdes 'gro kun sangs rgyas shog
/\u0f80atsha
gu h+ya /
kha thaM/
rgya gar pha wang rus sbal nag po nas bton pa yin no //
dge'o //

@#:
a ti chig chod kun grol gyi gsang chen gnad kyi don khrid bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das sems nyid gnas shes 'grol la phyag 'tshal lo :
dus gsum sangs rgyas kyi dgongs pa :
lung thams cad kyi bdag po :
theg pa thams cad kyi mthar thug :
chos thams cad kyi snying po :
rdzogs pa chen po yang gsang chig chod kyi man ngag :
sangs rgyas mngon sum du ngo sprod pa'i chos 'di la gsum ste :
sngon 'gro 'chug med srol du 'jug pa dang :
dngos gzhis the tshom med par ngo sprad pa dang :
rjes kyis re dogs med par la bzla ba dang gsum mo :
dang po sngon 'gro ni gong du shes so :
dngos gzhi'i gnad kyi nyams len la bzhi ste :
rgyud las :
nyams len gnad bzhis stong pa'i ngo bzhi sprad :
ces gsungs pas :
lta ba go yul du ma shor ba rig pa mngon sum gyi gnad kyis :
ngo rang thog tu sprad pa dang gcig :
sgom pa sems 'dzin du ma shor ba mngon sum nyams myong gi gnad kyis :
thag gcig thog tu bcad pa'i man ngag ngo sprod dang gnyis :
spyod pa spang blang du ma shor ba nyams myong tshad la phebs pa'i gnad kyis rtsal grol thog tu sbyangs pa'i ngo sprod dang gsum :
'bras bu re dogs su ma shor ba tshad zad sar skyol ba'i gnad kyis :
sku gsum lhun grub tu ngo sprad pa dang bzhi 'o :
dang po lta ba go yul du ma shor ba rig pa mngon sum gyi gnad kyis ngo rang thog tu chos thams cad sprad pa ni :
lus kyi 'dug stangs stan bde ba'i steng du :
rkang pa rdo rje skyil krung bya :
rgal pa bsrangs la :
lag pa mnyam gzhag phyag rgya bya :
gnyug ma'i gnas lugs rtogs phyir lus ma yo drang por bya'o :
ngag gi rlung btang rlung nang du yang mi gzung :
phyir yang mi smra :
dbugs rang lugs su dal bar bya :
brjod med kyi don rtogs phyir ngag mi smra bar bya'o :
yid kyi gnad du chos sku'i gzigs stangs :
mig steng gi dbyings la blta'o :
chos nyid mngon sum rig phyir sems ma yengs par blta'o :
blta rgyu'i dmigs pa ci yang med de de nyid rang la blta ba yin no :
bltas pas blta ru med pa'i lta ba ma skyes mi 'gag nam mkha'i ngo bo nyid du rig ste :
phyi'i 'byung ba thams cad nam mkha' las byung bas :
'byung ba lnga rang sar dag pa'i ye dwangs kyi nam mkha' mthong ba phyi'i sems su rig :
nang nyon mongs pa dug lnga thams cad rang gi sems las byung bas :
dug lnga sems la rang sar dag pa'i rang dwangs yid 'dzin med rang gi sems su rig :
snang ba'i 'char sgo thams cad sgo lnga'i rtsa nang gi kha dog las byung bas :
snang ba thams cad stong pa'i nang du dag pa'i ngang dwangs bar gyi sems su rig :
de ltar ming gsum du btags kyang :
don la phyi nang med par dbyer med gcig tu 'dres nas :
zang thal du gsal ba'i sing nge ye re ba 'di nyid min pa :
gzhan gyis bar du chod pa ci yang mi 'dug pas :
rig pa rdo rje lu gu rgyud ces ming du btags so :
chos nyid mngon sum du mthong bas 'di nyid gtan la phebs nas :
rang rig pa la dbang bsgyur du yod pas sprul skur sangs rgya'o :
de ltar ma rtogs 'khrul pa'i sems can rnams kyis sems la phyi nang gsang gsum la sogs mang du phye ste :
phyi nas snang ba yod par bzung nas sems su ma shes gzhan du 'khrul :
bar du lus su bzung nas bltas pas sgo lnga'i 'char tshul mi 'dra ba re re byung :
de tsho sems su gcig par ngo ma shes tha dad du 'khrul nas :
nang na bdag 'dzin gyi sems gcig yod par bzung nas :
de gsum gcig tu ma rtogs so sor byas pas 'khrul nas 'khor bar gol ba yin no :
'dir de rnams dbyer med gcig tu rtogs pas :
rgyud las :
gsum rig don gsum the tshom med :
rang rig rang gsal lu gu rgyud :
ces gsungs pas :
phyi 'byung ba lnga'i snang ba yang chu rlabs bzhin du rang gi sems las shar nas sems su gcig par ngo sprad :
de sems min na rig pa nam mkhar bltas tsam na 'byung lnga 'ong dgos te :
sems yin pas sems rang la rang sar dag nas mi yong :
des phyi'i 'byung snang rang sems yin par ngo sprad :
nang gi dug lnga nyi ma'i zer bzhin du :
sems las shar zhing sems su gcig par ngo sprad :
dug lnga sems min na nam mkha' la gnas pa'i dus su 'char dgos te :
sems la rang sar dag nas logs su mi 'char :
dug lnga rang sems thog tu ngo sprad :
bar sgo lnga'i snang ba sems la shar zhing sems su gcig par ngo sprad :
de tsho sems min na :
rig pa nam mkhar bltas tsam na :
sgo lnga gzhan ma tsho yang 'char dgos te :
sems yin pas rang sar dag nas mi 'char :
des na rnam rtog thams cad rang sems yin par ngo sprad do :
de ltar phyi nang gsang gsum thams cad sems su rig pas gsum rig ces bya'o :
ming gsum du btags kyang don la dbyer med gcig tu the tshom med par rtogs pas /
don gsum the tshom med pa'o :
rig pa rdo rje lu gu rgyud ces pas :
sems min logs na gang yang med par thams cad sems rgyud gcig tu rig cing :
rig pa'i ngo bo de ltar mngon sum du lhag ger mthong bas :
yid dpyod tshig gi go yul du ma lus par gtan la phebs pa yin no :
de nyid don la ma yengs par blta ru med pa'i don rang la blta ba ni :
mtha' bral gyi lta ba zhes bya ste :
ngo bo yang dag nyid las yang dag lta ba ste :
yang dag mthong nas rnam par grol :
ces gsungs pa'i don no :

de nas gnyis pa sgom pa sems 'dzin du ma shor ba :
mngon sum nyams myong gi gnad kyis thag gcig thog tu chod pa'i ngo sprod ni :
lus ngag gi gnad stangs gong dang 'dra ba la :
yid kyi lta stangs longs sku'i gzigs stangs :
mig thad ka'i nam mkhar ma yengs par blta :
de la blta ru ci yang med de sngar thams cad sems su rig nas rig pa mngon sum du gsal ba'i don la ma yengs par byed pa la sgom pa zhes ming du btags pa las :
gzhan dmigs 'dzin gyi sgom rgyu ci yang med :
de yi ngang du bzhag pas :
rig pa mngon sum gyi 'char tshul thams cad mngon zhen med par stong pa nyid du grol 'gro :
dngos med stong pa'i rang rtsal ma 'gags par 'char bas nyams snang thog ma mngon sum gyi bag chags kyi snang ba sgyu ma lta bu 'char :
de nas gong nas gong du 'phar te :
dbyings rig pa'i mdangs kyis 'ja' 'od dang 'od khyim gyi rnam pa lta bur 'char :
thig le dang thig phran chung ngu dang :
thig le sbrel ma rtsibs shar gyen du 'greng ba'i rnam pa lta bu bun bun pa 'char :
thig le gsal ba'i nang du sku'i rnam pa 'od skor can lam lam pa 'char :
shar yang dngos 'dzin med par rang gis nyams su myong bas :
mngon sum gyi rig pa dngos po ma yin stong par rtogs pa bya ba yin no :
de nyid gtan la phebs nas :
rang rig dngos por med pa la 'char sgo yod pas longs skur sangs rgya ba yin no :
de ltar ma rtogs pa rnams kyis 'char tshul gyi rtog pa thams cad rang gi sems su rig kyang :
stong par ma shes 'char sgo tha dad du yod par bltas :
dngos po mtshan ma can du song nas rtag ltar gol ba yin :
'dir ji ltar shar yang dngos 'dzin med par shes pas :
rgyud las :
de nyid nyams snang gong du 'phel bas te :
snang tsam nyid las 'dzin pa'i dngos po med :
ces gsungs pas :
sngar gyi bag chags kyi snang ba'i nyams shar yang :
chu nang gi zla ba bzhin du snang ba tsam las dngos por ma grub :
stong par ngo sprad do :
stong pa min na nyams snang 'char du mi btub ste :
stong pa yin pas gang yang 'char du btub pas rang sems stong par ngo sprad do :
de ltar 'phral shar gyi snang ba ma 'ongs rtsis med kyi snang ba :
dus gsum gyi snang ba thams cad kyang 'char sgo ma 'gags dngos med stong pa yin par ngo sprad do :
de ltar thams cad sems su rig :
sems las shar :
rig pa 'char ram gnas sam gang byed kyang dngos por ma grub stong par ngo sprad do :
stong nyid ming du btags pa tsam las don la 'dzin pa med pa'i ye shes la zer ba yin :
thams cad rang sems stong pa gcig tu thag chod pas :
snang ba ji ltar shar yang :
stong pa las dngos po med par shes nas :
rnam rtog mtshan ma'i dbang du mi 'gro ba yin no :
de ltar gtan la phebs nas stong pa nyid la bsgom du med pa'i ngang la bzhag pa ni :
dmigs med kyi sgom zhes bya ste :
dmigs gtad mtshan ma med pa'i ngang sgom de :
bsgom du med pa'i 'od gsal 'dzin med do :
zhes gsungs pa'i don no :

de nas gsum pa spyod pa spang blang du ma shor ba nyams myong tshad la phebs pa'i gnad kyis rtsal grol thog tu sbyong ba'i ngo sprod ni :
lus ngag gi gnad sngar dang 'dra ba la :
yid kyi lta stangs sprul sku'i gzigs stangs mig 'og gi nam mkha' la blta :
de la blta rgyu bsgom rgyu ci yang med de :
sngar sems nyid stong par nyams su myong ba'i don de ka skyong ba la :
spyod pa zhes ming du btags pa yin :
gzhan logs nas spyod rgyu ci yang med pa de ka'i ngang la bzhag pas :
'char tshul nyams kyi 'phel tsho yang rang bzhin med par stong pa nyid du grol nas :
nyams kyi 'dzin pa med par shar grol dus gcig tu stong gsal chen po phyogs cha mtshan ma'i bag chags med par snang stong gnyis kyi 'dzin pa rtsol med rang sar grol nas ji ltar byas kyang stong gsal gyi ngang la rang shar rang grol du 'gro ba ni :
nyams dang stong pa'i zhen pa med pas :
mngon sum stong par nyams su myong ba'i myang bya myong byed kyi 'dzin pa med par rang grol du tshad la phebs pa bya ba yin no :
'di nyid gtan la phebs na :
rang byung phyogs med shar nas rten med du rang grol bas gsal 'grib med pa gnyis med chos skur sangs rgya ba yin no :
de ltar ma rtogs pa rnams kyis :
snang ba'i nyams thams cad stong pa nyid du snyems byed kyis rtog kyang :
stong pa la stong par bzung bas stong pa zhen pa can du song ste :
phyogs cha'i stong pa ste chad ltar gol ba yin :
'dir stong pa dang dngos po'i 'dzin pa gang yang med par 'dzin med du grol bas :
rgyud las :
snang stong gnyis 'dzin rang sar grol ba yis :
rang byung rig pa'i ngo bo lhag gis mthong :
ma bcos lhun grub chos sku 'di ka yin :
ces gsungs pas :
snang stong gang gi yang zhen pa dang 'dzin pa med par :
sbrul gyi mdud pa bzhin du rang grol du bcos ma ma yin par :
gsal ba rang byung rang grol du ngo sprad :
de nyid byas pas grol ba ma yin :
shar bas snang ba ma yin :
bltas pas gsal ba ma yin :
rang bzhin gyis grol ba :
ngo bo gsal ba :
mtshan nyid gnyis su med par ngo sprad do :
de nyid 'phral la stong par song ba ma yin te :
gdod ma nas ngo bo ye stong yin par ngo sprad :
de ltar snang stong gnyis kyang ming du btags pa tsam las :
don la gnyis su med gnyis su byung na snang ba stong par mi 'gro :
stong nyid snang bar mi 'char bas dbyings rig gnyis su med par ngo sprad :
gnyis med rang byung rang grol du ngo sprad :
chos sku thig le nyag gcig tu ngo sprad :
de ltar thams cad sems las shar sems su rig :
rig pa'i sems nyid stong par rtogs :
snang ba shar ba gang yin kyang :
bcos pas byung ba ma yin :
ye nas rang shar rang grol rtsol med yin par ngo sprad :
grol ba ming du btags pa tsam las 'dzin med rang gsal la zer bas :
de ka'i thog tu rang rtsal sbyang :
gang du'ang 'gyur ba med par gtan la phebs 'ong ba yin no :
rang gsal 'dzin med kyi ngang du spyod pa ni :
spyad du med pa'i spyod pa shugs 'byung zhes bya ba yin te :
'di nyid las spyod rgyu yang med :
'dzin med shugs 'byung gi ngang de ka spyod pa yin no :
zhes pa'i don to :

de nas bzhi pa 'bras bu re dogs su ma shor ba ni :
tshad zad sar skyol ba'i gnad kyis :
'bras bu sku gsum don thog tu sku gsum lhun gyis grub par ngo sprod pa ni :
lus ngag gi gnad sngar dang 'dra ba la :
yid kyi gnad bde ba chen po'i gzigs stangs gang bdes nam mkha' la blta :
de la mtshan ma'i lta sgom spyod rgyu ci yang med :
shugs 'byung rang grol gyi don de ka'i ngang du dbyings rig gnyis med du rtsal sbyangs pas :
snang stong sems gsum dbyer med gcig tu 'dres nas :
snang stong gzung ba'i yul :
'dzin byed kyi shes pa zad nas :
gnyis 'dzin phra mo bag la nyal gyi shes pa tsam yang med par :
rang dag la song nas ci yang mi rtog pa'i mnyam pa nyid :
gsal 'grib med par ngang gis gsal bar 'gyur ba ni :
chos nyid zad sar skyol ba'i don yin no :
de nyid la gsal cha phyogs med du ma 'gags kyang :
'dzin cha til 'bru tsam gcig kyang med pas rig pa'i ye shes yin la :
de nyid ngo bo cir yang ma grub pas dbyings yin :
de la ming tsam du dbyings rig gnyis su btags kyang :
rang bzhin dbyer med gcig yin pas :
'bras bu chos sku thig le nyag gcig ces bya'o :
rtsol sgrub las 'das pa stong gsal 'dzin med kyi ngo bo zang thal 'di ka :
'di rgyu yis ma bskyed lhun grub yin :
rkyen gyis ma bcos rang byung yin :
rtog med gsal bas ye shes yin :
kun la khyab pas chen po yin :
de'i ngang la yon tan thams cad rdzogs pas rdzogs pa'i sangs rgyas lhun gyis grub pa zhes bya ba yang dag pa'i don no :
de ltar ma rtogs pa rnams kyis :
dbyings rig snang stong ming du btags pa tsam la gnyis su bzung bas :
grol bya dang grol byed gnyis 'dzin gyi blo ma dag pa :
snang ba stong par shes kyang shes bya'i 'dzin pas :
da rung lam gyi ye shes la gnas pa tsam las :
lhun grub tu sangs ma rgyas pa yin no :
'dir snang bar 'char rgyu med stong par dag :
stong pa'i zhen rgyu med rang bzhin gsal :
gsal stong gnyis su ma phyed gcig tu ma grub pa'i mtha' bral bsam brjod blo yi yul las 'das pa :
rang gsal gyi ngo bo yin pa la gang du yang mi gnas pa'i mya ngan las 'das pa :
sangs rgyas kyi dgongs pa lhun gyis grub pa bya ba yin no :
de ltar yang :
rgyud las :
shes dang shes bya'i chos kyi blo zad nas :
'dzin pa med pa 'di ka sangs rgyas yin :
zhes gsungs pas :
rtog 'dzin phra mo tsam yang med par :
mi g.yo lhun grub stong pa chos sku yin :
de la rtog med kyi gsal cha ma 'gags pas :
mkhyen pa'i ye shes yin te :
gzugs skus 'gro ba'i don du thugs rje kun la khyab pas :
thams cad mkhyen pa'i sangs rgyas kun tu bzang po bya ba yin :
de ka'i ngang la ngang gis rtsal sbyang ba las :
gzhan ci yang bya rgyu med pas rdzogs chen byar med lhun grub ces bya ste :
'bras bu re dogs kyi g.yang sa chod nas da ltar sangs rgyas mngon sum du gyur pa'i don :
rdzogs chen chig chod gnad kyi man ngag :
gang zag 'bring yan chad rtsol med du sangs rgya ba'i thabs :
gsang chen gnad kyi don khrid kyis :
mkha' la nyi ma shar ba lta bur sangs rgyas mngon sum du ngo sprod pa'i gdams ngag :
gu ru shrI siM has mdzad pa rdzogs so :[ \u0f88\u0f88\u0f88 ]e ma rig 'dzin brda yi brgyud pa la brten nas :
a ti yang gsang chig chod don khrid 'di :
bdag 'dra o rgyan pad+ma thod phreng gis :
gu rus lung bstan gter gyi snying po ru :
ma 'ongs 'gro la phan don dgongs gter sbas :
o rgyan thugs sras skal ldan las can skyong :
skyes bu snying stobs can dang 'phrad par shog :
gu h+ya :
kha thaM:
rgya rgya rgya :
chos rgyal rin chen gling pas rgya gar pha wang rus sbal nag po nas bton pa'o /
khong gis rin chen smon lam bdag la dgyes bzhin gnang /
dge'o /
!
/e ma ho :
rang gi sems la bltas pas :
nga dang bdag tu gzung rgyu gang yang med par 'dug pa de chos kyi sku'i ye shes bya ba yin no :
sems rang bzhin gyis 'od gsal ba de :
me long lta bu'i ye shes bya ba yin no :
de 'gres so :
sems dran rig sna tshogs su 'char ba 'di so sor rtog pa'i ye shes\u0f8e
sems la mtha' dbus dang phyogs ris med pa 'di mnyam pa nyid kyi\u0f8e
rig pa'i rtsal gang yang thogs pa med pa 'di bya ba grub pa'i ye shes bya ba yin no :
ye shes lnga rang chas su yod pas :
'jam dpal nas :
khyab bdag ye shes lnga yi bdag :
zer ro :

@#:
rdzogs chen chig chod kun grol gyi dug lnga lam khyer bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rang rig ye shes ston la phyag 'tshal lo :
lta ba'i yang rtse sgom pa'i rgyal po :
spyod pa'i nying khu dam tshig gi rtsa ba 'bras bu'i mthar thug :
rdzogs chen chig chod kun grol gyi lam gyi cha rkyen :
dug lnga lam khyer bstan pa ni :
dang po 'dod chags lam du khyer ba 'dod sred can gyi gang zag gis :
'dod chags kyis 'dod chags sel ba la lnga :
'dod chags bde ba chen por spar ba dang :
spar ba'i bde ba gzung ba dang :
bzung ba lus la dgram pa dang :
bkram pa rang bzhin med pa gnyis med du grol ba dang :
de'i yon tan no :
dang po 'dod chags spar ba ni :
'dod chags skye ba'i yul yid 'ong bu mo gzugs mdzes ma :
bong 'tsham so tshags dkar la dam :
rked pa phra zhing 'phongs zheng rgyas :
skra ser nu ma ting 'dra ma :
dri zhim gom pa g.yon nas 'dor :
reg na mi bzod gcong skad 'byin :
skad snyan bcu drug lon pa'i bu mo :
dad pa che zhing rnam rtog chung :
'dod chags che zhing gsang sgo thub :
mig ser chung zhing blo khog che :
mtshan dang ldan pa'i bud med bsten :
mtshan ldan bud med ma rnyed kyang :
dam nyams mdze mo yugs mo ma yin pa'i :
bud med gzhon nu dad can gsang sgo mi 'chol ba'i :
thig le rgyas pa'i bu mo 'dod cing chags ma de bsten la :
de nyid gzugs mdzes mtsho rgyal ma ru bsam :
rang nyid o rgyan pad+mar bsgom :
rgyan med phyag rgya rdo rje 'grengs pas :
yum gyi pad+mar rdo rje bcug la :
dal gyis bskyod la :
'o bya 'khyud dang sen mo gdab pa la sogs pa bya :
de yi bcud kyis thig le thad kar g.yos pas :
lus bde sbor gyis 'ong :
de nas 'dod chags bde bar 'char bas gzung ba ni :
rdo rjes pad+ma bsrubs pas dwangs ma'i thig le bskyod nas :
gsang gnas rdo rje'i rtsa bar dbab :
de dus thig le gzhan gyi rtog pa med par bde ba tshad med pa 'ong :
thig le 'chor ba snyam byed na :
bsrub pa bshol la :
'og rlung bsdams la dmigs pa gsang gnas na :
haM dkar po'i rnam pa yod par bsam la :
mig gyen la bzlog sen mo nang du gshibs la :
rlung sems spyi bo na gtad pas bde ba zin pas :
bde lhan ne gnas :
bde ba chung na yum gyi pad+mar bsrub bskyod byas te dum re dbab :
yab yum gnyis ka 'dod chags kyi rtog pa de zhi nas bde ba lhan cig skye :
de'i nyams myong smra ru mi gtub :
bde gsal 'dzin med chos sku lhan skyes yin :
de ka'i don lhan ne gzung bar bya'o :
de nas bde ba lus la dgram pa ni :
bde ba mi bzod thig le 'chor ba snyam byed na :
'og rlung drag tu yar 'then la hig ces phra la ring ba lan gsum gyis :
thig le rnams spyi gtsug tu rlung dang sbrags la drangs :
dmigs pa thig le spyi gtsug tu :
sim nas rang bzhin med par bsam :
rlung thub tshad bzung la yan lag rnams sprugs :
stan khar lus stod smad gdab :
des kun rdzob zag bcas kyi thig le lus la rang gnas su bde bar khrems shing :
don dam zag med kyi bde ba sems la 'char ba yin :
de nas bkram pa bde stong gnyis med rang bzhin med par grol bar bstan pa ni :
thig le rang gnas su bzlogs pa'i rjes 'dir yab yum rjes chags kyi rtog pa med pas :
bde ba la zhen pa med pa'i nyams bde stong ye shes su grol 'gro ba'o :
de ni 'dod chags bde stong du grol ba zhes bya ba yin te :
tha mal pa rnams kyis 'dod chags la sred 'dzin byas pas bde ba skad cig ma la yal nas :
sdug bsngal du song ste 'khor bar 'khyams pa yin :
'dir 'dod chags la 'dzin pa med par longs spyad pas :
sdug bsngal bde stong du rgyan du shar nas sangs rgya ba yin te :
'khor 'das gnyis kyi bar na zhen pa yod med las med pas :
'di yang zhen med ka dag gi ngang nas skyong ba gal che'o :
de ltar 'dod chags ma spang lam du khyer ba'i yon tan ni :
thun mong kun rdzob byang chub kyi sems ma nyams par spyod pas :
lus yang la bde ba'i stobs rgyas skra dkar gnyer ma med :
tshe ring rgas sra mdangs che nyams dga' 'o :
khyad par don dam byang chub sems zhen med bde bar spyod pas :
sdug bsngal 'dod chags grol nas :
bde stong rgyun chad med par shar nas sangs rgya ba yin no :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88 \u0f80]atsha :
e ma ho :
gnyis pa zhe sdang lam du khyer ba ni :
zhe sdang can gyi gang zag zhe sdang 'joms pa'i thabs la :
zhe sdang drod du skyed pa dang gcig :
drod 'bar ba gzung ba dang gnyis :
bzung ba rang sar gzhil ba dang gsum :
gzhil ba gsal stong gnyis su med par grol ba dang bzhi :
de'i don bstan pa dang lnga'o :
dang po zhe sdang drod du spar ba ni :
zhe sdang skye ba'i yul dgra la sogs pa gang la skye ba de :
dngos su bskyed la :
zhe sdang skye ba'i bsam sbyor bya :
zhe sdang dgra la snying rje bsgom :
rang nyid bla ma yi dam bsgom :
de yis lus drod du skye zhing :
snying khar 'dus 'ong :
de nas zhe sdang drod du spar ba gzung ba ni :
snying khar 'dus pa'i rlung drod de nyid :
rang lus khong stong du yod pa'i lte ba nas gsang gnas kyi thog na :
snying rje drod kyi ngo bo raM dmar nag me 'bar ba gcig bsam la :
steng rlung kha sna'i rlung nang nas rngubs la 'og rlung a long drag tu 'then la :
steng 'og rlung gnyis lte bar mnyam du gzung zhing :
rkang pa skyil krung lag pa mnyam gzhag lte ba'i 'og tu bsdams la mig thur du gtad :
dmigs pa raM las me 'bar nas lus phyi nang med par mer 'bar bar bsam la :
rked pa g.yas g.yon du dkyus la rlung thub tshad gzung :
de yis zhe sdang rtog pa thams cad zhi nas snang ba thams cad gsal la ngos gzung med pa'i :
lus po drod du 'ur gyis 'gro 'o :
yang drod yal ba dang yang yang bskyar zhing gzung ngo :
de nas drod rang sar gzhil ba ni :
rlung ma thub pa dang ngag tu raM zhes pas dal gyis klod la :
rlung rang bzhin gyis btang la dmigs pa rlung sems 'dus pa'i me la rang sar thim nas lus me'i gong bu ru gyur par bsam la :
de la mngon zhen mi bya ka dag gi ngang la bzhag pas zhe sdang gsal stong :
drod kyi rang bzhin du grol 'gro ba yin no :
de nas gzhil ba gsal stong gnyis su med par grol bar bstan pa ni :
rlung rang sar gzhil ba'i dus 'dir :
lus ngag la rnam rtog gi zug rngu med pa la drod du gsal :
rtog pa med pa'i nyams gsal stong du grol 'gro 'o :
de ni zhe sdang gsal stong ye shes su grol ba bya ba yin te :
tha mal pa rnams kyis zhe sdang a 'thas su bzung bas :
rang srid pa'i sdug bsngal zad pa med pa byung ba yin la :
'dir zhe sdang zhen med du nyams su blangs pas :
zhe sdang drod kyi ye shes gsal stong du shar nas sangs rgya ba yin no :
'khor 'das gnyis su 'dzin pa byed mi byed kyi khyad che bas :
'dir yang 'dzin med ka dag gi ngang nas byed pa gal che 'o :
dmigs pa dang nyams len rang gar byas na gegs mang ba yod do :
de ltar zhe sdang ma spang lam du khyer bas thun mong yon tan rlung bzung bas lus dros nas :
gos mi dgos zas 'ju lus yang stobs che :
rdzu 'phrul 'phur shes pa chu la mi bying ba 'ong :
khyad par du rlung rig zhen pa med par gtad med du bzung bas :
sdug bsngal zhe sdang rang grol nas :
cir snang thams cad gsal stong drod du shar nas sangs rgya ba yin no :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88 \u0f80]atsha :
e ma ho :
gsum pa gti mug lam du khyer ba ni :
gti mug can gyi gang zag gti mug chos nyid gti mug tu dag pa'i thabs la lnga :
gti mug gnyid du dbab pa :
gnyid chos nyid du gzung ba :
chos nyid 'od gsal du gsal gdab pa :
chos nyid 'od gsal skye med du grol ba :
gti mug lam khyer yon tan no :
dang po gti mug gnyid du dbab pa ni :
gnyid du gang 'gro bya ba dus gsum gyi rtog pa mi byed par :
shes pa rtse gcig tu smin mtshams su bsdus nas lhod de bzhag pas :
gti mug gnyid du 'thibs kyis babs 'ong ngo :
de nas gti mug chos nyid du gzung ba ni :
mal bde mor lus g.yas 'og tu bcug la :
stod mtho bar byas la lhan gyis nyal :
rlung sems 'dus pa'i ngo bo 'thibs ches de snying khar a dkar po gcig tu gyur pa la shes pa gtad la nyal bas :
chos nyid kyi rig pa rtog pa med par rtse gcig tu lhan ne gnas 'ong ba yin no :
de nas chos nyid 'od gsal du gsal gdab pa ni :
rig pa rtse gcig tu mi gnas par rmi lam gyi 'khrul par 'gro na :
a zhes pas rlung rig nam mkha' la 'phangs la gnyid bsang ste :
lus tsog pur byas la lag pa pus mo la 'khyud la :
dus gsum gyi rtog pa'i 'du shes mi bya bar shes pa gsal sing nge ba'i ngang du nyal bas :
sngun 'das kyi rtog pa 'gags :
rmi lam gyi rtog pa ma shar ba'i bar der :
gsal la rtog pa med pa'i 'od gsal shar nas :
de ka'i ngang du mnyam pa nyid du 'gro 'o :
de nas chos nyid rang gsal la skye ba med par grol bar bstan pa ni :
gnyid 'od gsal du shar ba'i dus 'dir :
chags sdang gi 'khrul rtog med pa la gsal la rtog pa med pa'i nyams rig stong ye shes su grol 'gro 'o :
de ni gti mug 'od gsal chen por grol bar bya ba yin te :
tha mal pa rnams kyis gti mug la 'dzin pa rang gar byas pas :
gnyid kyis 'khrul nas ma rig 'khor bar 'khyams pa yin :
'dir gti mug zhen med du rang sar bzhag pas :
gnyid 'od gsal du shar nas sangs rgya ba yin no :
de ltar gti mug ma spang lam khyer yon tan ni :
thun mong gnyid du nyal bas lus ngag rtsol med bde ba dang :
shes rgyud dag pa la mngon shes 'char :
khyad par du dus gsum gyi 'khrul rtog rang bzhin med par rig stong chos nyid 'od gsal du grol nas sangs rgya ba yin no :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88 \u0f80]atsha :
e ma ho :
bzhi pa nga rgyal lam du khyer ba ni :
nga rgyal can gyi gang zag gis :
nga rgyal sel ba'i thabs la lnga ste :
dang po nga rgyal gyi nad bsdu ba dang gcig :
bsdus pa ting nge 'dzin gyis gzung ba dang gnyis :
bzung ba sprugs te rang bzhin med par gtor ba dang gsum :
gtor ba mnyam yangs chen por grol ba dang bzhi :
nga rgyal lam khyer yon tan no :
dang po ngar 'dzin gyi nad bsdu ba ni :
nad du 'dzin pa'i ngar 'dzin gyi nad gsal btab la :
sems can thams cad kyi nad dang sdug bsngal gang na yod pa :
nga'i nad 'di'i steng du 'dus shig snyam du rang gi nad la bltas pas :
gang na ba der lhang gis 'dus 'ong ngo :
de nas nad ting nge 'dzin gyis gzung ba ni :
gang na ba'i thad kar thal mo rgyab la na kar byung ba dang :
de phaT nag po gcig tu bsam la :
mgrin par rlung sems dril la gzung ngo :
des nad zug gcig tu 'khril 'ong ngo :
de nas bzung ba sprugs te rang bzhin med par gtor ba ni :
ting nge 'dzin de mi 'dzin par yang nad zug ldangs par gyur pa dang :
lus skyil krung bya lag pas gang na sar mnye zhing :
rlung sems steng 'og kha sbyar du bzung la mgo lus yan lag sprugs la :
dmigs pa nad thams cad phaT kyi sgras dkug la 'dur gyis rang bzhin med par brtul bar bsam la :
tshad pa'i nad yin na phaT ces drag por brjod pas :
nad thams cad mkha' la gtor bas :
ser myog gis rang bzhin med par thon par bsam :
de'i rjes su khong pa'i stod du chu bsil gyis khengs par bsam la :
ka dag ngang la gzhag :
grang ba'i nad yin na phaT brjod la gtor nas 'phongs stan khar gdab :
nad sngo dmar du 'og sgo las 'dur gyis thon pas rang bzhin med par bsam :
rjes smad khog mes khengs nas 'bar bar bsgoms zhing ka dag ngang la gzhag :
rlung gi nad yin na :
phaT ces 'jam por brjod pas :
nad thams cad rang sar rang bzhin med par yal bar bsgom :
rjes su bdud rtsi'i zhag gis khengs par bsgoms la don thog gzhag :
khol bu'i nad la gang na sar bu ga gtod la phaT ces gtor bas nad de sngo sangs kyis dud pa bzhin thon par bsam :
rjes na sar ljab ljab byas la ka dag gi ngang la gzhag :
de ltar byas pas nad thams cad rang bzhin med par song bar bsams pas nad gtad med 'od gsal du 'char ba yin no :
de nas nad 'od gsal mnyam pa nyid du grol ba ni :
gtad med du gtor ba'i dus 'dir lus la nad kyi sdug bsngal dang :
bde ba'i reg bya gang gi yang tshor ba med pa la sems 'di yin grub pa med pa'i dwangs sing nge ba'i shes pa rtog pa med pa'i nyams mnyam nyid ye shes su 'char ba nga rgyal mnyam nyid du grol bar bya ba yin te :
tha mal pa rnams kyis nad ngan la ngan du bzung bas :
nad rang thog tu 'khril nas sdug bsngal du song ba yin no :
'dir nad 'dzin med du lam du khyer bas nad btang snyoms phyag rgya chen po'i rang bzhin du grol nas nga rgyal mnyam pa nyid kyi ye shes tshor stong du shar bas sangs rgya ba yin no :
'khor 'das gnyis kyi khyad par bdag tu bzung ma gzung las byung bas :
bdag med ka dag gi ngang nas byed pa gal che 'o :
des na nga rgyal lam du khyer ba'i yon tan ni :
thun mong yon tan lus kyi sgrib pa byang zo mdog bde :
'chi ba bslu tshe ring dge sbyor la bogs thon :
khyad par nad ji tsam byung yang zhen med du khyer pas :
chos nyid 'od gsal gyi ngo bor grol nas :
bdag gzhan dbyer med mnyam pa nyid du sangs rgya ba yin no :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88 \u0f80]atsha :
e ma ho :
lnga pa phrag dog lam du khyer ba ni :
phrag dog can gyi gang zag phrag dog sel ba'i thabs la lnga :
dang po phrag dog rtser ba :
de nas phrag dog lha ru 'char bas gzung ba :
lha 'dzin med chos dbyings su gshegs pa :
chos dbyings ma bcos lhun grub tu grol ba :
phrag dog lam khyer yon tan no :
dang po phrag dog rtser la dgag pa ni :
phrag dog byed pa'i lha 'dre gar yod nas :
rang nyid rta mgrin skur bsgoms pa'i thugs ka nas dzaHlcags kyu lta bu spros la lha 'dre'i snying nas bzung zhing bkug ste lha 'dre zings kyis 'ong ngo :
de nas phrag dog lha ru 'char bas gzung ba ni :
lha 'dre zings kyis byung dus su :
dzaHye shes rta mgrin thugs kar 'ub kyis bsdus la :
rta mgrin dang gnyis su med par bsgoms nas ka dag ngang la bzhag pas :
lha 'dre'i rtog pa de zhi nas dran tshad yi dam lha'i snang ba 'char :
lha sku sgyu ma lta bu de ka dag gi don la bzhag na gang dran lha skur shar nas dngos grub 'byung ngo :
de nas lha chos dbyings nyid du gshegs pa ni :
lha skur bzung ba de nyid mi gnas pa dang :
ngag tu dzaHzhes brjod nas lha de nyid la rlung rig rtse gcig tu gtad nas de chos nyid nam mkha'i dbyings su 'phangs pas :
rgyangs kyis song nas rang bzhin med pa chos nyid kyis nam mkha' la sprin yal ba bzhin song bar bsam la :
ka dag don la bzhag pas :
bdag dang lha 'dre'i rtog pa thams cad chos nyid spros pa med pa'i ngang du rang sar grol 'gro ba yin no :
de nas chos nyid ma bcos lhun grub tu grol bar bstan pa ni :
lha dbyings su gshegs pa'i dus 'dir :
kun rdzob lha 'dre'i chags sdang grub pa med pas :
don dam chos nyid kyi ngo bo gsal sing nge :
ma bcos 'dzin med lhun gyis grub pa'i nyams :
lhun grub ye shes su grol 'gro ba yin :
de ni phrag dog rnam par dag pa lhun grub ye shes su grol bar bya ba yin no :
tha mal pa rnams kyis phrag dog la bden pa'i gzung 'dzin byas pas :
rang gzhan gyi zug rngu sdug bsngal gyis 'khor bar 'khyams pa yin la :
'dir phrag dog 'dzin med du bsres pas gang byung thams cad 'dod pa'i don chen lhun grub ye shes su shar nas sangs rgya ba yin no :
des na 'dzin med kyi ngang nas gang byung de ka lam du khyer bas :
de nyid rang grol la 'gro ba yin no :
de ltar phrag dog ma spang lam du khyer ba'i yon tan ni :
thun mong du bar chad rang sar grol zhing :
dngos grub shugs kyis 'ong :
phrin las grub par 'gyur :
khyad par phrag dog gnyis 'dzin gyi zhen pa'i sdug bsngal las grol nas gang byung thams cad lhun grub ye shes chos skur grol nas sangs rgya ba yin no :
sa ma ya :
rgya rgya rgya :[ \u0f80]atsha :
e ma ho :
dug lnga sems yin spangs pas spangs pa mi 'ong ste :
spangs pas slar ni dug lnga che ru 'gro :
de bas dug lnga mi spang lam du bslang :
dug lnga sems su gzhi rtsa chod gyur na :
dug lnga skyes kyang dug min chos nyid yin :
chos nyid spangs pas sangs rgyas 'grub mi 'gyur :
de bas dug lnga rang grol ye shes te :
'dod chags chos nyid rang rtsal shar ba yin :
zhe sdang chos nyid gsal ba'i ngang gdangs yin :
gti mug chos nyid snang ba'i ngo bo yin :
nga rgyal phrag dog chos nyid rol pa yin :
chos nyid ngang las bdag gzhan gnyis med phyir :
dug lnga rang grol man ngag e ma ho :
zhes gsungs so :
e ma chos nyid kun grol chen po yi :
thun mong lam gyi cha rkyen du :
dug lnga rang grol lam khyer 'di :
bdag 'dra o rgyan pad+ma yis :
yang zab gnad kyi gter du sbas :
byang chub sems dpa' shes rab can :
las can bu dang 'phrad par shog :[ \u0f88\u0f88\u0f88\u0f88\u0f88 ]sa ma ya :
rgya rgya rgya :
kha thaM:

@#:
chig chod kun grol chen po'i brda don gsang ba snying tig bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]gab pa mngon du 'byin la phyag 'tshal lo :
rgyud kyi snying po man ngag gi ti ka :
gab pa skad 'grol :
sbas pa mig 'byed :
brda don gsang ba snying thig gsang ba'i ngo sprod 'di la gsum ste :
dang po byang chub kyi sems 'khrul lugs :
bar du de ngo shes nas rtogs lugs :
mthar grol lugs gsum mo :
dang po 'khrul lugs kyi brda ni :
o rgyan pad+ma bdag la dga' rab rdo rjes lung bstan byung ste :
chos nyid yang dag pa'i don rang rig pa'i ye shes bya ba de :
nam mkha'i dbyings nas nam mkha'i mi gcig gis ston par yod do gsungs nas :
nam mkha'i dbyings su phyin pas gzhan ci yang ma byung ste :
nam mkha'i ngang nas nam mkha'i rang rtsal sprin skyes pa bzhin du mi gcig byung :
mi des rang la rang gis bdag tu bzung bas :
de la 'ja' tshon rnam pa lnga shar :
de la zhen pa ma shor bas bzung bas :
rin chen sna lnga'i 'phrul gyi khang pa dbus kyi lte ba la srog shing byas pa'i steng na bdag po rang bsdad nas :
srog shing de ma shor bar 'dzin pa sgo bzhi rgya mthongs dang bcas pa'i khang pa gru bzhi pa gcig byung :
de'i ngang nas sgo bzhi la bltas tsam na :
sgo gcig la phar bltas tsam na :
phyi rol na sngon po'i kha dog sna tshogs pa'i ltad mo mthong gi 'dug :
yang sgo gcig la bltas pas ser po'i kha dog sna tshogs pa'i ltad mo mthong gi 'dug :
yang sgo gcig la bltas pas dmar po'i kha dog sna tshogs pa'i ltad mo mthong gi 'dug :
yang sgo gcig la bltas pas ljang khu'i kha dog sna tshogs pa'i ltad mo mthong gi 'dug :
rang 'dug pa'i rgya mthongs nas yar bltas pas :
nam mkha' chu shel gyi mdog las gzhan ci yang mi 'dug pas :
rgya mthongs kyi steng du phyin nas bltas pas khang pa'i phyi nang thams cad :
nam mkha'i rang bzhin las gzugs dang kha dog ci yang mi 'dug nas :
phyi nang na med pa'i sgo la gzugs kha dog sna tshogs 'ong ba de cir 'dug bltas pas :
shar sgo bai DUr+Ya sngon po las grub pas :
de'i mdangs kyis phyi nang du sngon por snang bar shes so :
de bzhin du lho gser las grub pas ser po :
nub pad+ma rA ga las grub pas dmar po :
byang in+d+ra nI la ljang gu las grub pa'i mdangs su 'dug :
de rnams dus gcig la ma mthong nang ngos su bltas pa'i kha dog der gsal bar 'dug pas :
thams cad rang gi kha dog las phyi rol na med par shes so :
gnyis pa ngo shes nas rtogs lugs ni :
der kha dog mi gcig pa'i ltad mo sna tshogs rang gi sgo lnga'i mdangs su shes nas :
phyi rol gyi kha dog ltad mo la chags sdang zhi nas :
rang gi kha dog la bltas pas ci yang ma mthong ba'i gsal ba rgya mthongs la mthong pas :
rang gi lag na khang pa'i srog shing la dam du bzung yod pa de shor nas :
'phrul gyi khang pa zhig pa de nam mkha'i ngang na 'dug go :
gsum pa grol lugs ni :
mi rab spyang po gcig :
khang pa zhig snyam pa'i rtog 'dzin mi byed par nam mkha'i ngang la bde bar longs spyod do :
'bring khang pa zhig pa tsam las zhen pa med pa nam mkha'i ngang du gnas so :
mi glen pa tha ma gcig rang gi khang pa med pas gzhan gyi khang pa mthong ba la chags sdang nas :
khang pa btsal ba dang rnyed nas :
de'i nang du slebs pa dang mun pa'i gling du 'thibs :
de nas langs nas bltas pas sngon dang cha lugs 'dra bar gyur nas de la bdag 'dzin dam po'i dgag sgrub kyis chags sdang sdug bsngal sna tshogs skyes nas khang pa zhig ral sdug bsngal mang du 'byung ngo :
rang byung mtshon byed brda'i man ngag 'di :
pad+ma bdag gis mthong ngo :
rgya rgya rgya :[ \u0f88\u0f88\u0f88\u0f88 ]brda don man ngag tu bkrol ba ni :
dang po sems ma rig 'khrul lugs ni :
sems can dang sangs rgyas gang yang med pa'i sngon rol du :
kun gzhi chos nyid nam mkha' ltar ci yang ma grub pa'i mdangs rtsal las :
sprin byung ba bzhin srid pa'i rlung rang bzhin gyis g.yos nas sems dngos med byung :
dngos po med bzhin nga dang bdag tu bzung bas de'i mdangs :
sprin pa'i gseb nas nyi ma thon pa bzhin du :
dug lnga 'ja' tshon ltar lhag gis shar :
de la 'dzin pa cher byas pas 'byung ba lnga'i kha dog grub :
de la a 'thas pas phyi snod dang nang 'byung ba 'dus pa'i phung po khang pa 'dra ba sgyu ma'i lus grub :
phung por 'dzin pa'i rtsa ba srog snying la rig pa gnas nas :
sgo dang 'dra ba'i phyi nang la zang thal ba'i mig dang rna ba dang sna dang lce'i rtsa sgo stong pa'i lam sgo lnga dang bcas pa'i :
bdag 'dzin 'khrul pa'i lus phyi nang grub bo :
der lus kyi snying srog rtsa stong pa'i steng na rang shes rig pa'i rgyal po :
sems dngos med de rang la rang gis bdag 'dzin ma shor bar byas nas :
sgo lnga phyi nang med par zang thal du yod pa na phar bltas pas :
mig la bltas pas :
phyi rol du gzugs sna tshogs su mthong ba byung :
rna ba la sgra sna tshogs :
sna la dri sna tshogs :
lce la ro sna tshogs byung ngo :
der de rnams mi gcig sna tshogs 'dug pa la rgya mthongs 'dra ba'i rang gi ngo bo la bltas tsa na stong pa las ci yang mi 'dug ste :
phyi rol du gzugs sgra dri ro reg bya la sogs pa snang gi 'dug pa de :
rang du ma shes gzhan logs na yod par 'khrul nas chags sdang byas pa ltar gyis :
dngos por chags sdang gi snang ba zad med skyes nas :
de'i sgrog tu tshud de 'khor ba'i 'khrul pa'i gzugs su 'khyams pa yin no :
gnyis pa 'khrul pa de nyid rang gi sems su rig cing rtogs pa ni :
'khor ba'i chags sdang sna tshogs la zhen log skyes nas :
rang sems kyi steng du kha nang du log nas rang la bltas pas :
phyi nang gi snang ba gang yang ma grub par shes te :
med bzhin du phyi rol du snang ba sna tshogs yul du 'char :
'di ci las byung bltas pas 'byung ba lnga 'dus kyi snying rtsa stong pa gro sog gi sbu gu lta bu'i lam kha dog lngar yod pa'i mdangs :
rig pa dngos med kyi 'gyu byed la phog pas rtsa re la 'char sgo mi 'dra ba re re'i snang ba byung ba yin no :
de la brten nas re re las phye bas rnam rtog sna tshogs byung yang phyi na snang ba ci yang grub pa med :
rtsa de tsho gang la shes pas 'gyus pa de'i mdangs phyi rol du snang ba 'char ba yin no :
rtsa rigs re la snang ba mi 'dra ba re 'char yang :
shes pa gcig las med pas res mos byed pa las dus gcig la sgo lnga kar mi 'char ro :
de nas rnam shes rig pa'i ngo bo gang du yang ma grub pa 'di las phyi na snang ba grub pa mi 'dug :
snang ba sgo lnga'i mdangs kyis 'khrul par 'dug :
sgo lnga'i snang ba bdag tu 'dzin pa'i shes pa'i rtsa bar thug 'dug pas :
bdag 'dzin med na sgo lnga'i yul yang ma grub par shes pa ni :
'khrul pa sems su rig cing rtogs pa yin no :
gsum pa 'khrul pa rang sar grol lugs ni thams cad kyi rtsa ba rang gi sems su rtogs nas :
rang sems kyi ngo bo gang ltar yin pa'i steng du ma bcos rang sar klod bzhag pas blta ru med pa'i chos nyid :
sems rang gsal du sing nge ba :
bdag 'dzin gyi zhen pa thams cad rang sar grol nas :
gzung 'dzin gyi snang ba lus kyi 'khrul pa zhig ste :
sngar gyi gzhi chos nyid kyi steng du grol 'gro ba yin no :
de tsa na chos nyid ma bu 'dres pa zhes bya ste :
sngar gyi 'khrul pa'i lus kyi bag chags phra mo tsam yang med par phung po lhag med du sangs rgya ba yin no :
de la ji ltar byas kyang chos nyid kyi ngang min pa gzhan med do :
ngo bo gzhi'i thog tu ldog pa la gzhi las 'bras bu khyad par du gyur pa ni :
'bras bu rgyur mi ldog pas :
rnam par byang chub pa kun gyi gzhi ma yin :
de yang chos nyid de phyogs med du ma 'gags gsal bar yod pas :
gzhan snang sa le mthong gi 'dug kyang :
de rnams la rang snang gi 'dzin pa yang med par dag nas :
dus dang phyogs ris med par kun thams cad rtsol med du gsal ba ni :
thams cad mkhyen pa'i ye shes zhes bya ste sangs rgyas pa yin no :
de la sku gsum du dbye tshul ni :
gzung 'dzin thams cad rang sar dag pa'i sems nyid nam mkha' lta bu'i chos nyid chos sku yin :
nam mkha'i ngang las sprin byung ba bzhin :
rtog pa med pa'i gsal cha mkhyen pa yod pa ni longs sku yin la :
sprin las char byung ba bzhin mkhyen pa'i ye shes las sprul pa gang la gang 'dul chos sna tshogs chu zla bzhin 'byung ba yin no :
de ni sprul sku'o :
de rnams dbyer med don la gcig pa chos sku thig le nyag gcig tu ngo sprad do :
de ni rab sgom pa zang thal du sangs rgya ba yin no :
'bring tshe 'dir ma bsgom yang chos nyid ngo sprad na gzung 'dzin lus kyi 'khrul pa zhig nas :
chos nyid ngang du khrol gyis grol ba'i dus skad cig ma gsum :
dmyal bar 'gro ba dang sangs rgyas pa'i zang thal nyid ma gtogs pa :
sems can thams cad nam shi ba'i tshe 'ong bas :
de skad ma shi tshun chad ma 'khrul bar ngos zin na de kar sangs rgya :
kun gzhi stong pa'i steng nas sems can sangs rgya ba yin te :
sangs rgyas nas mi bzlog pa yin no :
de ltar rdo rje lta bu'i ting nge 'dzin mngon du gyur pa zer ba byas pa yin no :
de ma yin pa'i gang zag tha ma chos med 'khrul pa rang gar spyod pa rnams :
shi khar 'khrul snang gzung 'dzin dag nas shes rig dwangs pa'i gsal chas :
gzhan snang gi rnam pa mthong ba la chags sdang phra mo tsam gyis gzung 'dzin drag po skyes nas :
gang la chags sdang skyes pa'i dus su 'khrul nas 'khor bar 'khyams pa yin no :
de ltar 'khor 'das gnyis kyi bar na dus skad cig ma gsum gyi rig ma rig las med pas :
skad cig gcig gis rdzogs sangs rgyas :
skad cig gcig gis bye brag phyed :
skad cig gcig gis 'khor bar 'khyams :
zhes gsungs so :
e ma cir yang ma grub kun gzhi las :
sems byung bdag bzung ma rig 'khrul :
snang ba'i chags sdang 'khor bar 'khyams :
'khor ba las ldog rang byung lam :
gzung 'dzin snang ba sems su shes :
sems nyid ma bcos 'khrul pa zhig :
zhen 'dzin dag pas chos nyid ngang :
'bras bu bla med mngon sangs rgya :
ma 'gags mkhyen pa'i yon tan rdzogs :
tshig gsum gnad kyi gsang lam 'di :
man ngag brda yi gab 'grol te :
rdo rje sems dpa'i snying tig yin :
sems nyid gsal ba'i me long du :
bdag 'dra o rgyan pad+ma yis :
yi ge med pa'i snyan brgyud du :
yang gsang dgongs gter nang du sbas :
snying gi bu dang 'phrad par shog :[ \u0f88\u0f88\u0f88 \u0f88\u0f88 \u0f88\u0f88 ]sarba mang+ga laM//

@#:
chig chod kun grol gyi rtags tshad kyi yi ge bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan rig pa ye shes lha la phyag 'tshal lo :
rdzogs chen yang gsang kun grol chen po yi :
'bras bu 'byin pa'i dus tshod nges bstan pa'i :
lam gyi rtags tshad 'di nyid med gyur na :
thun mong rnams dang khyad med sgrub pa g.yel :
brtson 'grus nyams pas bsgrubs pa'i rtags mi thon :
de phyir rtags kyi yi ge rab tu gces :
chos nyid nyams su len pa'i skyes bu la :
lam gyi rtags ni 'di ltar 'ong ngo bu :
de la skyes bu brtson 'grus dang ldan pas nyams su blangs pas :
'bras bu myur du thob pa lam gyi rtags ni :
nges med dang nges can gnyis so :
nges med ni gzhi'i rtags zhes bya ste :
sngon gyi 'brel pa la brten nas ma bsgom pa la yang yod pas :
gtad pa med pas :
'dir ma bris so :
nges can gyi rtags ni :
nyams su blangs pas 'byung ste :
de la yang 'gyur ba dang mi 'gyur ba gnyis yin :
'gyur ba la yang dngos dang nyams gnyis :
dang po sngon 'gro 'khor 'das ru shan 'byed pa'i dus su :
dngos su lus khang rul gyi rtsig pa bzhin zhig la khad 'ong :
ngag thang chad pa'i dbugs bzhin ngal ba 'ong :
yid gdon gyis zin pa bzhin phyad phyod 'ong ste :
'khor 'das ru shan phyed pa'i rtags yin :
nyams la 'khor ba'i lus ngag yid gsum la zhen log skyes nas :
khams gsum gyi sgrib pa dag nas 'khor ba'i ru shan phyed pa'i rtags yin :
de bzhin ma byung na nyams len ma byas pa'i rtags yin pas bskyar la bya'o :
lus ngag yid gsum gyi dal ba bsten pas :
lus dngos su bde ba dang :
ngag smra snying 'dod pa dang :
yid snang ba thams cad nam mkha' lta bu yin :
da ci yang grub pa med snyam pa dang :
ma rtogs pa'i sems can la snying rje dang :
chos la spro sems skye'o :
nyams su lus mi dran ngag rlung 'gyu ba mi tshor :
sems mi rtog pa'i ngang la 'bral mi phod pa sgom 'di rang yin snyam pa 'ong :
de ni mya ngan las 'das pa'i sems kyi gnas cha zin pa'i rtags yin no :
de ltar ma byung na ma bsgom pa yin pas rtsol ba skyed du gzhug go :
de rnams 'phral rtags tsam las mi brtan 'gyur ba yin no :
de nas dngos gzhi lta bas rig pa mngon sum du gtan la phebs pa'i rtags ni :
dngos su lus ngag yid gsum la rang gzhan kun gyis mthong bar zhen log skye :
tshe 'di'i bya ba la blo mi 'jug pa'o :
ngag mi smra lkug pa lta bur 'gyur :
yid 'khor ba'i chos la skyo shas skye :
bla ma la mos gus kyi gdung ba mchog tu skye :
'gro ba yongs la snying rje mchi ma 'chor ba skye :
las rgyu 'bras la yid ches :
sdig spong dge ba bsgrub pa la brtson pa 'ong :
nyams rtags lus yang du 'gro :
skabs su lus mi dran :
ngag rlung gi 'byin 'jug mi dran :
yid la thams cad bden med du bun bun pa yong :
skabs su sangs rgyas rang 'di ka yin snyam pa 'ong :
de rnams rtag mi thub 'gyur ba yin no :
mi 'gyur ba'i rtags ni :
mthong snang lta ba nam mkha'i klong du rig pa mngon sum du rjen khres se ba la gsal 'grib med pa dang :
snang ba gzhan du mi 'phro ba ni :
rig pa chos nyid du gzer thebs pa'i tshad yin no :
shes pa'i nyams rtags su shes pa gar 'phros kyang :
rang gi sems rtogs shing rig :
rnam rtog 'phros pa de rang snang du tshur gug 'ong :
bden pa gang yang ma grub par nam mkha' lta bu yin snyam par rtogs pa de :
snang ba sems su lta bas gtan la phebs pa'i rtags yin no :
de nyid rmi lam du yang gzung na zin pa ni :
mi 'gyur ba'i tshad la phebs pa'i rtags yin te :
de nyid bskyang na lo bdun na zag bcas kyi phung po mi snang bar sprul pa'i skur sangs rgya'o :
rmi lam mi zin 'chi khar sangs rgya'o :
de bas sgrub la nan tan bskyed pa skyes bu rab kyi spyod pa'o :
de nas mngon sum rtogs par nyams su myong ba'i rtags ni :
dngos kyi rtags ni lus ngag yid gsum la :
lus yang la zo mdog bde :
ngag gsong por ma bslab pa'i chos skad shes pa 'ong :
yid la mngon shes tho re skabs su 'char :
mthong snang snang ba thams cad 'ja' 'od lta bur lhag 'ong bas :
res 'ga' sku dang thig le'i rnam pa shig shig pa 'ong :
res stong sang gtad med la 'gro ba 'ong :
bla ma'i mos gus lhag par che ba rgyu 'bras la bag lhod 'gro ste :
nyams la rang lus 'od du 'phro ba dang :
res rang lus med pa snyam pa dang :
ngag brag ca lta bu dran med du smra :
yid bde gsal du gyur nas ci yang mi snang ba 'ong :
skabs su stong sang song nas mi rtog pa 'ong :
de rnams byung yang mi brtan 'gyur ba yin no :
mi 'gyur ba'i rtags ni :
dngos 'dzin gyi snang ba mi 'char bar thams cad 'od snang 'ba' zhig tu 'char :
shar yang gtad 'dzin med par rtogs pa ni :
sems nyid stong par sgom pas nyams su myong bas gtan la phebs pa'i rtags yin no :
de nyid rmi lam du yang 'char ba ni :
mi 'gyur ba'i tshad la phebs pa yin te :
de nyid bskyangs pas lo gsum na zag bcas kyi phung po mi snang bar :
dngos med ye shes longs skur sangs rgya ba yin no :
de nas stong pa shugs 'byung rtsol med rang sar grol ba'i rtags ni :
dngos rtags lus ngag yid gsum la :
lus la zhen chags med cing chu la mi 'jigs pa dang :
lus la de snga med pa'i rtags bzang po rang gzhan gyis mthong ba 'ong :
ngag gzhan la 'dun pa ma gtad par phan pa'i chos skad dang :
yid la zag med kyi mngon shes 'char ro :
nyams la lus ngag yid gsum gang la yang 'dzin pa mi dran brjed pa 'ong :
snang ba ci shar thams cad 'dzin med du khrol le 'gro ba 'ong :
ri brag la sogs pa zang thal la song snyam pa 'ong ste 'gyur ba yin no :
mi 'gyur ba'i rtags ni :
snang ba ji ltar shar yang gtad med du dgag sgrub med par :
'dzin med du grol nas nyin mtshan bye brag med par dran pas 'dzin mi dgos par rang bzhin gyis snang stong gnyis med du grol ba ni :
spyod pa shugs 'byung rang grol du gtan la phebs pa'i rtags yin no :
rmi lam gyi 'khrul pa gtan nas chad pa ni mi 'gyur ba'i tshad la phebs pa yin no :
de nyid bskyang na lo gcig nas zag bcas kyi phung po mi snang bar lhag med du chos skur sangs rgya ba yin no :
de nas rang grol lhun grub 'bras bu zad sar skyol ba'i rtags ni :
gzhan snang du 'char ba las :
rang snang rtags dang tshad la sogs pa lam gyi snang ba thams cad zad nas :
chos nyid zad pa'i snang ba zhes bya ba snang ba'i 'gyu byed zad la :
stong pa'i gnas cha med pa snang stong gnyis med don la gsal 'grib 'gyur ldog gang yang med pa'i rang gsal bral 'phrad med pa :
yod par bcos su med :
med par gzhig tu med pa'i gsal stong 'dzin med rjen khres kyis 'gro'o :
de la bcos rgyu dang gzung 'dzin gyi 'phel 'grib gang yang med pas :
rtags las 'das pa zhes bya ste :
chos sku lhun gyis grub pa de nyid skyong ba las sangs rgyas gzhan med do :
gzhan snang thugs rje kun khyab kyi ye shes mkhyen pa ma 'gags par 'char bas :
gzugs sku'i 'gro don rtsol med du 'byung ba yin no :
de ltar dngos po gshis kyi gnas lugs kun la khyab pa las :
lam rang byung ye shes rtags tshad la ma phab na :
'bras bu lhun grub kyi dus nam 'byin don ma rtogs par :
sgrub pa dal khom la song nas nyams len yin thog tu dred 'ong bas :
rtags tshad kyi yi ge 'di rab tu gces so :
'di med theg pa thun mong sogs dang khyad med stong yug yin :
'di yod 'bras bu myur thob rang gzhan don gnyis 'grub :
rdo rje sems dpas byin brlabs dga' rab thugs la shar :
shrI siM has rjes bzung o rgyan bdag la gtad :
skal ldan las can gcig dang 'di 'phrad shog :
skal med log lta can la sba bar bya :
gal te snod ldan byung na don rgyud sbyin :
dpe rgyud dam du byed pa'i bka' rgya yod :
e ma ngo mtshar rmad kyi chos mchog 'di :
yang bcud dgongs gter klu bdud lto bar sbas :
mgon po nag po dpal chen mkha' 'gro dang :
chos skyong bstan srung gter bdag drag po la :
gtad do gnyer ro bka' 'di thub par srungs :[ \u0f80]atsha :
sa ma ya :
rgya rgya rgya :[ \u0f88\u0f88\u0f88\u0f88\u0f88 \u0f88\u0f88\u0f88 ]sarba mang+ga laM//

@#:
a ti chig chod kun grol gyi rjes kyi la bzla ba bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rang rig rtogs pa'i gding la phyag 'tshal lo :
rdzogs pa chen po yang gsang chig chod kun grol chen po'i :
gnad kyi man ngag dngos gzhi'i khrid kyis sems nyid gtan la phab nas :
rjes kyi man ngag de nyid mthar thug tu la bzla ba ni bzhi ste :
dang po gang zag rab la brtson 'grus can :
rang gis rtogs shing bla mas ngo sprad pa'i don :
rang sems chos skur mngon du rtogs pa de nyid la :
dper na mi chen po rang gis rang skyong ba dang 'dra bar :
ngang la ngang gis zang thal nges med gang bder skyong ba las :
gzhan ci yang byar med par byar med lhun grub yin :
zla ba gsum gyis mngon par rdzogs par sangs rgya ba yin no :
gnyis pa gang zag 'bring po la :
blta ru med pa'i lta ba phyogs med du rtogs shing :
sgom du med pa'i gsal stong 'dzin med du myong ba'i :
spyad du med pa'i shugs 'byung ngang du spyad pas :
re dogs med pa'i 'bras bu thob bo :
rang byung lhun grub tu sangs rgyas pas :
dper na byis pa mi yin yang chen por rtsal rdzogs dgos pa dang 'dra bar :
de ka'i ngang du ma yengs byar med lhug par nyal ba'i spyod pa :
zhi gnas kyi gnas cha la ma zhen pa'i :
lhag mthong go yul la ma shor bar :
rtsal sbyangs pas brtson 'grus 'bring po gcig lo gsum na sangs rgya ba yin :
gsum pa gang zag tha mas rang sems sangs rgyas su shes pa'i don de nyid blta ru med kyang :
gnas skabs lta ba'i nyul dang :
dmigs pa bsgom du med kyang dmigs med kyi ngang du ma yengs par bya :
spyod pas spang blang med kyang chos las ma 'gal bar bya :
'bras bu lhun grub yin yang :
snyom las le lor ma lus par :
dper na bu chung mi yin kyang :
chen por 'gro ba la pha mas ma yengs par skyong dgos pa dang 'dra bar :
dben pa'i gnas su ma yengs par lta sgom skyong ba gal che :
de ltar byas pas :
brtson 'grus tha ma yin yang lo bdun na sangs rgya ba yin no :
bzhi pa gang zag yang mtha' gcig yin yang :
lta sgom gyi don 'di mthong ba'i go ba la brten nas thun mong gi las la spyod pa ni :
'bras bu re dogs med pa'i ngang nas mi dge ba spong zhing :
dge ba spyod :
dam tshig sdom pa thob :
nyams pa med pa'i ngang nas nyes ltung shor gol med par bsrung :
bla ma rang sems gnyis su med pa'i ngang nas mos gus dang gsol 'debs dang zhabs tog bya :
bdag dang sems can gnyis su ma grub pa'i ngang :
ma rtogs 'khrul pa'i 'gro ba gang la gang phan bya :
rang 'dod kyi 'dun pa med pa'i ngang nas 'gro ba'i don du bsngo ba smon lam bya :
de rnams thams cad bden med sgyu ma tsam du shes pa'i shes rab kyis :
don rang sems chos nyid yin pa'i dran pas zin pa'i ngang nas gtad med du bskyangs pas :
tshe gcig la sangs rgyas te srid pa bar dor mi 'khrul ba yin no :
le lo can gcig yin yang chos 'di thos pa dang bcangs pa tsam la brten nas mos gus byas pas :
'chi khar rang gar 'dod pa'i sar 'dun pa gtad pas :
bar do med par skye ba gang la 'jug par rang dbang thob nas las kyi 'phro mthud nas phyi ma sangs rgya ba yin no :
rjes kyi man ngag lam gyi rgya mdud lta bu rdzogs so :
sa ma ya :
e ma bdag nyid o rgyan pad+ma thod phreng gis :
shin tu zab pa'i man ngag snying gi bcud :
khrid yig gnad kyi mthar 'don la bzla'i chos :
kun gyi thun mong rjes kyi man ngag 'di :
thugs gter yang gsang dgongs bcud gter du sbas :
skyes bu las 'phro can dang 'phrad par shog :[ \u0f88\u0f88\u0f88\u0f88 ]gu h+ya :
rgya rgya rgya :
kha thaM:[ \u0f88\u0f88\u0f88 ]bde gshegs byin brlabs rgya gar shar phyogs yul //
o rgyan thugs dgongs pha waM rus sbal lto //
zangs bum yang gsang thugs kyi dgongs gter nas //
theg pa'i mthar thug dam chos rdzogs chen 'di //
shAkya'i dge sbyong rin chen gling pas bton //
bod phrug rgya gar bskor ba'i dam chos zab shos yin //
sa ma ya /
rgya rgya rgya /[ \u0f80]atsha /
dge'o //

@#:
rdzogs pa chen po chig chod kun grol chen po'i btags grol yid bzhin nor bu bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das rang grol bde ba chen po la phyag 'tshal lo :
chos thams cad kyi snying po'i mthar thug kun gyi snying po :
rdo rje sems dpa'i gsung las rang babs su byon pa :
rdzogs chen yang gsang chig chod kun grol gyi man ngag :
yid bzhin nor bu lta bu bcangs pa tsam gyis sangs rgya ba'i gdams ngag 'di la lnga ste :
yid bzhin gyi nor bu lta bu'i gdams ngag dngos dang gcig :
de bcangs pa'i yon tan dang gnyis :
'chang ba'i thabs dang gsum :
bcangs pas grol rtags bstan pa dang bzhi :
bka' rgyas gdab pa dang lnga'o :
sa ma ya :
rgya rgya rgya :
dang po chos dngos ni :
e ma ho :
chos nyid don gyi nam mkha' la nyi ma sprin gyi gseb nas thon pa bzhin :
rdo rje sems dpa'i thugs ka nas gser 'od lnga dang ldan pa'i yi ge rang shar du byung bas :
yang dag gsang ba'i snying po :
o rgyan gyi skad du :
a ti ko tsa pa me ka bud+d+ha ka bi a :
a Ti g+hu ha b+hud+d+ha :
ta thA e ka ka ra b+hi a na ma :
bod skad du :
yang ti gsang ba'i sangs rgyas sras gcig btags grol zhes bya ba :
kun bzang yangs pa'i klong la phyag 'tshal lo :
'di 'dzin rnal 'byor skal pa chen po ste :
A+o~M AHhU~M hrI:
e ma ke ri ke ri :
sa ma ta :
b+ha li b+ha li :
swa ti swa ti :
su ru su ru :
kun d+ha li :
ma su ma su :
i ka ra li :
su b+hasta ye :
tsa ki ri b+hu ling ta ki ta :
lce ye sa mun ta :
tsar+Ya su ka ye :
b+hi da se na byang gu li :
ke ra ke d+hu ka na :
ma ta ri ni be ta ni :
pha ra lam la :
hi si ni :
sa ma b+hu da ra ta ma :
g+ha tsa ra ta bA:
surgya b+ha ta ra :
e b+ha sha na sa :
ra na pa ti sa :
gu pi ti ya tha ma :
g+hu ra g+hu ra pag :
kha ra na lam :
na ra na ra :
i thar b+hud+d+ha b+hud+d+ha tshi :
sha ba ge lam :
sar ri ri la khe :
pa ta la sa sirna :
be sa be sa ras pa lam :
i I:
ma mA:
ra rA:
A:
rang byung kun bzang yab kyi dgongs pa'o :
A+o~M AHhU~M:
e ma :
ke ri ke ri :
ma d+ha ba li :
sa mi ta :
su ru su ru :
kun d+ha li ma su i ka ri li bA yA+e :
tsa ka b+hu la te :
lce ye sa mun ta :
tsargya su ga ti :
sa na byang g+hu ye :
ka ri d+ha ka ri :
d+ha ka ma hA ri bA+e :
ha ta na sa ra li hi :
sa naM ka ra ka te lan :
sa b+hu ra ta me ka ra tsa lam taM d+ha pa :
ha sa surgya g+ha ta ra a :
na ma pa ra b+hi hi :
stis g+hu ra la :
ma smin sa g+hu li ta :
ra na lam :
na ra na ra :
na ra na ra :
i tha ra pa ta lam :
sirna :
sirna :
b+he sa ra lam :
sa g+he lam :
bA sa :
r-i r-I:
l-i l-i :
i i ma mA ra rA:
A:
kun bzang yum gyi dgongs pa'o :
A+o~M AHhU~M:
dbang po'i zhen pa bzlog pa'i phyir :
karma rak+sha g+hi haM hi :
phung po'i zhen pa bzlog pa'i phyir :
b+he ga ra na so gad gling :
yul kun zhen pa bzlog pa'i phyir :
spu ta ri la b+ha tu tri :
sems kyi dngos po spur ba'i phyir :
raM pa ka la sa mi khye :
byung tshor gnas su dgag pa'i phyir :
na tad pha pher ra mi ta :
'du tshogs snang ba ngos gzung phyir :
kha d+ha rak+sha sa mig glu :
rig pa btson rar gzhug pa'i phyir :
e khe ra na b+he tsag sha :
'khrul pa'i rang rgyud khungs gcad phyir :
ya ri mu ta sa gu li :
rigs drug rim gyis bsgral ba'i phyir :
ya sing ra rlung pa la ya :
'khor ba dong nas 'don pa'i phyir :
ma ma ko ling sa man+ta :
chos can thur du gzhug pa'i phyir :
g+hi rang laM g+ha ri maM ti :
rol pa'i yul khungs spur ba'i phyir :
bu ga sing ha sa g+ha la :
zhen pa'i phreng thag gcad pa'i phyir :
ra mi li pi khe ta pa :
lug rgyud ar la gtad pa'i phyir :
big g+hug ma la pa taM kyi :
lha yi phyag rgya blta ba'i phyir :
paM ti la ma d+he ra pa :
lta sgom log pa dag bya'i phyir :
badzra satwa dri D+ho me :
sa lam dus gcig gcad pa'i phyir :
g+he ba spur g+har rna ma ye :
yid spyod lta ba khungs gcad phyir :
d+harma a tol pi gu li :
sku gsum lam du slong ba'i phyir :
ra mi sa ma kha gad tshe :
snang ba dngos su slong ba'i phyir :
ru pa sa mi mi ta lam :
sgra yi zhen pa mtha' gcad phyir :
d+hi tig pa la ki li sa :
bsam gtan chen po'i sa non phyir :
g+ha tsa pa la i taM sa :
phrin las mtha' ru 'byung ba'i phyir :
karma e ma a nu sa :
sangs rgyas mngon zhen bzlog pa'i phyir :
sa tri ma ma karma sa :
rgyal sras rnams kyi gnas btsal phyir :
nga la de pa ki li sa :
a A:
kun bzang yab yum gnyis med dgongs pa'o :
'di kun rang byung tshig tu byon pa ste :
'di nyid mthong thos reg pa tsam gyis kyang :
bdag nyid 'di nas 'da' ba'i tshe :
mngon par rdzogs sangs rgya bar 'gyur bas :
sangs rgyas sras gcig pa zhes bya ba yin no :
skal ldan snying gi bu dang 'phrad par shog :
sa ma ya :
rgya rgya rgya :
de nas gnyis pa chos 'di 'chang ba'i yon tan ni :
chos 'di gang gis bcangs shing mthong ba dang reg pa tsam gyis :
tshe 'di yi nad bzhi brgya rtsa bzhi dang :
bgegs rigs stong phrag brgyad cu dang :
glo bur bdun brgya nyi shu dang :
ye 'drog sum brgya drug cu dang :
dus ma yin par 'chi ba rnam pa brgyad la sogs pa'i bar chad thams cad zlog go :
tshe ring ba dang dbang thang longs spyod bsam pa phun sum tshogs pa yid bzhin du 'grub bo :
phyi ma ngan song 'khor ba'i sdug bsngal du mi ltung zhing :
gang dag 'di dang 'phrad pas bar do med par sangs rgya bar 'gyur ro :
rgyud gzhan dag byas pa'i rtsol bas 'bras bu thob par 'dod :
'di btags pas don grub pa byar med rtsol ba dang bral bas khyad par du 'phags so :
'di gang gis mthong ba'i rigs kyi bu dang rigs kyi bu mo gang yin yang :
thun mong gzhan dag dge sdig spang blang ma byas par sangs mi rgya ste :
'dis dge sdig med par grol te :
sgrib pa ma sbyang par dag cing :
tshogs ma gsag par rdzogs nas :
mtshams med pa lnga'i las byas pa gcig kyang 'di dang 'phrad na :
sangs rgya bar 'gyur bas 'di khyad par du 'phags so :
na so rgan gzhon med par grol te :
chos gzhan na so gzhon pa'i stobs kyis rtsal ma sbyang na :
rgas nas mi nus pas 'bras bu mi thob ste :
'di la rgas pa dang mig long yang mi sto :
dpe la ltos mi dgos :
lus zha 'khum mdzes khyer yang mi sto :
sgom bzlas bya mi dgos :
'di thos pa tsam gyis sangs rgya bas :
gzhan bas khyad par du 'phags so :
chos gzhan dbang po rnon po med na dbang po rtul pos mi go bas 'bras bu mi thob ste :
'di nyid kyis dbang po rno rtul med par grol te :
thos pa dang slob pa dang 'dzin mi dgos :
chos 'di rin chen glegs bam du bris te :
gang gis bcangs pa tsam gyis grol bar 'gyur te :
sgo khyi yan chad sangs rgya bas khyad par du 'phags so :
chos 'di bla ma las dbang lung thob pa dang :
tshogs dang maN+Dal bshams te :
dus gnyan la dben pa'i gnas su bltas pa tsam gyis don rtogs nas sangs rgya bar 'gyur ro :
nam mkha' la 'ja' tshon shar ba'am :
'brug byung ba'i dus dang :
sa g.yos byung dus dang :
nyi zla gza' yis zin pa'i dus su :
tshogs dang maN+Dal bshams te bla ma la gsol ba btab nas :
rang rdo rje sems dpar sgoms te :
lce 'khor lo rdo rje pad+ma ral grir bsgoms nas :
chos 'di tshar gsum bklags na 'od la sogs rtags de gang gis mthong bas chos 'di mthong nas sangs rgya bar 'gyur ro :
nya stong tshes brgyad bcu'i dus su maN+Dal tshogs gtor bshams te :
chos 'di rin chen mthing shog la bris nas :
bla mas dbang bskur te :
btags na byol song la btags kyang sangs rgya bar 'gyur ro :
de'i phyir chos 'dis 'gro ba mtho dman med par grol bar byed pas :
'khor ba rgyun gcod pas sangs rgyas kyi sras gcig ces bya ba yin no :
las can bu dang 'phrad par shog :
sa ma ya :
rgya rgya rgya :
de nas gsum pa chos 'di 'chang ba'i thabs bstan pa ni :
dang po bla ma la gsol ba btab la :
dam tshig dang ldan pa'i yig mkhan gyis :
dus bzang la mthing shog la rin chen lnga'i yi ge 'bru zur ma chag par bri :
rat+na lnga'am 'dzom na gser gyis bris la :
sman bzang po'i dris bsgo sna tshogs dar gyi dbus su gsal :
maN+Dal steng du bzhag la :
phyi nang gsang ba gsum gyi tshogs 'khor rgya chen po bskor :
bla ma la gser gyi maN+Dal g.yus brgyan pa dang :
'bru'i maN+Dal dar zab kyis brgyan pa 'bul :
bla mas rgyud kyi sngags brjod la rab gnas bya :
rig pa rtsal gyi dbang gang yang rung ba re bskur :
sngags pa dam ldan btsun pa khrims ldan gyis me tog gtor :
dge 'dun la chos ston rgya chen po byas la :
slob bu'i spyi gtsug gam snying kha gang rung gcig tu gtags pas :
btags pa tsam gyis sangs rgyas kyi gdung 'dzin pa'i sras yin te :
myur du sangs rgyas sprul pa'i sku thob ste :
bdag gzhan gyi dgos 'dod thams cad 'grub pas :
reg tshad don dang ldan pa yid bzhin nor bu lta bu yin no :
rigs kyi bu dang 'phrad par shog :
sa ma ya :
rgya rgya rgya :
de nas bzhi pa chos 'di bcangs pas grol ba'i rtags ni :
rgyud las :
nga yi sku gsung thugs kyi rten :
sems can kun gyi tsit+ta'i dkyil na 'od lnga gsal ba yod :
ces gsungs pas :
de'i mdangs kyis 'di 'chang ba'i rig 'dzin de 'da' ba'i tshe :
phyi rtags nam mkha' la 'ja' tshon kha dog lnga byung na sku thob pa'i rtags yin :
'od dkar po byung na gsung thob pa'i rtags yin :
nam mkha' dwangs pa ni nges par thugs thob pa'i rtags yin pas :
de tsho gang rung re 'char ro :
nang rtags 'og tu sla nga steng mar khu 'bru mar la byas te :
tsan dan nam rgya shug gi me la bsregs pa'i sar :
'ja' 'od dam sa g.yo ba 'byung :
shi tshig dud yol dus su me 'od lnga ldan du byung na sku thob pa'i rtags :
dud pa sngon po gyen 'greng g.yon du 'khyil ba byung na gsung thob pa'i rtags :
dud pa med pa'i me gsal la 'jam pa byung na thugs thob pa'i rtags :
de rnams gang rung ba re 'byung ngo :
gsang ba'i rtags ro bsregs pa'i thal ba sbyangs pa'i shul du :
sku byung na sku thob rtags :
yi ge byung na gsung thob rtags :
khyad par gdung ring bsrel byon na thugs thob rtags :
de tsho gang rung ba re 'ong ngo :
de yang gdung rigs lnga 'byung ba ni :
sha rI raM ni gnas mgo dang thod pa las 'byung :
sha'i rten du rdo rje'i gdung zhes bya ste kha dog dkar po 'ong :
chos sku thob pa'i rtags yin :
gdung gi grangs tshad ma nges gcig las ma byung ba yang rab tu bshad :
chu rI raM ni khrag dang chu ser gyi dwangs ma las 'byung :
khrag gi rten yin rat+na'i gdung zhes bya ste :
kha dog dkar ser du 'ong :
yon tan sna tshogs thob pa'i rtags yin :
ba rI raM ni don snying dang rgal ba las 'byung :
rgyus pa'i rten du pad+ma'i gdung zhes bya ste :
kha dog dkar dmar du 'ong :
yon tan longs spyod rdzogs sku thob pa'i rtags :
nya rI raM ni nang khrol yan lag las 'byung ste :
yan lag rten du las kyi gdung zhes bya :
kha dog dkar po 'ong ste sprul sku thob pa'i rtags yin :
pany+tsa raM ni don snying lnga dang rkang gi nang nas 'byung ste :
'byung 'dus rten du yang dag gdung du bzhag :
kha dog lnga ldan sku lnga thob pa'i rtags yin no :
de ltar chos 'di bcangs pa tsam gyis grol ba'i yon tan gzhan snang la mngon sum du 'char zhing :
rang snang sangs rgyas pa :
reg pa don ldan btags grol zhes bya ba yin no :
'di 'chang ba'i rigs kyi bu gang yin pa de sangs rgyas thams cad kyi sku gsung thugs su rig par bya'o :
pad+ma'i thugs kyi sras dang 'di 'phrad shog :
sa ma ya :
rgya rgya rgya :
de nas lnga pa bka' rgyas gdab pa ni :
chos 'di snod dang mi ldan pa'i gang zag log lta can dang :
bla mar mi khur dam nyams byed pa'i g.yo mtshang can la :
yod ces tsam du yang mi bsgrag par bya'o :
bsgrags na rang gi 'bras bu rgyab kyis phyogs pas gsang ba'i rgya'o :
snod dang ldan pa'i gang zag mos gus 'gyur ldog med pa la :
rin chen gser gyi maN+Dal dang tshogs kyi 'khor lo bskor du gzhug la sbyin no :
de ltar ma byas na gsang dam nyams pas dam tshig gi rgya'o :
gang zag mos gus dang dad pas chos 'dod pa la :
stobs dang cha rkyen gyis ma lcogs pa la :
'chi ka ma'i rigs dam tshig las mi 'da' ba la :
de ltar rigs pa snying rje dang ldan pas ster ba'i rgya'o :
de ltar rgya gsum las ma 'gal na 'bras bu myur du thob par 'gyur ro :
rgya las 'gal na tshe thung dmyal bar 'gro bar 'gyur ro :
des na mtshan nyid shes par gyis shig :
sa ma ya :
rgya rgya rgya :
e ma theg pa kun 'dus sa lam thams cad rdzogs :
bsgom mi dgos te mthong thos btags pas grol :
dus gsum sangs rgyas kun gyis byin brlabs pas :
dga' rab rdo rje rig 'dzin siM ha'i gzung 'dzin grol :
rang byung don 'di o rgyan nyid la gtad :
o rgyan bdag gis ma 'ongs 'gro don rin chen gter du sbas :
sbas pa'i tshul gyis 'gro ba'i don byed pa :
lnga ldan bu dang chos 'di 'phrad par shog :
las can 'khor gyi tshogs la gsang rgya gtod :[ \u0f80]atsha :
gu h+ya :
kha tham A:
gtad rgya :
gter rgya :
zab rgya :
sbas rgya :
gsang rgya :
sa ma ya :
rgya rgya rgya :[ \u0f88\u0f88\u0f88\u0f88\u0f88 ]me sgom chos kyi rgyal po rin chen gling pas /
rgya gar pha wang rus sbal nag po nas bton pa'o /
e ma hoH
o rgyan thugs kyi sras po des //
chig chod kun grol btags grol 'di //
lo ro bcu stod dben gnas su //
grub chen nam mkha'i mtshan can dang //
rin chen smon lam gnyis la gnang /
khong gis bla ma a seng pa //
slob dpon kun byang gnyis la gnang //
bla ma rnam gnyis thugs bgros nas //
ras pa kun dga' bdag la gnang //
dge des 'gro kun sangs rgyas thob par shog
/dge'o //
bkra shis /

@#:
rdzogs chen chig chod kun grol chen po'i bka' srung bzhugs so :[ \u0f88\u0f88\u0f88\u0f88\u0f88 ]dpal rdo rje sems dpa' la phyag 'tshal lo :
bcom ldan thugs kyi sprul pa mgon po nag po bsgrub par 'dod pas :
dur khrod dam dben gnas ri'i phug tu :
stegs bu gru bzhi steng la mda' gang dpangs su khru gang byas pa'i dbus su :
ma traM gi gzugs khru gang byas pa'i snying khar :
'brub khung gru gsum thod pa shong ba gcig brus la :
nang ro sol dang khyi phag khrag gis byug :
der rabs chad thod pa'am mtshan ngan thod pa gzhug :
de'i nang dgra'i zag rdzas dri ma drug dang sa spyin sbyar la :
ling+ga sor bzhi pa byas pa'i snying khar brus pa'i nang du :
gro ga'am shog gu la dgra'i ling ga bri :
snying khar nr-iHdzaHdang ming :
dpral bar rus :
gsang bar bla dwags bris pa'i mtha' khor yug tu :
mgon po'i srog snying g.yas skor du yi ge mgo can mgo nang du bstan pa bri :
de gzhug la lte ba la btsan dug 'dam sbyar bas zur gsum dgag :
ling+ga thod pa'i nang du kha sbubs la bzhag la :
de'i sted du gri rgod pags pas bkab :
de la zur gtad mgon po'i maN+Dal khru gang byas pa'i steng ngam :
yang na de nyid zur du mda' nag bya rgod sgro can gri lcags mde'u can la :
dar nag gri snying srog 'khor rtags dang bcas pa gzug :
gtor ma zur gsum sman raka bran pa gta' gtor gzug :
rgyun gtor ma chag par gtang :
de nas skad cig stong pa'i ngang las rang rig hU~M mthing nag las :
gsang bdag rdo rje sems dpa' ljang sngon sbrul gyi rgyan can :
zhal gcig phyag gnyis rdo rje dang dril bu bsnams pa :
sku stod glang chen ko rlon sku smad stag lpags dkris pa :
zhabs gnyis gyad kyi dor stabs kyis mi ro'i steng na bzhugs pa'i mdun du maN+Dal zur gsum nag po'i steng du hU~M las gri gug tu gyur :
de zhu ba las 'dod khams kun gyi bdag po mgon po nag po'i sku :
sku mdog nag po char sprin mun pa lta bu rkang lag thung la sbom pa :
spyan gsum 'bar zhing zhal gdangs mche ba gtsigs pa'i grwa nas khrag 'dzag pa :
kham nag skra brdzes gyen du 'khyil ba thod skam dbu rgyan can :
mi ro rkang gsum lag sbrel nas rked pa la bcings nas zhabs gnyis brkyang bskum du bzhugs pa :
phyag g.yas gri gug thugs kar 'dzin pa :
g.yon b+han+d+ha thod khrag thugs kar bsnams pa :
khams gsum srid gsum ma rungs 'joms par byed pa'i skur bsgoms la :
bsnyen pa'i snying po 'di bzla 'o :
na mo rat+na tra yA ya :
na maHtsaN+Da badzra pA Na ye :
ma hA yak+Sha se nA pa ta ye hU~M phaT:
bzhi khri sum stong thems par bzla 'o :
de nas mgon po'i srog snying 'di bzlas la 'bod do :
oM ma hA kA la rU pa A kar+ShA ya dza :
zhes bzlas pas nyams sam mtshan mar mgon po ma khug bar du bzlas pas :
rtags cho 'phrul sna tshogs cir yang ston pa 'ong ngo :
de byung ba dang dga' ba cher bskyed la :
sgrub pa'i sngags 'di bzla :
ma hA kA la gu Na hri da hU~M:
zhes bzlas pas bar chad thul nas las la bskul lo :
de nas ke tshe shangs tshe nyungs nag rdo lcags phye ma'i thun gyis brab cing :
rbad pa'i las sbyor sngags 'dis ling+ga brab :
ma hA kA la rak+sha che ge mo mA ra ya phaT:
b+h+yo b+h+yo rak+sha kA la dun dun b+h+yo b+h+yo sod sod :
ces brab pas sod pa'i rtags dgra bsad pa dang glo snying ster ba dang :
sha zos pa dang lings pa byas pa sogs nyams dang mtshan ma 'byung ngo :
de nas 'bod rbad bsad gsum dril la bzla zhing gri gug mtshon gyis ling ga gtub :
la la sbyin sreg bya :
la la dur khrod 'byung po 'du sa'am :
lam rgya gram du gnan pa bya :
cha gcig zor du 'phang :
'dod khams mgon po lcam dral gnyis bskul zhing gtor ma 'di ltar gtang ngo :
hU~M:
bskal pa me ltar 'bar ba'i klong :
dur khrod chen po'i dkyil gnas shing :
sha za srin mo nag mo yi :
tshogs kyis bskor nas 'jig rten khams :
phung byed mgon po nag po ste :
'dod khams kun gyi mnga' bdag yin :
srog gcod chen po las la b+h+yo :
'khor gnas srin po khrag 'thung tshogs :
sha za srog gcod dus la bab :
dbug bdag chen po'i dus la bab :
mgon po dam tshig nyams ta re :
nag po dam tshig rang gis srungs :
sngon gyi dam tshig gnyan ma 'da':
dam nyams dgra bo'i srog nas drongs :
ma hA kA la rU pa b+h+yo b+h+yo :
de'i rjes la mgon po 'khor bcas la gtor ma 'di ltar skabs su dbul :
oM AHhU~M gis byin gyis brlabs la :
oM ma hA kA la ba liM ta khA hi :
a mr-ita khA hi :
rak+ta kha hi :
ma ma sha trUM rak+sha ba liM ta khA hi :
zhes gtor ma yang 'bul lo :
snying rus dam tshig dang ldan pa'i gang zag sgrub pa la brtson par byas na :
stong gsum dgra bgegs thams cad sgrol bar 'gyur ro :
sa ma ya :
rgya rgya rgya :
gu h+ya :[ \u0f88\u0f88\u0f88\u0f88\u0f88\u0f88\u0f88 ]'di'i man ngag zhal gdams logs su gab pa la :
dus kyi bsnyen pa zla ba gsum :
mtshan ma'i bsnyen pa ma khug bar du :
mi tshig gis bar ma chod par sngags bzla 'o :
de dus brdeg pa dang gsod pa la sogs pa sdigs pa'i cho 'phrul cir yang ston pa 'ong bas :
de 'grub rtags yin pas 'jigs par mi bya :
brod pa bskyed cing sngags la 'bad :
nyams dang rmi lam gang rung du :
dgra bsad sha zos khrag 'thungs na :
mgon po nag po 'grub pa yin no :
dam tshig tu nyams snang dang rtags mi la mi smra :
gdams ngag mi spel lo :
rtog med brtul zhugs ldan pa'i gang zag gis :
dus 'gor yang zla ba gcig gis nges par 'grub bo :
rdzogs pa chen po'i bka' srung mgon po nag po'i u pa'o :
sa ma ya :
swamath+wa :[ \u0f88\u0f88\u0f88\u0f88 ]rgya rgya rgya :
dam chos rdzogs pa chen po chig chod kun grol chen po'i rgyud gzhung man ngag bka' srung dang bcas pa'i don mthar thug 'di /
kun tu bzang po /
rdo rje 'chang /
rdo rje sems dpa' la brgyud /
des dga' rab rdo rje /
shrI siM ha /
o rgyan pad+ma /
des chos rgyal rin chen gling pa la /
des grub chen nam mkha'i mtshan can dang /
rtogs ldan rin chen smon lam gnyis la /
de gnyis kyis 'go'i bla ma a seng pa dang /
slob dpon kun byang gnyis la gnang /
de gnyis kyis ras pa kun dga' blo gros la dbang khrid gdams ngag dang bcas pa gnang ba lags so //
'di bris dge ba'i rtsa ba yis //
rnam mkhyen sangs rgyas thob par shog
/chos rgyal rin chen gling pas rgya gar pha wang ru sbal nag po nas bton pa lags so //
gdams ngag snyan brgyud yin kyang yi ger bkod //
kun la mi spel tsit+ta'i dkyil du bcang //
skal med log lta can la mi bstan par //
skyes bu las can rnams kyi dpal du shog
/ces bla mas gsungs so //
sa ma ya /
rgya rgya rgya /[ \u0f80]atsha /

@#:
a ti chig chod kun grol chen po'i lung bstan gtad rgya bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]dus gsum bde ba 'byin la phyag 'tshal lo :
bdag 'dra o rgyan pad+ma 'byung gnas nyid :
snang ba mtha' yas lung bstan skur sprul nas :
spyan ras gzigs dbang thugs rje 'gro 'dul gyis :
sngar 'das sangs rgyas bstan pa dpag med bskyangs :
spre 'u'i lo la ko sha'i mtsho gling du :
rang byung me tog mtshor skyes pad sdong rtser :
rdo rje sems dpas lung bstan skur sprul nas :
da lta sangs rgyas bstan pa 'dzam gling skyong :
phrin las stobs kyis bod yul dbus su byon :
gtsug lag sa btul lha srin dam la btags :
ma 'ongs sangs rgyas bstan pa mtha' bskyang phyir :
bsam gyis mi khyab chos bsgyur gter mang sbas :
khyad par las can drang phyir thugs gter dngos :
zab gter yang gter khyad 'phags bod du sbas :
sangs rgyas bstan pa mtha' gzhug gter gyis skyong :
kun gyi yang gsang dgongs gter snying 'dra 'di :
su la'ang ma spel klu bdud khyod la gtad :
lnga brgya'i tha mar o rgyan snying gi bu :
skyes bu las 'phro can la 'di sprod cig :
des kyang 'gro ba dpag med grol bar shog :
sa ma ya :
rgya rgya rgya :
e ma ho :
gter 'di dbang ba'i las can skyes bu de :
da lta o rgyan nga yi 'khor gyi mchog :
rgya gar mkhas pa shes rab 'byung gnas 'di :
skye ba lnga yi tha ma rdo bod mtshams :
tha mal 'gro ba 'dul phyir mi lus blang :
gzugs bzang skye mtha'i byang chub sems dpa' che :
'di nas tshe 'phos phyir mi ldog pa'i rtags :
sku tshe mtha' bzhugs dbang po gang rung 'grib :
skye ba mi len bde ba can du spyod :
rigs lnga'i dbang rdzogs ye shes lnga la spyod :
de yi rtags ni da lta mngon du gyur :
sku lnga'i dbang rdzogs rtags su mgo bo la :
thod pa'i phyi na rigs lnga'i sa bon mtshan :
lus kyi spyod lam ma nges rigs lnga skyong :
shAkya'i bstan pa skyong phyir rab byung chas :
snang ba bza' gtad bral phyir zhig po byed :
'gro ba thabs kyis 'dul phyir btang snyoms tshul :
log rtog ma rungs spyod phyir drag spyod byed :
rgyun du btang snyoms lhug pa'i ngang du spyod :
byang chub sems dpa'i lus la dgag sgrub med :
gzugs kyi rnam 'gyur gdul bya'i rtog pa yin :
'di yi lus la gang 'brel don dang ldan :
skye ba dman pa'i bud med yin gyur kyang :
'di la reg pas byang chub mngon du byas :
gla rtsi dang ni si la'i dri bzhin du :
'brel tshad don ldan bde ba chen pos skyob :
bde gshegs gsung rdzogs rtags su mgrin pa ni :
dngos su rtsa mdud rdo rje rtse lngas mtshan :
ngag ni brjod pa nges med rigs lnga smra :
tha mal 'gro ba drang phyir drang don skad :
skal ldan las can skyong phyir nges don skad :
blo chen yon tan rgyas phyir rgya che'i skad :
gdul bya'i 'dod pa sgrub phyir nges can skad :
rgyun du nges med brag cha'i sgra bzhin smra :
ji skad smras kyang mjug tu chos su 'ong :
'di yi ngag la sus thos don dang ldan :
bstir med rmugs pa byol song yin gyur kyang :
chos thos 'khor ba'i mtha' las grol bar 'gyur :
bde gshegs thugs rdzogs rtags su snying nang na :
gdung mchog kha dog lnga yi rnam pa yod :
yid kyi 'char tshul ma 'gags lnga ru 'char :
phyi nang chos rnams gsal la rtog med 'char :
shar yang ngo bo mnyam pa nyid du 'char :
mnyam nyid ngang nas ma nges sna tshogs 'char :
sna tshogs don gyis dgos 'dod 'byung bar 'char :
rgyun chad med par chos nyid rol par 'char :
ji ltar shar yang zhen 'dzin rtog pa med :
don la 'od gsal ngang la g.yo 'gul med :
'di yi dgongs pa sus rtogs don dang ldan :
log lta can gyi 'dre srin yin gyur kyang :
mos byas bla med byang chub myur thob 'gyur :
bde gshegs yon tan rdzogs rtags dngos su ni /
lte ba'i zur la sme ba lnga ldan mtshan :
yon tan ma nges 'khor ni rigs lnga 'du :
shAkya'i chas 'dzin rab byung pho mo dang :
rdo rje 'dzin chas sngags 'chang pho mo dang :
sems dpa'i chas 'dzin khyim pa pho mo dang :
thun mong chas 'dzin dman pa pho mo dang :
rgyun chad med par skal ldan 'khor re 'du :
rigs ni ma nges pho mo gang yin yang :
yon tan sna res 'brel pas lam sna zin :
bde gshegs phrin las rdzogs rtags dngos su ni :
o rgyan zab gter lnga yi don gyis mtshon :
phrin las ma nges rim pa lnga byed do :
nor bu skor lnga lo gsum dben bsgrubs nas :
chos kyi bka' khrol sku yis 'gro don byed :
de dus gdul bya sku la mos pa 'ong :
gang gis mthong bas dad cing chos sgor 'dzud :
de dus sku yi rig ma dngos mi mthong :
'dul ba'i spyod pa lo gsum zhi dul skyong :
de dus phra men nye 'byed bdud kyi bus :
bslus pa'i bud med dam nyams byed pa 'byung :
sku yi 'gro don phrin las rdzogs rtags yin :
sku yi gdul bya 'brel tshad don dang ldan :
bde chen zhing du 'gro bas lha gsol bya :
chen po bzhi la zla gsum dben bsgrubs nas :
chos kyi bka' bkrol gsung gis 'gro don byed :
de dus gdul bya gsung la nges med mos par 'ong :
gang gis mthong ba 'bri zhing klog par byed :
de dus gsung gi las rgyar grags pa 'ong :
byang chub sems dpa'i spyod pa lo drug skyong :
de dus las ngan bdud kyis bslus pa'i bu :
sun pa'i blo can btsun pa dam nyams 'byung :
gsung gi 'gro don phrin las rdzogs rtags yin :
gsung gi gdul bya 'brel tshad don dang ldan :
o rgyan bde chen mkha' spyod gnas su 'gro :
gsang skor gsum la zhag gsum dben bsgrubs nas :
chos kyi bka' bkrol thugs kyis 'gro don byed :
de dus gdul bya thugs la mos pa 'ong :
rtogs pa shar ba'i gang zag mang du 'byung :
thugs kyi pra dz+nyA dngos dang dngos med tshul :
rnal 'byor spyod pa lo ni bcu gnyis skyong :
de dus lha srung rang gshed bdud kyi bu :
sngags pa bon po dam nyams byed pa 'byung :
thugs kyi 'gro don phrin las rdzogs rtags yin :
thugs kyi gdul bya 'brel tshad don dang ldan :
bde chen zhing du zag med spyod par 'gyur :
thun mong gnyis la zhag gsum dben bsgrubs nas :
chos kyi bka' 'grol yon tan 'gro don byed :
de dus gdul bya yon tan gang la mos :
yon tan cis yong 'gro la phan thogs 'gyur :
de dus yon tan shes rab dngos su mthong :
nges med spyod pa lo ni nyi shu bzhir :
skyong zhing lo tsA'i sprul pa lta bu gnyis :
sprul pa'i 'khor gyis 'gro don byed pa yin :
de dus las ngan bdud kyi cho 'phrul gyis :
bslus pa'i skye bo dam nyams byed pa 'ong :
yon tan 'gro don phrin las rdzogs rtags yin :
phrin las gdul bya 'brel tshad don dang ldan :
bde chen thar pa'i zhing du nga dang 'phrad :
nor bu gcig pa'i don la skad cig dben bsgrubs nas :
chos kyi bka' bkrol phrin las 'gro don byed :
de dus gdul bya gang gi phyogs su 'ong :
sprul pa'i 'khor rnams 'gro don gdul bya skyong :
phrin las pra dz+nyA dngos su mi mngon par :
mi dmigs dbyings nas rab tu dgyes par 'khril :
lo ni lnga ru dben pa'i spyod pa skyong :
'gro ba 'bum phrag gcig la 'brel pa thogs :
rigs ni ma nges gang gi tshul yang 'ong :
rgyal po phrag lnga phyir mi ldog la 'khod :
pad+mo bkod par nges par skye bar 'gyur :
gang zhig bdud kyis bslus pa'i gang zag gis :
dbang du bsdus pas 'di la 'dud pa nyung :
skur 'debs dmyal ba'i sa bon bdag nyid sreg :
de 'dra'i 'gro ba ma rungs skal med rnams :
thugs rjes skyabs nas nam zhig thar par 'dren :
de phyir skyes bu 'brel tshad don ldan yin :
e ma nga yi thugs sras pra dz+nyA'i mtshan :
thos sam 'dzin pas kyang ni don ldan 'gyur :
sprul pa'i sras ni mtsho skyes me tog 'dra :
skal ldan bu slob bung ba rtsi 'tshol 'dra :
nyams grib dam sel dus min sad ser 'dra :
mkha' 'gro'i gdan 'dren bang chen dmag rgyug 'dra :
log lta can rnams rlung nag 'tshub ma 'dra :
de phyir 'brel tshad phrin las rdzogs bya'i don :
gsol ba gang btab de yi don kun 'grub :
de la sogs pa'i mtshan nyid yon tan kun :
yi ger bkod pas mi langs o rgyan sras :
rin chen gling pa zhes su grags pa yi :
skyes bu las can de dang 'di 'phrad shog :
o rgyan pha'i bu phog snying la sbos :
sa ma ya :
rgya rgya rgya :
e ma ho :
skyes bus 'gro la gter chos spel dus ni :
lnga brgya'i dus su gter rnams brdal tsam na :
sangs rgyas bstan pa'i mar sham song ba'i rtags :
o rgyan byin gyis rlob pa'i dus la babs :
lo bcu'i byis pas khyim thab byed tsa na :
tshe la long med dus la song ba'i rtags :
myur du sangs rgya'i chos 'di ston pa'i rtags :
chos skad skye bo'i kha nas 'ong tsa na :
'gro la chos kyi phan thogs dus yin pas :
thams cad grol ba'i chos 'di ston pa'i dus :
rab byung sha chang tshogs la spyod tsam na :
'bras bu gsang sngags dar ba'i dus yin pas :
mthar thug bla med rgyud 'di ston pa'i dus :
chos byed pho mo ri la 'du tsam na :
byar med sems la lta ba'i dus yin pas :
don rgyud gnad kyi khrid 'di ston pa'i dus :
mtha' dmag mu ge nad yams 'ong tsam na :
lnga brgya dus kyi tha ma'i dus yin pas :
tshe 'dir grol ba'i chos 'di ston pa'i dus :
gter 'di thon nas lo gsum gsang la sgrubs :
de nas snod ldan gang zag dad can la :
tshul bzhin spel bas 'gro la phan pa'i dus :
sa ma ya :
rgya rgya rgya :
e ma ho :
gter chos 'di nyid spel ba'i snod ldan ni :
gang zag 'khor bas sun cing dad pa che :
mos gus bla mas ci gsung sgrub par byed :
chos phyir nor rdzas srog la phangs med gtong :
blo ldan shes rab che zhing brtson 'grus ldan :
rgyu 'bras khyad du mi gsod 'gro la byams :
o rgyan nga la mos byed brgyud pa'i 'khor :
snod ldan gang zag de lta bu la spel :
man ngag rim pa bstan pas grol bar 'gyur :
sa ma ya :
rgya rgya rgya :
e ma ho :
gter chos spel dus bka' rgyas gdab pa ni :
snod ldan rnams la ster ba'i dus nyid du :
gser srang gcig gi maN+Dal tshogs 'khor rgya :
ma 'byor chos rdzogs lung mi ster ba'i rgya :
ster ba'i dus su don brgyud rdzogs par sbyin :
dpe brgyud mi ster ster na mna' rgyas gdab :
rang gis thog mar nyams su ma blang par :
gzhan la mi spel rab tu dam rgyas gdab :
chos 'di'i phyogs nas rang don mi bsgrub par :
bla ma'i phyogs dang 'gro don byed pa'i rgya :
snod min gang zag 'jig rten chos brgyad sgrub :
bla ma'i nang bcud mi rtogs phyi skyon rtog :
rang snang 'khrul rjes 'brangs nas gshe skur 'debs :
snying rje chung la rgyu 'bras khyad gsod byed :
blo gtad mi thub don rmongs tshig sred can :
sgrub la g.yel zhing kha gsag brtson 'grus chung :
dam tshig mi bsrung snod ngan skal med la :
gdams pa mi spel gtam yang mi brjod par :
srog la babs kyang mi spel bka' rgyas gdab :
bka' las 'das na gsang ba'i dam tshig nyams :
de phyir lung bstan gtad rgya kun la gces :
ma 'ongs dus mthar bka' brgyud yal ba'i tshe :
bi mas byin brlabs chos 'di spyod pa na :
bai ro'i thugs bskyed rgan gzhon byis pa'i tshul :
gsum gyis 'chad nas cung zad dar yang srid :
o rgyan pad+ma thod phreng bdag nyid kyis :
thugs gter yang gter sbas pa mang yod de :
dgongs gter snying dang 'dra ba 'di las med :
'di las zab pa ma byung mi 'byung ngo :
de phyir skal ldan snying gi bu la gtad :
sbas pa'i tshul gyis 'gro don rdzogs par shog :
sa ma ya :
gtad rgya :
sbas rgya :
gter rgya :
zab rgya :
gsang rgya :[ \u0f88\u0f88\u0f88\u0f88 ]chos rgyal rin chen gling pas gter nas gdan drangs pa'i rdzogs chen lung bstan gtad rgya'i man ngag go
/dge'o ///
/
