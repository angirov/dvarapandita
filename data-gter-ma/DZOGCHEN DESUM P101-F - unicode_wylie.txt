stims :
bcud kyi skye 'gro'i tshe bsod stobs :
brtan dang sems dang dbyer med sres :
rtsa gsum rgyal ba'i thugs rje'i dbyig :
ye shes dbyings kyi thig ler sdus :
mi 'gyur mi shigs rtag pa yi :
dngos grub dam pa bstsal du gsol :
zhes brjod la /
A+o~M AHhU~M badzra ma hA gu ru A yur+dz+nyA na sarba sid+d+hi hU~M:
zhes bskul /
tshe'i 'brang rgyas rig 'dzin tshe lha'i dkyil 'khor du gsal ba spyi bor spyan drangs pas 'chi med tshe dang ye shes kyi dngos grub ma lus pa thob par mos shig
/tshe 'brang thogs la /
hrI:
zla gam dbang chen gzhon nu bum sku'i dbyings :
ye shes rang snang 'chi med lha tshogs bzhugs :
skal ldan rigs kyi bu la dbang bskur bas :
tshe dang ye shes snang ba rgyas par shog :
tshe sngags mthar /
kA ya wA ka tsit+ta badzra A yuHShe a b+hi Shiny+tsa A+o~M:
zhes spyi bor gzhag
/thabs mi 'gyur ba'i bde ba chen po dang shes rab stong pa nyid zung du 'jug pa'i tshe la mnga' brnyes par mos shig
/ces tshe sngags bzla bzhin tshe ril chang sbyin /
slar yang tshe 'brang spyi bor bzhag ste /
rig 'dzin tshe lha'i dkyil 'khor gyi lha tshogs las rang 'dra gnyis pa mched de khyed rang rnams la thim pas gnyis med du gyur par mos shig
/dzaHhU~M baM hoH
zhes bstim /
hU~MH
tshe bcud snying dbus rten la thim :
rig 'dzin tshe yi dngos grub thob :
ye shes rdo rje'i phyag rgya yis :
rtag pa dam par rgyas gdab bo :
dz+nyA na badzra rak+Sha rak+Sha hU~M:
zhes brjod la rgyas gdab /
bkra shis pa'i rdzas rtags brgyad brgyad dang rin chen sna bdun gyis mnga' gsol zhing shis pa brjod pas bde legs su byas par mos shig
/bcom ldan shAkya seng ges byin brlabs pa'i //
'phags lam yan lag brgyad ldan bkra shis rdzas //
reg pas mi mthun phyogs kun zhi ba dang //
dge legs yon tan rtag tu 'phel gyur cig
/A+o~M mang+ga laM dra bya a b+hi Shiny+tsa mi /
rtags brgyad thogs la /
bsod nams yongs rdzogs sangs rgyas rnams kyi mtshan //
rnam thar brgyad ldan bkra shis rtags brgyad kyis //
byang chub sems ma'i tshogs bcas mnga' gsol bas //
'jig rten kun na rtag tu bde legs shog
/A+o~M aSh+Ta mang+ga laM a b+hi Shiny+tsa mi /
rgyal srid sna bdun thogs la /
'phags pa'i sar gnas 'khor los sgyur rnams kyi //
byang chub yan lag bdun ldan rin chen gyis //
deng 'dir nyon mongs dgra las rnam rgyal zhing //
srid zhi'i dpal gyis 'byor pa'i dbang bskur ro //
A+o~M ma hA rat+na a b+hi Shiny+tsa mi /
zhes spyi 'gro'i tshig gis sbyin cing /
shis brjod ci rigs bya /
de rnams kyis gsang skor bla ma rig 'dzin yongs rdzogs kyi spyi dang bye brag gi smin byed rjes 'brel mtha' rten dang bcas pa legs par grub pa lags shing /
da ni gsum pa khyad par gyi byin rlabs dbang bskur dgongs pa mthar phyin zhes /
gsang skor rig 'dzin bla ma'i byin rlabs zab mo sgrub pa ste /
de'ang phyi skor bla ma'i sgrub dbang las /
de bzhin du skor gsum bla ma rnams kyi byin rlabs rig pas 'phrul lo :
zhes 'byung zhing de dang mthun par mdo byang las kyang skabs 'dir /
bla ma yongs rdzogs sgom pa'i gseng lam zhes :
byin rlabs spyi las khyad par mtshan dang ni :
sku yi rnam pas sngon du skus dbang bskur :
gsung la gdams pa thugs la rdo rje'i glu :
dgongs pa'i nyams skyong bzhi yis rdzogs pa la :
dbang bskur dgongs pa mthar phyin zhes bya 'o :
zhes gsal bar bstan pa'i khyad par gyi byin rlabs dbang bskur dgongs pa mthar phyin nyid sgrub pa la thog mar zhu ba'i yon du maN+Dal phul /

snyim pa me tog gis bkang ba'i thal mo sbyor la gsol ba 'debs pa 'di'i rjes zlos /
zung 'jug dgongs pa brnyes pa yi :
'gro 'dul rig 'dzin yongs rdzogs kyi :
byin rlabs brtse bas gnang du gsol :
lan gsum /
de ltar gsol ba btab pa la bskur thob bral ba'i dbang bskur ye nas rang la rdzogs par gdams pa'i sgo nas lan sbyin pa 'di la gsan pas khyab ste /
spyir ni 'gro 'dul rig 'dzin lnga bcu rtsa brgyad po :
thams cad zung 'jug mngon gyur kun tu bzang :
dgongs pa rang byung nam mkha'i rnal 'byor tshogs :
ye shes sku can 'khor 'das yongs la khyab :
bzhugs yul zhing khams gzhan du btsal mi 'tshal :
da lta'i nam mkha' 'dir yang rnal 'byor rnams :
rang gi sems nyid 'di la'ang bla mas khyab :
bskur bya skur thabs bsgrub dang sgrub thabs med :
rnal 'byor lta ba'i ngang la sgrub dbang rdzogs :
zhes dang /
de la rang gnas ye shes kyi tshogs gsag pa'i ched du lta ba'i rgyal po yas 'bub kyi mchod pa 'bul bar gdams pa ste /
e ma ho bde gshegs bla ma rnams :
bsam gyis mi khyab chos nyid klong :
kun tu bzang po'i rnal 'byor yin :
lta ba'i rgyal po'i mchod pa 'bul :
rang rig gdod nas rnam par dag pa rig rtsal bla ma'i lha tshogs rnams kyi spyan sngar gnas lugs lta ba mjal ba'i phyag 'tshal zhing gang shar chos nyid rgyan du rol pa'i mchod pa 'bul ba sngon du 'gro bas /
glo bur 'khrul pa'i mun khung brtol te 'od gsal snang ba'i dga' ston stsol bar gsol ba gdab pa 'di'i rjes zlos /
gdod nas dag pa'i kun bzang bla ma la :
mtshan 'dzin 'khrul pa'i bskang bshags mi 'tshal zhing :
gnyis su 'dzin pa'i phyag 'tshal mos gus bral :
de bas rang rig klong du phyag 'tshal lo :
gnyis su med pa'i mchod sprin rgya mtshos mchod :
bsam las 'das pa'i ngang du thugs dam bskang :
brjod med brjod pa thams cad mthol lo bshags :
e ma ho bde gshegs bla ma rnams :
kun bzang dgongs klong sems su rdzogs pa la :
phyi nang gnyis med spros pa'i mtha' las 'das :
chos dbyings klong chub ngang du phyag 'tshal lo :
e ma ho rang rig bla ma rnams :
'khor 'das thams cad sa ler mthong ba la :
gnyis su med pa'i dbyings su lhun rdzogs pas :
mthong bya mthong mkhan med la phyag 'tshal lo :
e ma ho bde gshegs bla ma rnams :
phyi nang nam mkha' kun la sku ni yongs su khyab pa nyid :
bzhugs pa'i yul ni phyogs bcu'i 'jig rten dag na mchis :
glo bur dri ma'i rnam rtog bsal phyir gzugs skur bzhengs pa rnams :
mtshan 'dzin 'khrul pa 'di dag myur du bsal bar mdzad du gsol :
zhes gsol ba btab /
slob dpon gyis rig 'dzin bla ma rnams la thugs dam bskul ba'i slad du gsol ba gdab par bya ba yin te /
e ma ho :
bde gshegs bla ma 'gro 'dul lnga bcu rtsa brgyad rnams :
dmigs med chos kyi sku las da lta bzhengs su gsol :
gsang skor rig 'dzin yongs rdzogs gnas 'dir snang bar mdzod :
ye shes sku yis slob mar byin rlabs dbang chen da lta bskur du gsol :
zhes gsol ba btab /
de nas slob dpon rig 'dzin bla ma gtso 'khor gyi skur bsgom pa dang /
khyed rang rnams kyang rig 'dzin bla ma yongs rdzogs kyi sku 'di bzhin du gsal thobs shig
/spro na /
hU~M:
dbyings nyid gdod nas rnam par dag :
sogs nas /
snang srid gzhir bzheng phyag rgyar rdzogs :
bar ram /
bsdu na /
hU~M:
kun gzhi mi dmigs rnam par stong :
sogs nas /
shAn+tiM g+har+b+ha gsal :
bar rgyas bsdus gang rung btang /
slob dpon rig 'dzin gtso bo shrI siM har gsal ba'i zhal nas /
rig 'dzin bla ma rnams kyi do ha rdo rje'i mgur glu dgongs pa mi g.yo ba'i ngang nas blang ba dang chabs cig mdun dkyil rig 'dzin bla ma'i lha tshogs las rang 'dra'i sku gnyis pa re byung ba spyi bo nas thim pa sku yi byin rlabs dang /
rdo rje'i bzlas pa bya ba gsung gi byin rlabs dang /
rig 'dzin bla ma rnams rang rig tu rdzogs pa'i ngang du mnyam par bzhag pa thugs dang ye shes rdo rje'i byin rlabs yin pas /
khyed rang rnams dgongs pa skye med kyi ngang las ma g.yos bzhin du grags stong rdo rje'i glu blang ba 'di la snyan gyi dbang po rtse gcig tu gtod pa zhu /
shrI siM ha'i sku thogs la /
pad+ma bka' thang las byung ba'i shrI siM ha'i glu ni /
shrI siM has mkha' la sdigs mdzub gtad :
gang shar ma zhen gang shar ma zhen cig :
ma shar ma shar shar shar shar ma zhen :
shar grol dus mnyam shar grol dus mnyam mo :
stong stong mi stong mi stong rnam par stong :
ma 'gags ma 'gags 'gag 'gag 'gag pa med :
ye stong ye stong rnam stong rnam par stong :
steng 'og bar mtshams phyogs med kun shar 'di :
shrI siM ha'i don dam gnad de mdzod :
lta spyod snod rung dbyer med ngang gis 'char :
zhes gsungs rdo rje lta bu'i klong du thim :
zhes sku spyi bor gzhag
/A+o~M AHhU~M gi rdo rje'i bzlas pa lan gsum re gnang ba zhu /
zhes rdor bzlas bya /
shrI siM ha 
rang rig tu rdzogs pa'i ngang du mnyam par zhog cig
/ces dar cig mnyam par gzhag
/rdor bzlas dang mnyam gzhag bya ba des 'gres te 'og ma kun la ma chad par bya'o /
!
/rig 'dzin dga' rab rdo rje'i sku thogs la /
rig 'dzin dga' rab rdo rjes chos kyi dbyings nas rdo rje sems dpa'i drung du sems nyid 'od gsal ba'i dus su :
nga ni mi yi rig 'dzin dga' rab rdo rje ste :
sems la blta ba'i yul med 'dzin pa rang sar dag :
sgom pa'i blo dang bral nas gsal dang mi gsal med :
spyod pa ci dgar btang bas re dogs rtsis gdab bral :
'bras bu 'od gsal snying po'i klong du rang bzhin grol :
zhes spyi bor gzhag
/rdor bzlas dang dgongs gzhag bya /
!
in+d+ra b+hU ti'i sku thogs la /
rgyal po in+d+ra b+hU ti'i rdo rje'i glu :
bde chen rang byung mkha' dbyings rnam dag pa :
gan+d+ho la yi mkha' 'gro'i grong khyer du :
in+d+ra b+hU ti'i bla med don rtogs te :
a ho :
chos dbyings rang byung rang shar dgongs pa 'di :
lta ba mtha' bzhi'i dri ma rang sangs nyid :
sgom pa blo las 'das shing 'od gsal ba :
spyod pa byar med ngang du lhug par bzhag :
'bras bu rang las rnyed pa ngo mtshar che :
rdor bzlas dang dgongs gzhag bya /
!
pad+ma 'byung gnas kyi sku thogs la /
'chi med pad+ma 'byung gnas rdo rje'i glu :
rang byung rang shar chos nyid bstan pa'i tshe :
lhun grub brtsegs kyi bam ro'i tshal chen du :
pad+ma 'byung gnas brtul zhugs spyod pa'i tshe :
a ho :
shar grol dus mnyam rig pa thol byung ni :
'jigs med snang med 'dzin med ngang du spyod :
klong las shar ba'i cho 'phrul cir bstan kyang :
'khor 'das mnyam pa nyid du brdal ba 'o :
rdor bzlas dang dgongs gzhag bya /
!
bi ma la'i sku thogs la /
slob dpon bi ma mi tra'i rdo rje'i glu :
ye shes dbyings su rnam par dag pa yi :
bde chen brtsegs par mkha' 'gro dbyings phyug mas :
slob dpon mchod pas de tshe 'di skad gsungs :
a ho :
bde chen nam mkha' gang ba'i dbyings su dag :
rang byung rang shar rig pa'i klong du thim :
dbyings rig gnyis med zung 'jug la bzlas pas :
'khor 'das kun khyab he ru kaHdpal lo :
rdor bzlas dang dgongs gzhag bya /
!
dz+nyA na sU tra'i sku thogs la /
slob dpon dz+nyA na sU tra'i rdo rje'i glu :
bde ba chen po'i ye shes ches 'phags pa :
dz+nyA na sU tra brag dmar dben rtsa ru :
mkha' 'gro rnams dang tshogs 'khor bskor ba'i tshe :
a ho :
bde ba nam mkha'i klong du bstims byas pas :
bde stong rgya che khyab brdal nam mkha' 'dra :
zhen pa med pa bde ba'i 'khor lo la :
lus ngag yid gsum bde ba chen por shar :
rdor bzlas dang dgongs gzhag bya /
!
hU~M kA ra'i sku thogs la /
slob dpon hU~M kA ra yi rdo rje'i glu :
rig pa thog 'beb 'khrul pa'i tshang tshing bsregs :
bsil ba'i tshal du hU~M chen dgongs par bzhugs :
bram ze'i bu mos tshogs kyis mchod pa'i tshe :
a ho :
rang byung rang shar dpal chen he ru ka :
'khor ba'i khrag 'thung stong nyid dbyings su sbyor :
rig pa gting gsal chos nyid klong yangs su :
snang ba ci shar nam mkhar sprin dengs 'dra :
rdor bzlas dang dgongs gzhag bya /
!
khrag 'thung nag po'i sku thogs la /
slob dpon khrag 'thung nag po'i rdo rje'i glu :
rang sems gnyug ma'i ngang du rdzogs pa las :
rdzu 'phrul cher snang rtsub 'gyur tshal chen por :
bam chen tshogs kyi 'du bar longs spyod tshe :
a ho :
bdag 'dzin rnam rtog rtsad nas bcad pa las :
rig pa'i stong srog 'khor lo nam mkhar bskor :
nyon mongs rnam rtog bye ba phrag brgya bsad :
thams cad ye shes rol pa'i rgyan du shar :
rdor bzlas dang dgongs gzhag bya /
!
klu sgrub snying po'i sku thogs la /
slob dpon klu sgrub snying po'i rdo rje'i glu :
sgyu ma lta bu'i rang gsal rtogs pa las :
dpal gyi ri la mkhas pa lnga brgya'i dbus :
nA gArdzu nas skye med glu 'di blangs :
a ho :
'od gsal byang chub sems 'di kun la khyab :
rig pa'i rang rtsal snang srid dbang du bsdus :
sems kyis snang srid kun la thal ler gsal :
snang ba gang shar skye med sgyu mar ltos :
rdor bzlas dang dgongs gzhag bya /
!
pra b+hA hasti'i sku thogs la /
slob dpon pra b+hA hasti'i rdo rje'i glu :
'dzin pa rab tu gzhom pa rdo rje'i klong :
pad+ma brtsegs su bde ba chen po brnyes :
pra chen hastis rdo rje'i glu blangs pa :
a ho :
rkyen gyis g.yo ba med pa'i rig pa la :
'dzin pa du mas bcings pa sems kyi gos :
rang shar klong du 'dzin med zang thal gsal :
sems nyid rnam par dag pa'i rig pa shar :
rdor bzlas dang dgongs gzhag bya /
!
d+ha na saMskr-ita'i sku thogs la /
slob dpon d+ha na saMskr-i'i rdo rje'i mgur :
brjod tshig bral ba'i ye shes brnyes pa las :
rdo rje gdan gyi gtsug lag khang chen du :
grub pa'i dbang phyug thams cad 'dus pa'i tshe :
d+ha na saMskr-is 'jigs med glu 'di blangs :
a ho :
brjod med sems la rig pas blta mi 'tshal :
rnam par dag pa'i rig pa ngang gis rdzogs :
rig pa dwangs gsal rnyogs pa med pa ste :
rtsa rlung byang chub sems rnams tha mi dad :
rdor bzlas dang dgongs gzhag bya /
!
las kyi dbang mo'i sku thogs la /
mkha' 'gro las kyi dbang mo'i rdo rje'i mgur :
mkha' dbyings rnam par dag pa kun khyab pa :
nyi zla'i khang bur las kyi dbang mo ches :
ye shes mkha' 'gro bye ba 'dus pa'i tshe :
a ho :
chos kyi dbyings ni gzung du med pa ste :
kun la gsal zhing dmigs pa'i mtha' dang bral :
brjod med nyag gcig bde ba chen po 'di :
sangs rgyas kun gyi go 'phang bla med do :
rdor bzlas dang dgongs gzhag bya /
!
ram+bi gu h+ya'i sku thogs la /
slob dpon ram+bi gu h+ya'i rdo rje'i glu :
klong nas ci shar chos dbyings klong du grol :
n+ya gro d+ha yi mchod rten chen mo'i drung :
bam ro'i sgrub pa mdzad pa'i gung gseng la :
ram+bi gu h+yas rdo rje'i tshig 'di gsungs :
a ho :
dmigs su med la chad pa'i mtha' dang bral :
cir yang 'char zhing rtag pa'i yul las 'das :
gsal stong zung 'jug dbyings rig gnyis su med :
gang yang shar ba 'di ka chos nyid do :
rdor bzlas dang dgongs gzhag bya /
!
shAn+tiM gar+b+ha'i sku thogs la /
slob dpon shAn+tiM gar+b+ha'i rdo rje'i glu :
rnam rtog chos nyid klong du grol ba la :
mchod rten gzi 'bar drung du dregs pa can :
lha 'dre kun gyi stong srog bcad pa'i tshe :
shAn+tiM gar+b+has hU~M gi glu 'di blangs :
a ho :
rnam rtog thams cad skye med ngang du hU~M:
'gags med gang shar rig pa hU~M gis sbyor :
rang byung rig pa'i hU~M gis ma rig gsod :
bdag tu 'dzin pa gzhom pa'i hU~M sgra che :
hU~M hU~M hU~M:
rdor bzlas dang dgongs gzhag bya /
zhes bskur /
de ltar byin rlabs 'pho ba'i khyad par gyi dbang bskur dgongs pa mthar phyin nyid legs par thob pa'i ye shes kyi rgyun de nyid mi nyams brtan par bya ba'i slad du /
rig 'dzin bla ma'i lha tshogs nam mkha' gang bar sad pa rnams kyis smon pa'i tshig gi shis pa brjod cing me tog gi char phab pas dge legs su byas pa'i mos pa mdzod /
ces shis brjod gang 'os bya /
de rnams kyi gsang skor rig 'dzin bla ma'i byin rlabs spyi dang bye brag khyad par ba bcas ma lus mtha' dag gzhung dang mdo byang gi dgongs don ltar chad lhag med par phul grub pas /
rdo rje theg pa'i dam tshig spyi dang bye brag rnams tshul bzhin du bsrung snyam pas sogs kyis mtshams sbyar la dam tshig khas len /
gtang rag maN+Dal /
lus dbul /
dge bsngo bcas byas la slob ma gyes //

//slob dpon gyis tshogs la rol zhing lhag ma bsngo ba sogs rjes kyi bya ba rnams phrin las dkyus bzhin mthar dbyung bas grub bo //
skal ldan ye shes bla ma'i sar //
bde myur dkri ba'i lam zab phul //
rig 'dzin yongs rdzogs smin byed ni //
rdo rje snying po'i bcud du grub //
gsang skor bla ma rig 'dzin yongs rdzogs kyi dbang gi le'u tshan no ///
/

@#//
swasti /
chos nyid bzang mo'i mkha' klong las //
chos can zhi khro'i sprin phung spro //
srid zhi'i khyab bdag der btud nas //
gang de'i smin lam rnam gsal dbye //
rdzogs pa chen po sde gsum las gsang skor yi dam zhi ba'i dbang bskur ba la /
sbyor ba zhi khro sgyu 'phrul lta bu'i zhi drag gnyis kyi dkyil 'khor gnyis brtsegs su bsham pa'am /
ma 'byor na maN+Dal la tshom bu lha grangs so sor bkod pa steng 'og brtsegs te bshams pa'i khar /
'phrul stegs kyi steng rnam bum so lnga'i bcud ldan bkod pa'i kha rgyan la cod pan rdor dril ming dbang bcas kyi tsakli btsug na dbang lnga chig rdzogs yin pas stabs bde /
mdun du zhi khro'i sku tsaka yongs rdzogs /
g.yas su gsang thod /
g.yon du rig tsaka dang /
shel rdo /
me long dar sna lngas brgyan pa dang rma bya'i mdongs shel phreng /
rgyab tu gtags grol tsakra'am glegs bam dar snas dril ba /
mdun du dbang gtor gtso sku dar gdugs can bcas 'god /
gzhan yang phyi nang gi mchod tshogs sogs dgos pa'i yo byad rnams 'du byas la /
dbang don sgrub mchod ni /
gsang skor khro bo'i byang bu khrigs bsdebs kyis khog phub nas /
yi dam zhi sgrub kun bzang don gyi phrin las nyid kyi skyed bzlas kyis bdag bskyed byas la /
mdun bskyed zhi khro gnas 'gyur gyi mngon rtogs ltar las /
thog mar zhi ba bsgom pa ni /
byang khrigs rten byang gi thugs rje'i 'od kyis snod bcud sbyangs :
zhes pa'i mtshams /
ye nas rnam par sogs zhi sgrub sbyar la bsgoms nas /
dbang skur nas spyan 'dren mchod bstod bar grub pa dang /
hU~M:
snang ba thams cad zhi ba'i sku :
grags pa thams cad sngags kyi dbyangs :
rig pa rtog med 'od gsal dbyings :
mchod sprin rgya mtshos zhing khams khengs :
phrin las du mas 'gro ba bsgral :
mkha' khyab rgyal ba'i dkyil 'khor nyid :
du ma ro gcig ngang du rdzogs :
zhes dmigs pa'i 'phro 'du dang bcas zhi dzapa? bzla /
slar yang /
de nyid khro bor gnas 'gyur ni :
dbus su byol song khri lnga'i steng :
sogs nas /
dpal gyi dkyil 'khor chen por gsal :
bar gyis gnas bsgyur cing /
spro na slar yang phyag mchod bstod pa'i byang bu tsam byas la /
hU~M:
snang ba thams cad khro bo'i sku :
grags pa thams cad sogs gong gi zhi ba'i skabs bzhin dmigs pa'i 'phro 'du dang bcas ru lu bzlas mthar /
bum bzlas zur du spro na spyi khyab ltar bya /
de nas srung ma'i gtor 'bul /
tshogs mchod bcas grub nas /
ting nge 'dzin gyi dbang blang ba'am rig me dor la gnang ba nod do //

//dbang dngos la /
slob ma rnams khrus nas dbyung /
bgegs bskrad cing srung 'khor bsgom /
sems bskyed gsal btab nas /
gong gi gsang skor rig 'dzin yongs rdzogs kyi dbang bshad ltar las /
dam chos rdzogs chen sde gsum gyi nang tshan /
gsang skor man ngag sde'i yi dam zhi ba'i smin byed sgrub par bgyi ba la /
bdag nyid kyi bgyi 'os rnams sngon du grub sogs kyis mtshams sbyar te maN+Dal 'bul du gzhug
/khyed rang rnams sngon chad gsang ba'i dkyil 'khor chen por ma zhugs pa mtshon pa'i phyir mig dar 'ching ba zhu /
A+o~M tsak+Shu b+han+d+ha wA ra ma NA ye swA hA/
zhes mig dar 'ching /
ye shes kyi lha dang mjal ba'i phyag rten du me tog gi phreng ba re gzung bar mdzod /
A khaM bI ra hU~M/
zhes me tog gtad /
de nas rgyud sbyong ba'i slad du tshogs gsag pa la dmigs 'dun 'di ltar du mdzod /
phyogs dus kyi skyabs yul thams cad gdod nas rang la rang chas su rdzogs pa la dbyings rig gnyis su med pa'i tshul gyis skyabs su 'gro ba dang /
rang byung rang gsal lhun grub chen po'i ngang du sems bskyed pa dang /
gnas lugs don dam lta ba mjal ba'i dgongs spyod lhun 'byams chen po'i ngang du tshogs gsog pa 'di rnams kyi rjes zlos /
dbyings nyid rnam dag rdzogs sangs rgyas :
sogs gsang skor byang bu bzhin skyabs sems tshogs gsag rnams lan gsum re /
phyag snyim pa me tog gis bkang ba'i thal mo sbyor la gsol ba 'debs pa 'di'i rjes zlos /
bla ma zhi khro'i lha tshogs dgongs :
bdag ni ma rig 'khrul pas bsgribs :
sgrib pa'i tshogs rnams bsal bar mdzod :
rjes su 'dzin par mdzad du gsol :
lan gsum /
de ltar gsol ba btab pa la slob dpon gyis dam tshig gi gnad la bkar ba'i sgo nas lan sbyin par bya ba yin te /
de ltar yin na zhi khro yi :
bla med yang gsang dam tshig rnams :
srog gi phyir yang mi gtang bar :
khyod kyis yang dag bro bor cig :
ces bsgos pa la gsang ba'i dam tshig gi tshul las nam yang mi 'da' 'o snyam pas rdo rje'i bro bor ba 'di'i rjes zlos /
i dan na ra kan :
de la thog mar dbang gi gzhi 'god pa'i slad du khyed rang rnams sgo gsum gyi gnad gcun la dmigs pa 'di bzhin du mdzod /
slob ma ma bcos klong gsal kun tu bzang por gsal ba'i thugs kar ye shes kyi 'khor lo drag tu 'khor ba las rgyal ba thams cad byon nas thim pas byin gyis brlabs par mos shig :
zhi khro'i spyi sngags mthar /
A be sha ya a A:
zhes spos rol bcas drag tu brjod la dbab /
byin dbab pa'i ye shes pa de nyid brtan par gyur cig
/tiSh+Tha badzra /
zhes rdo rje spyi bor rgya gram du gzhag
/sngar byin pa'i me tog de nyid tshe rabs nas 'brel ba'i rigs kyi lha la 'bul ba'i mos pas 'di'i rjes zlos dang bcas tshom bu'i dkyil 'khor du 'dor ba zhu /
'grim dkyil bkod la /
ho :
bla ma zhi khro'i dkyil 'khor 'dir :
snying po'i ye shes brtag bya'i phyir :
rig pa'i me tog 'di 'bul gyis :
las 'phro'i dbang gis bzhes su gsol :
puSh+pe pra tIts+tsha ho :
zhes 'dor du gzhug
/me tog lhag pa'i lhas bzhes te slar dbang rtags cod pan du bcings par mos shig
/ho :
mi gnas ye shes dkyil 'khor du :
rig pa'i me tog phul pa 'di :
byin rlabs bsam mi khyab par zungs :
dngos grub thams cad 'dis thob shog :
puSh+pe g+h+r-i Na satwaM i maM satwa ma hA bA la :
zhes me tog slar spyi bor bcings /
ma rig pa'i sgrib g.yogs dang mig dar lhan cig bsal bar mos shig
/gser thur thogs la /
ho :
sngon gyi rgyal ba thams cad kyis :
'gro ba'i mig ni dbye bar mdzad :
sangs rgyas sa la bkod pa bzhin :
deng 'dir rig pa 'dzin bdag gis :
ma rig mig ni dbye bar bya :
tsak+Shu pra be sha ya phaT:
ces mig dar bsal /
ho :
ltos shig skal pa can rnams ltos :
bla ma zhi khro'i dkyil 'khor 'di :
skad cig mthong ba tsam gyis kyang :
sgrib pa dag ste ye shes mthong :
de ltar bcom ldan 'das bla ma zhi khro sgyu 'phrul rol pa'i dkyil 'khor rten dang brten par bcas pa thams cad mngon sum du mjal bar mos la spro ba rgya chen po bskyed mdzod /
ces bstan /
de nas dbang dngos la /
thun mong bum dbang dang rjes 'brel gnas su dag pa zhi ba'i dbang dang /
gnas su gyur pa khro bo'i dbang /
gnyis ka'i thun mong du mchog gi dbang gsum mtha' rten bcas rim par 'byung ba las /
dang po'i slad du dmigs pa 'di bzhin du mdzod /
gdan gsum tshang ba'i dbang lha nam mkha' gang bar sad pa rnams kyis bkra shis pa'i rnam pa du ma dang bcas /
rdo rje mi bskyod pa'i rang bzhin can gyi bum pa'i bdud rtsis khrus byas shing dbang bskur /
rin chen 'byung ldan gyi ngo bor gyur pa'i rigs lnga'i cod pan gyis dbu brgyan /
snang ba mtha' yas kyi rang bzhin rdo rje phyag g.yas su gtad /
don yod grub pa'i bdag nyid dril bu g.yon du gtad /
rnam par snang mdzad kyi bdag nyid rdo rje ming gis mngon par dbang bskur te mnga' gsol bar mos shig
/rnam bum rig dbang lngas mtshan pa thogs la /
hU~M:
bkra shis bum pa snod bcud yongs su rdzogs :
rin chen cod pan rgyal ba'i dbang bskur che :
ye shes rdo rje dang bcas rgyal bas 'dzin :
sangs rgyas gsung dbyangs dril bu'i sgra 'khrol zhing :
bkra shis mtshan gyi snying pos mnga' gsol bas :
rig pa'i dbang lnga dus gcig rdzogs gyur cig :
A+o~M bo d+hi tsit+ta ma hA su kha dz+nyA na d+hA tu a b+hi Shiny+tsa A:
zhes spyi bo dang lag gnyis su bzhag la bum chu sbyin /
de ltar na bum pa la brten pa'i rig pa'i dbang lnga chig rdzogs su thob /
nyon mongs pa lnga'i dri ma sbyangs /
phung po lnga rigs lnga'i sangs rgyas su gnas gyur /
ye shes lnga mngon du 'grub pa'i nus pa rgyud la bzhag pa yin no //
de'i rjes 'brel du gnas su dag pa zhi ba'i lha sku phyag rgya'i dbang gi slad du dkyil 'khor pa'i lha tshogs rnams kyi sku las ye shes kyi sku gnyis pa re 'phros te khyed rang rnams la thim pas dbyer med du gyur par mos shig
/sku tsaka rnams kyi dbang rim par bskur zhing /
hU~M:
zhe sdang rnam dag mi bskyod rdo rje dang :
gti mug rnam dag rnam par snang mdzad dang :
nga rgyal rnam dag rin chen 'byung ldan dang :
'dod chags rnam dag snang ba mtha' yas dang :
phrag dog rnam dag don yod grub pa ste :
rgyal ba rigs lnga'i sku gsung thugs rdzogs shog :
hU~M A+o~M trAM hrIHAHa b+hi Shiny+tsa A+o~M:
hU~M:
nam mkha' rnam dag yum chen dbyings phyug ma :
sa khams rnam dag yum chen sangs rgyas spyan :
chu khams rnam dag yum chen mA ma kI:
me khams rnam dag yum chen gos dkar mo :
rlung khams rnam dag yum chen dam tshig sgrol :
rigs kyi yum gyur rnams kyi dbang bskur ro :
mUM lAM mAM pAM tAM a b+hi Shiny+tsa A+o~M:
hU~M:
mig dbang gnas dag sems dpa' sa yi snying :
gzugs yul gnas dag sems dpa' byams pa mgon :
rna dbang gnas dag sems dpa' nam mkha'i snying :
sgra yul gnas dag sems dpa' sgrib pa sel :
sna dbang gnas dag sems dpa' spyan ras gzigs :
dri yul gnas dag sems dpa' kun tu bzang :
lce dbang gnas dag sems dpa' rdo rje 'dzin :
ro yul gnas dag sems dpa' 'jam dpal dbyangs :
byang chub sems dpa' brgyad kyi dbang bskur ro :
k+ShiM mai trAM thiMlha hrIHa dzriM mUM a b+hi Shiny+tsa hU~M:
hU~M:
mig gi rtog pa gnas dag lA s+yai ma :
gzugs yul rtog pa gnas dag d+hU pe ma :
rna ba'i rtog pa gnas dag mA l+ya ma :
sgra yul rtog pa gnas dag puSh+pe ma :
sna yi rtog pa gnas dag gIrtI ma :
dri yul rtog pa gnas dag A lo ma :
lce yi rtog pa gnas dag nirtI ma :
ro yul rtog pa gnas dag gan+d+he ma :
byang chub sems ma brgyad kyi dbang bskur ro :
hU~M dza trAM hU~M hrIHbaMHaM ho a b+hi Shiny+tsa hU~M:
hU~M:
lha yi rtog pa gnas dag brgya byin dbang :
lha min rtog pa gnas dag thags bzang ris :
mi yi rtog pa gnas dag shAkya thub :
byol song rtog pa gnas dag seng rab brtan :
yi dwags rtog pa gnas dag kha 'bar ma :
dmyal ba'i rtog pa gnas dag chos kyi rgyal :
'gro 'dul thub pa drug gi dbang bskur ro :
kriM truM sruM braM k+ShaM ye a b+hi Shiny+tsa hU~M:
hU~M:
byed pa rnam dag ye shes sku mnga' ba :
rgyal ba kun tu bzang po'i dbang bskur ro :
bya ba rnam dag chos kyi sku mnga' ma :
rgyal yum kun tu bzang mo'i dbang bskur ro :
a a a b+hi Shiny+tsa hU~M:
hU~M:
rtag lta gnas dag sgo ba gshin rje gshed :
snying rje'i bdag nyid rdo rje lcags kyu ma :
chad mtha' gnas dag sgo ba rnam par rgyal :
byams pa'i bdag nyid rdo rje zhags pa ma :
mtshan ma gnas dag sgo ba rta mgrin rgyal :
dga' ba'i bdag nyid rdo rje lcags sgrog ma :
mtshan 'dzin gnas dag sgo ba bgegs mthar byed :
btang snyoms bdag nyid rdo rje dril bu ma :
mthar byed yab yum brgyad kyi dbang bskur ro :
hU~M trAM hrIHAHdzaHhU~M baM hoHa b+hi Shiny+tsa hU~M:
de rnams kyis phung lnga 'byung lnga dbang yul rtog pa bya byed lta ba skye gnas dang bcas pa ma spang gnas su dag nas bde gshegs zhi ba rab 'byams kyi go 'phang gi chos rgyud la bzhag pa yin no /

/slar yang gnyis pa gnas su gyur pa khro bo'i lha dbang ni /   skabs 'dir spro na phrin las ltar de nyid khro bor gnas 'gyur ni :sogs nas /
dpal gyi dkyil 'khor chen por gsal :bar gyis dbang lha gnas bsgyur bya'o //
dkyil 'khor gyi zhi ba'i lha tshogs de rnams skad cig gis 'bar ba khrag 'thung khro bo'i lha tshogs su gnas gyur te ye shes kyi sku gnyis pa re 'phros nas khyed rang rnams la thim pas gnyis med du gyur par mos shig
/hU~M:
nyon mongs zhe sdang gnas gyur pa'i :
rdo rje khro bo'i dbang bskur ro :
nyon mongs gti mug gnas gyur pa'i :
de bzhin khro bo'i dbang\u0f8e
nyon mongs nga rgyal gnas gyur pa'i :
rin chen khro bo'idabang\u0f8e
nyon mongs gdod chags gnas gyur pa'i :
pad+ma khro bo'i dbang\u0f8e
nyon mongs phrag dog gnas gyur pa'i :
karma khro bo'i dbang\u0f8e
hU~M hU~M hU~M hU~M hU~M a b+hi Shiny+tsa A+o~M:
hU~M:
'byung ba nam mkha' gnas gyur pa'i :
badzra kro d+hI'i dbang bskur ro :
'byung ba sa khams gnas gyur pa'i :
bud+d+ha kro d+hI'i dbang\u0f8e
'byung ba chu khams gnas gyur pa'i :
rat+na kro d+hI'i dbang\u0f8e
'byung ba me khams gnas gyur pa'i :
pad+ma kro d+hI'i dbang\u0f8e
'byung ba rlung khams gnas gyur pa'i :
karma kro d+hI'i dbang\u0f8e
hU~M hU~M hU~M hU~M hU~M a b+hi Shiny+tsa A+o~M:
hU~M:
mig gi rnam shes gnas gyur pa'i :
ma mo chen mo ko'u rI ma :
rna ba'i rnam shes gnas gyur pa'i :
ma mo chen mo tso'u rI ma :
sna yi rnam shes gnas gyur pa'i :
ma mo chen mo pra mo ha :
lce yi rnam shes gnas gyur pa'i :
ma mo chen mo bai tA li :
lus kyi rnam shes gnas gyur pa'i :
ma mo chen mo puk+ka si :
yid kyi rnam shes gnas gyur pa'i :
ma mo chen mo tsaN+Da lI:
nyon yid rnam shes gnas gyur pa'i :
ma mo chen mo g+hasma rI:
kun gzhi'i rnam shes gnas gyur pa'i :
ma mo chen mo sme sha ni :
gnas kyi ma mo'i dbang bskur ro :
ha ha ha ha ha ha ha ha a b+hi Shiny+tsa hU~M:
hU~M:
gzugs yul gnas gyur siM ha ma :
sgra yul gnas gyur bya g+h+ri ma :
dri yul gnas gyur sr-i la ma :
ro yul gnas gyur shwa na ma :
lus yul gnas gyur kang+ka ma :
yid yul gnas gyur kr-i ta ma :
nyon yul gnas gyur kha kha ma :
gzhi yul gnas gyur hu lu ma :
yul gyi ma mo'i dbang bskur ro :
he he he he he he he he a b+hi Shiny+tsa hU~M:
hU~M:
lha rnams gnas spor skar mda' 'phen :
lha min gnas spor mdung thung can :
mi rnams gnas spor ral gri 'dzin :
dud 'gro gnas spor dril 'khrol ma :
yi dwags gnas spor glog sha rdeb :
dmyal ba gnas spor me 'bar ma :
rtag pa'i gnas spor zla 'phen ma :
chad pa'i gnas spor nyi zer 'phen :
spor byed brgyad kyi dbang bskur ro :
ha ha hu lu hu lu hu lu a b+hi Shiny+tsa A+o~M:
hU~M:
rtag lta gnas gyur rta gdong ma :
chad lta gnas gyur phag gdong ma :
mtshan ma gnas gyur seng gdong ma :
mtshan 'dzin gnas gyur spyang gdong ma :
sgo ma bzhi yi dbang bskur ro :
dzaHhU~M baM hoHa b+hi Shiny+tsa A+o~M:
hU~M:
rnam rtog phra rags gnas gyur pa'i :
zhi ba'i las mdzad rnal 'byor bdun :
rgyas pa'i las mdzad rnal 'byor bdun :
dbang gi las mdzad rnal 'byor bdun :
drag po'i las mdzad rnal 'byor bdun :
dbang phyug nyer brgyad dbang bskur ro :
b+h+yo sarba yak+Shi a b+hi Shiny+tsa A+o~M:
de rnams kyis kun gzhi yid chos khams dang rnam shes 'gro drug lta ba sogs ma spang gnas su gyur te dpal chen khro bo rol pa'i go 'phang gi chos rgyud la bzhag pa yin no //
de ltar na phyi kun rdzob mtshan ma'i dkyil 'khor du bum pa'i dbang thob /
lus rtsa'i sgrib pa sbyangs te bskyed pa'i rim pa sgom pa la dbang /
'bras bu snang stong sku rdo rje sprul pa'i sku 'grub pa'i skal pa can du byas pa yin no //
zhes rtogs pa bskyed /
de nas gsum pa dag gyur gnyis ka'i thun mong mchog gi dbang gsum mtha' rten dang bcas bskur ba la /
thog mar gsang ba'i dbang gi slad du /
bla ma dkyil 'khor gyi gtso bo yab yum bde chen mnyam par sbyor ba'i byang sems sangs rgyas thams cad 'dus pa'i ngo bo can de nyid thod pa'i bdud rtsi dang sbyar te khyed rang rnams kyi lce thog tu bzhag par mos shig
/gsang thod thogs la /
hU~M:
b+han+d+ha stong pa'i snod nang du :
byang sems bde ba'i bcud kyis bkang :
bde stong dbyer med bdud rtsi 'dis :
gsang dbang ngag la yongs rdzogs shog :
bo d+hi tsit+ta hU~M:
zhes myang du bcug
/de ltar sbyin pa de nyid rnam par rtog pa med pa'i blos myangs pas rtsa thams cad bdud rtsis gang /
dug gsum gyi rnam rtog dag
/bde ba'i ye shes khyad par can rgyud la skyes par mos shig
/des slob dpon lus kyi dkyil 'khor du gsang ba'i dbang thob /
ngag rlung gi sgrib pa sbyangs te bdag byin gyis rlob pa'i rdzogs rim sgom pa la dbang /
'bras bu gsal stong gsung rdo rje longs spyod rdzogs sku 'grub pa'i skal pa can du byas pa yin no //
shes rab ye shes kyi dbang gi slad du /
gzugs dang lang tsho mtshan nyid phun sum tshogs pa'i shes rab ma kun tu bzang mo'i ngo bo can phyag rgya'i don du gtad par mos shig
/rig tsaka thogs la /
hU~M:
yul snang snang stong mtshan ldan mar :
rang rig bde ba ye shes pas :
dbyings rig bde stong gnyis med sbyor :
zung 'jug bde chen rtogs par shog :
ma hA su kha ho :
zhes lag g.yas su gtad /
de ltar gtad pa'i rig ma dang khyed rang rnams 'du shes gsum ldan gyi sgo nas mnyam par sbyar te zag med bde chen gyi ye shes ches cher sbar bas /
byang sems dwangs ma dbab ldog gi sbyor bas dga' ba bzhi'i mthar thug lhan skyes kyi ye shes rgyud la brtan par mos shig
/des phyag rgya b+ha ga'i dkyil 'khor du shes rab ye shes kyi dbang thob /
yid thig le'i sgrib pa sbyangs te pho nya bde ba chen po'i lam sgom pa la dbang /
'bras bu bde stong thugs rdo rje chos kyi sku 'grub pa'i skal pa can du byas pa yin no //
de nas dbang bzhi pa rig pa rtsal gyi dbang gi slad du /
rdo rje sems dpa'i me long gi brda 'dis mtshon nas rang rig gdod ma'i gshis lugs stong gsal 'gag med rang byung gi ye shes rgya chad phyogs lhung dang bral ba'i don go bar gyis la /
ka dag khregs chod kyi dgongs pa dbyings rig gnyis su med pa'i ngang du mnyam par zhog cig
/shel rdo thogs la /
e ma ho :
ngo bo stong pa shel gyis mtshon :
rang bzhin lhun grub 'ja' ru shar :
thugs rje'i 'od zer kun tu 'phro :
rang byung sems nyid ngo mtshar che :
d+harma shud+d+he a :
rig rtsal lhun grub thod rgal sgron ma bzhi'i snang ba dbang po'i sgor mngon sum du 'char ba'i tshul brda 'di rnams kyis mtshon par shes par gyis la /
chos zad dgongs pa'i dbyings su la bzla bar mdzod cig
/me long dar sna mdongs sgro shel phreng shel rdo rnams bstan la /
dbyings kyi rang bzhin me long la :
'od kyi rang bzhin dar snas brgyan :
thig le'i rang bzhin rma bya'i mdongs :
rig pa lug rgyud shel gyi phreng :
mig tu mtshon phyir shel gyi klong :
dbang po'i sgor sbyar brda bstan pas :
rig rtsal thod rgal dbang thob shog :
d+harma d+hA tu dz+nyA na a a :
des don dam byang chub sems kyi dkyil 'khor du rig pa'i rtsal dbang thob /
sgo gsum snyoms 'jug gi sgrib pa sbyangs te rdzogs chen khregs chod thod rgal gyi rnal 'byor sgom pa la dbang /
'bras bu snang bzhi zad sar 'khyol te kun bzang ngo bo nyid sku 'grub pa'i skal pa can du byas pa yin no //
de rnams kyis dbang gi dngos gzhi rnams grub nas mtha' rten gyi dbang la /
sangs rgyas kun gyi ye shes thugs rje'i rang gzugs su snang ba bstan pa bu gcig pa'i rgyud kyi glegs bam rin po che'i dbang bskur zhing de nyid mi 'bral bar bcangs pas /
'gro 'dul grol ba drug gi phrin las rtsol med du brdal bas 'khor ba dong nas sprug pa'i mthu dbang la mnga' brnyes par mos shig
/btags grol thogs la /
a :
rang byung rang shar bstan pa bu gcig rgyud :
sangs rgyas kun gyi ye shes thugs rje'i gzugs :
'od gsal snying po'i bstan pa'i btsas gcig pu :
bris te btags pas grol ba'i dbang thob shog :
'khor lor byas te mthong bas mthong grol shog :
gang du btags pa reg pas reg grol shog :
brjod cing tshig gi brda sprad thos grol shog :
bzlas shing btab pa myong bas myong grol shog :
gang gis tshor ba de dag grol bar shog :
'aHaHshaHsaHmaHhaHa b+hi Shiny+tsa hU~M:
zhes spyi bor gtugs shing lag tu gtad /
byin rlabs 'pho ba gtor ma'i dbang gi slad du /
gtor snod dbyings kyi gzhal med khang chen por gtor ma rig rtsal rgyal ba zhi khro'i lha tshogs su bzhugs pas dbang bskur bas /
ma dag skye 'chi bar do'i snang ba thams cad btsan thabs su chod de rig pa gdod ma'i dbyings su btsan sa zin pa'i byin rlabs 'pho ba'i dbang chen thob par mos shig
/gtor ma thogs la /
hU~M:
gtor gzhong dbyings kyi rang bzhin gzhal yas khang :
gtor ma rig pa rgyal ba zhi khro'i lha :
dbyer med zung 'jug ngang du dbang bskur bas :
snang ba lhar dag bar dor grol bar shog :
phung khams gnas 'gyur 'od gsal zin par shog :
rtog tshogs bde chen dbyings su 'pho bar shog :
rig pa dbyings su thim par byin gyis rlobs :
tshom bu 'bum bcas mngon sangs rgyas gyur cig :
A+o~M AHhU~M bo d+hi tsit+ta ma hA su kha dz+nyA na d+hA tu A:
A+o~M ru lu ru lu hU~M b+h+yo hU~M:
sarba a b+hi Shiny+tsa A+o~M AHhU~M:
zhes gnas gsum du gzhag
/bla ma dkyil 'khor gyi lha tshogs rnams kyis shis pa brjod pa'i bden tshig sgrog cing me tog gi char sil mar bsnyil bas dbang don gyi ye shes brtan cing gong 'phel du byas par mos mdzod /
ces shis brjod ci rigs bya /
de rnams kyi sgo nas gsang skor yi dam zhi ba bde gshegs zhi khro rab 'byams kyi dkyil 'khor du dbang bskur ba'i bya ba legs par grub pa lags pas sogs kyis mtshams sbyar te dam tshig khas len /
gtang rag maN+Dal dang lus dbul /
dge bsngo bcas spyi ltar byas la slob ma gyes //

//slob dpon gyis tshogs la rol zhing lhag ma bsngo ba sogs cho ga'i rjes kyi bya ba gzhung bzhin mthar dbyung bas grub bo //
ye shes gcig nyid du ma'i gar //
zhi khro rab 'byams dkyil 'khor cher //
skal bzang rgyud dag nus thob phyir //
rdo rje'i lam gyi 'jug ngogs so //
gsang skor yi dam zhi ba'i dbang gi le'u tshan no ///
/
!
skabs 'dir 'jam mgon gu Na'i ljags sgrig rin chen gter mdzod du bzhugs pa gsang skor yi dam khro bo'i dbang chog ye shes klong yangs nyid 'dir blangs te bskur bar bya'o ///
/

@#//
swasti /
byin rlabs 'pho ba'i dbang chen gyis //
skal ldan rtogs grol dus mnyam du //
sbyor mdzad bla mar gus btud nas //
gsang khrid byin rlabs sgo 'phar dbye //
rdzogs pa chen po sde gsum las gsang skor a ti'i khrid kyi byin rlabs sgrub pa la /
sbyor ba rdul tshon nam ras bris kyi bum pa bsnol ma dmar po chings ljang kha rgyan pad+ma dmar po dang dpag bsam shing los brgyan pa zhabs gdan sna tshogs pad+ma can steng ma'i zhabs shar dang 'og ma lhor bstan pa'i /
bsnol mtshams kyi shar lhor thig le dkar po /
lho nub tu ser po /
nub byang du dmar po /
byang shar ljang gu /
de so so la 'od lngas bskor ba'i 'og gzhi mthing ga 'od lnga'i mu khyud can gyi ras bris kyi dkyil 'khor steng many+dza'i khar bum pa dri dang so lnga'i bcud ldan gyi kha rgyan gseb tu /
mda'/
dar sna lnga /
me long /
shel phreng /
rma bya'i mdongs bcas btsugs pa 'god /
'dzom na de'i phyogs bzhir bum pa bzhi mgul chings phyogs mdog la kha rgyan gong mtshungs can 'god cing ma 'dzom na gcig gis 'thus /
phyi nang gi mchod pa sogs 'du byas la /
gsang skor rig 'dzin bla ma yongs rdzogs kyi las gzhung sngar sgrub dbang skabs ltar bsrangs te bzlas pa ci 'grub dang /
bum pa'i nang du rgyal ba rigs lnga skad cig gis gsal btab la zhi khro'i spyi dzapa? dang /
hU~M A+o~M swA AM hA:
ci rigs bzla /
srung ma'i gtor 'bul dang tshogs mchod grub nas /
don dam dbang chen yongs rdzogs dgongs pa gsal 'debs tsam gyis bdag 'jug gi don tshang bas //

//byin rlabs dngos la /
slob ma rnams khrus nas dbyung /
bgegs bsal zhing srung 'khor bsgom /
sems bskyed gsal btab la /
gong gi gsang skor chos bshad ji ltar rigs pas mtshams sbyar te /
'dir gsang skor a ti'i khrid kyi byin rlabs zab mo sgrub pa la /
thog mar zhu ba'i yon du khyed rang rnams nas 'bru lnga /
sman lnga /
dri lnga /
rin chen lnga /
snying po lnga rnams kyi maN+Dal so sor 'bul bar mos la zhing khams 'bul ba 'tshal /
zhes maN+Dal 'bul du gzhug
/de yang rgyud ma dag na dbang mi thob pas nyams chag skong ba'i phyir bla ma'i sku las 'od zer 'phros pa /
so so rang rang la reg pas nyi 'od kyis ba mo sbyangs pa bzhin du sdig sgrib thams cad sangs kyis dag par mos la /
yig brgya ci 'grub bzlar gzhug go

/bla ma nyid khyab bdag kun tu bzang po'i ngo bor bzhugs pa'i 'du shes bskyed de dad mos drags pos gsol ba 'debs pa 'di'i rjes zlos /
e ma ho kun tu bzang :
gdod ma'i bla ma dgongs su gsol :
bdag ni rnam par grol 'dod pas :
theg pa'i yang rtse gnang du gsol :
lan gsum /
de ltar gsol ba btab pa la slob dpon gyis spro ba bskyed cing gsang dam bsgrag pa'i sgo nas lan sbyin pa yin te /
e ma rang rig byang chub sems :
'di la mos pa shin tu dkon :
theg pa'i rtse mo don gnyer ba :
shin tu ngo mtshar sbyin mchog kyang :
bdag ni kun tu bzang po ste :
gzugs kyi sku ru lta mi 'tshal :
mchog tu gsang ba'i dam tshig gnyan po'i tshul las nam yang mi 'da' ba'i blos rdo rje'i bro bor ba 'di'i rjes zlos /
sa ma ya i dan na ra kan :

de nas khrid gzhung las /
de nyid mthong bar byed pa'i lam :
rgyud sbyang tshogs gsag sdom pa blang :
spros bcas spros med shin tu dang :
rab tu spros med dbang bzhi zhu :
zhes gsungs pa ltar /
thog mar rgyud sbyong ba'i slad du tshogs gsag pa la dmigs 'dun 'di ltar du mdzod /
phyogs dus kyi skyabs yul thams cad gdod nas rang la rang chas su rdzogs pa la dbyings rig gnyis su med pa'i tshul gyis skyabs su 'gro ba dang /
rang byung rang gsal lhun grub chen po'i ngang du sems bskyed pa dang /
gnas lugs don dam lta ba mjal ba'i dgongs spyod lhun 'byams chen po'i ngang du tshogs gsog pa 'di rnams kyi rjes zlos /
dbyings nyid rnam dag rdzogs sangs rgyas :
sogs gsang skor byang bu bzhin skyabs sems tshogs gsag rnams lan gsum re /
spyi dang khyad par gyi sdom pa dang dam tshig rnams srog bzhin du bsrung snyam pas 'di'i rjes zlos /
ho :
bde bar gshegs pa khyed ci 'dra :
de 'dra kho nar bdag gyur cig :
sprul sku'i ston pas bshad pa yi :
so so thar dang byang chub sems :
longs sku'i ston pas bshad pa yi :
rigs lnga'i sdom pa ma lus gzung :
khyad par rig 'dzin yongs rdzogs kyi :
nyi shu lnga dang bye brag tu :
sku gsung thugs kyi dam tshig rnams :
ji ltar bstan pa bdag gis gzung :
srog gi phyir yang mi gtong na :
rig 'dzin rigs mchog bstsal du gsol :
zhes khas blang du gzhug
/de yang dbang bskur ba mtshon byed dpe yi dkyil 'khor la brten nas bskur dgos la /
mtshon bya don gyi dkyil 'khor gdod nas rang la gnas pa nyid kyang /
mtshon byed dpe yi dkyil 'khor la brten nas ngo sprad dgos shing /
dpe yi dkyil 'khor la'ang brda dang rtags kyi dkyil 'khor du ma las skabs 'dir brda bum pa bsnol ma'i dkyil 'khor la brten nas bskur dgos pas de'i don bshad pa ni /
rdo rje'am phyag shing gis mtshon te /
kyai /
skal ldan rigs kyi bu rnams 'di ltar shes par gyis shig
/de yang mdun gyi dkyil 'khor du bum pa gnyis bsnol du byung ba ni don dam chos nyid 'gyur ba med pa rig stong chos sku dang /
kun rdzob rnam 'gyur 'gag pa med pa snang stong gzugs sku zung du 'brel ba'i brda'o /
kha dog dmar por byung ba ni brtan g.yo 'khor 'das kyi chos kun la dbang bsgyur zhing rjes chags bde ba chen po'i ye shes rtsol med du 'bar ba'i brda'o //
dpag bsam shing gis kha brgyan pa ni lhun grub sku dang ye shes kyi bkod pa ma 'dres rang byung 'dod rgur 'jo ba'i brda'o //
bum gdan sna tshogs pad+ma ni chos nyid kyi ngo bo la ye nas skyon dang dri mas ma gos shing rol rtsal thabs sna tshogs su shar ba'i brda'o /
khyams sngon por byung ba ni chos kyi dbyings kyi ye shes kun tu khyab cing nam yang 'gyur ba med pa'i brda'o //
'od lnga'i mu khyud kyis zlum por bskor ba ni chos dbyings kun nas zlum pa spros pa'i grwa zur dang bral zhing sku lnga ye shes lnga'i rang bzhin ye nas lhun grub tu gnas pa'i brda'o //
de ltar na gzhi ka dag dang lhun grub /
lam khregs chod dang thod rgal /
'bras bu chos sku dang gzugs sku yang bum pa gnyis bsnol gyi brda 'dis mtshon pa yin no //
zhes dkyil 'khor ngo sprad /
de nas ye shes pa dbab pa'i slad du khyed rang slob ma rnams gzhi'i kun tu bzang po yab yum mthing ga gcer bu rgyan med pa 'ja' 'od thig le'i klong du bzhugs par gsal thobs /
slob dpon gyi thugs ka'i 'od kyis bskul bas 'og min gyi zhing nas ye shes pa char babs pa ltar spyan drangs nas khyed rang rnams la thim pas dbyer med du gyur par mos mdzod /
spos rol bcas gsang skor byang bu'i spyan 'dren dang sngags drag tu brjod pas byin dbab /
bum pa thogs la /
kye rigs kyi bu rnams /
'di ltar bum pa bdud rtsi'i chu rgyun gyis bkang ba ni nang gsal thim la ma rmugs pa gzhon nu bum pa'i sku 'grub pa'i brda'o /
kha rgyan rnam par bkra ba ni lhun grub ye shes kyi snang ba mkha' khyab tu 'char ba'i brda'o //
me long ni dbyings rnam dag gi sgron ma rgya cher 'phel ba'i brda'o //
shel gyi phreng ba ni rig pa rdo rje lu gu rgyud 'gul 'phrig med par bkra lam mer brtan pa'i brda'o //
dar sna lnga ni dug lnga rnam dag ye shes lnga yi rang 'od gsal ba'i brda'o //
mda' ni dbyings rig thabs shes zung 'jug mda' ltar drang zhing ye shes zang thal du 'byin pa'i brda'o //
rma bya'i sgro mdongs ni theg dgu'i rtse mo shin tu rnal 'byor gyi myur lam thod rgal rig pa'i rtsal dbang thams cad yongs su rdzogs pa'i brda'o //
de ltar bum pa la brten nas mtshon byed brda'i dbang spros bcas dang spros med rab tu spros med shin tu spros med thams cad lhun rdzogs rnams bskur bas /
mtshon bya rang la ye gnas stong gsal rang rig 'dus ma byas pa'i ye shes snang bzhi mthar phyin nas mngon sum du rtogs pa'i brda don go bar gyis shig
/hU~M:
dbyings kyi bum pa rig pa'i bcud :
dbyer med kha rgyan brjod dang bral :
dbyings kyi rang bzhin me long dang :
shes rab rang bzhin mda' yis brgyan :
'od zer mtha' yas dar gyis bklubs :
lu gu rgyud ni shel gyis mtshon :
thig le rma bya'i sgro dang ldan :
chos nyid mngon sum snang ba yi :
spros bcas bum pa'i dbang bskur ro :
yod na de bzhin shar bum thogs la /
hU~M:
mtshan ma bral ba dbyings kyi ngang :
dmigs med rang gsal rig pa'i bcud :
bsam mi khyab pa'i kha rgyan la :
stong pa chen po'i mda' yis brgyan :
bde ba me long dbyer med shel :
rlung lnga dag pa rma bya'i sgro :
rtsa khams dag pa dar gyis brgyan :
phung po yongs grol dbang bskur bas :
nyams snang gong du 'phel gyur te :
spros med gsang dbang thob par shog :
lho bum thogs la /
hU~M:
dbyings las mi 'da' yum gyi mkha':
rig pa thabs mchog bde ba che :
gnyis med mnyam sbyor bcud kyis bkang :
yon tan yongs rdzogs kha rgyan la :
yum gyi rkyen bzhi mda' yis brgyan :
yab kyi rgyu bzhi me long gsal :
dbyer mi phyed pa shel gyis spras :
bde ba mkha' khyab dar gyis bklubs :
bde stong dbyer med dbang bskur bas :
rig pa tshad la phebs gyur te :
rab tu spros med sher dbang thob :
nub bum thogs la /
hU~M:
pha mtha' bral ba dbyings kyi ngang :
bsam las 'das pa rig pa'i bcud :
smra brjod bral ba kha rgyan la :
mtshan nyid bzhi ldan mda' yis brgyan :
ye nas dag pa me long ste :
dbyings rig gnyis bral shel gyis brgyan :
stong yangs sna tshogs dar gyis bklubs :
rdzogs pa chen po'i dbang bskur bas :
chos nyid zad sar phyin gyur te :
shin tu rnam par grol bar shog :
byang bum thogs la /
hU~M:
bsgom bya med pa dbyings kyi ngang :
bsam las 'das pa rig pa'i bcud :
brjod las 'das pa kha rgyan te :
dbyer med stong pa'i shes rab mda':
'gags med ci shar me long brgyan :
skye 'gag gnyis med shel gyis brgyan :
lhun gyis grub pa dar gyis bklubs :
zhing khams lnga ru dbang bskur bas :
thams cad lhun rdzogs thob par shog :
ces bum pa spyi bor bzhag cing bum chu sbyin /
des gsang skor khrid kyi byin rlabs zab mo legs par phul grub pa lags /
de ltar legs par thob pa'i gtang rag dang /
slar yang smin zin grol bar byed pa khrid kyi rim pa zhu ba'i yon du maN+Dal chabs cig 'di bzhin du 'bul ba zhu /
stong pa nyid kyi dbyings nyid du :
rig pa cog gzhag tshom bur bkod :
dbyings rig dbyer med maN+Dal 'di :
ka dag bde bar gshegs la 'bul :
gu ru maN+Da la pU dza ho :
zhes maN+Dal 'bul /
de yang rig 'dzin chen po shrI siM ha'i dgongs bcud /
grub pa'i slob dpon pad+ma sam+b+ha wa dang /
lo chen bai ro tsa na'i man ngag gnad du 'dril ba zab chos rdzogs pa chen po sde gsum las /
gsang skor man ngag a ti yo ga'i gdams khrid bgyi ba la /
sku nyid rnams thugs gzhan du ma yengs par gter gzhung rdo rje'i tshig rkang 'di la snyan gyi dbang po rtse gcig tu gtod 'tshal /
na mo gu ru :
gsang skor khrid kyi rim pa ni :
gzhi lam 'bras bu bstan pa 'o :
dang po nam mkha' lta bu'i sems :
rig dang ma rig 'khor 'das kyi :
sa mtshams grib so tsam las med :
rgyal bu dmangs su babs pa na :
blon pos ngo shes dbang bskur tshe :
rgyal pos khams gsum dbang du sdud :
de bzhin rang rig byang chub sems :
de yi mtshan nyid bstan par bya :
gsal zhing rnyogs pa med pa la :
rig pa rang byung stong pa'i ngang :
gsal stong dbyer med rgyun chad bral :
'gyur ba med cing kun tu rtag :
'di yin med pa'i ngos gzung bral :
'on kyang myong ba can gyi gdangs :
nges pa can du gnas pa 'o :
de nyid mthong bar byed pa'i lam :
rgyud sbyang tshogs gsag sdom pa blang :
spros bcas spros med shin tu dang :
rab tu spros med dbang bzhi zhu :
spros bcas bskyed rim spros med du :
rtsa rlung bsgom zhing lus gnad bsnun :
shin tu spros med bde ba sbyang :
rab tu spros med de nyid blta :
bskyed rim rgyal ba rigs lnga 'am :
yang na zhi khro gsal rdzogs bsgom :
yul snang lha ru 'gyur bar bslab :
rtsa rlung rang nyid kun bzang gi :
sku la rtsa gsum 'khor lo drug :
thig le gtum mo 'bar 'dzag bsgom :
lus gnad bdun ldan drug chings dang :
tsog pur gnas pa rnam gsum gyis :
bde drod mi rtog gsum ldan gces :
bde ba mi mo gzhon nu ma :
chos kyis rab tu smin byas te :
yab yum kun bzang kun bzang mo :
gnas rnams byin rlabs mnyam par sbyar :
dga' ba dga' ba chen po dang :
mchog dga' dga' bral lhan cig skyes :
tshor ba bde ba'i ngang du bslab :
rdzogs pa chen po'i de nyid ni :
lus gnad bdun ldan zhi gnas bsgom :
'phrul 'khor sna tshogs lhag mthong bsgom :
zhi lhag zung 'jug spyod lam la :
dbyer med nyid du 'dres par bya :
lus ngag yid gsum lhug par gnas :
rang bzhin bya rtsol bral bar lta :
'byams na rig pa hur phyung zhing :
rtsol ba dang bcas mnyam par gzhag :
byings na rig pa dwangs la bslab :
'gyu byed rang ngo shes par lta :
ci yang ma yin cir yang 'char :
'di zhes brjod tshig bral ba yi :
nyams la nges par bslab par bya :
'bras bu bla na med pa'i sa :
yang dag par ni thob par 'gyur :
sku lnga'i 'bras bu tshe 'dir thob :
'bras bu gzhi la smin par nges :
gdams pa'i mthar thug kho na 'o :
gsang skor khrid kyi dngos gzhi rdzogs :
sa ma ya rgya rgya :[ \u0f01\u0f83]:
na mo gu ru :
gsang skor khrid kyi rjes 'brel du :
gnas thabs 'bras bu rnam gsum ni :
gnas ni snying ga'i sgron ma ru :
kun gzhi rang rig ye shes te :
sku dang ye shes 'od lngar bzhugs :
dkar 'jam rtsa yi sgron ma las :
dbang por gsal ba'i sgron mer snang :
stong pa'i dbyings ni rnam par dag :
rig pa thig le lu gu rgyud :
gnas ni lus kyi nang na gnas :
shar ni dbang po'i phyi ru snang :
don du phyi nang dbyer med shes :
thabs ni sku gsum bzhugs stangs kyis :
dbyings rig thig le'i 'od la sbyang :
chos sku'i bzhugs stangs seng ge ltar :
nyi ma 'char kar dbyings la bslab :
longs sku'i bzhugs stangs glang chen gyis :
shar ma khad par rim par bslab :
sprul sku'i bzhugs stangs tsog pu yis :
shar ba'i dus na 'od la sbyang :
shin tu goms pa gyur pa 'am :
ma 'dres so sor snang ba na :
lus gnad bdun ldan ci bde bas :
dbyings rig thig le nye rdzogs su :
snang ba rig pa dbyer med bsgom :
de la lam rtags 'char tshul rnams :
ches cher rim pas 'phel ba ste :
yul khams gang bar mngon sum snang :
phyag mtshan yig 'bru gong du 'phel :
sku ni yongs rdzogs tshad la phebs :
rig pa rang snang zad sar zin :
spyi bo'i gtsug tu 'od bdun ni :
tho brtsegs tshul du byung ba na :
zhag bdun 'od lus 'grub pa'i rtags :
'bras bu tshe gcig lus 'dis thob :
gang du gnas kyang zhing khams su :
'gyur las gzhan du 'pho ba med :
de lta bu yi rnal 'byor can :
man ngag kun gyi mthar thug go :
gsang skor khrid kyi rjes 'brel rdzogs :
sa ma ya rgya rgya :
zhes rang bzhin rdzogs pa chen po chos nyid bya rtsol bral ba'i gnas lugs gzhi lam 'bras bu gsum gyi sgo nas gtan la phab ste lta ba'i gzhi gzung /
dbang bzhi'i lam dang 'brel ba'i bskyed rdzogs kyi rnal 'byor thun mong dang /
khyad par rig pa lhongs su phud de sems las 'das pa'i ye shes rjen car rang bab chu bo'i rgyun ltar skyong ba ka dag khregs chod kyis gzhung bsrang /
sgo yul rig pa'i gnad la brten nas sgron ma bzhi'i snang ba 'od gsal chen por mngon sum du spyod pa lhun grub thod rgal gyi rnal 'byor zab mos rjes bskyangs te /
'bras bu phyi dus su mi ltos par tshe lus gcig la 'pho chen 'ja' lus gzhon nu bum pa skur mngon par byang chub pa'i tshul /
gter gzhung rdo rje'i tshig gis ji ltar bstan pa'i don rnams thugs kyi dpal be'ur bcangs nas rmad du byung ba'i gdams zab 'di lta bu mjal ba don ldan du mdzad 'tshal /
de rnams kyis gsang skor khrid kyi byin rlabs dang khrid rim dngos gzhi bcas tshang sprugs su legs par grub pa lags pas rdo rje theg pa'i dam tshig spyi dang /
khyad par chos thams cad chos nyid mnyam brdal chen po'i dgongs par la bzla bas bsrung mtshams las 'das pa dam tshig ye bsrung lhun grub chen po'i rgya las nam yang mi 'da' ba'i blos 'di'i rjes zlos /
gtso bos ji ltar sogs dam tshig khas len /
gtang rag maN+Dal lus dbul /
dge bsngo bcas byas la slob ma gyes //

//slob dpon gyis cho ga'i rjes rim gzhung bzhin mthar dbyung bas grub bo //
sems las 'das pa'i ye shes gang //
mngon sum rang thog 'beb pa'i gnad //
mchog gsang rdo rje rtse mo yi //
gdams pa'i yang zhun snying po 'o //
gsang skor man ngag sde'i khrid kyi byin rlabs gdams khrid dngos dang bcas pa'i le'u tshan no ///
/

@#//
swasti /
dbyings las 'bar ba'i phyag rgya yis //
sde gsum bka' yi gnyer kha 'dzin //
bstan srung tshogs la gus btud nas //
srog dbang zab mo'i cho ga 'chad //
rdzogs pa chen po sde gsum gyi bka' srung gter srung dang bcas pa'i srog dbang dkyus gcig tu sgrub pa la /
gzhi stegs dbus su bka' srung ye shes pa'i dkyil 'khor sgom don dang mthun pa'i ras bris sam maN+Dal la 'bru nag khrag chang gis gsher ba'i tshom bu gtso 'khor dgu bkod pa'i khar rnam bum so lnga'i bcud ldan /
mdun du gtso 'khor dgu'i sku tsaka dang dbang gtor /
g.yas su gsang thod dang sngags phreng /
rgyab tu bka' sdod bum pa /
g.yon du rig tsaka
/shel rdo /
dbyings phyug yum lnga'i sku tsaka bcas 'god /
de'i g.yas nas g.yas su bka' srung dregs pa gsum las /
'bar ma me gdong mar maN+Dal chos 'byung bsnol ma'am tshom bu gcig bkod pa'i khar dmar gtor gtso 'khor gsum pa sku tsaka dar gdugs can dang /
phyag mtshan gri thod bcas /
rdo rje gshog rgod mar maN+Dal gru gsum mthing nag bris pa'am tshom bu lnga bkod pa'i khar dmar gtor gtso 'khor lnga pa sku tsaka dar gdugs can /
dam can skyes bu la maN+Dal tshom bu gcig bkod pa'i khar gtor ma mkhar thabs snying dang ra mgos mtshan par sku tsaka dar gdugs dmar po can dang /
mda' rgod sgro ma me long dar nag stag ras pha waM long bu la gser gyis srog sngags bris pa dar dmar gyis dril te btags pa 'dzug
/ma 'byor na mda' dar bris pa'i rgyab tu srog sngags bris pas 'thus /
rtsa dkyil gyi g.yon du gter srung rnam gsum gyi bka' gtad la /
'dzom na rten rdzas rnams gter gzhung du gsal ba bzhin dgos kyang /
srog dbang skabs 'dir bsdus pa'i phyag bzhes ltar /
lha la gtor ma dkar zlum /
btsan la zur gsum dmar po /
klu la bshos sngon nam dkar zlum sbrul dkris can bcas la so so'i sku tsaka dang dar gdugs rang mdog can btsugs pa snod so sor phreng tshar du 'god /
de rnams kyi mthar skor du nyer spyod dang /
mdun rgyab gang bder so so'i mchod gtor sman raka
/gzhan yang 'dir 'os pa'i yo byad thams cad tshang bar 'du byas la /
dbang don sgrub mchod ni /
gsang skor yi dam bskyed rim byang bu'i khog phub ste /
dngos gzhi rten gyi byang bu'i dbu nas /
thugs rje'i 'od kyis snod bcud sbyangs :
zhes pa'i mtshams su bka' srung ye shes pa'i sgrub thabs rang gzhung gi snang srid chos kyi 'byung gnas rdzogs :
zhes sogs mngon rtogs gzhung bsrang la bdag mdun chig rdzogs su gsal gdab /
nyi ma las ni 'od bzhin bsgom :
bar dang /
dug gsum ye dag rdo rje gsum :
sogs byang bu'i rgyas gdab dbang bskur nas brtsam bstod pa'i bar du btang la /
bzlas pa'i thog mar nyams chag 'khon grib sbyong ba'i slad du /
bdag bskyed kyi gnas gsum las 'od zer dkar dmar mthing gsum 'phros /
mdun bskyed kyi gnas gsum du thim pas sku gsung thugs kyi dam tshig nyams chag nyes ltung gi tshogs thams cad byang zhing dag
/gsang ba gsum gyi byin rlabs dngos grub thams cad 'od zer dkar dmar mthing ga'i rnam par byon nas bdag la thim pas mchog dang thun mong gi dngos grub thob /
slar yang 'od zer 'phros pas srung ma dam can rgya mtsho'i thugs rgyud bskul /
ci bcol ba'i phrin las bzhi thogs med du sgrub par bsam zhing yi ge brgya pa cung zad bzla /
rtsa ba'i bzlas pa dngos ni /
mdun bskyed gtso 'khor kun gyi thugs kar nyi ma la gnas pa'i hU~M gi mthar sngags phreng g.yas su bkod pa g.yon du 'khor ba las 'od zer 'phros /
rgyal ba sras dang bcas pa mchod /
sems can gyi don byas /
byang chub sgrub pa'i bar chad bdud bgegs log 'dren thams cad tshar bcad /
snang srid thams cad khro mo rol pa'i dkyil 'khor chen por gyur par bsam la /
gzhung gsal sngags rnams gtso 'khor gyi 'gros dang sbyar te bzla zhing /
bum bzlas spro na'ang spyi ltar byas mthar stong tshigs kyis mchod /[ <!TCC Tibetan character 4,37 undefined in unicode!> ]de nas 'bar gdong ma'i mdun rten la dmigs te /
rang nyid yi dam lhar gsal mdun //
chos 'byung dmar nag bsnol ba'i dbus //
'bar ba'i gdong can sku mdog dmar //
g.yas su seng ge'i gdong can dkar //
g.yon du chu srin gdong can nag
/gsum ka rus rgyan dur khrod chas //
gri thod 'dzin zhing gar stabs sgyur //
me rlung 'tshub ma'i klong du gsal //
rang gi thugs nas 'od 'phros pas //
mdun gyi ma mo'i thugs rgyud bskul //
sngon gyi dam tshig rjes dran te //
phrin las thogs med sgrub par gyur //
ces dmigs la /
A+o~M ma ma dz+wa la dz+wa la nI tsaN+Di hU~M phaT:
ces ci 'grub bzlas mthar /
hU~M/
thun mong khyad par bla na med //
phyi nang gsang ba'i mchod sprin ni //
dngos bshams yid las byung ba dag
/nam mkha' gang bar spros te mchod //
A+o~M ma ma dz+wa la dz+wa la nI tsaN+Di sa pa ri wA ra ar+g+haM sogs nas /
shab+da pra tIts+tsha swA hA/
zhes nyer spyod dang /
ma hA pany+tsa a mr-ita khA hi /
ma hA rak+ta khA hi /
zhes sman raka stob /
A+o~M ma ma dz+wa la dz+wa la sogs snying po'i mthar /
sa pa ri wA ra i daM ba liM ta kha kha khA hi khA hi /
zhes lan gsum mam bdun gyis gtor ma phul la /
hU~M:
gtum chen khros ma me yi gdong :
zhal gcig phyag gnyis gri thod 'dzin :
'bar ba'i klong du gar sgyur ma :
chu srin seng ge'i gdong can gnyis :
dkar nag mdog can gri thod 'dzin :
ma mo mched gsum bka' sdod bcas :
brgyan pa'i gtor ma 'di bzhes la :
gdug pa'i dgra bgegs thal bar rlogs :
bcol ba'i phrin las myur sgrub mdzod //
ces bstod cing phrin las gsol /[ <!TCC Tibetan character 4,37 undefined in unicode!> ]de nas gshog rgod ma'i mdun rten la dmigs te /
mdun du gru gsum 'bar ba'i klong //
rdo rje gshog rgod mthing nag 'bar //
mtshon cha'i gshog brgyang gri thod 'dzin //
pad nyi dgra bgegs gdan la 'gying //
phyogs bzhir las bzhi'i pho nya bzhi //
dgra snying za zhing me long blta //
mi lpags gos gyon zhabs gar stabs //
kun kyang 'bar ba'i dbus na gsal //
rang gi thugs nas 'od 'phros pas //
mdun gyi ma mo'i thugs rgyud bskul //
sngon gyi dam tshig rjes dran te //
phrin las thogs med sgrub par gyur //
ces dmigs la /
ma ma trag rak+sha ga ru DaHhU~M phaT:
ces ci 'grub bzlas mthar gong bzhin nyer spyod dang sman raka
/rang sngags la gtor sngags btags pas gtor ma phul la /
hU~M:
dbyings las skur bzhengs ma mo ni :
gtum chen mthing nag gri thod 'dzin :
gshog brgyang me yi klong na bzhugs :
rigs bzhi'i pho nya bzhi yis bskor :
dkar ser dmar ljang snying me long :
'dzin zhing me klong gar thabs sgyur :
ma mo 'bum gyi 'khor gyis bskor :
'dir byon dam rdzas mchod gtor bzhes :
bcol ba'i phrin las 'grub par mdzod :
ces gsol /[ <!TCC Tibetan character 4,37 undefined in unicode!> ]de nas dam can gyi mdun rten la dmigs te /
rang mdun pha waM long bu'i mkhar //
me rlung dmar nag 'tshub ma 'khyil //
'brug sgra thog ser bu yug 'tshubs //
seng ge ra skyes khyu mchog glang //
ma nges zhon pa sna tshogs steng //
skyes bu chen po dmar nag khros //
stag ral g.yas la gzig shubs g.yon //
rdo rje 'phyar zhing dgra snying za //
mchan g.yon dar dmar ru mtshon sgreng //
dar ber phyi nang rin chen rgyan //
sul nas rin chen nor char 'beb //
sku las me 'od glog stong 'khyug
/zhal nas rngam pa'i gad rgyangs sgrog
/shangs nas bskal pa'i 'thor rlung 'tshubs //
mched 'khor pho nyas ru mtshon 'phyar //
dom dred 'phar spyang ngar skad sgrog
/'khor dang bcas pa mngon sum gsal //
rang gi thugs nas 'od 'phros pas //
mdun gyi dam can thugs rgyud bskul //
sngon gyi dam tshig rjes dran te //
phrin las thogs med sgrub par gyur //
ces dmigs la /
A+o~M tri shU la badzra sA d+hu sid+d+hi hU~M:
zhes ci 'grub bzlas mthar gong bzhin nyer spyod sman raka dang /
rang sngags la gtor sngags btags pas gtor ma phul la /
hU~M:
dbang gi sprul pa rdo rje legs :
dmar nag rdo rje dgra snying 'dzin :
dar gyi ber chen phyi nang gsol :
dbu skra gyen brdzes thod skam brgyan :
sag l+h+wam gsol zhing seng chen 'chibs :
btsan dmag zhub can stong gis bskor :
dgyes sde brtan ma bcu gnyis sogs :
yang zab bka' yi srung ma rnams :
'dir byon dam rdzas mchod gtor bzhes :
sgrub pa po yi bsam pa sgrubs :
zhes gsol /[ <!TCC Tibetan character 4,37 undefined in unicode!> ]de nas g.yon gyi gter srung dregs pa rnam gsum gyi mdun bskyed la dmigs te /
mdun du a tri nAM gsum las //
dregs pa rnam gsum dkar dmar sngo //
lha btsan klu yi chas kun rdzogs //
dkar po lha yi sde dpon ni //
gser 'khor g.yas la chu shel g.yon //
gru g.yon dar mdung dkar po 'phyar //
rta dkar 'chibs shing lha gnas 'grim //
gsang mtshan rdo rje 'od gsal rtsal //
dmar po btsan gyi sde dpon ni //
mdung dmar g.yas la btsan zhags g.yon //
gdong las 'bar ba'i me 'od 'phro //
shangs nas sngo dmar nad rlung 'tshubs //
zhal nas dug gi kha chu 'dzag
/rta dmar la zhon stong gsum nyul //
gsang mtshan rdo rje me 'bar rtsal //
sngon po klu yi sde dpon ni //
klu rgyal gtsug na rin chen sras //
yid bzhin nor bu gter bum 'dzin //
dgos 'dod re skong 'bru char 'beb //
gzugs mdzes yid 'ong byis pa'i tshul //
g.yu sbrul mjug ma g.yas su 'khyil //
klu rta la zhon rgya mtshor rgyu //
gsang mtshan nor bdag gzi 'bar rtsal //
snang gsum 'od las shar pa yi //
zab gter srung ma rnam gsum la //
phyi nang gsang ba yang gsang gi
/ngo mtshar mchod sprin rgya mtshos mchod //
brgyud gsum bla ma'i tha tshig can //
gter bdag 'khor dang bcas la bstod //
dgongs pas gzir zhing /
a de wa rA dza :
tsa shU la tri dza :
nAM nA ga rA dza rat+na dza :
zhes ci 'grub bzlas mthar /
rang sngags la gtor sngags btags pa lan gsum res gtor ma phul la /
brgyud gsum bla ma'i spyan snga ru //
dam bcas ji bzhin da lta 'dir //
zab gter bstan pa bsrung mdzad pa //
'khor dang bcas la bstod par bgyi //
zhes bstod /
las bum du skad cig gis karma DA ki gsal la /
A+o~M karma DA ki nI hU~M phaT/
ces bzlas pas byin brlab /
de nas tshogs mchod dang /
rig pa'i me tog dor la gnang ba nod do //

//dbang bskur dngos la /
slob ma rnams khrus nas dbyung /
bgegs bsal zhing srung 'khor bsgom /
sems bskyed gsal btab la chos bshad kyi khyad par /
de la 'dir khyab bdag kun bzang he ru kaHyab yum nyid gdul bya zhi bas mi 'dul ba rnams phrin las drag pos yongs su 'dul ba dang /
gsang chen rgyud lung man ngag zab mo'i bka' rnams 'jig rten na yun du skyong bar bya ba'i phyir ye shes dbyings dang dregs pa las kyi pho nya'i phyag rgya ji snyed cig snang bar mdzad pa las /
'dir ni slob dpon chen po pad+ma thod phreng rtsal dang lo chen bai ro tsa nas snying po'i gdams zab mnog chos su dril ba rdzogs chen sde gsum dang 'brel ba'i bka' srung gi skor yin /
de la'ang ye shes pa dang dregs pa'i tshul gnyis su yod pa las /
thog mar ye shes dbyings kyi DA ki gsang skor bka' brgyad rdzong 'phrang gi yum bka' dbyings phyug khros ma'i rgyal mo'i dkyil 'khor du dbang bskur ba la /
bdag nyid kyi bgyi 'os rnams sngon du grub sogs kyis mtshams sbyar la maN+Dal 'bul du gzhug
/bla ma dang dkyil 'khor gyi gtso mo tha mi dad pa'i spyan sngar phyag dang bcas te gsol ba 'debs pa 'di'i rjes zlos /
ho :
bde bar gshegs pa bla ma rje :
dngos grub kun bdag yi dam lha :
mkha' 'gro'i gtso mo dgongs su gsol :
bdag cag dkyil 'khor chen po 'dir :
myur du gzhug par mdzad du gsol :
lan gsum /
gnang ba sbyin pa ni 'di la gsan pas khyab ste /
mkha' 'gro ma yi gnas 'di ru :
su yin 'jug pa'i skal med pas :
theg pa'i thabs tshul shes pa dang :
rgyud dag bsod nams ldan pa rnams :
'jug par rung bar rgyal bas bshad :
de bas rgyud dag tshogs gsog mdzod :

gsang ba mchog gi dkyil 'khor ye shes mkha' 'gro'i rang bzhin rnam pa thams cad pa phyogs dus kyi skyabs yul ma lus gdod nas rang chas su rdzogs pa la /
dbyings rig gnyis su med pa'i tshul gyis skyabs su 'gro ba dang /
rang byung rang gsal gyi ngang du sems bskyed pa dang /
gnas lugs don dam lta ba mjal ba'i gsag sbyong gi dgongs spyod lhun 'byams chen po'i ngang nas 'di rnams kyi rjes zlos /
dbyings nyid rnam dag rdzogs sangs rgyas :
zhes sogs gsang skor yi dam sngon 'gro'i byang bu ltar skyabs sems tshogs gsag rnams rjes zlos bya /
dam bsgrag pa la /
ye shes mkha' 'gro'i dkyil 'khor du :
ngas ni yang dag khyod gzhug gi :
bla med rgyud las gang gsungs pa'i :
dam tshig thams cad thub par srungs :
zhes bsgos pa la /
spyi dang khyad par gyi dam tshig rnams srog bzhin du bsrung snyam pas 'di'i rjes zlos /
bde bar gshegs pa khyed ci 'dra :
de 'dra kho nar bdag gyur cig :
sprul sku'i ston pas bshad pa yi :
so so thar dang byang chub sems :
longs sku'i ston pas bshad pa yi :
rigs lnga'i sdom pa ma lus gzung :
khyad par he ru kaHdpal gyi :
nyi shu lnga dang bye brag tu :
sku gsung thugs kyi dam tshig rnams :
ji ltar bstan pa bdag gis bsrung :
srog gi phyir yang mi gtong na :
bde gshegs rigs mchog bstsal du gsol :
dam chu bdud rtsi sbyin la /
'di ni ngo bo dam tshig chu :
ye shes bskyed phyir sbyin pa yin :
dam bsrungs dngos grub 'dis thob byed :
ma bsrung lcags kyi sdig par 'gyur :
srog gcod dmyal ba chen por ltung :
dam srung rdo rje'i chu 'di thungs :
de ltar byin pa'i dam tshig rdo rje'i chu snying la bstims te mi 'da' rdo rje'i bro bor ba 'di'i rjes zlos /
A+o~M badzra sa ma ya i dan na ra kan :
de nas dbang gi gzhi sgrub par byed pa ye shes pa dbab pa la dmigs pa 'di bzhin du mdzod cig
/khyed rang rnams rdo rje phag mo gnam zhal mar gsal ba'i snying gar nyi ma'i gdan la hU~M/
slob dpon gyi thugs ka nas 'od zer 'phros /
rang bzhin gyi gnas nas ye shes pa'i tshogs spyan drangs te khyed rang rnams kyi sgo gsum la thim par gyur /
sngags sham du /
dz+nyA na A we sha ya a A:
zhes drag tu brjod cing rol mo bya /
ye shes pa brtan par gyur cig
/tiSh+Tha badzra /
zhes brtan par bya /
de nas dngos gzhi'i dbang bskur ba la bum gsang sher ye tshig dbang rnams rim par 'byung ba las /
thog mar bum pa'i dbang gi slad du bum pa rang byung gi gzhal yas khang du ye shes dbyings kyi mkha' 'gro ma rnams bzhugs pa'i sku las byang chub sems kyi chu rgyun byung bas sgrib pa'i 'ching ba gtor zhing ye shes kyi bcud blugs par mos shig
/bum pa thogs la /
hU~M:
dbyings kyi bum par rig pa'i bcud :
zung 'jug ye shes mkha' 'gro'i lha :
gnyis med mnyam sbyor bdud rtsi mchog :
ye shes chu yi dbang bskur ro :
ka la shaHa b+hi Shiny+tsa hU~M:
zhes spyi bor bzhag la bum chu sbyin /
rjes 'brel sku'i dbang gi slad du mdun bskyed kyi sku las sku gnyis pa re 'phros te thim par mos shig
/hU~M:
chos kyi dbyings las skur bzhengs ma :
rdo rje phag mo gnam zhal ma :
yab yum 'khor dang bcas rnams kyis :
rigs kyi bu la dbang bskur ro :
A+o~M ma hA kro d+hI shwa rI badzra b+ha ra hi hU~M phaTa?:
sarba sa ma ya a b+hi Shiny+tsa A+o~M:
hU~M:
me long ye shes las bzhengs pa'i :
badzra kro d+hI shwa rI ma :
yab yum 'khor dang\u0f8e
rigs kyi bu la dbang\u0f8e
A+o~M badzra kro d+hI shwa rI hU~M phaTa?:
sarba sa ma ya a b+hi Shiny+tsa A+o~M:
hU~M:
mnyam nyid ye shes las bzhengs pa'i :
yum chen ma mo bai tA li :
yab yum 'khor dang\u0f8e
rigs kyi bu la dbang\u0f8e
A+o~M rat+na bai tA li hU~M phaTa?:
sarba sa ma ya a b+hi Shiny+tsa A+o~M:
hU~M:
sor rtog ye shes las bzhengs pa'i :
yum chen pad+ma gzi ldan ma :
yab yum 'khor dang\u0f8e
rigs kyi bu la dbang\u0f8e
A+o~M pad+ma kro d+hI shwa rI hU~M phaTa?:
sarba sa ma ya a b+hi Shiny+tsa A+o~M:
hU~M:
nan tan ye shes las bzhengs pa'i :
yum chen 'khor lo rgyas 'debs ma :
yab yum 'khor dang\u0f8e
rigs kyi bu la dbang\u0f8e
A+o~M dip+ta tsakra hU~M phaTa?:
sarba sa ma ya a b+hi Shiny+tsa A+o~M:
hU~M:
klong gyur ye shes las bzhengs pa'i :
yum chen nyid gzhi mu kha le :
yab yum 'khor dang\u0f8e
rigs kyi bu la dbang\u0f8e
A+o~M gu h+ya dz+nyA na kro d+hI shwa rI satwaM satwa hU~M phaTa?:
sarba sa ma ya a b+hi Shiny+tsa A+o~M:
hU~M:
phyag chen ye shes las bzhengs pa'i :
mkha' 'gro las kyi dbang mo che :
yab yum 'khor dang\u0f8e
rigs kyi bu la dbang\u0f8e
A+o~M ma hA DA ki nI hU~M phaTa?:
sarba sa ma ya a b+hi Shiny+tsa A+o~M:
hU~M:
dbyings grol ye shes las bzhengs pa'i :
yum chen khams gsum spyi 'dul ma :
yab yum 'khor dang\u0f8e
rigs kyi bu la dbang\u0f8e
A+o~M ma hA tsaN+Di sarba duSh+TAn hU~M phaTa?:
sarba sa ma ya a b+hi Shiny+tsa A+o~M:
hU~M:
mtha' grol ye shes las bzhengs pa'i :
srid pa'i rgyal mo 'byung lnga'i bdag :
yab yum 'khor dang\u0f8e
rigs kyi bu la dbang\u0f8e
A+o~M badzra tsaN+Da kro d+hI shwa rI hU~M phaTa?:
sarba sa ma ya a b+hi Shiny+tsa A+o~M:
bka' sdod bum pa thogs la /
hU~M:
snod bcud yongs rdzogs bka' sdod bum pa ru :
ma mo nyer brgyad gtsor gyur bye ba 'bum :
bsam gyis mi khyab yongs rdzogs dbang bskur bas :
phrin las sna tshogs lhun gyis 'grub par shog :
A+o~M badzra sarba yak+Shi sa ma ya hU~M phaTa?:
sarba a b+hi Shiny+tsa hU~M:
zhes bskur /
gsung bzlas pa'i lung gi slad du dkyil 'khor lha tshogs rnams kyi thugs ka nas sngags kyi phreng ba gnyis pa re zhal nas thon /
khyed rang rnams kyi zhal du zhugs /
thugs srog hU~M yig gi mthar 'khod par mos la sngags 'di rnams kyi rjes zlos /
yum bka' rang gzhung gi sngags rnams rjes zlos lan gsum re bya /
mthar sngags phreng lag tu gtad la /
ye shes DA ki'i gsung dang mnyam :
bzlas brjod sngags kyi nus pa rnams :
nus ldan mi nyams 'phel ba yi :
gsung gi dbang mchog rdzogs par shog :
A+o~M dz+nyA na DA ki nI sarba wA ka a b+hi Shiny+tsa A:
thugs phyag mtshan rdo rjes dbang bskur bas dbyings rig gnyis su med pa'i dgongs pa rang gsal ngang gis rdzogs par mos shig
/dbyings kyi stong cha thugs kyi ngang :
phyag mtshan rig pa lu gu rgyud :
dbyings rig dbyer med gsal stong thugs :
ma bcos lhug par dbang bskur ro :
A+o~M dz+nyA na DA ki nI sarba tsit+ta a b+hi Shiny+tsa hU~M:
ye shes sems ma yum lnga'i sku gnas lngar thim pas rdo rje dbyings kyi dbang chen rab 'byams rdzogs par mos shig
/yum lnga'i sku snying gar bzhag la /
hU~M:
chos dbyings kun tu bzang mo dang :
rdo rje snyems ma glu ma dang :
gsang ba ye shes sgrol ma sogs :
rgyal ba yum lngas dbang bskur bas :
rang rig byang chub sems rtogs shog :
badzra tsit+ta bo d+hi tsit+ta gIrtI d+hu ma g+hA ye Ar+Ya tA re a b+hi Shiny+tsa hU~M:
yon tan dam rdzas dang dpal chas kyi dbang bskur bas che ba'i yon tan ma btsal lhun gyis rdzogs par mos shig
/sman raka gtor gsum thogs la /
dbyings rig dbyer med gtor ma dang :
'khor 'das yongs grol rak+ta che :
ye shes lnga rdzogs bdud rtsi'i dbang :
bskur bas bsnyen sgrub mthar phyin shog :
ba liM ta rak+ta pany+tsa a mr-ita a b+hi Shiny+tsa hU~M:
dpal chas byin la /
hU~M:
ye shes klong nas shar ba'i dpal gyi chas :
ko rlon zhing chen stag sham sbrul chun dang :
thod skam thod rlon rdo rje'i go khrab bcas :
khrag zhag thal chen rdo rje'i khyung gshog sogs :
yon tan yongs rdzogs chas kyi dbang bskur ro :
A+o~M dz+nyA na DA ki nI sarba gu Na a b+hi Shiny+tsa hU~M:
phrin las phur bu dang gnan sreg 'phang ba'i chas rnams gtad pas mngon spyod drag po'i mthu rtsal yongs su rdzogs par mos shig
/lcags phur sreg 'phang gnan pa'i chas rnams gtad la /
hU~M:
rnam thar gsum gyi e dbyings su :
dug gsum ru dra bkug nas ni :
sku gsum phur pas gdab pa yis :
'od gsal dbyings bsgral dbang thob shog :
gnyis 'dzin 'khrul pa sreg pa'i hom :
ma rung log rtog zlog pa'i zor :
rtog pa dbyings gnon ri rab bcas :
sngags 'chang rgyal po khyod la gtad :
gnyis snang bstan dgra tshar gcod pa'i :
mngon spyod phrin las dbang thob shog :
sarba karma bi shwa a b+hi Shiny+tsa hU~M:
zhes gtad /
ho :
bkra shis bum pa 'khor dang bcas pa'i dbang bskur pas :
slob ma thams cad lha ru 'gyur zhing lha thams cad snang stong gi ye shes su rtogs par gyur cig :
ces me tog 'thor /
de ltar bum pa'i dbang bskur pas lus kyi sgrib pa dag cing /
snang stong dkyil 'khor gyi 'khor lo sgom pa dang /
chu zla lta bu'i sprul pa'i sku 'thob par 'gyur ba'i nus pa rgyud la bzhag pa yin no //
thod pa'i bdud rtsi sbyin la /
hU~M:
dbyings kyi b+han+d+ha yangs pa ru :
rig pa bde stong lha tshogs sbyor :
zung 'jug bde chen bdud rtsi'i dbang :
bde chen yongs su bskyed phyir bskur :
bo d+hi tsit+ta a b+hi Shiny+tsa hU~M:
ho :
bde ba chen po byang chub sems kyi bdud rtsis dbang bskur pas :
phung khams thams cad lhar dag ste bde gsal ye shes mngon du 'bar bar gyur cig :
de ltar byang sems bdud rtsi gsang ba'i dbang gis ngag gi sgrib pa dag cing /
gsal stong bdag byin rlabs kyi rim pa sgom pa dang /
sgra brnyan lta bu'i longs spyod rdzogs sku 'thob par 'gyur ba'i nus pa rgyud la bzhag pa yin no //
rig ma'i gzugs brnyan nam dril bu gtad la /
hU~M:
bkra shis mtshan ldan gzungs ma 'di :
bsten na bde ba chen po rtogs :
'di spangs sangs rgyas thob 'dod min :
bde chen ngal med rtag tu rol :
ma hA su kha a b+hi Shiny+tsa hU~M:
ho :
bde skyed yum gyi dbang bskur pas rtog tshogs thams cad bde ba chen por dag ste :
bde chen ye shes klong du 'bar bar gyur cig :
de ltar bde ba chen po shes rab ye shes kyi dbang bskur pas yid kyi sgrib pa dag cing /
bde stong pho nya'i lam sgom pa dang /
nam mkha' lta bu'i chos kyi sku 'thob par 'gyur ba'i nus pa rgyud la bzhag pa yin no //
shel rdo thogs la /
hU~M:
sems nyid ma bcos ka nas dag :
stong gsal rang byung ye shes rtsal :
lhun gyis grub pa me long bzhin :
rig rtsal mchog gi dbang thob shog :
d+harma d+hA tu a b+hi Shiny+tsa a :
ho :
rdo rje sems dpa'i me long gi dbang bskur pas :
mi gnas ye shes kyi rtog pa mngon du 'gyur bar gyur cig :
de ltar rig stong zung du 'brel ba'i dbang bzhi pa bskur pas ye shes kyi dri ma dag cing /
rig stong ka dag khregs chod kyi don bsgom pa dang /
kun khyab ngo bo nyid sku 'thob par 'gyur ba'i nus pa rgyud la bzhag pa yin no //
me long dang rma bya'i sgro mdongs bstan la /
hU~M:
dbyings kyi rang bzhin me long la :
rma bya'i mdongs ltar ci yang 'char :
rig rtsal zung 'jug rtsal gyi dbang :
yang dag par ni rtogs par shog :
d+harma dz+nyA na a b+hi Shiny+tsa hU~M:
ho :
rigs kyi bu la thod rgal gyi dbang bskur pas :
dbyings ye zung du 'jug pa'i rtogs pa mngon du 'gyur bar gyur cig :
de ltar 'od gsal sgron ma bzhi mtshon pa rig pa rtsal gyi dbang bskur pas glo bur gyi dri ma mtha' dag dag cing /
snang stong thod rgal lhun grub kyi don sgom pa dang /
mi 'gyur rdo rje'i sku 'thob par 'gyur ba'i nus pa rgyud la bzhag pa yin no //
de rnams kyis zab gsang rdzogs pa chen po'i rgyud lung man ngag gi chos thams cad 'byung ba'i gzhi'am bdag por gyur pas na bka' srung ye shes pa'i ngo bor bzhugs pa rdo rje phag mo gnam zhal dbyings phyug ma'i dkyil 'khor du dbang bskur ba zab mo legs par grub pa lags so //
!
//da ni don dam chos kyi dbyings las rnam 'gyur dregs pa rang rgyud pa'i tshul du bstan te gsang ba'i gnyer kha 'dzin par mdzad pa bka' srung 'jig rten pa rnams kyi srog gtad sgrub pa la /
gter gzhung rtsa ba las /
yang zab snying po'i bka' srung gsum :
shin tu gnyan pas gsang bar gces :
bka' gtad bka' rgyas bsdams par gyis :
ma 'ongs sum cu'i kha ral dus :
lha sras skye ba nyid dang 'phrad :
rdzogs chen bstan la phan byed shog :
ces bka' rgya shin tu dam pa'i bka' srung rnams las /
thog mar 'bar ma me'i gdong can gyi srog gtad zhu ba'i don du maN+Dal phul /
gsol ba gdab pa 'di'i rjes zlos /
rdo rje slob dpon dgongs su gsol //
sangs rgyas bstan pa bsrung ba'i phyir //
gtum chen khros ma me gdong ma'i //
bka' gtad zab mo bstsal du gsol /
lan gsum /
dngos gzhi gter gzhung las /
bka' gtad gtor ma slob bur gtad :
phrin las bcol zhing dam bsre 'o :
zhes gsungs pas /
khyed rang rnams dbyings yum rdo rje phag mo gnam zhal ma'i nga rgyal gyis 'khod pa la /
mdun gyi gtor snod dmar nag chos 'byung bsnol ma'i dbus su gtor ma 'di nyid gtum chen khros ma me'i gdong can sku mdog mthing nag
/g.yas su seng ge'i gdong can dkar mo /
g.yon du chu srin gdong can nag mo /
gsum ka'ang khro gtum mi bzad 'jigs pa'i gzugs can /
rus pa'i rgyan dang dur khrod kyi chas kyis brgyan pa /
gri gug dang thod khrag 'dzin zhing zhabs gnyis gar stabs kyis me phung rlung nag 'tshubs ma'i dbus na rol par gsal ba mngon sum du bka' yi srung mar gtad par mos shig
/gtor ma sku tsaka can thogs la /
hU~M:
gtum chen khros ma me yi gdong :
zhal gcig phyag gnyis gri thod 'dzin :
'bar ba'i klong du gar sgyur ma :
chu srin seng ge'i gdong can gnyis :
dkar nag mdog can gri thod 'dzin :
ma mo mched gsum bka' sdod bcas :
dam ldan slob ma'i srung mar gtad //
gang bcol las bzhi'i phrin las sgrubs //
dam las ma 'da' sa ma ya //
A+o~M ma ma dz+wa la dz+wa la nI tsaN+Di hU~M phaT:
sarba sa ma ya rak+Sha /
zhes gtor ma lag tu gtad /
dam tshig bsre ba ni /
bdud rtsi slob mar sbyin cing gtor mar sbreng la /
hoH
'di ni gsang ba'i bdud rtsi ste //
dam tshig bsrung na mchog dngos grub //
nyams na sreg par 'gyur ba yin //
de phyir bu dang srung ma gnyis //
phan tshun dam las ma 'da' zhig
/A+o~M badzra sa ma ya hU~M rak+Shan+tu /
zhes rdo rje mgor bzhag
/de ltar dam tshig phog pas 'bar ma nyid nas sde gsum snying po'i bstan dang bstan 'dzin skyong ba'i g.yar dam mdongs gsol du bzhes te sgrub pa po'i phrin las mdzad pa la dgyes shing ngo 'thon du bzhugs par mos shig
/des 'bar ma mched gsum gyi bka' gtad grub pa lags /
!
slar yang lha mo rdo rje gshog rgod ma'i dbang gi don du maN+Dal phul /
gsol ba 'debs pa 'di'i rjes zlos /
rdo rje slob dpon dgongs su gsol //
sangs rgyas bstan pa bsrung ba'i phyir //
lha mo rdo rje gshog rgod ma'i //
srog dbang dam pa bstsal du gsol //
lan gsum /
dngos gzhi gter gzhung las /
bka' gtad slob ma ma mor bskyed :
sku gzugs phyag mtshan bstim par bya :
zhes gsungs pas /
khyed rang rnams lha'i sku 'di ltar du gsal thobs /
gru gsum mthing nag 'bar ba'i klong //
slob ma skad cig dran rdzogs su //
rdo rje gshog rgod mthing nag 'bar //
mtshon cha'i gshog brgyang gri thod 'dzin //
pad nyi dgra bgegs gdan la 'gying //
phyogs bzhir las bzhi'i pho nya bzhi //
dgra snying za zhing me long blta //
mi lpags gos gyon zhabs gar stabs //
kun kyang 'bar ba'i dbus na gsal //
de ltar dam tshig par gsal ba la /
gtor ma ye shes mkha' 'gro dngos su gsal bas dbang bskur zhing lus la thim par sgoms shig
/gtor ma sku tsaka can thogs la /
hU~M:
dbyings las skur bzhengs ma mo ni :
gtum chen mthing nag gri thod 'dzin :
gshog brgyang me yi klong na bzhugs :
rigs bzhi'i pho nya bzhi yis bskor :
dkar ser dmar ljang snying me long :
'dzin zhing me klong gar thabs sgyur :
ma mo 'bum gyi 'khor gyis bskor :
'dir byon rdo rje'i slob ma la //
mi 'bral lus dang grib bzhin 'grogs //
bcol ba'i phrin las 'grub par mdzod :
ma ma trag rak+sha ga ru DaHhU~M phaT:
sarba ba liM ta a b+hi Shiny+tsa A+o~M AHhU~M swA hA/
zhes gnas bzhir bzhag la /
gtor ma'i lha tshogs slob ma la thim par gyur /
de ni sku'i srog dbang ngo //
slob dpon yi dam du gsal ba'i thugs ka nas 'od zer 'phros /
mdun bskyed rdo rje gshog rgod ma gtso 'khor lnga'i thugs kar phog pas thugs rgyud bskul /
zhal nas sngags kyi phreng ba thon slob ma'i snying ga'i hU~M yig la thim par sgoms la sngags 'di'i rjes zlos /
ma ma trag rak+sha ga ru DaHhU~M phaT:
lan gsum /
de ni gsung gi srog dbang ngo //
slob dpon yi dam du gsal ba'i thugs ka nas phyag mtshan gri thod snying dang me long 'phros nas slob ma'i snying gar thim par sgoms la sems ma bcos rnal ma'i ngang du zhog cig
/ma ni stong pa dbyings kyi ma //
mo ni rig pa zang thal mo //
rdo rje 'gyur med dbyings su grub //
gshog rgod thabs shes 'du 'bral med //
lha mo rang gi sems la rdzogs //
phaT/
sems dus gsum yid byed dang bral ba'i ngang la dar cig mnyam par zhog mdzod /
de ni thugs kyi srog dbang ngo //
des lha mo rdo rje gshog rgod ma'i srog gtad grub pa lags /
!
slar yang gsang ba snying gi thig le'i bka' srung rdo rje legs pa'i rjes su gnang ba zhu ba'i don du maN+Dal phul /
gsol ba 'debs pa 'di'i rjes zlos /
rdo rje slob dpon dgongs su gsol //
sangs rgyas bstan pa bsrung ba'i phyir //
dam can rdo rje legs pa yi //
rjes su gnang ba bstsal du gsol //
lan gsum /
dngos gzhi gter gzhung las /
bka' gtad rten mda' lag tu gtad :
phrin las ma lus sgrub par bsam :
tha tshig phrin bcol byas pas 'grub :
ces gsungs pas khyed rang rnams gnyen po stobs kyi lha yi dam drag po'i gsal snang dang nga rgyal gyis 'khod pa la /
mdun gyi rten mda' skyes bu chen po'i srog rten dam can dngos su gsal ba phyag tu gtad pas mi 'bral lus dang grib ma bzhin du 'grogs te ci bcol ba'i phrin las rab 'byams thogs med du sgrub par mos shig
/rten mda' dang gtor ma thogs la /
hU~M:
dbang gi sprul pa rdo rje legs :
dmar nag rdo rje dgra snying 'dzin :
dar gyi ber chen phyi nang gsol :
dbu skra gyen brdzes thod skam brgyan :
sag l+h+wam gsol zhing seng chen 'chibs :
btsan dmag zhub can stong gis bskor :
dgyes sde brtan ma bcu gnyis sogs :
yang zab bka' yi srung ma rnams :
bu khyod srung mar bdag gis gtad //
rtag tu mchod bstod brtson par gyis //
dam can bka' yi srung mas kyang //
mi 'bral lus dang grib bzhin 'grogs //
'dod don bsam pa thams cad sgrubs //
zhes dang /
spro na /
ho dam can chen po /
dgra bla chen po /
mgar ba dmar po /
nor bdag dkar po /
nag po thod mda'/
a tsar mon pa mched zla sum brgya drug cu /
dgyes sde brtan ma bcu gnyis /
dge bsnyen nyi shu rtsa gcig
/btsan dmag zhub can stong sde /
sde brgyad dregs pa'i dmag tshogs /
pho nya shan pa bya gcan bka' sdod sprul pa yang sprul gyi tshogs dang bcas pa rnams kyis bla ma rdo rje slob dpon gyi sku tshe srings /
dam ldan rdo rje slob ma 'di'i bka' dang bstan pa srungs /
dpal dang 'byor pa spel /
snyan pa dang grags pa sgrogs /
sdang ba'i dgra sod /
gnod pa'i bgegs choms /
bar chad kyi rkyen zlogs /
mdor na zhi rgyas dbang drag phrin las rnam pa bzhi thogs pa med par sgrubs shig
/A+o~M tri shU la badzra sA d+hu sid+d+hi hU~M:
shAn+tiM puSh+TiM wA shaM mA ra ya phaT/
ces rten mda' dang gtor ma lag tu gtad /
slob dpon gyis ji skad bsgos pa bzhin skyes bu chen pos rtag tu 'grogs shing phrin las sgrub par zhal gyis bzhes par mos shig
/des dam can skyes bu chen po'i srog gtad phul grub pa lags so //
!
//slar yang gter bdag srung ma rnam gsum gyi rjes gnang zhu ba'i don du rten 'brel gyi rdzas dang bcas maN+Dal phul /
de'ang gter gzhung las /
rang byung pad+ma slob mar bcas :
'dzom gyi gangs rar byon pa'i tshe :
lha klu btsan gyis zhabs tog phul :
zab mo gter gyi srung mar bskos :
tshangs pa dkar po'i rgyud las byung :
lha yi rgyal po 'od gsal rtsal :
yam shud dmar po'i rigs las byung :
btsan gyi rgyal po 'od 'bar rtsal :
gtsug na rin chen rang gi rgyud :
klu rgyal nor bdag gzi 'bar rtsal :
dregs pa gsum gyis srog snying phul :
bde ba'i nyams dang dmar lam las :
rang gzugs btsan gyi rgyal por shar :
gsal ba'i mdangs dang dkar lam las :
rang gzugs lha yi rgyal por shar :
mi rtog nyams dang nag lam las :
rang gzugs klu yi rgyal por shar :
de las gzhan du grub pa med :
lha srin stong srog lon pa 'o :
zhes lo rgyus de ldan gyi rjes su gnang ba sgrub pa la gsol ba 'debs pa 'di'i rjes zlos /
rdo rje slob dpon dgongs su gsol //
sangs rgyas bstan pa bsrung ba'i phyir //
zab gter srung ma rnam gsum gyi //
rjes su gnang ba bstsal du gsol //
lan gsum /
slob dpon dbang chen pad+ma dregs pa zil gnon du gsal bas lha mi gnyis kar bdud rtsi sbyin zhing dam tshig bsre bar bya ba yin te /
nang mchod kyi bdud rtsi gtor mar sbreng zhing slob mar sbyin la /
hoH
'di ni gsang ba'i bdud rtsi ste //
dam tshig bsrung na mchog dngos 'grub //
nyams na bsreg par 'gyur ba yin //
de phyir bu dang srung ma gnyis //
phan tshun dam las ma 'da' zhig
/A+o~M badzra sa ma ya hU~M rak+Shan+tu /
de nas slob ma gnyen po stobs kyi lhar gsal ba la /
gter srung lha btsan klu gsum bran dang bka' nyan pho nyar gtad par mos shig
/lha yi gtor ma thogs la /
hU~M/
dkar po lha yi sde dpon ni //
gsang mtshan rdo rje 'od gsal rtsal //
slob dpon pad+ma'i spyan snga ru //
ji ltar khas blangs ma g.yel bar //
slob ma 'di yi phrin las sgrubs //
dam las ma 'da' sa ma ya //
zhes lag tu gtad la srog sngags brjod /
btsan gyi gtor ma thogs la /
hU~M/
dmar po btsan gyi sde dpon ni //
gsang mtshan rdo rje 'od 'bar rtsal //
slob dpon pad+ma'i spyan snga ru //
ji ltar khas blangs ma g.yel bar //
slob ma 'di yi phrin las sgrubs //
dam las ma 'da' sa ma ya //
zhes lag tu gtad la srog sngags brjod /
klu yi gtor ma thogs la /
hU~M/
sngon po klu yi sde dpon ni //
gsang mtshan nor bdag gzi 'bar rtsal //
slob dpon pad+ma'i spyan snga ru //
ji ltar khas blangs ma g.yel bar //
slob ma 'di yi phrin las sgrubs //
dam las ma 'da' sa ma ya //
zhes lag tu gtad la srog sngags brjod /
de dag gis gter srung rnam pa gsum gyi srog gtad zab mo grub pa la shis pa brjod pas mnga' gsol bar mos shig
/rtsa brgyud bla ma'i byin rlabs snying la zhugs :
yi dam mkha' 'gro lus dang grib bzhin 'grogs :
chos skyong srung mas bar chad kun bsal nas :
mchog thun dngos grub 'grub pa'i bkra shis shog :
ces sogs kyis shis brjod spel /
de ltar na de rnams kyi sgo nas sde gsum bka' yi srung ma gter srung dang bcas pa'i srog dbang bka' gtad kyi rim pa legs par grub pa lags pas /
rdo rje theg pa'i dam tshig spyi dang khyad par srung ma bsnyen sgrub gsol mchod la brtson pa sogs bslab bya'i tshul las nam yang mi 'da' ba'i blos 'di'i rjes zlos /
gtso bos ji ltar sogs dam tshig khas len /
gtang rag maN+Dal lus dbul /
dge bsngo bcas bya'o //

//slob dpon gyis tshogs la rol zhing lhag ma bsngo /
dam can rnams la gtor 'bul dang 'brel rten la bstim pa'am rang gnas su gshegs /
gtor skyong sogs rjes kyi bya ba rnams gzhung bzhin mthar chags su bgyis pas grub bo //
dbyings yum ye shes DA ki nI//
rnam 'gyur 'jig rten tshul dang bcas //
rdo rje'i gsang mdzod gnyer 'dzin gyi //
srog dbang zab gnyan bcud du bsdebs //
sde gsum bka' yi srung ma rnams kyi srog dbang gi le'u tshan te /
de rnams kyis mchog gter rdzogs chen sde gsum gyi dbang bskur yongs su rdzogs pa legs par tshang ngo //
slar smras pa /
bsam yas theg pa'i yang rtse rdzogs pa che //
sde gsum dgongs pa'i gsang tshig rdo rje'i gsung //
tshul bzhin nyams 'og chud rnams lta ci ste //
thos pa tsam yang 'khor ba mtha' can nyid //
de slad der 'jug thog ma'i lam gyi gzhi //
dbang gi rten 'brel kho nar rag las phyir //
smin grol cho ga'i lag len ji bzhin du //
ma nor rnam gsal 'jug bde'i khrigs su bsdebs //
'dir 'bad bsod nams gang zhig thob pa des //
'gro kun rdzogs chen lam gyi snod gyur te //
dka' ba med par 'khrul chos dbyings zad nas //
gdod ma'i gzhi la 'khor ba dong sprugs shog
/de ltar mchog gter rdzogs chen sde gsum gyi smin grol dbang bskur yongs rdzogs dkyus gcig tu khrigs su bsdebs pa kun bzang rig 'dzin bla ma'i dgongs rgyan zhes bya ba 'di'ang /
7gsang 'dzin khyab bdag bla ma o rgyan tshe dbang mchog grub dpal 'bar gyi zhal snga nas zab chos 'di'i smin grol gyi bdud rtsi skal pa bzang po'i dpyid du nos pa'i skabs /
rnam gsal 'jug bde'i ngag khrigs 'di lta bu zhig cis kyang sgrub par gyis shig pa'i bka' lung btud mar phebs pa bzhin rjes su sgrub pa'i g.yar dam snying la bkod kyang gzhan rkyen mi bzad pa'i khol por 'phyan te yun ring por 'gyangs pa na /
slar yang 7rgyal dbang karma pa kun bzang rig pa'i rdo rje'i bka' lung gis rje bla mar snyan bskul gnang bar mdzad pa dang /
'khor lo'i mgon po 7mkhyen brtse chos kyi blo gros dpal bzang po'i zhal snga nas kyang legs so'i gsung gis dbugs dbyung thob pa la brten nas /
rgyal khams pa 'jigs bral ye shes rdo rjes rang lo lnga bcu nga dgur son pa dge byed chu pho stag gi lo 'bras bu bcud du smin pa'i dus kyi char /
ri bo rin chen spungs pa'i mgul kun tu bzang po'i nags khrod nyams dga' ba'i gnas su grub par spel ba'i zin bris las /
thog ma'i glegs bam du 'beb pa po ni lho mon shing lo'i tshal gyi sngags ston chos grags rgya mtshos bgyis pa'o //
'dis kyang mchog gter snying po'i ring lugs phyogs thams cad du dar zhing rgyas la mi nub yun du gnas pa'i rgyur gyur cig
/sarba dA mang+ga laM///
/[ <!TCC Tibetan character 4,37 undefined in unicode!> ]slar yang tshul 'di rin chen gter mdzod chen por bzhugs su gsol skabs /
gter gzhung dngos
