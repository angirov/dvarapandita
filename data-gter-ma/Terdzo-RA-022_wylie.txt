@#//
pad+ma dbang chen yang gsang khros pa'i dbang skur yan lag dang bcas pa bklag chog tu bkod pa gur gum sgrom bu zhes bya ba bzhugs so //
bla ma dang dkyil 'khor gyi lha la gus pas phyag 'tshal lo //
pad+ma'i bde klong 'khyil pa 'bar ba'i sku
/ye shes bdud rtsi'i rgyun 'beb dbang mchog lha /
khyab bdag bla ma mgon po bde ba che //
snying gi thig ler bzhugs la rjes 'dzin mdzod //
rta mchog dpal gyi smin byed ni //
rtsa ba yan lag dang bcas pa //
mthong bas chog pa'i bzhin gyi snod //
legs bshad nor bu'i dpal las bskrun //
rta mgrin yang gsang khros pa'i dkyil 'khor du slob ma gzhug pa'i las khrigs la gsum /
dbang bskur ba'i yo byad nye bar bsdog pa /
dbang don du dkyil 'khor sgrub cing mchod pa /
dbang bskur rtsa ba dang yan lag mthar chags su bshad pa'o //
dang po ni /
bskur gzhi'i dkyil 'khor rdul tshon mi 'grub pa'i dbang du byas nas /
stegs kyi khar ras bris bkram pa'am de'ang ma 'dzom na maN+Dal khrag dang bdud rtsis byugs pa la 'bru'i tshom bu gtso 'khor dgu bkod pa'i steng du /
rkang gsum gyi khar rnam rgyal bum pa mgul chings dmar po kha rgyan gzungs rdor dang bcas pa bzhag
/mdun phyogs su gu ru rin po che dang lha dgu'i tsaka li /
zhun chen mar me 'bri mog gis kha bsgyur ba /
pad snod du dpal gtor snying gzugs gtso 'khor dgu pa'am /
yang na gtso 'khor la mtheb skyu bcad kha phyir bstan mang pos bskor kyang rung la /
gang ltar sku tsaka dar gdugs sha dar sogs rgyan dang ldan pa /
g.yas ngos su sman /
g.yon ngos su rak+ta /
rgyab tu chu dang mngar gsum sbyar ba'i mchod yon lnga po'ang 'dzom na so sor many+dzi la 'god pa phyag len du mdzad /
gzhan yang dur khrod chas brgyad so so ba'i tsaka li /
gsang thod bdud rtsi /
rig tsaka
/me long rnams dang /
tshe dbang sbrel ba'i skabs dkyil 'khor rgyab mdun gang bder maN+Dal pad+ma 'dab brgyad kyi steng du bum pa snying po lnga dang chang gis bkang ba'i khar /
tshe 'brang sgong gzugs nyi zla kha sbyor gyi rnam pa stod smad phyed dkar phyed dmar la rgya gram gyi lte bar g.yung drung gis mtshan pas bkab cing rdo rje phyed pa'i tog can gyi mtha' mar tshe ril mi grangs dang mnyam pas bskor ba dang /
tshe'i mda' dar bkod /
dkyil 'khor gyi g.yas phyogs su ging lnga'i gtor ma mkhar thabs gru bzhi ba gam dang bcas pa'i dbus su bshos bu gru gsum /
mdun rgyab g.yas gsum du gru bzhi re /
g.yon du gru gsum rnams rgyan ldan /
g.yon phyogs su gza' gdong gtor ma sum gnyis man gru bzhi /
yan chad gru gsum g.yas dkyus la /
phyogs bzhir gru gsum g.yas dkyus re res bskor ba /
mdun phyogs su gnod sbyin gtor ma gru gsum gtso 'khor gsum la rgyas na zur gsum bdun dang nyer gcig
/bsdu na mtheb skyus bskor ba bshams shing /
de gsum sha khrag gis brgyan /
mtha' skor du phyi mchod g.yas su 'khor bar bsham /
sgrub mchod la mkho ba'i sngon gtor /
tshogs kyi yo byad /
chad brtan gyi gtor ma sogs dang /
dbang la dgos pa las bum /
mig dar /
me tog
/dung chu la sogs pa ma tshang ba med par du bya'o //
gnyis pa dkyil 'khor sgrub cing mchod pa la gnyis /
dngos dang /
zhar byung ngo //
dang po ni /
las byang tshig ris gcig gis bdag mdun dbyer med du bskyed bstims mchod bstod byas la /
dbang don du dzapa? khang phyes te bdag mdun so sor spro bsdu bya /
bum bskyed ni /
dngos gzhi'i bzlas pa dzapa? bstod yan grub pa dang /
b+h+rU~M bi shwa bi shud+d+he dz+nyA na tsakra maN+Da la b+h+rU~M/
b+h+rU~M las byung ba'i bum pa rin po che'i gzhal yas khang mtshan nyid yongs rdzogs lha'i gdan dang bcas par gsal bar gyur /
hrIHbadzra kro d+ha nas /
badzra g+hAN+De hoH'i bar sngags rnams tshar gcig brjod /
dpal pad+ma dbang chen khrag 'thung lha dgu'i dkyil 'khor dam tshig dang ye shes dbyer med par gsal ba'i lha rnams kyi thugs kar pad+ma 'dab brgyad kyi lte bar lha rang rang gi sa bon gyi phyi rol du /
rang rang gi snying pos bskor ba klog pa'i tshul gyis bzlas pas /
sku'i cha shas nas bdud rtsi'i rgyun 'od zer dmar po'i rnam pa can babs pas bum pa gang bar gyur /
ces dmigs la gtso 'khor gyi sngags bzla /
sngags tsam gyis mchod /
ye shes ha ya grI ba sogs kyis bstod /
yig brgyas nongs pa bshags /
dung chos kyi dri chab phul la /
oM badzra muH
bum pa'i ye shes pa gshegs dam tshig pa 'od du zhu ba rdo rje bdud rtsi'i chur gyur /
las bum la dmigs te /
las thams cad pa'i bum par paM pad+ma maN+Da la /
a tsaN+d+ra maN+Da la /
ma sUr+ya maN+Da la /
ru dra baM/
hrIHs+pha ra Na phaT/
saM ha ra Na hU~M/
hrIHbadzra kro d+ha ha ya grI ba hu lu hu lu hU~M phaT/
bcom ldan 'das pad+ma dbang chen sku mdog dmar nag zhal gcig phyag gnyis pa /
g.yas tsan+dan gyi be con nam mkha' la phyar ba /
g.yon sdigs mdzub bskal pa'i me ltar 'bar ba /
spyi gtsug na rta mgo ljang gu rta skad 'tsher ba /
dur khrod kyi chas brgyad dang /
khams gsum las rnam par rgyal ba'i rdo rje'i gshog pa can /
mi mgo skam po'i dbu rgyan dang /
khro bo'i rgyan thams cad kyis brgyan pa'i dpral bar oM/
mgrin par AH
thugs kar hU~M/
de bzhin gshegs pa thams cad kyi sku gsung thugs dzaHhU~M baM hoH
gnyis su med par thim /
hU~M badzra he ru ka a b+hi Shiny+tsa hU~M/
badzra he ru kas dbu brgyan par gyur /
mchod bstod mdor bsdus bya /
thugs kar pad+ma la gnas pa'i hrIHyig gi mthar sngags kyis bskor ba las bdud rtsi'i rgyun bab bum pa gang bar gyur /
hrIHbadzra kro d+ha sogs dang /
oM sarba ta thA ga ta a b+hi Shi ka ta sa ma ye shrI hU~M/
zhes pa'ang ci 'grub bzlas la gshegs zhu gong bzhin bya'o //
gtor ma bsgrub pa ni /
rang gi snying ga'i hrIHlas 'od zer 'phros pas /
rang bzhin gyi gnas nas bde bar gshegs pa yab yum gyi sbyor mtshams nas /
ye shes kyi bdud rtsi spyan drangs nas /
gtor ma la babs pas dam tshig pa dang ye shes kyi bdud rtsi gnyis su med par gyur /
oM pad+mAn+ta kr-ita pad+me shwa ra ma hA kro d+ha ha ya grI ba ma ma rak+mo dun+tiM hrIM hrIM hU~M dzaH
pad+ma kro d+ha kA ya wA ka tsit+ta sid+d+hi a la la hoH
nyer gcig gam bdun gyis bdud rtsir bsgrub bo //
gnyis pa zhar byung tshe'i dbang bskur na 'di'i rjes 'brel du tshe rdzas sgrub pa ni /
oM raM kro d+ha rak+Sha badzra dz+wa la raM tIg+na bi shwa dz+wa la raM phaT raM raM/
zhes pas bgegs bskrad /
oM swa b+hA ba sogs kyis stong par sbyang /
stong pa'i ngang las tshe rten b+h+rU~M las rin po che'i bum pa yangs shing rgya che ba /
mgrin pa phra ba /
kha g.yel ba /
mchu 'phyang ba /
lha rdzas kyi gos kyi mgul chings dang ldan pa dpag bsam gyi shing gis kha brgyan pa phyi bum pa'i rnam pa la nang gzhal yas khang chen po 'chi med kyi bdud rtsis gang ba /
de'i dbus su rma bya brgyad kyis btegs pa'i rin po che'i khri steng du paM pad+ma maN+Da la /
ma sUr+Ya maN+Da la /
a tsan+d+ra maN+Da la /
pad+ma nyi zla brtsegs pa'i gdan gyi steng du AMHpAM dmar po /
sa ma ya satwaM/
s+pha ra Na phaT/
saM ha ra Na hU~M/
'od zer 'phros 'dus /
pad+ma g+hAN+De sa ma ya satwaM/
pad+ma dmar po 'dab ma brgyad pa dang /
de yis yu ba byas pa'i dril bu /
s+pha ra Na phaT/
saM ha ra Na hU~M/
'od zer 'phros 'dus /
AMHa ro l-ika?
/pAM rA ga ra ti satwaM/
rtsa ba'i bla ma dang dbyer med pa bcom ldan 'das mgon po tshe dang ye shes dpag tu med pa sku mdog dmar po zhal gcig phyag gnyis mnyam gzhag gi phyag rgya mdzad pa'i steng na rin po che'i bum pa 'chi med kyi bdud rtsi'i chu rgyun gyis gang ba rdo rje rgya gram gyis mtshan pa bsnams pa /
zhabs rdo rje'i skyil krung du bzhugs pa /
de'i pang na yum tshe'i lha mo gos dkar mo sku mdog dmar mo zhal gcig phyag gnyis ma /
g.yas bkra shis mda' dar dmar po g.yabs su 'dor ba /
g.yon tshe'i bdud rtsis gang ba'i bum pa bsnams pa /
zhabs pad+ma'i skyil krung gis yab la 'khyud pa /
dbu skra nag po sil bur gyur pas sku rked yan chad khebs pa /
yab yum gnyis ka'ang dar gyi na bza' dang rin po che'i rgyan sna tshogs kyis brgyan pa /
'od dang 'od zer gyi rang bzhin /
zhi ba 'dzum pa sgeg pa'i nyams dang ldan pa /
de gnyis kyi spyi bor oM/
mgrin par AH
thugs kar hU~M/
dbu'i gnas lngar rat+na mu ku Ta a b+hi Shiny+tsa trAM zhes pas rin po che'i khang bu lnga'i nang du /
oM ma hA pra t+ya bek+Sha Na dz+nyA na badzra swa b+hA wa At+ma ko\u0f85 haM/
oM ma hA A dar+sha dz+nyA na\u0f8e
oM ma hA sa ma tA dz+nyA na\u0f8e
oM ma hA shUn+ya tA dz+nyA na\u0f8e
oM ma hA kr-it+ya a nuSh+Tha na dz+nyA na\u0f8e
zhes brjod nas /
dbu'i gnas lngar rgyal ba rigs lngas dbu brgyan /
de'i thugs ka nas 'od zer 'phros /
sangs rgyas dang byang chub sems dpa' thams cad tshe dpag med yab yum gyi rnam par oM badzra sa mA dzaH
hrIH
thugs rje'i lcags kyus thugs dam rgyud bskul zhing //
byams pa'i zhags pas gnas nas spyan yang 'dren //
lcags sgrog bka' yi pho nyas rab bskyod de //
'dir gshegs bzhugs shig rnam grol dgyes par mdzod //
oM e h+ye hi b+ha ga wAn ma hA kA ru Ni kA dr-i sh+ya hoH
sa ma ya satwaM/
zhes pas spyan drang /
dzaHhU~M baM hoH
zhes pas ye shes pa dang dam tshig pa gnyis su med par gyur /
de'i steng gi nam mkha' la slob dpon chen po pad+ma 'byung gnas dang /
'chi med tshe'i lha mo tsaN+Da lI la sogs pa tshe'i rig 'dzin brgyud pa'i bla ma rnams dang /
gzhan yang phyogs bcu'i sangs rgyas dang byang chub sems dpa'/
dpa' bo dang rnal 'byor ma /
lha dang srung ma'i tshogs thams cad phyag na bum pa dang thod pa la sogs pa tshe'i bdud rtsis gang ba thogs pa bsam gyis mi khyab pa sprin phung 'thib pa ltar bzhugs pa rnams kyis dzapa? dbyangs dang shis brjod kyi sgra sgrog
/bdud rtsi dang me tog gi char 'beb par bsam mo //
phyi nang gi mchod pa 'bul ba ni /
bde bar gshegs so bcom ldan 'das //
rgyal ba rgya mtsho'i ye shes las //
srid pa rgya mtsho mtha' yas kun //
kun bzang mchod sprin mchog tu rol //
na maHsarba ta thA ga te b+h+yo bi shwa mu khe b+h+yaHsarba thA khaM ut+ga te s+pha ra Na i maM ga ga na khaM gr-ih+ne daM sa ma ya swA hA/
yang dag don du dag mod kyang //
'gro ba yongs kyi don slad du //
phyag dang zhabs ni bsil nas kyang //
rdo rje'i gdan la bzhugs su gsol //
oM A ha ra A ha ra sarba bid+yA d+ha ra pU dzi te na maHsa man+ta bu d+hA nAM ga ga na khaM sa ma ye swA hA/
oM hrIHrA ga badzra d+hU pe /
puSh+pe /
A lo ke
/gan+d+he /
nai bid+ya /
shab+da AHhU~M/
oM ma hA sarba pany+tsa a mr-ita hU~M/
de'i thugs ka nas 'od zer 'phros pa'i sne la sgo ma bzhi la sogs pa pho nya dpag tu med pa spros te /
de dag gis 'jig rten gyi khams kyi tshe dang bsod nams la sogs pa thams cad rang dbang med par bsdus nas mdun gyi tshe rdzas rnams la thim par gyur /
bcom ldan mgon po tshe dpag med //
sku mchog mtshan dpes brgyan pa'i sku
/gsung mchog yan lag drug cu'i gsung //
thugs mchog mi rtog pa yi thugs //
mkha' 'dra'i sku gsung thugs mnga' ba //
tshe dpag med la phyag 'tshal bstod //
rdo rje tshe mchog 'gugs pa'i las mdzod cig
/rdo rje tshe yi dngos grub bstsal du gsol //
oM puN+ye puN+ye ma hA puN+ye a pa ri mi ta A yuHpuN+ye dz+nyA na saM b+hA ro pa tsi te swA hAH
zhes lan bdun dang /
oM badzra A yu She hU~M AH
oM A yur dz+nyA na sid+d+hi b+h+rU~M/
sngags thung gnyis po 'di spel ba nyer gcig brjod /
tshe mda' thogs la /
yang tshe dpag med kyi thugs ka nas lha mo lcags kyu zhags pa lcags sgrog dril bu ma dpag tu med pa 'phros te phyogs dang phyogs mtshams rnams su song bas /
phyogs skyong sde brgyad la sogs pa lha klu gnod sbyin mthu bo che rnams kyi lag nas bsrung bya'i tshe 'phrog pa dang 'thor ba dang /
yar ba la sogs pa ji snyed yod pa dang /
phyogs bcu'i 'byung ba'i rtsi bcud sogs /
gzhan yang 'khor 'das kyis bsdus pa'i tshe dang bsod nams thams cad rang dbang med par bsdus nas mdun gyi tshe rten rnams la thim par gyur /
hU~M/
'gugs pa'i lha mo lcags kyu ma //
dkar mo mdzes ma lcags kyu bsnams //
dri za'i lag nas tshe khug la //
me lha'i lag nas dpal skyobs shig
/gzungs ring thung grangs gong mtshungs sam tshar re brjod /
hU~M/
'ching byed lha mo zhags pa ma //
sngon mo mdzes ma zhags pa bsnams //
gshin rje'i lag nas tshe khug la //
srin po'i lag nas dpal skyobs shig
/gzungs sngags /
hU~M/
sdom byed lha mo lcags sgrog ma //
dmar mo mdzes ma lcags sgrog bsnams //
klu dbang lag nas tshe khug la //
rlung lha'i lag nas dpal skyobs shig
/gzungs sngags /
hU~M/
'beb byed lha mo dril bu ma //
ljang gu mdzes ma dril bu bsnams //
gnod sbyin lag nas tshe khug la //
'byung po'i lag nas dpal skyobs shig
/sngags brjod /
slar lha mo rnams bcom ldan 'das kyi thugs khar thim par bsam /
bden pa brdar te tshe 'gugs pa ni /
mdun bskyed 'khor bcas kyi thugs ka nas sprul pa'i pho nya nam mkha'i khams khyab par spros te /
de dag na yod pa'i lha srin mthu bo che rnams kyis rang gi tshe srog 'phrog pa sogs dang /
gzhan yang phyi snod kyi 'jig rten dang /
nang bcud kyi sems can /
sangs rgyas dang byang chub sems dpa' rnams kyi yon tan nus pa mthu stobs la sogs pa thams cad skad cig nyid la bsdus te rang dang tshe rten la thim par gyur /
ces dang /
hU~M mdzad kyi phyag rgya bcas la /
na mo /
rig 'dzin rtsa brgyud kyi dpal ldan bla ma dam pa rnams kyi bka' bden pa dang /
yi dam zhi khro rab 'byams kyi lha tshogs rnams kyi bka'\u0f8e
khyad par du bcom ldan 'das mgon po tshe dang ye shes dpag tu med pa shin tu rnam par nges pa gzi brjid kyi rgyal po'i lha tshogs rnams kyi bka' bden pa dang /
bcom ldan 'das pad+ma dbang chen yang gsang khros pa khrag 'thung lha dgu 'khor tshogs dam can rgya mtsho dang bcas pa'i bka' bden pa dang /
bden pa chen po'i byin gyi rlabs kyis /
bsrung bya'i tshe sde brgyad rigs drug gi lag na gnas kyang khug cig
/rdo rje'i chos skyong srung ma rnams kyis kyang /
bsrung bya'i tshe thor pa dang /
yar ba dang /
phrogs pa dang /
ldegs pa thams cad khug cig
/gzhan yang 'byung ba'i rtsi bcud /
sems can gyi tshe dang bsod nams /
sangs rgyas dang byang chub sems dpa' rnams kyi byin rlabs kyi tshe /
tshe'i rig pa 'dzin pa rnams kyi rig pa'i tshe /
lha klu gnod sbyin mthu bo che rnams kyi las kyi tshe la sogs pa thams cad skad cig thang cig yud tsam la khug cig
/drongs shig
/phob cig
/stims shig
/oM A yur dz+nyA na hU~M dzaHdzaH
zhes lan gsum brjod /
tshe bsdu ba ni /
rang gi snying kha nas 'od zer 'phros /
gzungs thag la 'khril nas song bas bum pa'i nang gi bcom ldan 'das kyi thugs kar phog pas thugs rgyud zag med bde chen gyis mnyes /
de'i thugs ka nas 'od zer phyogs bcur 'phros pas 'khor 'das kyis bsdus pa'i tshe dang bsod nams ye shes dpal 'byor thams cad bsdus nas bcom ldan 'das kyi phyag gi bum pa'i nang du thim par gyur /
'phro 'du'i 'od kyis bkug nas kyang //
ma lus bum pa'i bcud la bsdus //
'chi ba med pa'i tshe thob nas //
bla na med pa'i mchog thob shog
/gzungs ring lan gsum dang /
snying po gnyis sbrel brgya rtsa la sogs pa bzla'o //
de nas hU~M/
khro rgyal rngam pa sogs brjod la dngos grub blang /
bka' srung rnams kyi gtor ma 'bul /
rig pa'i me tog dor zhing slob ma gzhug pa'i gnang ba nod do //
gsum pa dbang bskur la gsum /
rtsa ba'i dbang bskur /
yan lag tshe dbang dang /
ging lnga gza' gdong gi bka' gtad do //
dang po ni /
zung du ma gyur pa'i slob ma rnams sgo drung du khrus bya /
phyag bcas gral du 'khod pa la las kyi rdo rjes me tog bkram bsdu byas shing bskul te /
maN+Dal tshom bu bdun ma'i tshig mtha'/
bla ma dang pad+ma dbang chen gyi dkyil 'khor tha mi dad pa'i drung du 'jug pa'i chos rnams zhu ba'i yon du /
zhes bsgyur la 'bul /
slob dpon gyis /
mkha' khyab kyi pha ma sems can thams cad bcom ldan 'das pad+ma dbang chen gyi go 'phang la 'god par bya /
de'i ched du rta mchog yang gsang khros pa'i smin byed zab mo gsan la /
grol byed lam gyi rim pa nyams su blangs te tshe 'di nyid la mchog gi go 'phang 'thob par bya'o snyam du thugs bskyed pa dang /
chos gsan pa'i kun spyod rnam par dag pa dang ldan pas gsan 'tshal /
de'ang ston pa shAkya'i dbang po'i thugs bskyed khyad par du 'phags pa'i mthu las /
phyogs bcu dus gsum gyi sangs rgyas kyi zhing khams rnams su 'byon par dka' ba'i gsang ba rmad du byung ba /
chos nyid rdo rje'i rang sgra 'bras bu rdo rje theg pa'i rgyud sde rgya mtsho gdod ma'i mgon po'i ye shes kyi rang mdangs ston pa rdo rje 'chang chen pos gsungs shing /
dgongs brda snyan khungs kyi brgyud pa rim par byon pa rnams kyi yang rtse /
gsang chen rnal 'byor bla na med pa yo ga rnam pa gsum gyi rtsa ba /
bskyed pa ma hA yo ga la grub pa'i rig 'dzin rnams kyis rgyud sde dang sgrub sde'i bka' srol gnyis su dbye bar mdzad pa las /
'dir sgrub sde chen po brgyad kyi bye brag pad+ma gsung sgrub kyi skor te /
de'ang rgyud chen rta mchog rol pa /
rngog ma le brgan /
dbang chen 'dus pa /
spu gri gsang ba la sogs pa rtsa bshad man ngag bkol ba dum bu'i rgyud rnams la brten te gsung rdo rje bde ba chen po pad+mA ka ras sgrub thabs rgyas bsdus bsam las 'das pa mdzad cing /
rgya bod 'gro lding rnga yab gling la sogs par spel ba las /
bod kyi chos rgyal rje 'bangs rnams la mnog chos su bstsal zhing /
slob dpon chen po dang sprul pa'i lo tsA ba bai ro tsa na zung gi dgongs bcud gcig tu dril ba pad+ma dbang chen yang gsang khros pa'i chos skor rnams phyi rabs kyi gdul bya la dgongs te yer pa se ba lung du rin po che'i gter du gtams pa /
phyis dus la babs pa'i tshe rkyang po grags pa dbang phyug
/sum pa dbang phyug tshul khrims /
'bre ban shes rab bla ma gsum 'tshogs kyis spyan drangs shing 'bru tshang gi gnyags ston la chos rgyun spel /
des rta nag gi bla ma rgya la gnang ba dang /
sa dang po'i rtogs pa mngon du gyur pa grub pa'i dbang phyug 'dar 'phyar rin chen bzang po gtsang gi jo mo nag rgyal du bzhugs pa'i tshe /
gu ru rin po che zhang che zla grags bya ba'i sngags pa zhig tu sprul nas smin grol gyi gdams skor rdzogs par gnang zhing /
bla ma rgya las gter brgyud kyang gsan nas bka' gter chu bo gcig 'dres su gyur /
de las bo dong pa brtson 'grus rdo rjes zhus te rim par brgyud pa'i bka' srol zam ma chad cing /
gangs ljongs tsam na che ba'i chos grwa chen po rnams su g.yer po cher grags pa'i pad+ma dbang chen yang gsang khros pa lha dgu'i dkyil 'khor du dbang bskur bar bgyid pa la /
sngon 'gro 'jug pa'i chos dang dngos gzhi dbang bskur ba gnyis su yod pa'i /
dang po la'ang thun mong dang thun mong ma yin pa'i 'jug pa gnyis las /
thun mong 'jug chos gsum gyi dang po lam log pa phyi rol pa las khyad par du bya ba'i phyir skyabs su 'gro ba'i slad du /
bla ma dang dkon mchog rin po che rnam pa gsum mdun mkhar mngon sum du bzhugs pa'i spyan sngar /
deng nas byang chub ma thob kyi bar du skyabs su mchi'o snyam pa'i dad mos drag pos thal mo sbyor la 'di'i rjes zlos mdzod /
phyogs bcu na bzhugs pa'i sangs rgyas dang byang chub sems dpa' thams cad dang /
slob dpon bdag la dgongs su gsol /
bdag ming 'di zhes bgyi bas /
dus 'di nas bzung ste ji srid byang chub snying po la mchis kyi bar du /
rkang gnyis rnams kyi mchog sangs rgyas bcom ldan 'das la skyabs su mchi'o /
'dod chags dang bral ba rnams kyi mchog
/chos la\u0f8e
tshogs rnams kyi mchog
/dge 'dun la\u0f8e
yon tan thams cad kyi 'byung gnas bla ma rin po che la skyabs su mchi'o //
lan gsum /
lam dman pa nyan rang las khyad par du bya ba'i phyir byang chub kyi sems rin po che rgyud la skye ba'i slad du skyabs yul de dag gi spyan sngar tshogs gsag yan lag bdun tshul bzhin du bya'o snyam pas 'di'i rjes zlos /
phyogs bcu na bzhugs pa'i sangs rgyas dang byang chub sems dpa' thams cad dang /
slob dpon bdag la dgongs su gsol /
bdag ming 'di zhes bgyi bas /
dus 'di nas bzung ste ji srid byang chub snying po la mchis kyi bar du /
dkon mchog gsum la skyabs su mchi //
dkon mchog gsum la mchod pa 'bul //
sdig pa mi dge so sor bshags //
'gro ba'i dge la rjes yi rang //
chos kyi 'khor lo bskor bar bskul //
mya ngan mi 'da' gsol ba 'debs //
dge ba byang chub chen por bsngo //
lan gsum /
sngon gyi rgyal ba sras dang bcas pa rnams kyi rjes su slob ste gzhan gyi phyir byang chub mchog tu sems bskyed par bgyi'o snyam pa sangs rgyas don gnyer gyi 'dun pas 'di'i rjes zlos /
phyogs bcu na bzhugs pa'i sangs rgyas dang byang chub sems dpa' thams cad dang slob dpon bdag la dgongs su gsol /
de bzhin gshegs pa dgra bcom pa yang dag par rdzogs pa'i sangs rgyas bcom ldan 'das rnams dang /
sa chen po la gnas pa'i byang chub sems dpa' chen po rnams kyis sems can rnams la phan par bya ba'i phyir dang /
grol bar bya ba'i phyir dang /
nad med par bya ba'i phyir dang /
mu ge med par bya ba'i phyir dang /
byang chub kyi chos rnams yongs su rdzogs par bya ba'i phyir dang /
myur du mngon par rdzogs par sangs rgya bar bya ba'i phyir du /
smon pa dang 'jug pa'i bdag nyid can gyi byang chub kyi mchog tu sems bskyed pa de bzhin du bdag ming 'di zhes bgyi bas kyang sems can thams cad la phan par bya ba'i phyir dang /
grol bar bya ba'i phyir dang /
nad med par bya ba'i phyir dang /
mu ge med par bya ba'i phyir dang /
byang chub kyi chos rnams yongs su rdzogs par bya ba'i phyir dang /
myur du mngon par rdzogs par sangs rgya bar bya ba'i phyir du /
smon pa dang 'jug pa'i bdag nyid can gyi byang chub kyi mchog tu sems bskyed par bya'o //
sangs rgyas dang byang chub sems dpa' thams cad kyi rnam par thar pa bsam gyis mi khyab pa la bslab par bgyi'o //
lan gsum /
lam ma rdzogs pa pha rol du phyin pa'i theg pa las khyad par du bya ba'i phyir /
rigs lnga'i sdom pa bzung ba ni /
mdun gyi nam mkhar bcom ldan 'das rigs lnga'i dkyil 'khor la sangs rgyas dang byang chub sems dpa'i tshogs kyis bskor ba sprin gyi phung po gtib pa ltar du mos pa mdzod la 'di'i rjes zlos lan gsum mdzod /
sras bcas sangs rgyas thams cad dang //
dpa' bo rnal 'byor ma rnams kun //
thams cad bdag la dgongs su gsol //
bdag ming 'di zhes bgyi ba yis //
dus 'di nyid nas bzung nas su //
ji srid byang chub snying po'i bar //
ji ltar dus gsum mgon po rnams //
byang chub tu ni nges mdzad pa'i //
byang chub sems ni bla na med //
dam pa bdag gis bskyed par bgyi //
tshul khrims kyi ni bslab pa dang //
dge ba'i chos ni sdud pa dang //
sems can don byed tshul khrims gsum //
so sor brtan por gzung bar bgyi //
sangs rgyas chos dang dge 'dun te //
bla na med pa'i dkon mchog gsum //
sangs rgyas rnal 'byor las skyes pa'i //
sdom pa deng nas brtan por bzung //
rdo rje rigs mchog chen po la //
rdo rje dril bu'i phyag rgya yang //
yang dag nyid du bzung bar bgyi //
slob dpon dag kyang bzung bar bgyi //
rin chen rigs mchog chen po yi //
dam tshig yid du 'ong ba la //
nyin re bzhin du dus drug tu //
sbyin pa rnam bzhi rtag tu sbyin //
byang chub chen po las byung ba'i //
pad+ma'i rigs chen dag pa la //
phyi nang gsang ba theg pa gsum //
dam pa'i chos ni ma lus bzung //
las kyi rigs mchog chen po la //
sdom pa thams cad ldan par ni //
yang dag nyid du bzung bar bgyi //
mchod pa'i las kyang ci nus bgyi //
byang chub sems ni bla na med //
dam pa bdag gis bskyed bgyis nas //
sems can kun gyi don gyi phyir //
bdag gis sdom pa ma lus bzung //
ma bsgral ba rnams bdag gis bsgral //
ma grol ba rnams bdag gis dgrol //
dbugs ma phyin pa dbugs dbyung zhing //
sems can mya ngan 'das la 'god //
de rnams kyis thun mong gi 'jug pa sngon du song nas /
gnyis pa thun mong ma yin pa'i 'jug pa la phyi 'jug dang nang 'jug gnyis las dang po dkyil 'khor phyi 'jug gi bya ba rnams bsgrub pa'i thog mar thal mo me tog dang bcas te gsol ba 'debs pa 'di'i rjes zlos lan gsum mdzod //
pad+ma sems gtso khyod la 'dud //
thar lam chen po bdag 'dod de //
de nyid dbang dang dngos grub rnams //
mgon po dpa' bor skyabs gsol zhing //
theg chen khang par gzhug pa dang //
mkhyen rab ye shes bdag la stsol //
gsum /
sngon chad yi dam gyi dkyil 'khor ma mthong ba'am mthong yang bskyar nas mthong ba'i brdar /
ras dmar pos gdong g.yogs bcings pa'i mos pa mdzod /
A khaM bI ra hU~M/
zhes dar ras dmar pos gdong bcing /
dkyil 'khor pa dang mjal ba'i phyag rten du lha dang mi'i me tog mchog rnams kyi phon po phyag tu thogs par mos shig
/u dum+ba dang man dA ra //
yongs 'du dang ni kar Ni ka
/mA li ka yi phreng ba 'di //
legs par nod la bus zungs shig
/ces cod pan srin lag g.yon pa la dkri
/bdud rtsi byin pas nang gi bar chad bsrung bar mos shig
/oM AHhU~M sarba ma hA pany+tsa a mr-ita hU~M/
zhes nang mchod sbyin /
phyi'i bar chad bden stobs kyis bskrad par mos shig
/na mo bla ma dam pa rnams dang /
yi dam rgyal ba'i dkyil 'khor lha tshogs /
dkon mchog rin chen rnam pa gsum /
sangs rgyas dang byang chub sems dpa' thams cad dang /
rig pa'i rgyal po khro bo khro mo rnams kyi bden pa chen po'i byin rlabs kyis /
rigs kyi bu 'di dag bla na med pa'i byang chub tu sems bskyed de /
gsang sngags rdo rje theg pa'i sgor zhugs nas /
rnal 'byor chen po'i gral du 'god pa dang /
byin rlabs nod par byed pa la /
bar du gcod pa'i gdon bgegs log par 'dren pa lus dang grib ma'am /
sha dang rus pa bzhin du gnas pa rnams skad cig yud tsam la 'dir ma gnas par dengs shig
/gal te mi 'gro ba rnams ye shes kyi khro bo /
'bar ba'i mtshon cha sna tshogs 'dzin pas lus rdul phran bzhin du brlag par 'gyur ta re /
oM raM kro d+ha rak+Sha badzra dz+wa la raM tIk+D+ha  bi shwa dz+wa la raM phaT raM raM zhes mtshams sngags brjod la /
yungs dkar gyis brab cing gu gul gyi dud pa dang rol mo'i sgra drag tu bya'o //
rigs nges par bya ba'i phyir /
bu khyod su yin ci la dga'/
zhes dris pa'i lan du 'di'i rjes zlos mdzod /
bdag ni skal pa bzang po ste //
bde ba che la bdag dga' 'o //
'dun pa nges par bya ba'i phyir /
des ni khyod la ci zhig bya //
zhes pa'i lan du 'di'i rjes zlos mdzod /
sangs rgyas mchog gi rnal 'byor ro //
de dag gis phyi'i 'jug pa yan lag dang bcas pa song nas //
gnyis pa nang du 'jug pa ni /
slob dpon lhar gsal ba'i thugs ka nas phye ba'i las kyi sems dpas khyed rang rnams shar sgo nas nang du bcug par mos la dkyil 'khor gyi phyogs la dbu dud pa re mdzod /
lag pa g.yas pa'i rdo rje la 'jur bcug ste /
yol ba bsal la /
bu khyod tshur shog ci bde bar //
las spyod rim pa 'gro ba dang //
sku gsung thugs kyi rdo rje bzung //
rdzogs pa'i ye shes bde chen la //
dmigs pa med par gnas phyir du //
ser sna spangs pa'i ngang nyid du //
stong nyid rang sems brtan por bzung //
pad+ma'i rigs kyi dbang sogs sbyin //
tshad med pa bzhi'i rang bzhin dkyil 'khor chen po'i sgo bzhi nas g.yas skor gyis phyag byas shing slar shar gyi lha snam la gnas par mos la /
dgos pa gsum gyi phyir lus dbul ba ni /
sangs rgyas la lus phul bas gzhan don du sangs rgyas thob pa'i dgos pa yod pas thal mo sbyar la 'di'i rjes zlos /
oM sarba ta thA ga ta bud+d+ha pU dza u pa s+d+yAn At+ma naM nir+YA ta yA mi /
bla ma la lus phul bas rang gis dbang thob cing gzhan la dbang bskur bas chog pa'i dgos pa yod pas 'di'i rjes zlos mdzod /
oM gu ru badzra a tsar+Ya pU dza u pa s+d+yAn At+ma naM nir+YA ta yA mi /
sems can la lus sbyin pas gdul bya sbyangs pa can dang 'phrad pa'i dgos pa yod pas 'di'i rjes zlos /
oM tri kA la satwa pU dza u pa s+d+yAn At+ma naM nir+YA ta yA mi /
de nas gnas gsum rdo rje'i dam tshig gi dbang sbyin pa la dmigs pa 'di ltar du sgoms mdzod /
slob dpon lhar gsal ba'i gnas gsum nas 'od 'phros pas khyed rang rnams kyi gnas gsum du phog pas sgo gsum gyi dri ma dag ste 'od du zhu /
hrIHzhes brjod pas /
khyed rang rnams pad+ma dbang chen dmar gsal zhal gcig phyag gnyis pa /
g.yas pa tsan dan gyi be con nam mkha' la 'phyar zhing /
g.yon pa thugs kar sdigs mdzub mdzad pa /
spyan gsum dang ldan zhing khros pa'i tshul can smar smin ag tshom me ltar 'bar ba /
spyi gtsug na rta mgo ljang zhur rta skad phyogs bcur sgrog bzhin pa dang bcas pa /
sku la dur khrod kyi chas brgyad dang sbrul gyis brgyan pa /
zhabs g.yas bskum g.yon brkyang ba'i stabs kyis me dpung 'bar ba'i dbus na bzhugs pa'i skur gyur pa'i dpral bar zla ba /
mgrin par pad+ma /
snying gar nyi ma'i dkyil 'khor rnams dang /
spyi bor haM ljang gu 'od zer 'phro ba /
haM de nyid zhu zhing lus la thim pas lus rdo rje'i zhun khrab kyis gtams pa'i mos pa mdzod /
hrIHkA bA tsi badzra rak+Sha zhes brjod cing mgo bor rdo rje bzhag pas bsrung /
sku'i dbang zhu ba'i don du gsol ba 'debs pa 'di'i rjes zlos mdzod /
dpal ldan rdo rje sku 'chang ba //
rdo rje mi phyed sku dang ldan //
deng bdag sangs rgyas sku 'dzin pa //
sku yi rdo rjer mdzad du gsol //
zhes gsol ba btab pas /
bla ma'i dpral ba'i sku rdo rje las sku rdo rje dkar po 'khor lo dang dril bu 'dzin pa /
dur khrod kyi chas brgyad kyis brgyan pa zhig 'phros te khyed rang rnams kyi dpral ba'i zla gdan gyi steng du byon pa'i mos pa mdzod /
dpral bar rdo rje bzhag ste /
phyogs bcur bzhugs pa'i sangs rgyas rnams //
rdo rje mi phyed skur bsgoms pas //
deng 'dir byin gyis brlabs nas kyang //
sku yi rdo rjer mdzad du gsol //
kA ya sid+d+hi oM/
gsung gi dbang gi slad du gsol ba 'debs pa 'di'i rjes zlos mdzod /
dpal ldan rdo rje gsung 'chang ba //
rdo rje mi phyed gsung dang ldan //
deng bdag sangs rgyas gsung 'dzin pa //
gsung gi rdo rjer mdzad du gsol //
bla ma'i mgrin pa'i gsung rdo rje las gsung rdo rje dmar po pad+ma dang dril bu 'dzin pa zhig 'phros te khyed rang rnams kyi mgrin pa'i pad+ma'i steng du byon pa'i mos pa mdzod /
mgrin par rdo rje bzhag ste /
phyogs bcur bzhugs pa'i sangs rgyas rnams //
rdo rje mi phyed gsung bsgoms pas //
deng 'dir byin gyis brlabs nas kyang //
gsung gi rdo rjer mdzad du gsol //
wA ka sid+d+hi AH
thugs kyi dbang gi ched du gsol ba 'debs pa 'di'i rjes zlos mdzod /
dpal ldan rdo rje thugs 'chang ba //
rdo rje mi phyed thugs dang ldan //
deng bdag sangs rgyas thugs 'dzin pa //
thugs kyi rdo rjer mdzad du gsol /
bla ma'i thugs rdo rje las thugs rdo rje sngon po rdo rje dang dril bu 'dzin pa zhig 'phros te khyed rang rnams kyi snying gar nyi ma'i steng du byon pa'i mos pa mdzod /
snying gar rdo rje bzhag ste /
phyogs bcur bzhugs pa'i sangs rgyas rnams //
rdo rje mi phyed thugs dang ldan //
deng 'dir byin gyis brlabs nas kyang //
thugs kyi rdo rjer mdzad du gsol //
tsit+ta sid+d+hi hU~M/
de dag rnams kyis sku gsung thugs kyi dbang thob /
dam tshig tu rang dang snang ba thams cad lha /
sgra grags thams cad sngags /
dran rtog thams cad thugs rnam par mi rtog pa'i ye shes chen por lam du khyer dgos pa yin no //
de ltar tha mal gyi lus ngag yid gsum dag nas /
rgyal ba'i sku gsung thugs kyi rang bzhin du gyur pa de nyid la mchod pa'i bye brag du mas mchod pa byas par mos mdzod /
mchod yon zhabs bsil me tog dang //
bdug spos snang gsal zhugs tog sgra //
zhal zas dri mchog 'di rnams kyis //
sku gsung thugs kyi lha tshogs la //
mchod pa 'bul lo bzhes su gsol //
oM na maHsarba ta thA ga ta kA ya wA ka tsit+ta ar+g+haM pra tIts+tsha ye swA hA/
pA d+yaM/
puSh+pe /
d+hU pe /
A lo ke
/gan+d+he /
nai bid+yA/
shab+da /
mchod pa btegs shing rol mo bya'o //
de nas ye shes pa dbab pa'i sngon du 'gro ba nyes dmigs dang phan yon bstan cing gsang bar gdams pa dang bla ma'i bka' gnyan par bstan pa'i sgo nas dam la bzhag pa bzhi rim bzhin 'byung bas snyan gtod par zhu /
las bum gyi chu byin te /
'di ni khyod kyi dmyal ba'i chu //
dam tshig nyams na sreg par byed //
rdo rje khro bo chen por 'gyur //
rdo rje bdud rtsi'i chu thungs shig
/oM badzra u da ka hU~M/
de ring phyin chad dam tshig ma nyams par gyis shig
/gal te nyams na chu 'di nyid dmyal ba'i khro chur 'gyur ba yin no //
bdud rtsi byin te /
de lta bas na bu khyod kyis //
dam tshig 'di ni bsrung bar bya //
dam tshig bsrungs na dngos grub 'byung //
rdo rje bdud rtsi'i chu thungs shig
/oM badzra u da ka Tha Tha Tha /
dam tshig bsrung bar gyur na /
bdud rtsi 'di nyid ye shes kyi khro bo dbang chen du gyur nas 'di dang phyi ma'i 'dren pa byed par 'gyur zhing rig 'dzin thob par 'gyur ro //
rdo rje snying gar bzhag la /
sangs rgyas kun gyi gsang ba ste //
dam nyams dam 'dres med pa la //
nam yang smra bar mi bya 'o //
bag med smras na nyams par 'gyur //
oM badzra satwa hU~M/
spyi bor bzhag la /
theg pa chen po ston byed la //
nga la brnyas dang smad mi bya //
sku gsung thugs su rtag gnas su //
ma lus sems can don gyis shig
/de nas dbang gi gzhi 'god pa ye shes pa dbab pa zhu ba'i yon du maN+Dal 'bul 'tshal /
zhes maN+Dal phul /
gsol ba 'debs pa 'di'i rjes zlos /
phyogs bcu'i de bzhin gshegs pa thams cad kyis byin gyis rlobs shig
/dpal pad+ma dbang chen bdag la dbab tu gsol /
lan gsum /
khyed rang rnams 'grengs te thal mo spyi bor sbyar /
rting pa btegs te rkang pa'i brang la lus kyi lcid bkal te dmigs pa 'di bzhin du mdzod cig
/khyed rang skad cig gis pad+ma dbang chen dmar gsal zhal gcig phyag gnyis pa /
g.yas pas tsan+dan gyi be con nam mkha' la 'phyar zhing /
g.yon pas thugs kar sdigs mdzub mdzad pa /
spyan gsum dang ldan zhing khros pa'i tshul can smar smin ag tshom me ltar 'bar ba /
spyi gtsug na rta mgo ljang zhur rta skad phyogs bcur sgrog bzhin pa dang bcas pa /
sku la dur khrod kyi chas brgyad dang sbrul gyis brgyan pa /
zhabs g.yas bskum g.yon brkyang ba'i stabs kyis me dpung 'bar ba'i dbus na bzhugs pa /
gnas gsum rdo rje gsum dang bcas pa'i skur gyur /
bla ma dang dkyil 'khor gyi lha la mos gus mdzad pas de dag gis thugs rje'i 'od zer mu med pas bskul te /
'og min dang bde ba can nas /
khro bo dbang chen byang chub sems dpa'i tshogs dang bcas pa che ba ri rab tsam /
chung ba yungs 'bru tsam dpag tu med pa steng nas char du babs /
'og nas na bun ltar 'khrigs /
phyogs bcu nas kha ba bu yug 'tshubs pa ltar byon te /
khyed rang rnams la thim pa'i mos pa mdzod cig
/ces brjod /
yang 'og min dang bde ba can gyi zhing nas gsung sngags kyi yig 'bru sgra dang bcas pa char babs pa bzhin byon nas khyed rang rnams kyi mgrin pa'i gnas su thim pa'i dmigs pa mdzod cig
/ces brjod la sngar ltar rol mo bya'o //
yang phyi nang gi chos thams cad la mngon par zhen pa dang bral ba'i ngang las rmi lam sgyu ma lta bu rang bzhin med par shes pa'i rtogs pa brtan por skyed la /
blo lhod klod la ma yengs pa'i ngang du cung zad mnyam par 'jog par zhu /
zhes brda sbyar la cung zad mnyam par bzhag
/sku gsung thugs kyi ye shes pa dbab pa de dag brtan par byas pa'i mos pa mdzod /
oM su pra tiSh+Tha badzrA ya swA hA/
zhes brjod rdo rje rgya gram du bzhag
/sngar byin pa'i me tog de nyid dkyil 'khor gyi gtso bo'i dbu'i gtsug tu phul bar mos pa mdzod la 'di'i rjes zlos mdzod /
me tog la sogs ye shes phreng //
sngon tshe ye shes brnyes pa'i lha //
thugs kyis gnang bar dgongs nas kyang //
gang yin de la dbab tu gsol //
oM pra tIts+tsha badzra hoH
me tog de nyid dkyil 'khor gyi gtso bos bzhes te slar ye shes kyi cod pan du byin gyis brlabs nas khyed rang gi spyi gtsug tu bcings par mos shig
/i maM satwa ma hA ba la hrIHbadzra kro ta /
me tog gang du phog kyang gtso bo dbang chen yab yum gyi ye shes kyi rang snang kho na las gud du ma grub pas /
khyed rang gi gsang ba'i mtshan pad+ma dbang chen rol pa rtsal zhes bya ba yin no //
bud med la /
pad+ma dbyings phyug rtsal /
zhes bsgyur /
mig gnyis su oM re re sgoms mdzod /
oM/
phyogs bcu'i sangs rgyas thams cad kyis /
khyed kyi mig 'byed rtsom par mdzad //
ma rig sgrib pa bsal byas nas //
pad+ma'i spyan zung dri ma med //
oM pad+ma tsak+ShuHdz+nyA na pra be sha ya phaT/
mig dar bsal /
gdong g.yogs dang lhan skyes sgrib pa'i mun pa chabs cig tu bsal bas /
rang snang ye shes kyi dkyil 'khor mngon sum du mjal bar mos la dad gus spro ba skyed cig
/rdo rje'i dbyug pas mtshon te /
legs par ltos shig blo gros che //
sngon gyi rgyal ba la sogs pas //
gsang sngags gsungs pa'i dkyil 'khor 'dir //
legs par zhugs te grub pa yin //
me tog gang la phog pa yi //
lha de rigs kyi yi dam yin //
de ltar mjal ba'i dkyil 'khor chen po'i rten gzhal yas khang gi rnam par dag pa'ang 'di lta ste /
gzhal yas gru bzhir 'byung ba ni //
tshad med bzhi rnams dag pa'i rtags //
sgo bzhi dran pa nyer bzhag bzhi //
rnam par dag pa'i rtags yin no //
drwa ba drwa phyed brgyan pa ni //
nyon mongs che chung rnam dag go
/ka ba brgyad kyis dbus brgyan pa //
'phags lam brgyad po rnam dag rtags //
rin chen pha gu la sogs brgyan //
tshul khrims rnam par dag pa'i rtags //
'dod pa'i lha mos brgyan pa ni //
gzugs sgra dri ro rnam dag rtags //
rdo rje ra bas bskor ba ni //
chos kyi 'khor lo bskor ba'i rtags //
ri dwags sha ras brgyan pa ni //
byang chub sems dpas bskor ba'i rtags //
rin chen lnga las grub pa ni //
nyon mongs lnga rnams dag pa dang //
ye shes lnga las grub pa'i rtags //
thod pa'i phreng bas bskor ba ni //
nga dang bdag 'dzin bral ba'i rtags //
brten pa lha'i rnam dag kyang 'di lta ste /
sa chu me rlung gi khams rnam par dag cing tshad med pa bzhi'i sgo nas zhi rgyas dbang drag gi las mdzad pa ni sgo ma chen mo bzhi /
gzugs tshor 'du shes 'du byed kyi phung po dang gti mug nga rgyal 'dod chags phrag dog bzhi gnas su dag cing ye shes rnam pa bzhi'i ngo bo rtsibs bzhir dbang chen rigs bzhi /
shes rab stong pa nyid dang dga' ba bzhi'i ye shes kyi ngo bo sangs rgyas thams cad bskyed pa ni yum pad+ma gar gyi dbang phyug ma /
rnam shes kyi phung po dang nyon mongs pa zhe sdang gnas su dag cing /
chos dbyings ye shes kyi ngo bo gtso bo bcom ldan 'das pad+ma rta mchog dbang gi rgyal po zhes bya ba yin no //
spros pa la dga' na me tog phog pa'i lha'i rigs dang mthun pa'i ming btags shing skabs 'dir khyed kyi lha 'di zhes dmigs su bstan pa sogs spyi ltar bya'o //
de nas lha sgom pa dang sngags bzla bar rjes su gnang ba'i slad du dmigs pa 'di bzhin du mdzod /
slob dpon dbang chen du gsal ba'i thugs ka nas sngags phreng thon /
khyed rang rnams dbang chen du gsal ba'i snying khar 'khod pa'i mos pa mdzod la sngags 'di'i rjes zlos lan gsum mdzod /
hrIHbadzra kro d+ha ha ya grI ba sogs gtso 'khor gyi sngags rnams rjes zlos lan gsum byar gzhug
/zab mo'i dkyil 'khor 'di lta bur zhugs phyin chad bdag don du gsang ba bsrung zhing /
gzhan don du brtul zhugs kyi spyod pa la gnas dgos te /
ji skad du /
gsang sngags gsang zhes bya ba ni //
chos la skyon yod ma yin te //
blo chung theg pa dman la gsang //
zhes gsungs pa ltar snod ma yin pa rnams la lha dang sngags kyi mtshan tsam yang gsang bar bya dgos shing //
rgyud rgyal gsang ba snying po las /
bla med theg par rab nges na //
nyon mongs 'dod lnga kun spyad kyang //
byas la mi sog tshogs 'gyur te //
tshul khrims sdom pa phun sum tshogs //
zhes gsungs pas rim pa gnyis kyi ting nge 'dzin dang ma bral bas 'dod yon lnga la chags sdang blang dor dang bral bar spyod pa rjes su gnang ba ste /
de dag gis phyi nang gi 'jug pa'i chos yan lag dang bcas pa grub pa yin no //
zhugs nas mngon par dbang bskur ba zhu ba'i yon du maN+Dal 'bul bar zhu /
zhes maN+Dal 'bul /
gsol ba 'debs pa 'di'i rjes zlos /
a la la ste dam tshig bskang //
a la la ste dngos grub stsol //
byang chub rdo rjes sangs rgyas la //
mchod chen ji ltar bstsal pa ltar //
bdag kyang drang ba'i don gyi phyir //
nam mkha'i rdo rje deng bdag stsol //
lan gsum /
dbang bskur dngos la bum dbang lus la bskur ba lha yi dbang /
gsang dbang ngag la bskur ba sngags kyi dbang /
shes rab ye shes sems la bskur ba chos kyi dbang //
bzhi pa lus ngag yid gsum la bskur ba bde ba chen po'i dbang dang bzhir yod cing /
de'i dang po la'ang /
ji skad du /
khrag 'thung lha lnga'i bum dbang sbyin //
mthu rtsal bskyed phyir lha dbang bskur //
rjes gnang dur khrod chas brgyad sbyin //
brtan byed gtor ma'i dbang dang bzhi //
zhes pa ltar rnam grangs bzhir yod pa'i dang po bum dbang dngos kyi slad du dmigs pa 'di bzhin du mdzod /
bla ma dang dkyil 'khor gyi gtso bo tha mi dad pas /
khrag 'thung lha dgu zhu ba las byung ba'i byang chub sems kyi chu rgyun gyis gang ba'i bum pa khyed rang rnams kyi spyi bo'i gnas lngar rim par bzhag ste dbang bskur phrin las mdzad par mos shig
/bum pa spyi gtsug tu bzhag la /
sangs rgyas rnams ni thams cad kyi //
rdo rje gsang ba gsum las byung //
rdo rje rigs kyi dbang bskur bas //
dbang bskur dam pa chen po sbyin //
hU~M badzra he ru ka a b+hi Shiny+tsa hU~M/
bum chu 'thor ba phyi ma rnams la 'gre /
zag med bdud rtsi'i chu rgyun spyi bo nas zhugs te lus thams cad gang /
zhe sdang gi dri ma dag
/rnam par shes pa'i phung po gnas gyur /
lha snang gsal zhing brtan par byas /
chu zhabs spyi bor 'khyil pa las chos dbyings ye shes kyi ngo bo badzra he ru ka sngon po rdo rje dril bu 'dzin pas dbu brgyan par gyur /
dpral bar bzhag ste /
sangs rgyas rnams ni thams cad kyi //
'khor lo gsang ba gsum las byung //
'khor lo rigs kyi dbang bskur bas //
dbang bskur dam pa chen po sbyin //
oM bud+d+ha he ru ka a b+hi Shiny+tsa hU~M/
zag med bdud rtsi'i chu rgyun dpral ba nas zhugs te lus thams cad gang /
gti mug gi dri ma dag
/gzugs kyi phung po gnas gyur /
lha snang gsal zhing brtan par byas /
chu zhabs dpral bar 'khyil pa las me long ye shes kyi ngo bo bud+d+ha he ru ka dkar po 'khor lo dang dril bu 'dzin pas dbu brgyan par gyur /
rna ltag g.yas su bzhag ste /
sangs rgyas rnams ni thams cad kyi //
rin chen gsang ba gsum las byung //
rin chen rigs kyi dbang bskur bas //
dbang bskur dam pa chen po sbyin //
swA rat+na he ru ka a b+hi Shiny+tsa hU~M/
zag med bdud rtsi'i chu rgyun rna ltag g.yas nas zhugs te lus thams cad gang /
nga rgyal gyi dri ma dag
/tshor ba'i phung po gnas gyur /
lha snang gsal zhing brtan par byas /
chu zhabs rna ltag g.yas su 'khyil pa las mnyam nyid ye shes kyi ngo bo rat+na he ru ka ser po rin po che dang dril bu 'dzin pas dbu brgyan par gyur /
ltag par bzhag ste /
sangs rgyas rnams ni thams cad kyi //
pad+ma gsang ba gsum las byung //
pad+ma rigs kyi dbang bskur bas //
dbang bskur dam pa chen po sbyin //
oM pad+ma he ru ka a b+hi Shiny+tsa hU~M/
zag med bdud rtsi'i chu rgyun ltag pa nas zhugs te lus thams cad gang /
'dod chags kyi dri ma dag
/'du shes kyi phung po gnas gyur /
lha snang gsal zhing brtan par byas /
chu zhabs ltag par 'khyil ba las so sor rtog pa'i ye shes kyi ngo bo pad+ma he ru ka dmar po pad+ma dang dril bu 'dzin pas dbu brgyan par gyur /
rna ltag g.yon du bzhag ste /
sangs rgyas rnams ni thams cad kyi //
las kyi gsang ba gsum las byung //
las kyi rigs kyi dbang bskur bas //
dbang bskur dam pa chen po sbyin //
hA karma he ru ka a b+hi Shiny+tsa hU~M/
zag med bdud rtsi'i chu rgyun rna ltag g.yon nas zhugs te lus thams cad gang /
phrag dog gi dri ma dag
/'du byed kyi phung po gnas gyur /
lha snang gsal zhing brtan par byas /
chu zhabs rna ltag g.yon du 'khyil pa las bya ba grub pa'i ye shes kyi ngo bo karma he ru ka ljang gu ral gri dang dril bu 'dzin pas dbu brgyan par gyur /
gnyis pa mthu rtsal skyed phyir lha dbang lus la bskur ba'i thog mar bla ma'i sku spyi bor bzhag pas dkyil 'khor kun gyi bdag po rgyal thabs spyi blugs kyi dbang thob pa'i mos pa mdzod /
gu ru'i sku thogs la /
hU~M/
phyogs bcu dus gsum rgyal ba thams cad kyi /
sku gsung thugs kyi rang bzhin rdo rje 'dzin //
mchog dang thun mong dngos grub stsol mdzad pa'i //
sku gsum bdag nyid gu ru'i dbang bskur ro //
oM gu ru pad+ma sid+d+hi a b+hi Shiny+tsa mAM/
bla ma dang yi dam gyi lhas skal ldan skyes bu khyod la bla ma'i dbang bskur pas /
sku gsung thugs yon tan thams cad mngon du gyur pa'i dbang thob par gyur cig
/dkyil 'khor pa so so'i sku las rang 'dra'i sku mar me gcig las gnyis mched kyi tshul du byon /
khyed rang rnams kyi spyi bo nas thim /
lus snang stong lha'i skur byin gyis brlabs shing brtan par byas par mos mdzod /
gtso 'khor gyi tsakli rim par thogs la /
hU~M/
dmar nag gru gsum dbang gi dkyil 'khor nas /
bcom ldan dpal chen pad+ma he ru ka
/yum chen pad+ma gar gyi dbang phyug ma //
yab yum gnyis med rol pa'i dbang bskur ro //
oM badzra kro d+ha ha ya grI ba hu lu hu lu hU~M phaT/
oM ma hA kro tI shwa ri hU~M phaT a b+hi Shiny+tsa mAM/
bla ma dang yi dam gyi lhas skal ldan skyes bu khyod la dpal chen yab yum gyi dbang bskur pas zhe sdang dang 'dod chags rnam par dag nas bde stong zung du 'jug pa dpal chen yab yum gyi dbang thob par gyur cig
/hU~M/
shar phyogs 'khor lo 'bar ba'i rtsibs steng du //
rdo rje dbang chen dkar po khro bo'i sku
/zhal gcig phyag gnyis dur khrod chas brgyad rdzogs //
zhe sdang 'dul phyir me long dbang bskur ro //
oM badzre shwa ra kro ta hU~M phaT a b+hi Shiny+tsa mAM/
bla ma dang yi dam gyi lhas skal ldan skyes bu khyod la rdo rje dbang chen gyi dbang bskur pas zhe sdang rnam par dag nas me long lta bu'i ye shes mngon du gyur te mngon par rdzogs par 'tshang rgya bar gyur cig
/hU~M/
lho phyogs 'khor lo 'bar ba'i rtsibs steng du //
rin chen dbang chen ser nag khro bo'i sku
/zhal gcig phyag gnyis dur khrod chas brgyad rdzogs //
nga rgyal 'dul phyir mnyam nyid dbang bskur ro //
oM rat+ne shwa ra kro ta hU~M phaT a b+hi Shiny+tsa mAM/
bla ma dang yi dam gyi lhas skal ldan skyes bu khyod la rin chen dbang chen gyi dbang bskur pas nga rgyal rnam par dag nas mnyam nyid ye shes mngon du gyur te mngon par rdzogs par 'tshang rgya bar gyur cig
/hU~M/
nub phyogs 'khor lo 'bar ba'i rtsibs steng du //
pad+ma dbang chen dmar smug khro bo'i sku
/zhal gcig phyag gnyis dur khrod chas brgyad rdzogs //
'dod chags 'joms phyir sor rtog dbang bskur ro //
oM pad+me shwa ra kro ta hU~M phaT a b+hi Shiny+tsa mAM/
bla ma dang yi dam gyi lhas skal ldan skyes bu khyod la pad+ma dbang chen gyi dbang bskur pas 'dod chags rnam par dag nas so sor rtog pa'i ye shes mngon du gyur te mngon par rdzogs par 'tshang rgya bar gyur cig
/hU~M/
byang phyogs 'khor lo 'bar ba'i rtsibs steng du //
phrin las dbang chen ljang nag khro bo'i sku
/zhal gcig phyag gnyis dur khrod chas brgyad rdzogs //
phrag dog 'joms phyir bya grub dbang bskur ro //
oM karme shwa ra kro ta hU~M phaT a b+hi Shiny+tsa mAM/
bla ma dang yi dam gyi lhas skal ldan skyes bu khyod la phrin las dbang chen gyi dbang bskur pas phrag dog rnam par dag nas bya grub ye shes mngon du gyur te mngon par rdzogs par 'tshang rgya bar gyur cig
/hU~M/
shar phyogs dung gi sgo khyud nas //
sgo ma dkar mo lcags kyu 'dzin //
rkyen dang bar chad zhi ba'i lha //
byams pa chen po'i dbang bskur ro //
oM badzra aM ku sha dzaHa b+hi Shiny+tsa mAM/
bla ma dang yi dam gyi lhas skal ldan skyes bu khyod la sgo ma lcags kyu ma'i dbang bskur pas byams pa tshad med pa mngon du gyur nas rkyen dang bar chad thams cad zhi ba'i dbang thob par gyur cig
/hU~M/
lho phyogs gser gyi sgo khyud nas //
sgo ma ser mo zhags pa 'dzin //
tshe dang bsod nams rgyas pa'i lha //
snying rje chen po'i dbang bskur ro //
oM badzra pA sha hU~M a b+hi Shiny+tsa mAM/
bla ma dang yi dam gyi lhas skal ldan skyes bu khyod la sgo ma zhags pa ma'i dbang bskur pas snying rje tshad med pa mngon du gyur nas tshe dang bsod nams thams cad rgyas pa'i dbang thob par gyur cig
/hU~M/
nub phyogs zangs kyi sgo khyud nas //
sgo ma dmar mo lcags sgrog 'dzin //
thams cad dbang du sdud pa'i lha //
dga' ba chen po'i dbang bskur ro //
oM badzra s+pho Ta baM a b+hi Shiny+tsa mAM/
bla ma dang yi dam gyi lhas skal ldan skyes bu khyod la sgo ma lcags sgrog ma'i dbang bskur pas dga' ba tshad med pa mngon du gyur nas snang srid thams cad dbang du 'dus pa'i dbang thob par gyur cig
/hU~M/
byang phyogs g.yu yi sgo khyud nas //
sgo ma ljang gu dril bu 'dzin //
dgra bgegs dbyings su sgrol ba'i lha //
btang snyoms chen po'i dbang bskur ro //
oM badzra g+hAN+De hoHa b+hi Shiny+tsa mAM/
bla ma dang yi dam gyi lhas skal ldan skyes bu khyod la sgo ma dril bu ma'i dbang bskur pas btang snyoms tshad med pa mngon du gyur nas dgra bgegs thams cad dbyings su sgrol ba'i dbang thob par gyur cig
/gsum pa rjes gnang dur khrod kyi chas chen brgyad bla mas rim bzhin gnang ba /
khyed rang rnams dbang chen du gsal ba'i sku la bsnams shing mnga' gsol bar mos shig
/he ru ka yi gnas bcu dang //
dur khrod chen po'i gnas brgyad nas //
pho nya kun dang mnyam pa'i phyir //
thal chen tshom bus brgyan pa yang //
'di yang rtags kyi phyag rgya 'o //
'di yang sngon gyi tha tshig go
/'di yang dur khrod chen po'i dbang //
a la la ste bzhes su gsol //
thal chen tshom bus slob ma'i dpral bar kha T+wAM ga'i dbyibs bri /
he ru ka yi gnas bcu dang //
dur khrod chen po'i gnas brgyad nas //
ma mo kun dang mnyam pa'i phyir //
rak+ta'i thig les brgyan pa yang //
'di yang rtags kyi phyag rgya 'o //
'di yang sngon gyi tha tshig go
/'di yang dur khrod chen po'i dbang //
a la la ste bzhes su gsol //
slob ma'i mkhur tshos g.yas g.yon gnyis dang sna rtse gsum la rak+ta'i thig le thod tshal gyi dbyibs su bri /
he ru ka yi gnas bcu dang //
dur khrod chen po'i gnas brgyad nas //
ging chen kun dang mnyam pa'i phyir //
zhag gi zo ris brgyan pa yang //
'di yang rtags kyi phyag rgya 'o //
'di yang sngon gyi tha tshig go
/'di yang dur khrod chen po'i dbang //
a la la ste bzhes su gsol //
slob ma'i snying khar zhag gi zo ris rdo rje rtse lnga pa'i dbyibs su bri /
bgo ba'i gos gsum bkon pa'i tshul byas la /
zhing lpags sku la gsol ba dur khrod rgyan //
g.yang gzhi tshe 'u sug sdom sku la bcings //
'khor ba ma spangs gnas su dag pa yis //
dur khrod tshogs kyi bdag po yin pa'i phyir //
zhing chen g.yang gzhis khyed la dbang bskur bas //
zhing rlon thabs la mkhas pa 'di nyid kyis //
'khor ba'i gnas las thar ba'i dbang thob shog
/oM na ra wasatra a b+hi Shiny+tsa hU~M/
glang chen ko rlon brjid du che ba yis //
gti mug ma spangs gnas su dag pa'i rgyan //
na bza' rgyan gyis sku la mnga' gsol zhing //
thabs kyi ko rlon rgyan gyi dam pa yis //
gang la dmigs pa'i dbang chen 'di bskur bas //
stobs kyi rgyal po'i dbang mchog thob par shog
/oM ma hA ti ra wasatra a b+hi Shiny+tsa hU~M/
zhe sdang drag po stag gi sham thabs 'di //
stag lpags sham thabs dpa' bar ldan pa yin //
sug pa 'dems bsnol phyi nang gsang bar bcings //
phrag dog 'joms pa stag lpags dbang bskur bas //
zhe sdang gnas 'joms phrag dog kun rgyal ba'i //
dbang mchog dam pa gnas 'dir thob par shog
/oM byA g+h+ri wasatra a b+hi Shiny+tsa hU~M/
thod sbrul bcings pa'i tshul byas te /
dung chen khong seng dbang po lnga dang ldan //
sku gsum tshul 'chang skam rlon rid pa'i tshul //
'khor ba gnas su sdud pa phreng ba'i rgyan /
khams gsum thogs med phreng ba'i dbang bskur bas //
sku gsung thugs kyi dbang mchog thob par shog
/oM ban+d+ha ka pA la d+ha sha a b+hi Shiny+tsa hU~M/
thod sbrul gnyen lcugs 'jigs byed rgyan du che //
sbrul nag stong gis brgyan pa'i rngam brjid can //
sku la mchod phyir sku yi rgyan du 'khyil //
dug lnga ma spangs dbang gi thabs su bstan //
mnyen lcugs 'khril ldem zhe sdang drag po 'joms //
rdzu 'phrul shugs kyis klu brgyad dbang du sdud //
zhe sdang 'dul ba'i dbang phyug yin pa'i phyir //
sbrul nag chun pos khyod la dbang bskur bas //
zhe sdang drag po 'bar ba gnas dag nas //
thabs mkhas rgyal po mnyes pa'i dbang thob shog
/oM nA ga rA dza mA laM a b+hi Shiny+tsa hU~M/
de ltar dpal gyi chas su zhugs pa la dgos pa gsum yod de /
bgegs zil gyis gnon cing tshar gcod pa dang /
ma mo mkha' 'gros jo bo ltar ngo shes pa dang /
bdud dang srin po la sogs pa zil gyis non cing bar du gcod mi nus la /
mdor na tha mal gyi rtog pa brtul nas khrag 'thung rigs lnga'i nga rgyal la zhugs shing /
dbang chen gyi khyer so gsum bsgom pa la dbang ba yin no //
bzhi pa byin rlabs brtan byed gtor ma'i dbang bskur zhu ba'i don du gsol ba gdab pa 'di'i rjes zlos mdzod /
khro rgyal rngam chen rta mchog dpal //
dpal gyi sku gsung thugs mchog las //
mchog gi dngos grub ye shes dbyig
/dus 'dir rnal 'byor bdag la stsol //
lan gsum /
gtor ma la shes pa drug ldan du gsungs pa las da lta'i skabs 'dir rnam pa gtor ma la ngo bo lha dang byin rlabs su shes dgos pas /
snod dbang drag rol pa'i gzhal yas khang mtshan nyid yongs su rdzogs pa'i nang du bcud khrag 'thung lha dgu sprul pa dang bcas pa mngon sum bzhin du gsal bar mos mdzod /
b+h+rU~M bi shwa bi shud+d+he dz+nyA na tsakra maN+Da la b+h+rU~M/
hrIHbadzra kro d+ha ha ya grI ba hu lu hu lu hU~M phaT/
oM ma hA kro d+hI shwa ri hU~M phaT/
oM badzre shwa ra kro d+ha hU~M phaT/
oM rat+ne shwa ra kro d+ha hU~M phaT/
oM pad+me shwa ra kro d+ha hU~M phaT/
oM karme shwa ra kro d+ha hU~M phaT/
oM badzra aM ku sha dzaH
oM badzra pA sha hU~M/
oM badzra s+pho Ta baM/
oM badzra g+haN+De hoH
dpal gyi gtor ma rta mgrin dbang chen rten dang brten par bcas pa de nyid khyed rang rnams kyi spyi bor bzhag ste dbang bskur ba'i mos pa mdzod /
rmad du byung ba dpal gyi gtor ma 'di //
dbang chen lha tshogs thugs dam bskang ba dang //
mkha' 'gro chos skyong dam can mchod pa'i phyir //
skal ldan slob ma rigs kyi bu khyod la //
rmad byung mchod pa'i gtor mas dbang bskur bas //
dam can 'du zhing mthu rtsal che bar shog
/ma hA ba liM ta hU~M khA hi a b+hi Shiny+tsa hU~M/
lha tshogs gzhal yas khang dang bcas pa khyed rang rnams lhar gsal ba'i spyi gtsug tshangs pa'i bu ga nas zhugs /
rang rang gi snying pad+ma 'dab brgyad kyi rnam par dmar krong nge yod pa'i dbus su byon /
lus thams cad 'od dmar pos khengs mthu dang nus pa phun sum tshogs pa dang ldan par gyur /
slar yang snying ga'i lha dgu po 'od kyi rnam par zhu ste me long la has btab pa ltar 'dus te snying ga'i ye shes sems dpa' hrIHdmar po re yod pa la thim /
de'i mthar gtso bo'i sngags phreng lu gu rgyud kyis gtams te bskal pa dus mtha'i mes kyang mi tshugs pa'i mos pa mdzod cig
/byas la gtso sngags brjod do //
de ltar ras bris kyi dkyil 'khor du bum pa'i dbang thob /
lus kyi dri ma dag nas bskyed pa'i rim pa bsgom pa la dbang /
sa kun tu 'od dang stug po bkod /
bde ba dga' ba'i ye shes /
lta ba snang stong dbyer med /
'bras bu sprul sku thob pa'i rten 'brel bsgrigs pa yin no //
gnyis pa gsang dbang ngag la bskur ba sngags dbang zhu ba'i yon du dmigs te maN+Dal 'bul /
gsol ba 'debs pa 'di'i rjes zlos /
byang chub rdo rjes sogs lan gsum /
rdo rje slob dpon pad+ma dbang chen du gsal ba'i pang du yum pad+ma gar gyi dbang phyug ma gnas pa /
hU~M paM/
yab kyi gsang ba'i gnas mi dmigs pa las /
hU~M las rdo rje rtse lnga pa lte ba la hU~M gis mtshan pa /
hU~M badzra /
yum gyi mkha' mi dmigs pa las paM las pad+ma dmar mo 'dab ma brgyad pa ze'u 'bru la AHsa mtshan pa /
e aM/
a nu rA go\u0f85 haM/
a nu rA ga yA mi /
bo d+hi tsit+ta sid+d+hi ku ru hU~M/
yab yum snyoms par zhugs pa'i bde ba'i sgras /
phyogs bcu'i de bzhin gshegs pa thams cad spyan drangs /
yab kyi zhal du zhugs /
thugs kar rjes su chags pa'i mes 'od du zhu /
sku'i dbyibs brgyud /
rdo rje'i lam nas yum gyi mkhar babs pa'i byang chub kyi sems dkar po khyed rang rnams kyi lce thog tu sbyin pa'i mos pa mdzod /
thod pa'i bdud rtsi lce thog sbyin la /
gsang ba thabs dang shes rab las //
pad+ma nor bu mnyam sbyor bas //
dgyes pa chen po'i bde chen dang //
byang chub sems kyi dbang bskur ro //
pad+ma su kha bo d+hi tsit+ta a b+hi Shiny+tsa hU~M/
de ltar lus kyi dkyil 'khor du gsang ba'i dbang bskur pas ngag gi dri ma dag cing /
lam gtum mo bsgom pa la dbang /
sa pad+ma can /
bde ba mchog dga'i ye shes /
lta ba gsal stong dbyer med /
'bras bu longs sku thob pa'i rten 'brel bsgrigs pa yin no //
gsum pa shes rab ye shes sems la bskur ba'i dbang zhu ba'i yon du dmigs te maN+Dal 'bul /
gsol ba 'debs pa 'di'i rjes zlos /
byang chub rdo rjes sogs gsum /
rig ma'i gzugs brnyan nam /
dril bu lag tu gtad la /
bla mas phyag rgya mtshan nyid dang ldan pa rgyan gyis brgyan pa gcig khyed rang rnams kyi lag par gtad pa'i mos pa mdzod /
gzungs ma 'di ni yid 'ong ma //
bsten byar rgyal ba rnams kyis gsungs /
khro mo yum du dran byas nas //
'khor lo rim pa'i bde ba myongs //
zhes byin pa des khyed rang rnams la dri ba byas pa'i mos pa mdzod /
sha chen bshang gci sogs dang ni //
btsog za la sogs pad+mar 'o //
bu khyod spro na phyag rgya yi //
dngos grub dam pa bdag las 'byung //
de ltar dris pa la khyed rang rnams kyis lan btab pa'i mos pas zlos mdzod /
gsang sngags dngos grub mnyam med pa //
shes rab thabs kyi sbyor las byung //
ji ltar cho ga bzhin gsungs pa //
thams cad spro 'o lha mo che //
zhes lan btab pas pang du byon pa'i mos pa mdzod /
de nas khyed rang rnams bcom ldan 'das pad+ma dbang chen dang /
yum pad+ma gar gyi dbang phyug mar gsal ba la /
hU~M paM/
yab kyi gsang ba'i gnas mi dmigs pa las hU~M las rdo rje rtse lnga pa lte ba la hU~M gis mtshan pa /
hU~M badzra /
yum gyi mkha' mi dmigs pa las paM las pad+ma dmar po 'dab ma brgyad pa ze'u 'bru la AHsa mtshan pa /
thabs 'di la brten nas bde ba chen po'i ye shes mngon du bya'o snyam pas bsrubs pa dang srub pa'i sbyor bas mas brtan gyi dga' ba bzhi nyams su myong zhing /
rlung 'dzag med du 'ching bas slar yas brtan gyi dga' ba bzhi'i mthar thug lhan skyes kyi bde chen 'gyur ba med pa mngon du byas par mos mdzod /
de ltar b+ha ga'i dkyil 'khor du shes rab ye shes kyi dbang bskur pas yid kyi dri ma dag nas /
lam pho nya'i rnal 'byor bsgom pa la dbang /
sa rdo rje 'dzin pa /
bde ba dga' bral gyi ye shes /
lta ba bde stong dbyer med /
'bras bu chos sku thob pa'i rten 'brel bsgrigs pa yin no //
dbang bzhi pa sgo gsum mtha' dag la bskur ba zhu ba'i yon du maN+Dal /
gsol ba 'debs pa 'di'i rjes zlos /
byang chub rdo rjes sogs gsum /
me long dri ma med pa bstan la /
mu tig dkar dang tsan+dan smug
/nam mkha'i khams su 'dres pa las /
rtog med mnyam nyid chos kyi sku
/gzung du med pa 'ja' tshon 'dra //
med pa ma yin snying po'i don //
yod med gnyis kyi mtha' las 'das //
rdzogs pa chen po'i man ngag yin //
zhes gsungs pa'i don sngar yum gyi mkha' dbyings stong pa chen por bde ba'i khams dkar dmar gcig tu 'dres pa la brten nas blo 'das rtog med brjod bral gyi don nyams su myong ba de mtshon byed dpe'i ye shes bya ba yin la /
de'ang me long nang du shar ba'i gzugs brnyan 'di la brtags na phyi nang gang du'ang ma grub /
snang ba'i phyir med pa ma yin btsal na gang na'ang med pas rten cing 'brel bar 'byung ba mtha' thams cad dang bral ba bzhin du /
mtshon bya don gyi ye shes rang rig 'od gsal rang byung mtha' bral klong yangs chen po nyid kyang brda dang dpe yis mtshon nas rang ngo shes par byas la ka dag gi ngang du mnyam par 'jog par zhu /
zhes ngo sprad /
de ltar snang srid rdzogs pa chen po'i dkyil 'khor du bzhi pa tshig gi dbang bskur pas ye shes kyi dri ma dag nas /
lam rdzogs pa chen po bsgom pa la dbang /
sa ye shes bla ma /
bde ba lhan skyes kyi ye shes /
lta ba rig stong dbyer med /
'bras bu ngo bo nyid kyi sku thob pa'i rten 'brel bsgrigs pa yin no //
zhes rtogs pa brjod /
dbang 'di gsum gyi dngos bzhi song mtshams rtogs pa ma brjod pa'i gong du gtso sngags brjod cing gtor ma mgrin pa snying ga lte bar bzhag pa'i phyag len 'dug pa /
gtor dbang khol 'don du byed na las dbang bzhi yongs rdzogs kyi skabs 'dir dgos par ma mngon kyang gong ma'i phyag len yin pas spro na de ltar bya chog go
/gnyis pa zhar byung rdzong chung tshe dbang bskur na /
rgyas par tshar chen chos kyi rgyal po'i yig cha ltar lag tu blang bar bya zhing /
cung zad bsdu na /
dbang chen yang gsang khros pa'i zab bcud 'chi med tshe'i dbang bskur zhu ba'i yon du maN+Dal 'bul 'tshal /
slob dpon yang gsang khros par gsal ba'i thugs ka nas ye shes kyi khro bo mtshon cha thogs shing sngags kyi sgra sgrog pa /
me dpung 'bar zhing 'khrugs pa dpag tu med pas /
khyed rang rnams la tshe'i dbang bskur ba la bar du gcod pa'i bgegs dang log par 'dren pa thams cad rgyang ring du bskrad cing tshar bcad pa'i mos pa mdzod /
oM raM kro d+ha sogs mtshams sngags brjod la rol mo sgrog
/yungs thun sogs kyis bgegs bskrad /
tshe rten lhar bskyed pa la 'dun pa 'di bzhin du mdzod /
mdun gyi tshe rten tshe bum dang bcas pa 'od gsal gyi snang ba las grub pa'i rin po che'i khri'i steng du /
paM pad+ma maN+Da la /
ma sUr+Ya maN+Da la sogs gong gi tshe rten sgrub pa'i skabs ltar /
bdud rtsi'i mchod pa song nas tshe 'gugs kyi dmigs pa'i skabs /
rang dbang med par bsdus nas mdun gyi tshe rten rnams dang /
khyed rang rnams kyi snying gar nyi zla'i ga'u kha sbyor gyi dbus na tshe'i rten 'od dkar po mtheb sor gyi tshad tsam dkar la 'tsher ba'i dbus na /
rnam par shes pa'i ngo bo yi ge nr-i ljang gu snum la 'dril ba dwangs shing gsal ba zhig yod pa la thim par mos shig
/ces byas la /
bcom ldan mgon po sogs brjod pa dang /
de 'phros 'gugs dmigs kyi gsham du'ang /
mdun gyi tshe rten rnams dang khyed rang rnams kyi snying ga'i tshe rten la thim par mos /
zhes sbyar /
bden stobs kyis 'gugs pa'i rjes su /
de ltar 'khor 'das kyi tshe bcud bsdus nas tshe bcing ba'i slad du /
khyed rang rnams kyi snying ga'i nyi zla'i ga'u'i steng 'og gnyis su rdo rje rgya gram re res rgyas gdab pa'i rwa rnams kyang rdo rje lu gu rgyud kyi thag pas bsdams par mos shig
/slar yang slob dpon gyi thugs ka nas 'od zer 'phros sogs nas tshigs bcad sngags bzla ba'i bar byas la /
lha dang bla ma tha dad med pa la dad mos drag pos gsol ba 'debs pa 'di'i rjes zlos /
de bzhin gshegs pa thams cad kyis byin gyis rlobs shig
/bdag la 'chi ba med pa tshe yi dngos grub bstsal du gsol /
lan gsum /
'khor 'das kyi tshe bcud thams cad tshe'i rten la thim /
de nyid bum pa'i lha la thim /
bum pa'i lha 'od du zhu nas bum nang gi snying po lnga la thim /
de rnams zhu ba las dpa' bo 'bru lngar gyur pa ni /
AMHdmar po /
hU~M sngon po /
swA ser po /
oM dkar po /
hA ljang gu rnams rigs lnga dang ye shes lnga'i ngo bor gyur /
de las de 'dra ba'i yig 'bru lnga po mar me gcig las gnyis mched kyi rnam par mched nas /
khyed rang rnams pa'i spyi gtsug la sogs pa mgo bo'i gnas lngar thim pa'i mos pa mdzod /
tshe bum dang tshe 'brang lhan cig slob ma'i mgo bo'i gnas lngar bzhag la /
hU~M/
yi ge 'bru lnga ye shes lnga //
sangs rgyas lnga ni tshe yi bdag
/'bru lnga rigs lnga'i rang bzhin te //
sangs rgyas lnga yi dbang thob shog
/oM pad+ma a b+hi Shiny+tsa AMH
badzra a b+hi Shiny+tsa hU~M/
rat+na a b+hi Shiny+tsa trAM/
bud+d+ha a b+hi Shiny+tsa oM/
karma a b+hi Shiny+tsa hAH
hoH
tshe dbang du gyur cig
/dbang dngos grub tu gyur cig
/'chi med kyi bdud rtsir gyur cig
/skye med kyi ye shes su gyur cig
/bdud las rgyal bar gyur cig
/mi shigs pa'i rdo rjer gyur cig
/mi 'gyur ba'i g.yung drung du gyur cig
/mi nub pa'i rgyal mtshan du gyur cig
/ces brjod /
snying ga'i nyi zla'i ga'u'i rdo rje lu gu rgyud grol nas /
nyi zla'i ga'u kha bye ba'i nang du zhugs /
yi ge 'bru lnga las 'chi med bdud rtsi'i rgyun 'bab bzhin pa tshe dang rnam shes kyi rten la thim pas /
de nyid 'od dang 'od zer gyi rang bzhin du gsal bas dus ma yin par 'chi ba'i 'jigs pa skad cig de nyid la dag
/'chi med tshe'i dbang bskur ba thob pa'i mos pa mdzod /
de nas tshe sba ba ni tshe 'gugs kyi mda' dar de'i ltong la dar dkris pa slob ma'i snying gar bzhag cing /
snying kha nas 'od zer 'phros snod bcud brtan g.yo thams cad la phog pas 'od du zhu nas khyed rang rnams la thim /
de nyi zla'i ga'u kha sbyor la thim /
de tshe'i rten 'od dkar po la thim /
de rnam par shes pa'i rten nr-i yig la thim /
de nyid a dkar po 'od kyi rang bzhin du gyur /
de yang nam mkha' la 'ja' yal ba ltar chos nyid kyi ngang du thim par bsam la yun ring du mnyam par zhog mdzod /
cis kyang mi tshugs mi shigs pa'i //
stong pa'i go cha bla na med //
chos kyi dbyings su tshe sbas pas //
sangs rgyas kyis kyang mi gzigs so //
zhes brjod /
de nas tshe brtan par bya ba ni /
'od gsal gyi ngang las khyed rang rnams sngar ltar tshe dpag med du gsal ba'i spyi bor oM dkar po //
mgrin par AHdmar po /
thugs kar hU~M sngon po rnams kyi rgyas btab pas /
sangs rgyas thams cad kyi byin rlabs zhugs /
tshe'i dngos grub brtan pa'i mos pa mdzod /
oM sarba ta thA ga ta kA ya wA ka tsit+ta badzra swa b+hA wa At+ma ko\u0f85 haM/
zhes brjod /
de nang nas tshe spel ba ni /
mdun gyi nam mkha'i gnas na bla ma dang tha mi dad pa'i mgon po tshe dang ye shes dpag tu med pa la /
brgyud pa'i bla ma sangs rgyas byang sems dpa' bo dang rnal 'byor ma tshe'i lha dang drang srong gi tshogs bsam gyis mi khyab pa bzhugs pa rnams dang /
gzhan yang nub phyogs bde ba can gyi zhing khams nas mgon po tshe dpag tu med pa 'khor bcas /
pad+ma dbang gi zhing khams nas khro rgyal pad+ma dbang chen gyi dkyil 'khor gyi lha tshogs /
lho nub rnga yab dpal ri'i gnas nas slob dpon chen po pad+ma 'byung gnas 'chi med tshe'i lha mo tsan+d+ha lI la sogs pa dpa' bo mkha' 'gros bskor ba /
gzhan yang rtsa brgyud kyi bla ma thams cad phyogs bcu'i zhing khams nas /
sprin gyi phung po 'thibs pa'am /
bya'i khyu chen po 'phur ba bzhin du mdun gyi nam mkha'i gnas su byon nas de dag gis shis brjod dang dzapa? dbyangs kyi sgra 'brug ltar sgrog cing /
me tog dang 'chi med bdud rtsi'i chu rgyun gyi char chen po 'beb par bsgom mdzod /
ces brjod la /
oM AHhU~M/
'dir 'tshogs skal ldan rdo rje'i bu //
snying gi ze'u 'bru dad pas phyes //
mig gi pad+mo mkha' dbyings ltos //
yid la bde chen dga' ba skyongs //
mdun phyogs dag pa'i mkha' dbyings nas //
rje btsun bla ma tshe dpag med //
'chi med rig 'dzin bye bas bskor //
lha dang mkha' 'gro srung mar bcas //
byin rlabs thugs rje'i sprin phung gtibs //
dzapa? dbyangs rdo rje'i 'brug stong ldir //
'chi med bdud rtsi'i char rgyun 'beb //
tshe yi dngos grub bkra shis stsol //
bde ldan yangs pa'i zhing khams nas //
'chi med rgyal ba tshe dpag med //
tshe yi lha dang lha mos bskor //
gnas 'dir byon la bkra shis stsol //
pad+ma dbang gi pho brang nas /
khro rgyal pad+ma he ru ka
/tshe yi khro bo khro mos bskor //
gnas 'dir byon la bkra shis stsol //
rnga yab dpal ri'i rtse mo nas //
rig 'dzin pad+ma 'byung gnas de //
tshe yi rig 'dzin mkha' 'gros bskor //
gnas 'dir byon la bkra shis stsol //
rgya bod phyogs bcu'i gnas chen nas //
tshe yi brgyud ldan bla ma la //
mched lcam dag pa'i 'khor gyis bskor //
gnas 'dir byon la bkra shis stsol //
zhes brjod cing sho lo ka re'i mtshams su oM puN+ye puN+ye ma hA puN+ye a pa ri mi ta A yuHpuN+ye dz+nyA na saM b+hA ro pa tsi te swA hAH
zhes dang /
oM badzra A yu She hU~M AH
oM A yur dz+nyA na sid+d+hi b+h+rU~M/
zhes brjod la dril bu gsil zhing me tog 'thor /
de nas slob ma rnams lag pa bsnol ba'i g.yas su tshe 'brang dang g.yon du tshe bum bzhag la /
lag gnyis pad dkar bzhad pa'i rtser //
'chi med dngos grub tshe yi rdzas //
longs shig skal ldan slob bu rnams //
lo brgya 'tsho ba'i bkra shis shog
/de bzhin du /
tshe'i ril bu byin la /
dpal gyi zas mchog ril bu 'di //
'khor 'das tshe bcud bsdus pa'i sman //
zos pas 'chi bdag bdud bcom nas //
tshe yi dngos grub bkra shis stsol //
dzapa? bya /
tshe chang byin la /
snying po lnga ldan rigs lnga'i bcud //
ye shes lnga ldan bdud rtsi'i rgyun //
myangs pas rdo rje'i lus khengs nas //
tshe yi dngos grub bkra shis stsol //
ces dang dzapa? bzla /
de nas tshe bsrung ba ni /
khyed rang rnams kyi snying khar tshe'i rten yod pa'i rtsa sgo smin mtshams su zla gam dmar po me 'bar ba'i klong dkyil du /
dpal rta mgrin sku mdog dmar po zhal gcig phyag gnyis pa g.yas tsan+dan gyi be con dang /
g.yon sdigs mdzub mdzad pa /
dbu gtsug na rta mgo ljang gu 'tsher ba /
khro bo'i nyams thams cad rdzogs pa /
dur khrod kyi chas thams cad kyis brgyan pa /
zhabs gyad kyi dor thabs can gcig bzhugs pas tshe'i bar chad thams cad srung ba'i mos pa mdzod /
a wa d+hU ti'i sgo 'phar na //
zla gam dmar po'i klong dkyil du //
tshe yi sgo srung rta mgrin dbang //
bar chad bdud 'joms bkra shis shog
/dzapa? dang bcas pa brjod ci+ing /
sin+d+hu ras smin mtshams su thig le bya'o //
gsum pa bka' gtad ni /
slob ma spyi la tshe dbang tsam gyis chog cing /
thun mong ma yin pa chos 'di nyid nyams len du byed pa sogs la bka' srung gi bka' gtad dgos pa byung na /
gong gi rjes 'brel du /
dpal chen pad+ma dbang gi bka' sdod ging lnga gza' gdong rnams kyi rjes gnang zhu ba'i yon du dmigs te maN+Dal 'bul 'tshal /
gsol ba 'debs pa 'di'i rjes zlos /
bla ma dbang chen he ru ka'i //
zhabs la spyi bo gus pas 'dud //
bcom ldan pad+ma dbang chen gyi //
bka' nyan bka' bsgo'i rjes gnang stsol //
lan gsum /
rgyud dag par bya ba'i slad du mdun gyi nam mkhar bla ma dang pad+ma dbang chen gyi dkyil 'khor la /
sangs rgyas byang sems dpa' bo mkha' 'gro'i tshogs kyis bskor ba'i spyan sngar sdig pa bshags pa la sogs pa yan lag bdun pa bgyi'o snyam pa mdzad nas 'di'i rjes zlos /
dkon mchog gsum la skyabs su mchi //
sogs lan gsum /
de nas rjes gnang gi gzhi 'god pa'i slad du dmigs pa 'di bzhin du mdzod /
slob dpon pad+ma dbang chen du gsal ba'i thugs ka'i hrIHyig las 'od zer 'phros pas dkyil 'khor gyi phyi rim nas ging lnga gza' gdong spyan drangs te khyed rang rnams kyi g.yon phyogs su bka' sdod kyi tshul du 'khod pa ni /
dbus su dbang chen thugs kyi sprul pa srog bdag 'od kyi rgyal po /
'od kyi mi bo che dkar po zhal gcig phyag gnyis pa sogs las byang gi gtor chog ltar las /
shar du tshangs pa\u0f8e
lhor dam can\u0f8e
nub tu bdud po\u0f8e
byang du srog bdag\u0f8e
ces sbyar la sa bon las bskyed pa'i tshig dor te /
nying sprul bsam gyis mi khyab pas bskor ba ste ging chen sde lnga dang /
rgya mtsho chen po rba klong 'khrugs pa'i dbus sogs nas /
cha lang rdeb pa lta bu'i klong dkyil du /
khro rgyal pad+ma he ru ka'i thugs kyi sprul pa sogs nas /
rang gi thugs ka'i sa bon gyi 'od zer gyis /
pad+ma dbang gi zhing khams nas srog bdag 'od kyi rgyal po sogs nas /
yam shud dmar po /
lho nub mtshams kyi srin yul lang ka pu ri'i grong khyer nas dregs pa gza' gdong lcam dral lha srin sde brgyad kyi 'khor dang bcas pa e h+ye hi badzra sa mA dzaHsa spyan drang /
dzaHhU~M baM hoH
dam tshig pa la gnyis su med par thim /
rA tsa tri hri shu rA hu la sa pa ri bA ra badzra sa ma ya satwaM/
zhes pas dam la bzhag
/gtor chog ltar so so'i sngags bsngos lan gsum gsum bya /
dbang drag dkyil 'khor phyi yi bka' sdod ni //
srog la dbang sgyur ging chen lnga rnams dang //
phyogs bzhi bar snang nam mkha'i klong yangs nas //
dam can bka' sdod gza' gdong lcam dral rnams //
las su sangs rgyas bstan pa srung mdzad cing //
zas su dgra bo'i sha khrag tshogs rnams za //
dam nyams dgra bgegs rtsad nas gcod mdzad pa'i //
dregs pa mthu rtsal can la phyag 'tshal bstod //
phyi nang gsang ba'i mchod pa 'di bzhes la //
rmad byung rol pa'i dngos grub bstsal du gsol //
ging lnga gza' gdong 'khor dang bcas pa khyed rnams kyis rdo rje slob ma 'di rnams kyi 'gal rkyen bar chad mi mthun pa'i phyogs thams cad zhi ba dang /
bsam pa'i don thams cad chos dang mthun pa'i sgo nas yid bzhin du 'grub pa'i phrin las mdzod cig
/de ltar rjes gnang gi gzhi lus bsgrubs nas rjes gnang dngos la thog mar gsol ba 'debs pa 'di'i rjes zlos lan gsum mdzod /
mgon po bdag gis bzung lags kyis //
bdag la 'go bar mdzad du gsol //
de ltar gsol ba btab nas dmigs pa 'di bzhin du mdzod /
slob dpon gyi thugs ka nas 'od zer 'phros khyed rang rnams kyi g.yon phyogs na bzhugs pa'i ging lnga gza' gdong la phog pas thugs rgyud bskul bas /
de rnams kyi sku las sku dang /
mgrin pa nas sngags dang /
thugs ka nas ral gri la sogs pa phyag mtshan gyi tshogs dpag tu med pa byon te sku dang sngags rnams ngo bo dang /
phyag mtshan 'od du zhu nas khyed rang rnams la thim pa'i mos pa mdzod /
ces brjod /
bka' bsgo ba ni dpal gtor spyi bor bzhag
/ging lnga gza' gdong gi gtor ma lag tu gtad la /
khyed rang rnams kyi steng gi nam mkhar brgyud pa'i bla ma yi dam dkyil 'khor gyi lha tshogs sprin 'thibs par bzhugs te byin gyis brlabs shing bka' bsgos pas /
ging lnga gza' gdong 'khor dang bcas pas sdongs grogs mdzad pa'i bka' sdod du zhal gyis bzhes par mos shig
/hrIHbadzra kro d+ha sogs gtso bo yab yum gyi sngags dang /
oM ha ya grI ba hrIHdbang /
pad+ma b+han+d+ha hrIHdbang /
ba mo ban+d+ha hrIHdbang /
tsakra a si hrIHdbang /
pA shaM ku ru hrIHdzaH
rA dza srog la hrIH
a shug+ma tri srog la dzaH
tri dun dun badzra pa sha tri /
shu la grI ba tsa ma a shug tri tri liM dzaH
a mu ka tsit+ta rbad b+h+yoH
hrIHraM pA shaM ku ru /
pad+ma ban+d+ha /
ba mo d+ha ya /
tsan+d+ha rak+ka
/pad+mAn+ta kr-ita dz+wa la raM/
ma ma sha ri /
trag rak+sha /
rak+ta rngubs /
dz+wa la raM/
rA hu la si se /
badzra yak+sha dz+wa la raM/
ma ma rak+ta /
dz+wa mu kha yA ya b+h+yoH
tsa ra yak+sha dz+wa la raM/
badzra shad shad /
dgra bgegs srog la rbad b+h+yoH
chos sku snang ba mtha' yas /
longs sku pad+ma dbang chen /
sprul sku pad+ma 'byung gnas /
lo chen bai ro tsa na /
mnga' bdag khri srong lde'u btsan /
gter ston rkyang po grags pa dbang phyug
/sum pa dbang phyug tshul khrims /
'bre shes rab bla ma /
'bru tshar gyi zhang ston gzi brjid 'bar /
rta nag gi bla ma rgya /
dpal ldan grub thob 'dar 'phyar ru ba la sogs pa rtsa ba dang brgyud par bcas pa'i dpal ldan bla ma dam pa rnams kyi bka' dang dam las ma 'da' bar /
rdo rje slob ma 'di rnams kyi lus dang grib ma bzhin du 'grogs nas bsrung ba dang /
bskyab pa dang /
sba ba dang /
'go ba'i phrin las mdzad du gsol /
'di rnams kyi nad gdon bgegs dang bar du gcod pa pha rol gyi rbad 'dre rbod gtong byad zor gtad khram chag che nyam nga la sogs pa mi mthun pa'i bar chad thams cad zhi zhing /
mthun rkyen tshe dang bsod nams nang gi rtogs pa'i yon tan thams cad 'phel zhing rgyas pa dang /
bsam don chos bzhin 'grub par byin gyis brlab tu gsol /
lha 'dre mi gsum gyi 'gro ba dbang du 'du ba dang /
sgo gsum la gnod cing 'tshe ba'i dgra bgegs log par 'dren pa'i tshogs rnams kyi bsam ngan sbyor rtsub thams cad zhi ba'i thabs kyis 'dul bar mdzad du gsol /
gal te zhi ba'i thabs kyis 'dul du ma 'tshal na gang la gang 'tsham pa'i chad pas bcad de log sgrub mtha' dag myur du tshar gcod cing zhi ba'i phrin las mdzod cig
/mdor na tshe rabs thams cad du lus dang grib ma'i tshul gyis mi 'bral bar 'grogs la byang chub mchog bsgrub pa'i sdongs grogs dang chos ldan gyi phrin las ci bcol g.yel ba med par bsgrub par mdzad du gsol /
slar gong gi sngags brjod cing rol chen bya'o //
bka' sdod 'khor dang bcas pas kyang de ltar zhal gyis bzhes pa'i mos pa mdzod /
de rnams kyi sgo nas dpal pad+ma dbang chen yang gsang khros pa'i dkyil 'khor chen por mngon par dbang bskur ba dang /
de dang rjes 'brel lugs 'di'i 'chi med tshe'i dbang bskur /
bka' sdod dam can rgya mtsho'i bka' gtad dang bcas pa legs par gsan pa yin pas /
gnas skabs de dag tu thob cing zhal gyis bzhes pa'i dam tshig dang sdom pa'i tshogs la bsrung sdom tshul bzhin du gzung bar bgyi'o snyam pas 'di'i rjes zlos lan gsum mdzod /
gtso bos ji ltar sogs /
gtang rag maN+Dal /
lus longs spyod 'bul ba /
dge bsngo bcas spyi ltar byas la slob ma rnams gyes /
tshogs kyi mchod pa phyin chad phrin las kyi gzhung ltar mtha' rgyas su bsgrub par bya'o //
slob dpon gnyis kyi dgongs bcud gang+gA'i klung //
'dar chen dzah+nu'i zhal sgor 'grim tsam gyis //
gangs can snyems pa'i brtul zhugs can rnams kyang //
skom pas chu bzhin dag byed tshad mar bsten //
gsar mas ma slad rnying mas ma rnyogs par //
brgyud pa'i rang lugs gtsang mar sbyar ba'i dges //
dbang chen rol pa'i ye shes gtor blugs kyis //
rdzogs smin sbyangs pa'i chu skyes bzhad gyur cig
/ces pa 'di'ang khyab bdag bla ma kun mkhyen pad+ma dgyes pa'i zhal snga nas smin grol gyi gdams pa dang bka'i gnang ba chabs cig tu thob pa rgyur byas te /
pad+ma gar dbang phrin las 'gro 'dul rtsal gyis 'jig rten dbang phyug gi pho brang dang 'dabs 'byor ba dpal spungs yang khrod kun bzang bde chen 'od gsal gling du sbyar ba dge legs 'phel //

//
