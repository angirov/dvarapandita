rjes rgyam rgyal gnod sbyin chen po'i 'dabs zhol g.yu mtsho gtan 'khyil nas /
skal ldan gyi 'dus pa du ma'i mig lam du 'gag med rdzu 'phrul gyi rol pas spyan drangs pa'i skor las byon pa /
bla ma rgyal ba kun 'dus kyi dbang bzhi zab pa'i mthar thug sgrub pa ste /
gzhung las /
bdag 'dra pad+ma 'byung gnas kyis :
phyi rabs rnal 'byor smin pa dang :
'ja' lus chos sku myur thob phyir :
yang zab dbang bskur rim pa bshad :
ces dang /
'di ni ma thob rnal 'byor pa :
gsang sngags las la 'jug 'dod rnams :
phan med ngan 'gro sgrub pa'i rgyu :
de bas 'di la brtson par gyis :
zhes rdo rje'i gsung gis bsngags pa'i dbang bskur zab mo zhu ba'i yon du sogs kyis mtshams sbyar nas maN+Dal 'bul du gzhug
/bla ma dang ma hA gu ru tha mi dad pa'i drung du gsol ba 'debs pa 'di'i rjes zlos /
ho :
khyab brdal ston pa sogs lan gsum /
rdo rje slob dpon rtsa gsum kun 'dus kyi rang bzhin du bzhugs pa'i spyan sngar /
dbang gi ye shes skye ba la bar du gcod pa'i sdom pa gsum dang 'gal ba'i dngos po gang mchis pa thams cad yid yul du dran par byas te gnong 'gyod drag pos bshags shing /
slan chad sdom pa'i 'dun pa rtse gcig pas 'di'i rjes zlos /
ho :
dgongs shig rdo rje sogs lan gsum /
theg pa chen po'i lam gyi rtsa ba byang chub tu sems bskyed pa ste /
de'ang ma rgan mkha' khyab kyi don du sngon gyi rgyal ba'i rjes su slob par dam 'cha' ba smon pa dang /
de'i phyir zab lam bla ma'i dkyil 'khor du dbang gis smin par byas nas lam rim pa gnyis nyams su blangs te /
tshe 'dir bla na med pa'i mchog bsgrub par bgyi'o snyam pa 'jug pa'i sems bskyed zung ldan gyi sgo nas 'di'i rjes zlos /
ho :
dus gsum sangs rgyas sogs lan gsum /
sngon chad gzung 'dzin gyi sgrib pas rang rig don gyi lha zhal ma mjal ba'i mtshon byed mig dar 'ching mdzod /
ces sngags kyis mig dar byin /
zab mo'i gsang ba 'dir 'jug pa la dam tshig gi rim pa rnams srog las gces par bsrung dgos par gdams pa ni /
rdo rje mgor bzhag ste /
ho :
nyon cig skal ldan sogs /
dam tshig bsrungs na mchog gi dngos grub dang /
ma bsrung na rdo rje dmyal bar lhung bas mna' chu lce la bzhag pa snying dbus su sim ste dpang por bzhugs par 'gyur bas /
de'i tshul shes pas khe nyen gyi gnas la tshul bzhin 'jug pa dang /
'di lta bu'i spyod tshul dam med la gsang bar gdams pa ni /
mna' chu sbyin la /
hU~M:
'di ni dam tshig sogs /
dbang gi rtsa bar gyur pa ye shes kyi byin dbab pa'i slad du rtse gcig pa'i yid kyis 'di ltar gsal 'debs 'tshal /
hU~M:
phung khams skye mched sogs kyis lhar bskyed /
spos rol dbyangs bcas /
hU~M:
khyab bdag bde chen sogs kyis byin dbab /
brtan par bya zhing /
mig dbye ba'i bar dbang gzhung bzhin bya /
lha ngo bstan pa ni /
sngon chad ma rig pas bcings pa'i 'dzin rtog thams cad deng 'dir bskyed pa'i gsal snang gis tha mal gyi snang ba sbyangs /
ye shes dgongs brgyud 'pho ba'i byin chen dbab pas gnyis snang gi rtog pa bde chen byang chub chen po'i thig ler zlum pas rang rig don gyi lha dang zhal mjal ba yin cing /
de'i don ngo sprod pa 'di la gsan 'tshal /
hU~M:
rang sems cir yang sogs /
phyag shing la sogs pas mtshon te /
de ltar gdod nas ye grub kyi bzhugs tshul mtshon byed mtshan ma'i dkyil 'khor gyis mtshon pa'i brda don 'di ltar thugs la nges pa dang /
'dir zhugs nas zab mo'i rnal 'byor la brtson par mdzod /
hU~M:
'di ni bskyed pa'i sogs /
'di ltar rten dang brten par bcas pa'i dkyil 'khor gyi lha dang mjal ba'i phyag rten du me tog 'bul zhing /
lha tshogs kyi zhabs la gus pas phyag 'tshal ba'i mos pa mdzod /
de rnams kyis 'jug pa'i chos rnams grub nas /
dbang bskur dngos la phan nus zab mo'i dbang rnams rim par 'byung ba las /
dang po slob ma'i ma dag pa'i phung po lnga po sbyangs nas /
sku lnga'i ye shes kyi nus pa 'jog pa phyi phan pa'i dbang bskur ba'i don du /
slob dpon gyi thugs ka'i 'od zer gyis spyan drangs pa'i gdan gsum tshang ba'i dbang gi lha rnams dang /
dkyil 'khor gyi lha tshogs slob dpon dang bcas pa lhan cig pas dbang gi bya ba rnams rim par mdzad /
mchod pa'i lha mos mchod cing /
byang chub sems dpas bkra shis brjod /
sems ma rnams kyis rdo rje'i glu len /
khro bo khro mo rnams kyis bgegs bskrad par gyur par mos /
hU~M:
phrin las rdul tshon dkyil 'khor sogs kyis rig pa'i dbang lnga po brjod tshig dang mthun par rim bzhin bskur ro //
des rig pa'i dbang lnga bskur pas ma rig pa lnga sbyangs /
ye shes lnga mngon du byas /
sprul sku 'thob rung gi sa bon thebs pa yin no //
gnyis pa nang nus pa 'jog pa'i dbang la'ang gnyis las /
dang po thun mong phrin las rnam bzhi'i sgo nas gzhan don bsgrub par rjes su gnang ba ni /
khyed rang rnams bla ma rdo rje 'chang pad+ma 'byung gnas dkar po zhi tshul rdor dril 'dzin pa /
rang 'od kyi yum dang bcas pa'i skur gsal ba'i phyag tu sna tshogs rdo rje re re gtad par mos /
hU~M:
'di ni rdo rje rgya gram sogs kyis rgya gram gtad /
gnyis pa thun min zab mo'i lam bskyed sngags rdzogs gsum gyi sgo nas skal ldan rjes su 'dzin pa sogs don gnyis spyod par nus pa'i dbang rnams rim par bskur ba lags pas so so'i don thugs la nges 'tshal /
hU~M:
'di ni pad+ma sogs kyis sku spyi bor bzhag
/hU~M:
'di ni gu ru'i sogs kyis phreng ba mgrin par bzhag
/rjes 'brel bzlas pa'i lung blang ba'i slad du slob dpon gyi thugs ka nas sngags kyi phreng ba byung /
zhal nas thon /
khyed rang rnams kyi kha sgo nas zhugs /
snying gar zla steng hrIHyig dkar po'i mthar 'khod cing /
bar du 'od zer spro bsdus rgyal ba'i byin rlabs bsdus /
rig drug rgyal ba'i zhing du sbyangs /
snang grags ye shes kyi 'khor lor dag pa'i mos pas sngags 'di rnams kyi rjes zlos /
gong gi sngags rnams so sor rjes zlos lan gsum re bya /
hU~M:
'di ni gu ru'i ye shes sogs kyis me long snying gar 'jog
/de rnams kyis rdo rje slob ma dang /
slob dpon gyi dbang bskur yongs su rdzogs pa thob cing /
gnas skabs don gnyis kyi phrin las rab 'byams dang /
mthar thug dmigs pa med pa'i phrin las gang 'dul der snang rtsol med du 'char ba'i rten 'brel bsgrigs pa'o //
gsum pa gsang ba zab mo'i dbang la gsum las /
dang po gsang ba'i dbang gi slad du 'di ltar nges par mdzod /
hU~M:
kun rdzob byang sems sogs kyis thod pa'i gsang rdzas sbyin /
de ltar bdud rtsi myangs pa mgrin pa nas 'phel /
rtsa khams thams cad la khyab pas bde ba 'bar /
rang bzhin brgyad cu'i rtog pa 'gags /
gsal stong rlung gi rnal 'byor sgom pa la dbang /
longs spyod rdzogs pa'i sku thob rung gi sa bon rgyud la thebs pa yin no //
gnyis pa shes rab ye shes kyi dbang bskur ba'i don du gzugs dang lang tsho rdzogs pa'i pho nya mo rig ma'i brtul zhugs kyi phyir phyag tu gtad par mos /
hU~M:
ye shes b+ha ga'i sogs kyis brda'am rig ma lag tu sbyin /
de ltar gtad pa'i lha mo dang khyed rang rnams lha sngags chos kyi 'du shes ldan pas mnyam par sbyor bas yas babs mas brtan gyi dga' ba sum cu rtsa gnyis mthar /
'gyur med bde chen lhan skyes kyi rang zhal mngon du byas pas gnyis rtog gi dri ma sbyangs /
dpe yi ye shes mngon du gyur /
chos sku thob rung gi sa bon rgyud la thebs pa yin no //
gsum pa tshig dbang sbyin pa ni /
sngar dpe las skyes pa'i lhan cig skyes dga'i ye shes kyis mtshon pa'i dpe bral blo 'das rang rig zang thal yid dpyod dang bral ba'i ngang du mnyam par bzhag pas /
'khor 'das kyi gnyis chos thams cad gnyis med kyi ye shes nam mkha' la nam mkha' thim pa bzhin du mtshon bya mtshon byed dang bral ba'i rig pa byang chub sems kyi dkyil 'khor du 'ub chub /
dug lnga'i yul snang thams cad rlabs dang rgya mtsho /
nyi ma dang zer bzhin rang shar rang grol du thim pas /
snang rig stong gsum dbyer med du 'dzin bral ye dag ye shes lnga rdzogs kun tu bzang po'i dgongs klong las ma g.yos par 'di'i don la mnyam par 'jog mdzod /
hU~M:
don dam 'od gsal sogs ngo sprod rdzogs par gyer /
de ltar dbang thams cad kyi mthar thug tshig dbang rin po che don gyi dbang chen car phog tu bskur pas yid dpyod kyi sgrib pa dag
/blo 'das rang rig ye shes zang thal ye stong 'gyur med bde ba chen po'i don sgom pa la dbang /
'bras bu sku bzhi yongs rdzogs ngo bo nyid sku thob rung gi sa bon rgyud la thebs pa yin no //
rjes kyi bya ba shis brjod bya /
dam tshig khas blangs rjes /
de ltar thob pa'i gtang rag dang /
slar yang 'di nyid kyi cha lag rigs 'dus rdo rje sems dpa'i dbang bskur zhu ba'i yon du maN+Dal /
de'ang sangs rgyas kun dngos rje btsun pad+ma thod phreng rtsal sogs dbang chog bzhin mtshams sbyor mthar gsol 'debs la 'jug cing /
rdzogs par bskur ba'i gtang rag dang /
slar yang bla ma rgyal ba kun 'dus kyi yum bka' rdo rje phag mo'i smin byed dbang bskur zhu ba'i yon du maN+Dal /
de yang ji skad du /
bdag 'dra pad+ma 'byung gnas sogs nas gong bzhin mthar chags su bskur ba'i gtang rag dang /
slar yang bla ma rgyal ba kun 'dus kyi yang gsang tshe dpag med kyi sgrub pa tshe sgrub lcags kyi bang mdzod kyi dbang bskur zhu ba'i yon du sogs kyis sngar bzhin mtshams sbyar te /
dbang chog lcags kyi 'phrul lde bzhin lo rgyus dang gsol gdab nas rdzogs par bskur zhing dge bsngo bcas bya /
cho ga'i rjes tshogs la rol zhing /
lhag ma nas rta bro grub rjes /
hrI:
bla ma yi dam mkha' 'gro dgongs :
sogs kyis dngos grub bskul zhing blangs /
de nas yab bka' dang rdor sems /
yum bka' dang tshe sgrub rnams la dmigs pas mchod cing /
bstod pa nongs bshags spyi khyab zhig so sor dbul /
mthar spyi la dmigs pa'i brtan bzhugs /
bsdu ldang /
bsngo smon /
bkra shis bcas tshar gcig gis 'thus shing /
gtor ma'i srung 'khor ni sgrub pa dang cho ga nyin sbrel skabs las /
dbang rkyang nyin gcig gi dus mi dgos so ///
/
!
snyan brgyud mkha' 'gro'i snying khrag gu ru spros med don gyi sgrub pa'i dbang bskur byin rlabs 'od kyi myu gu ltar /
(thi)rtsa gsum las byang sbyar ba'i dbang sgrub /
dbang dngos /
rjes chog bcas dang /
7
dag snang srin yul ma dang /
de'i smin byed kyi lag len ltar dbang sgrub /
dbang dngos /
rjes bcas bya'o ///
/
!
rig 'dzin tshe dbang nor bu'i dgongs gter bsam pa lhun grub ma'i rtsa ba'i dbang bskur zab gsang bcud 'dus ltar dbang sgrub /
dbang dngos kyi mtha'i /
ngo bo nyid kyi sku 'grub pa'i skal pa dang ldan par byas so //
de rnams kyis smin lam thams cad legs par rdzogs pas /
de'i grol byed khrid rim ni 'di ltar nyams su blang ste /
'dir gu ru'i gsol 'debs kyi sgrub thabs bskyed rdzogs kyi sogs gsal byed zin bris don gsal nyi ma'i /
rtsa ba'i sgrub thabs gsal bar bshad zin to //
don gnyis pa bye brag yid bzhin nor bu lta bu'i man ngag bcu gsum bshad pa la sogs nas /
le'u dang po 'o //
bye brag gi man ngag gnyis pa sogs dang sbrel zhing /
rnam grangs bcu gsum legs par bshad zin to //
bar /
de rnams kyi sgo nas de ltar bla ma'i dkyil 'khor chen po'i smin grol yongs rdzogs stan thog gcig tu thob pa yin pas /
de yang gsang sngags kyi rtsa ba sogs dam tshig khas blang dang sbrel nas /
dbang dang cho ga'i rjes gzhung bzhin bya'o ///
/
!
rig 'dzin 'jigs med
gling pa'i dgongs gter klong chen snying gi thig le'i bla sgrub yab bka' rig 'dzin 'dus pa'i rtsa dbang rgyal thabs spyi blugs mtshams sbyor khyer bdes brgyan pa pad+ma'i do shal ltar dbang sgrub /
dbang dngos /
rjes chog bcas bya'o ///
/
!
pad+ma dgyes pa'i snyan brgyud gu ru zhi ba yid bzhin nor bu'i dbang chog bdud rtsi'i bum bzang ltar dbang sgrub /
dbang dngos kyi lo rgyus skabs /
gtso bor gyur pa 'di nyid ni /
rig 'dzin gter bdag gling pa dang thugs rgyud gcig pa /
dge sbyong blo gsal rgya mtsho'i yang sprul de ma thag pa nga phod dge rgan pad+ma dgyes pa la /
rtsa gsum kun 'dus ma hA gu ru pad+ma saM b+ha was yang zab snyan brgyud kyi tshul du bstsal pa /
zab lam yongs kyi mchog gsang mthar thug pa /
mkha' 'gro'i snying khrag
/tshig nyung la don 'dus pa /
nyams su blang bde ba /
byin rlabs kyi tshan kha lhag par che ba'i lam zab 'di nyid yid bzhin gyi nor bu dang mtshungs pa'i phyir /
gu ru'i thugs sgrub snyan brgyud yid bzhin nor bu sogs dang sbrel /
rjes bcas so ///
/
!
//si tu pad+ma nyin byed kyi dgongs gter bstan bcos kyi tshul du mdzad pa o rgyan rje 'bangs nyer lnga'i las byang dngos grub sprin phreng dang 'brel ba'i dbang bskur byin rlabs char rgyun ltar dbang sgrub la rtsa gsum spyi skong sbyar nas /
dbang dngos /
rjes bcas bya'o ///
/
!
mchog gling gter kha so gcig pa dam chos snying po skor lnga'i bla ma dgongs 'dus snying po'i smin byed bklag chog tu bkod pa byin rlabs yang snying ltar dbang sgrub /
dbang dngos kyi b+han+d+ha'i bdud rtsi'i bskur tshig mjug tu /
mi phyed rdo rjer smin par shog
/ces dang /
rig tsaka bskur tshig mjug tu /
bde chen rdo rje'i sku 'grub shog
/ces so sor sbyar /
rjes bcas bya'o ///
/
!
gter kha bdun pa rgyal kun spyi gzugs gu ru pad+ma bdud 'dul rgyal po'i don dbang byin rlabs mchog ster ltar dbang sgrub /
dbang dngos /
rjes bcas bya'o ///
/
!
gter kha nyer gcig pa yum gter du gtogs pa zur bza'i thugs dam skor drug las /
bla sgrub thugs kyi yang snying gi dbang bskur byin rlabs chu rgyun mtshams sbyor gyis brgyan pa ltar dbang sgrub /
dbang dngos /
rjes bcas bya'o ///
/
!
gter kha drug pa zab bdun rtsa gsum gyi gu ru bde ba chen po'i phrin las dbang chog dang bcas pa bde chen bcud 'dren ltar dbang sgrub /
dbang dngos /
rjes bcas bya'o ///
/
!
gter kha gsum pa bla ma'i thugs sgrub bar chad kun sel gyi don dbang 'bring po dang bsdus pa'i cho ga snying po'i snang ba ltar dbang sgrub skabs /
(ti)tshe ring ma sbyar ba /
dngos gzhir dbang 'bring lha dbang sbyar ba /
bsdus pa gtor dbang /
tshe dbang rjes su bka' srung tshe ring mched lnga'i thun mong gtor ma'i dbang bskur bkra shis bcud 'beb ltar gtor dbang sbyor /
rjes chog bcas bya'o ///
/
!
gter kha nyer gsum pa bla ma'i thugs sgrub yid bzhin nor bu bsam lhun gyi rtsa ba'i dbang bskur rgyas pa'i cho ga bklag chog tu bkod pa yid bzhin dpal 'byung ltar dbang sgrub skabs tshe dbang nang ltar dmigs bzlas tshe 'gugs sbyar ba /
dbang dngos gzhir dbang rgyas pa dang /
yid
bzhin dpal 'bar ltar dbang 'bring po /
yid bzhin dpal ster ltar dbang bsdus pa /
yid bzhin dpal 'dzin ltar tshe dbang rnams dang /
rjes chog bcas bya'o ///
/
!
pad+ma 'od gsal mdo sngags gling pa'i dag snang 'chi med mtsho skyes snying thig 'di ni /
phyi sgrub bar chad kun sel /
nang sgrub yid bzhin nor bu /
gsang sgrub rdo rje drag rtsal /
yang gsang mtsho skyes snying thig ste thugs sgrub skor bzhi bzhugs par gsungs pa'i sde tshan las /
mtsho skyes snying thig gi smin byed rtsa ba'i dbang bzhi bklag chog tu bkod pa ye shes bdud rtsi'i char rgyun ltar dbang sgrub /
dbang dngos /
rjes chog bcas bya'o ///
/
!
rnam snang lo tsA dngos byon gsang chen bka'i sdud po rgyal bas lung bstan 'jam mgon rdo rje 'chang pad+ma gar dbang blo gros mtha' yas 'chi med bstan gnyis g.yung drung gling pa'i gter byon rtsa gsum dgongs 'dus zab mo gter gyi mdzod las /
rig 'dzin don gyi dbang bskur ltar dbang sgrub /
dbang dngos kyi lo rgyus skabs /
rgya rim pa bdun gyis btab nas /
zhes pa'i 'phros su /
zab mo'i gter du bstsal pa nyid kyi phrin las dus su son pa na /
sprul pa'i gter chen mchog gyur bde chen zhig po gling pa phrin las 'gro 'dul rtsal gyi rten 'brel lung byang las /
mkhas pa'i dbang po ye shes spyan dang ldan :
de yi che ba nor bu'i mgul du sbas :
zhes gsungs pa nyid rtsi rke nor bu spun gsum gyi mgul nas zab chos nor bu skor bdun sogs spyan drangs pa'i sger lung las /
rnam snang 'od zer las sprul lo tsA ba :
sngon 'das kun dga' shAn+tiM gar+b+ha dang :
zla grags nag po spyod pa thu mi sogs :
gang 'dul sgyu 'phrul rol pa cir yang 'char :
da lta khyod kyang chos phyir dka' chen spyad :
dga' rab shrI seng thugs kyi mdzod rnams thob :
pad+ma bdag dang dgongs mnyam bod yul gyi :
'gro ba 'dul ba'i rgyal tshab nyid du bskos :
skye 'chi'i mtshan ma zad kyang gzhan snang du :
skye dang sprul pa yang sprul nying sprul ni :
bsam yas brjod las 'das ston 'gro ba 'dul :
las kyi lus ltar snang yang sprul pa'i gzugs :
mkhas btsun rtogs ldan grub thob rnal 'byor pa :
bstan pa ris med gang 'dul ma nges 'byung :
skye sprul kun la de yi bag chags 'brel :
'ug bya lung du zur las shAkya'i ming :
rgyu yi he ru kaHbzhengs dpal chen 'grub :
de yi las 'phros tsa 'dra zhes pa'i rir :
'bras bu'i sku gzugs mdzod lnga sgrub pa'i sde :
sku gsung thugs kyi rten btsugs sa gnad gso :
sogs dang /
mkhas pa bai ro'i sngon gyi thugs bskyed dang :
smon lam mthu btsan sprul pa'i rang gzugs ni :
khams phyogs 'bri yi klung 'gram gling gi yul :
pad+ma'i rigs mchog sbas gnas lung phran du :
mkha' lding rigs las g.yung drung ming can 'byung :
blo gros mtha' yas rtsal dang ldan pa 'byung :
bya khyi lo pa byis spyod hur 'grogs can :
mi che mi chung sgeg pa rdo rje'i lus :
zhi tshul yid 'ong lus rtags phyag rgyas spras :
rtag tu mngon par shes pa thal thol 'chad :
skabs su 'gag med ngo mtshar rtags re ston :
rtogs pa mtho zhing spyod pa lhug par skyong :
phal pa'i snang ngor bag yangs tha mal tshul :
rdzub che brtag dka' 'dris sla bsten par dka':
bcu gsum lo la bdag gis byin gyis brlabs :
rten 'brel 'grigs na zab mo'i gter kha 'byin :
kla klo lha min gdug pa'i dmag dpung zlog :
mtha' 'khob mun pa sel ba'i sgron me byed :
ces sogs ma hA gu ru o rgyan rdo rje 'chang chen po'i zhal lung gis gter kha du mar bsngags pa'i me tog 'thor bar mdzad cing /
bstan pa yongs rdzogs kyi srog rtsa gcig pur gyur pa /
nges pa don gyi rdo rje 'chang pad+ma gar dbang 'chi med bstan gnyis g.yung drung gling pa nyid la /
lung byang de nyid las /
mnga' bdag yab sras skye bas grogs byas te :
bstan 'gror phan pa'i bya ba rlabs chen bsgrub :
ces bsngags pa bzhin /
gter ston grub thob rgya mtsho'i 'khor los sgyur ba /
mnga' bdag dngos byon pad+ma 'od gsal mdo sngags gling pas lnga bdo'i duHkhas mnar ba'i bod 'bangs bstan 'gro rnams la thugs brtse'i 'jug pas drangs te /
zab gter gyi rten 'brel sor chud pa'i sgo chen snang bar mdzad pa'i mthus dgung grangs nga brgyad du phebs pa na /
kun gzigs bla ma 'od gsal sprul pa'i rdo rjes rjes su bstsal pa bzhin kha byang phyag tu phebs shing /
ye shes kyi gzigs ngor /
gu ru yab yum gyis gnang ba thob cing /
gter srung gis bskul ma'i gsal snang khyad par can gyis mtshams sbyar te /
mdo khams sa'i thig le /
lha mdo 'bur mo bde chen pad+ma bkod mdzod lnga 'dus pa'i pho brang chen po nas /
las can gyi 'khor sogs phun sum tshogs pa'i yan lag thams cad dang ldan pas kun gyis yid ches par spyan drangs pa /
'phags pa kun dga' bo'i sku chos /
slob dpon hU~M kA ra'i gsang gos la sogs pa dang chabs cig byon pa /
rtsa gsum dgongs pa 'dus pa'i shog ser rtsa ba dang /
a ta rong gi g.yas phyogs sku mchog bde chen phug dang /
phrin las 'gro 'dul gnas mchog pad+ma lha rtse'i dbus ri'i rje btsun gsang phug
/rma rong gru gu bkra shis gter rdzong /
rdzong shod bde gshegs 'dus pa'i pho brang sogs nas rtsa gsum dgongs pa 'dus pa'i chos sde chen po 'di nyid dang 'brel ba'i spyi bye brag gi rgyab chos skor cha lag dang /
sku gsung thugs kyi rten sogs ngo mtshar gyi dpal dang /
byin rlabs kyi gzi 'od 'bar ba rnams spyan 'dren par mdzad cing /
slar mchog gi rig 'dzin kun mkhyen rdo rje gzi brjid rtsal dang zhal rgyas pa'i sgo nas shog ser las gtan la phab pa'i chos sde chen po la /
rgyud bka'i mdzod /
lung gter gyi sogs dang sbrel ba'i dbang dngos /
rig 'dzin tshe yi dbang bskur ltar tshe dbang sbyar /
rjes bcas kyi sgo nas bskur ro ///
/
!
gsang thig snying po'i yab bka' tshes bcu'i bla sgrub kyi dbang bskur bklag chog tu bkod pa smin byed bcud kyi thig le ltar dbang sgrub /
de'ang dngos kyi lo rgyus skabs /
tsa 'dra rin chen brag gi zhes pa'i 'phros su /
mtsho rgyal gsang phug tu zab mo'i gter du bstsal pa'i phrin las kyi 'jug pa dus su smin pa na /
mdo ting 'dzin rgyal po las /
gang gi lag na ting 'dzin mchog yod pa //
rgyal ba byams pa grags pa mtha' yas bzhin //
sems can rnams kyi don mang byed 'gyur ba'i //
blo gros mtha' yas de ni ngas lung bstan //
ces rgyal ba nyi ma'i gnyen gyis dpal gyi mgul nas ston pa'i rgyal tshab ma pham mgon po bzhin /
mtsho skyes ma hA gu ru'i rgyal tshab chen por bsngags pa nyid /
kun mkhyen bla ma rdo rje gzi brjid rtsal gyi zhal snga nas /
'phags bod gnyis su blo gros mtshan can gyi slob dpon mang du byung yang /
mtha' yas dang 'brel ba can 'di ni 'jam mgon chos kyi rgyal po nyid kyi mtshan don dang shin tu 'brel bar zhal gyis bzhes te /
yang nas yang du bsngags pa'i me tog 'thor bar mdzad pa dang /
bla ma'i thugs sgrub bar chad kun sel gyi khyad par can gyi drwa phyed mdzes pa lta bu'i chos sde las /
bai ro'i skye mtha' g.yung drung ming :
blo gros mtha' yas rtsal 'chang ba :
de yis snying po'i bstan pa la :
phan pa'i btsas su snang bar byed :
ces gsungs pa ni /
sprul pa'i gter chen mchog gyur bde chen gling pas /
rdo rje 'chang chen po 'di nyid gzhon nu'i dus kyi mtshan dang /
o rgyan bla mas rang gi rgyal tshab tu dbang bskur pa'i mtshan zur gyi sgra gcig tu mthun par grub par dbugs dbyung mdzad pa dang /
dus babs kyi rig 'dzin kun grol gsang ba rtsal gyi srid pa bar khug gi kha byang las /
khyad par 'phags pa'i skyes bu ni :
dge slong kun dga'i sprul pa ste :
blo gros rgya mtsho lta bu yi :
shes bya mtha' yas can du 'byung :
'bum phrag lnga yi 'gro ba 'dren :
gang mjal thar pa'i lam phyin 'gyur :
mtha' mi dbus su mi nye ba'i :
brtul zhugs spyod pa rgyun du skyong :
sku tshe mthar phyin 'gro don mdzad :
ces mtshan dang don du 'brel ba'i lung gis tshad mar grub pa /
snyigs ma'i dus 'dir bod 'bangs skyob pa'i mgon gcig
/rgyal dbang pad+ma thod phreng rtsal dang /
gsang 'dzin rnam snang lo tsA ba chen po ston 'khor dgongs pa mnyam nyid chen po'i klong las /
he ru kaHdpal mchog zung gi thugs rje'i sgyu 'phrul dngos dang zhal mi gnyis pa'i rgyal tshab chen po /
gangs can 'di na dus gsum du 'byon par dka' ba'i rdo rje slob dpon chen po pad+ma gar dbang 'chi med bstan gnyis g.yung drung gling pa phrin las 'gro 'dul rtsal gyis gnas mchog de nyid nas /
snang ba dang mi snang ba'i skye rgu thams cad yid ches kyi dad pa la 'god pa'i phrin las kyis zab mo'i gter rgya 'grol bar mdzad pa las /
bla ma'i dam rdzas byin rlabs sprin phung /
bram ze Ar+Ya sid+d+hi'i sku sha
/'chi med rig 'dzin bcu gsum gyis bsgrubs pa'i tshe ril sogs dam rdzas khyad par can du ma dang lhan cig
/gsang thig bla ma yab yum gyi sgrub thabs shog ser mtshan ldan mkha' 'gro rnam lnga'i dar sham gyis dril ba spyan drangs shing /
gnas dus khyad par can gyi rten 'byung gi sgo phyes te gtan la phab cing /
kun mkhyen bla ma 'jam pa'i dbyangs dngos mkhyen brtse'i dbang po kun dga' bstan pa'i rgyal mtshan dpal bzang po gtso bor gyur pa'i bka' babs chos bdag rnams la rim par bka' drin du bstsal pa ste /
'di nyid nyams su len pa dang sogs sbrel ba'i dbang dngos kyi dam tshig khas blangs rjes /
de rnams kyis rgyud smin byed kyi dbang bskur ba rtsa ba yan lag bcas grub nas /
lam nyams su len pa'i thabs grol gyi gdams khrid 'bogs pa ste /
de'ang rgyal ba'i sku gcig bsgrubs pas nam mkha' dang mnyam pa'i dkyil 'khor thams cad dus gcig la nges par 'grub cing /
bar chad med la bde myur gyi khyad par dang ldan pa'i man ngag
/rgyal ba kun 'dus o rgyan bla ma'i thugs sgrub /
gter byon bla ma'i sgrub thabs snga phyir byung ba thams cad las sogs khrid yig 'dus gsal du bkod pa rnam grol thig le ltar grol byed khrid 'chad de /
mjug gi
/nyams len rgyud la 'byor ba bgyid 'tshal lo //
zhes bka' bstsal pa bzhin /
rang bzhin tshe 'di pa'i snang shas kyis rang mi bslu ba'i nges 'byung gis bskul te /
thabs mang po la yid rton pa'i blo mang gi dbang du mi gtong bar /
yid bzhin gyi nor bu las lhag pa'i bka' gsang zab mo brgyud thag nye zhing /
byin rlabs lag mthil du mngon sum stsol ba'i lam 'dir zhugs nas mi lus don ldan du mdzad 'tshal zhing /
de ltar smin grol gyi rim pa stan thog gcig tu rdzogs par thob pa'i yon gzhal ba'i slad du rang lus bran dang /
longs spyod bla ma'i nyer spyad du blos blangs te ltos med du 'bul ba'i blos 'di'i rjes zlos /
deng nas brtsam ste sogs lus dbul nas dbang dang /
cho ga'i rjes bskyang ngo ///
/
!
gsang thig snying po'i yum bka' bde chen rgya mtsho'i dbang gi lag len gsal bar bkod pa byin rlabs rgya mtsho ltar dbang sgrub /
dbang gi lo rgyus skabs /
dus su son pa'i tshe /
zhes pa'i 'phros su /
'phags pa lang+kar gshegs pa las /
'dren pa blo gros zhes bya ba //
shes bya lnga rnams ston pa po //
dpa' bo chen po 'byung bar 'gyur //
zhes rdo rje'i lung gis gsal bar bstan pa'i don /
shes bya rig pa'i gnas lnga sogs la byas na /
'phags bod mkhas grub kun gyi spyi nor yin pas /
lung bstan yul gyi khyad chos su mi 'gyur la /
mdzod chen lnga po sngar ma byung ba'i khyad par can gyi phyir /
rdo rje slob dpon chen po 'di nyid du nges pa'i dbugs dbyung kun mkhyen bla ma blo gros rgya mtsho dri ma med pa'i 'od dam /
rang byung pad+ma 'od gsal mdo sngags gling pa'i zhal lung dri ma med pas bsngags pa'i dril chen bsgrags par mdzad pa tshad mas grub pa dang /
yang gter mkha' 'gro gsang ba kun 'dus las /
lo tsA chen po'i ye shes dang :
gnyis med gnyis su snang ba'i tshul :
sngags kyi gdung mthar byang chub sems :
blo gros mi zad gter la gtad :
ces sogs o rgyan chen po'i rdo rje'i lung gis mtha' gcig tu ma yin par yang nas yang du bsngags par mdzad la /
snyigs ma lnga bdo ba'i bstan 'gro'i gdung sel yid bzhin nor bu las kyang ches rmad du byung ba'i bka' drin gyi bdag nyid /
pad+ma gar dbang 'chi med bstan gnyis g.yung drung gling pa phrin las 'gro 'dul rtsal gyis gnas chen de nyid nas zab mo'i gter zhal skal ldan du ma'i bsod nams kyi dpyid du dbye bar mdzad pa /
gsang thig snying po'i skor las /
las dang dngos grub thams cad kyi rtsa ba /
dbyings kyi yum mchog mkha' 'gro rgya mtsho'i rgyud lung man ngag mtha' yas pa rnams kyi snying po'i bcud gcig tu dril ba /
bla sgrub 'od kyi thig le'i yum bka' mkha' 'gro bde chen rgya mtsho'i dkyil 'khor du byin rlabs dbang bskur zab mo sogs sbyar ba'i dbang bzhi zab khyad can gyi dam tshig bsgrag gzung rjes /
des smin byed dbang bskur gyi rim pa grub pa'i gtang rag dang /
slar yang grol lam gdams pa'i zab khrid zhu ba'i yon du maN+Dal /
de'ang las dang dngos grub thams cad kyi rtsa ba sogs khrid kyi yi ge 'dus gsal du bkod pa zab don rgya mtsho ltar grol byed kyi khrid 'chad de /
mjug gi
/lhan skyes rdo rje btsun mo'i go 'phang 'grub par 'gyur ro //
zhes bka' bstsal pa bzhin byin rlabs dang mthu rtsal mngon sum du 'byin pa'i zab chos /
dam nyams dang 'dres khyer gyi sel bslad med pa 'di nyid la ci nas kyang nyams len re mdzad par zhu zhing /
de ltar smin grol gyi gdams pa zab mo gdan thog gcig tu legs par thob pa'i bka' drin gzhal phyir /
lus dang longs spyod bcas pa ltos med du 'bul ba'i blos 'di'i rjes zlos /
deng nas brtsam ste sogs lus dbul phyin dbang dang /
cho ga'i rjes rim mthar dbyung ngo /   'jam mgon gsang thig skor bdun bka' srung ma mo'i rjes gnang dil mkhyen rin po che'i chog khrigs ltar yab yum dbang bka' dang sbrel lam /
mi sbrel yang 'dir bya na zur rgyan 'di'i 'gros ltar legs /mchan ///
/
!
dag snang dgongs gter zung 'jug tshig bdun sgrub thabs zab mo'i smin grol lag len mtshams sbyor gyis brgyan pa pad+ma'i lding khang ltar dbang rnams mthar chags su bskur ba'i skabs /
thog mar bla ma chos sku la mtshon na /
dbang sgrub la tshig bdun dang /
sku gsum gsol 'debs /
'jam mgon rdo rje 'chang rnam gnyis kyi gsol 'debs rgyas bsdus gang mos dang /
gsar bris brgyud 'debs dngos grub 'dod 'jo'i mthar /
bsang chu bsgrub /
dkar gtor gser skyems 'bul min skabs dang bstun /
bla ma rig 'dzin rtsa gsum sgyu 'phrul drwa ba chen po'i lha tshogs mdun gyi nam mkhar badzra sa mA dzaHsa tshogs zhing gsal btab la /
phrin las pad+ma'i sdong po ltar /
na mo :
rigs kun khyab bdag sogs skyabs 'gro /
sems bskyed /
yan lag bdun pa /
maN+Dal rnams so sor lan gsum re'i mthar /
dzaHhU~M baM hoH
tshogs zhing rnams rang la thim par gyur /
ces tshogs zhing bsdu /
mtshams lha'i nga rgyal gzung ba ni /
rang nyid skad cig gis rta mchog he ru kaHrang snang gi yum dang bcas pa'i skur gyur /
bgegs gtor bran la /
raM yaM khaM/
stong pa'i ngang las rang rang gi yid dang mthun pa'i snod rnams su khaM las gtor ma 'dod pa'i yon tan lnga dang ldan pa so so'i spyod yul bzhin du 'char bar gyur /
oM AHhU~M hoH
lan gsum rgya dang bcas pas byin brlab /
sarba b+hU ta A kar+ShA ya dzaH
zhes mgron bkug
/sarba big+h+nAn na maHsarba ta thA ga ta b+h+yo sogs nas /
khaM gr-ih+ne daM ba l+yA di swA hA/
zhes nam mkha' mdzod kyi sngags rgya lan gsum gyis bsngos la /
hU~M:
gdod nas 'gyur med sogs bka' bsgo'i mthar gtor ma phyir dor zhing /
hU~M bzhi'i drag sngags dang /
gul yungs rol mo'i tsham rngam dang bcas pas bgegs bskrad /
srung 'khor /
byin 'beb tshigs bcad rjes /
bla ma chos sku'i sngags la sham bu btags pa dang /
mchod rlabs /
ting 'dzin gsum gyis khog phub rjes /
'dir chos sku la /
sgrub thabs pad+ma rgyas pa las /
dag gsal chos dbyings sogs nas /
chen por bzhugs :
bar gyis bdag mdun dbyer med snang srid gzhir bzhengs kyi dkyil 'khor gsal gdab /
phrin las pad+ma'i sdong po bzhin /
ye shes rang gsal sogs kyis gnas gsum brlab cing dbang bskur rgyas gdab bya /
'don thabs pad+ma drwa ba ltar spos rol dbyangs bcas tshig bdun sham can gyi spyan 'dren gyer mthar /
rtsa sngags gang yin sham du /
phrin las pad+ma'i sdong po'i sham bu btags pa brjod /
bstim zhing /
bzhugs phyag mchod bstod bya /
'dir bsnyen pa dang bdag bskyed rkyang pa'i skabs dzapa? khang phye mi dgos kyang /
dbang dang bdag 'jug sogs mdun bskyed gtsor 'don skabs /
b+h+rU~M bi shwa bi shud+d+he dang /
so so'i snying po'i sham du phaT dzaHbtags pas /
ye shes kyi 'khor lo rten dang brten par bcas pa mdun dkyil gyi go sar phyes te dbyer med du bzhugs par mos /
gang ltar yang /
phrin las kyi /
hU~M hrI:
ye shes 'khor lo sogs shwa lo kas dzapa? la bskul nas /
dmigs pa gsal btab la /
chos sku'i bzlas pa 'don thabs dang /
sgrub thabs zung nas 'byung ba ci nus bzla /
smin grol gyi mtshams sbyor lag len ltar rnam bum bskyed bzlas 'od zhu bcas bya /
mthar dbyangs gsal rten snying gis sngags kyi lhag chad kha bskang zhing nus pa brtan /
hU~M/
ye shes lha tshogs spyan 'dren gshegs //
phyi nang gsang ba'i mchod pa 'bul //
sku gsung thugs yon phrin las bstod //
bag med 'gal 'khrul nyams chag bshags //
ma hA a mr-ita rak+ta ba liM ta khA hi /
zhes stong tshigs 'bul /
yig brgyas nongs pa bshags /
mdun bskyed gtso bor byed skabs 'dir dbang blang bar 'dod na /
thal mo sbyar zhing dad mos rtse gcig pas /
sku bzhi'i dbang phyug rgyal ba rdo rje 'chang //
bdag sogs 'gro la thugs rjes nyer dgongs nas //
bum gsang shes rab ye shes de kho na'i //
ye shes mchog gis bdag rgyud gtams par mdzod //
ces gsol ba btab pas /
tshogs rten dkyil 'khor gyi gtso bo'i spyi bo'i oM las 'od zer dkar po 'phros /
rang gi spyi bor thim pas bum pa'i dbang thob /
lus kyi dri ma sbyangs /
lam bskyed rim sgom pa la dbang /
'bras bu sprul sku thob pa'i skal pa can du byas /
mgrin pa'i AHlas 'od zer dmar po 'phros /
rang gi mgrin par thim pas gsang ba'i dbang thob /
ngag gi dri ma sbyangs /
lam rtsa rlung sgom pa la dbang /
'bras bu longs sku thob pa'i skal pa can du byas /
thugs ka'i hU~M las 'od zer sngon po 'phros /
rang gi snying gar thim pas shes rab ye shes kyi dbang thob /
yid kyi dri ma sbyangs /
lam thig le sgom pa la dbang /
'bras bu chos sku thob pa'i skal pa can du byas /
slar yang gnas gsum las 'od zer dkar dmar mthing gsum 'phros /
rang gi gnas gsum du thim pas dbang bzhi pa thob /
ye shes kyi dri ma sbyangs /
lam rdzogs pa chen po sgom pa la dbang /
'bras bu ngo bo nyid sku thob pa'i skal pa can du byas so //
zhes dang /
rigs 'dus rdo rje gsum gyi dkyil 'khor nas :
lnga ldan 'od 'phros bdag gi sgo gsum thim :
sgrib kun dag nas sku gsum rgyud la bzhag :
mchog thun dngos grub ma lus thob par gyur :
ces dbang dus su skyes pa'i ye shes sku gsum gyi rjes su 'jug pa mchog tu mi 'gyur ba'i bde ba chen po de kho na nyid kyi ngang la mnyam par bzhag go
/nus na dam can spyi gtor gyi byin rlabs nas /
bstod pa'i mjug tu rig 'dzin dga' ston dang /
sger srung bde chen rgyal mo'i gsol mchod sbyar nas /
gter gzhi'i mtha' bar gtang /
de tsam mi nus na /
bde chen rgyal mo'i gsol mchod tsam bya /
bshags skong sbyar na /
gsang thig bla ma dang mkha' 'gro'i tshogs mchod skabs kyi bshags skong nyer mkho grub thob thugs thig las khol phyung ltar mchod rdzas rnams brlab cing tshogs rten drangs la /
phyag mchod bshags pa spyi dang /
bye brag lus ngag yid gsum gyi bshags pa /
thun mong nyer spyod /
khyad par sman raka gtor ma /
mchog tu mar me rnams kyi skong bshags sbyar /
gang ltar na'ang phrin las kyi tshogs byin rlabs nas /
bar pa bshags pa'i mthar yig brgya bzla /
tshogs tha ma la dmigs te /
na mo /
dkon mchog gsum la phyag 'tshal lo /
dkon mchog gsum gyi bka' bden pa dang /
chos nyid rnam par dag pa'i bden pa dang /
chos can rgyu 'bras bslu ba med pa'i bden pa dang /
rig 'dzin sgyu 'phrul rnam par rol pa'i lha tshogs rnams kyi bden pa dang /
sprul pa yang sprul phyag brnyan dang bcas pa rnams kyi bden pa dang /
bden pa chen po'i mthus ma rungs pa'i sems can bsgral ba'i zhing du gyur pa thams cad mtshan ma rdzas kyi rten 'di la mchis par gyur cig
/nr-i tri badzra aM ku sha dzaH
dzaHhU~M baM hoH
las phur thogs la /
hU~M:
snang srid khro bo'i sogs kyis bsgral bstab bya /
skabs 'dir skong bshags ni /
oM AHhU~M:
bla med gsang ba mchog gi dkyil 'khor du :
rig 'dzin rtsa gsum lha tshogs dgyes pa'i rdzas :
bde ba'i ye shes rnam pa thams cad pa :
skong rdzas nam mkha' mdzod kyi gter du gyur :
nam mkha' mdzod kyi sngags rgya dang /
badzra s+pha ra Na khaM:gis byin brlab /
dbyangs rol bcas /
spro na /
rtsa gsum dgongs 'dus kyi rig 'dzin mchog sgrub nas 'byung ba 'og tu zur rgyan (yA)gyi nyer mkho'i ngag 'don skabs su mdor bsdus khol du phyung pa ltar /
hU~M hrI:
rang byung gsang mchog sogs spyi skong bshags pa bcas btang ba'i mthar /
bshags skong nyer mkho'i skong bshags ni de nyid sbrel min skabs dang bstun /
'bring por nyer mkho'i nang gi skong bshags tsam bya /
shin tu bsdu na /
skong rdzas nam mkha' mdzod kyi sngags rgyas brlab ste /
rtsa gsum dgongs 'dus kyi rgyun gyi phrin las nas 'byung ba'i bskang bsdus lta bu'i skong bshags mdor bsdus sbyar /
las bum du 'khyil pa bskyed bzlas bya /
smin grol lag len pad+ma'i lding khang ltar bdag nyid 'jug cing dbang blang ba rgyas bsdus skabs dang bstun /
gnang ba nod /
mdor bsdus ting nge 'dzin gyis dbang len skabs gong du las bum bsgrub pa ma song na 'dir bya /
dngos gzhi smin grol mthar chags su bskur grub rjes /
las rdor gyis rdo rje rgyal po la phyag bya /
thabs shes kyi rdzas rnams snod so sor thogs pa lag gnyis phan tshun bsnol bzhin par stob cing /
ho :
chos dbyings b+hany+dzar snang srid bdud rtsir bskyil :
rdo rje'i bcud ldan mi zad longs spyod dang :
dza gad gar mchod sgeg mdzes rdzas mchog 'bul :
lhun grub bde chen klong rol dpa' bo che :
zhes brjod cing drangs /
slob dpon gyis pad+ma'i bskor ba sngon du 'gro bas rtse gsum gyi phyag rgya dang bcas pas /
e ma ho :
'dod yon ma spang zag bral thabs shes rdzas :
yid bzhin gter mdzod gu h+ya'i longs spyod rnams :
bdag lus 'dzin bral rgyal ba'i dkyil 'khor 'dir :
bde chen ro gcig ngang du blangs te rol :
zhes pas len /
phrin las kyi /
ho :
rang lus bla ma sogs kyis lus dkyil gyi lha tshogs rnams yang dag par tshims par bsam zhing /
bza' ba 'khor lo'i gtso mos dang /
btung ba gtso bos thog mar longs spyad /
a ho :
thams cad bdag nyid sogs kyis nang tshogs rdo rje'i glu blangs /
bshags skong sbrel skabs de'i glu yang sbrel /
hrI:
don dam chos kun sogs gsang tshogs skabs dang bstun /
lhag ma'i steng gtsang lhag bsres par byin gyis brlabs pa'i bdud rtsis bran la /
lhag ma'i dam tshig 'dod yon gyi phung po zad mi shes pas nam mkha' gang bar gyur /
oM AHhU~M ho :sa brlab /
lhag sdud kyi pho nya rnams e A ral+li sogs kyis drangs nas /
b+h+yo :
dam tshig rjes gcod sogs rol mo dang bcas pas lhag gtor phyir dor /
bshags skong nyer mkho sbrel skabs smon lam mthar phrin las kyi tshogs smon yang sbyar /
nyer mkho'i bkra shis brjod /
de min phrin las kyi smon lam gdab /
dam spyi'i gtor 'gugs nas phrin las bcol /
phrin las kyi bskul dang chad brtan gyer mthar /
gtor gzhong sbubs la /
e nr-i tri sarba sha trUM big+h+nAn dzaHhU~M baM hoH
zhes 'gugs gzhug bcings mnan byas la rdo rje'i rgyas btab ste /
hU~M:
rnam thar gsum gyi sogs kyis rta bro brdung /
srung ma'i rjes dam spyi'i mchod bstod phyin mthar dbyung /
gtang rag 'bul ba ni /
gong gi phrin las kyi /
oM:
mchod pa'i phyag rgya sogs tshigs bcad sngags dang bcas pas mchod /
hU~M hrI:
skye 'gag 'gyur med chos kyi sku :
rang byung thugs rje longs spyod rdzogs :
dngos grub char 'beb cir yang sprul :
gu ru'i sku gsung thugs la bstod //
ces pas bstod /
dzapa? bsnyen gsham du 'byung ba'i dbang dang dngos grub blang ba ni /
oM:
sku gsung thugs kyi sogs dang /
rtsa sngags mthar /
kA ya sogs btags pas sku brnyan sogs sgrub rdzas yod na lhar gsal ba gnas gsum du gtug
/dngos grub kyi rdzas la longs spyad /
dkyus tsam la bdud rtsi bkye /
nongs bshags ni /
ho :
bla ma rig 'dzin dkyil 'khor du :
ting 'dzin ma gsal bzlas brjod g.yel :
lhag chad 'gal 'khrul nyams chag kun :
snying nas bshags so tshangs pa stsol :
ces dang yig brgya brjod /
rten yod na /
oM/
'dir ni gzugs dang sogs kyis brtan bzhugs bya /
rten med na ye shes kyi 'khor lo gdod ma'i dbyings su bsre /
dam tshig pa bdag nyid la bstim /
snod bcud dkyil 'khor sogs bsdu ldang /
bsngo smon bkra shis rnams dang /
rnam par snang mdzad chos kyi 'khor lo'i rgyal //
bka' gter mdo sngags bstan pa rgya mtsho'i srog
/ngo mtshar yongs rdzogs mdzod chen rnam lnga yi //
bka' srol srid mthar gnas shing rgyas gyur cig
/sogs kyis mtha' brgyan par bya'o //
7
gzhan rnams kyang gzhi bshad ma thag pa ltar la /
byin 'beb gsham du so so'i rtsa sngags gang yin dang /
ting 'dzin rnam gsum rjes /
sgrub thabs pad+ma rgyas pa ltar so so'i mngon rtogs sbyar mthar /
phrin las kyi gnas gsum byin rlabs dbang bskur rgyas gdab rjes /
'don thabs pad+ma drwa ba nas 'byung ba'i tshig bdun sham bu skabs thob can gyi spyan 'dren dang /
dzapa? khang dbye bar rtsa sngags dang /
dngos grub len chog tshigs bcad mtshams so so'i rtsa sngags la sham bu sbrel ba dang /
smin grol lag len du bshad pa bzhin dbang yongs rdzogs dgos pa dang mi dgos pa'i khyad par phyes te /
skabs thob kyi lha sngags bsgyur ba tsam las /
bla ma longs sku nas /
'od mi 'gyur ba'i bar gu ru zhi drag so bdun dang /
dril sgrub rnams la rigs 'gre shes par byas te /
re re bzhin sbyor dngos rjes tshang rim par zhib mor gtsang dag tu bya ba gal che /
'gro 'dul gu ru drug gi dbu zhwa la /
pad zhwa rin chen spyi blug ces pa 'dab ldan rigs lnga'i zhwa /
nam mkha' khyung lding zhes pa 'dab gsum pa nag po /
pad zhu snang srid zil gnon zhes pa pad+ma mthong grol dmar po /
paN zhu ye shes rang gsal
zhes pa 'dab bzhi rna ba sngon po /
spyod zhu pad+ma mthong grol zhes pa rdor thag gong zhu dmar ser ram rig 'dzin spyi zhwa gang bde /
mchog zhu rdo rje rtse mo zhes pa smin gling gong zhu dmar smug rdo rje'i tog can bcas so ///
/
!
de'i yum bka' mkha' 'gro 'dus pa'i dbang bskur mtshams sbyor gyis brgyan pa bde chen grub pa'i zil mngar ltar dbang sgrub skabs /
thog mar tshig bdun dang /
sku gsum gsol 'debs /
'jam mgon rdo rje 'chang rnam gnyis kyi gsol 'debs rgyas bsdus gang mos dang /
gsar bris brgyud 'debs dngos grub 'dod 'jo'i mthar /
gsang thig yum bka'i me mchod sgrib gnyis 'joms byed ye shes 'od dkyil du bstan pa'i las kyi mkha' 'gro'i bsang chu bsgrub /
dkar gtor gser skyems 'bul dgos min skabs dang bstun /
rang gi snying ga nas 'phros pa'i 'od zer gyis ye shes mkha' 'gro'i dkyil 'khor la rtsa gsum rgyal ba rab 'byams kyis bskor ba mkha' khyab kyi 'khor lor sad par gyur par mos la /
mkha' 'gro 'dus pa'i phrin las kyi /
na mo :
kun bzang rdo rje sogs skyabs 'gro /
sems bskyed /
tshogs gsag bcas so sor lan gsum re'i mthar /
tshogs zhing 'od gsal gyi ngang du thim par gyur /
ces tshogs zhing bsdu /
mtshams lha'i nga rgyal gzung ba ni /
oM kro d+hI shwa rI hU~M phaT kyis /
rang rdo rje khros ma'i sku ru gsal bar gyur /
bgegs gtor raM yaM khaM gis bsang sbyang /
stong pa'i ngang las rang rang gi yid dang mthun pa'i snod rnams su khaM las gtor ma 'dod pa'i yon tan lnga dang ldan pa so so'i spyod yul bzhin du 'char bar gyur /
oM AHhU~M hoH
lan gsum rgya dang bcas pas brlab /
sarba b+hU ta A kar+ShA ya dzaH
zhes mgron bkug
/sarba big+h+nAn na maHsarba ta thA ga ta b+h+yo sogs nas /
khaM gr-ih+ne daM ba l+yA di swA hA/
zhes nam mkha' mdzod kyi sngags rgya lan gsum gyis bsngos la /
hrI:
don dam skye ba sogs bka' bsgo'i mthar /
bgegs gtor phyir dor zhing /
hU~M bzhi'i sngags dang /
gu gul yungs thun drag rol dang bcas pas bgegs bskrad /
srung mtshams bcad /
bla ma'i rnal 'byor bsgom pa nas /
shugs drag gsol gdab lan gsum gyi bar mtshams /
sngags brgya rtsa tsam nyung mtha' byas pa bzlas mthar /
lam dbang blang ba ni /
bla ma mkha' 'gro'i gnas gsum du 'bru gsum gsal btab la /
bla ma'i gnas gsum 'bru gsum las :
'od zer rim dang cig car byung :
rang gi gnas gsum thim pa yis :
dbang bskur sgrib sbyangs ye shes smin :
slar mos gus gdung shugs kyis thugs rgyud bskul bas /
mthar ni dgyes pas 'od du zhu :
bdag dang bla ma dbyer med ngang :
gzung 'dzin spros pa las 'das pa'i :
'od gsal gnyug ma'i dbyings su bzhag :
a a aH
zhes mos gus kyis drangs pa'i shes pa skad cig ma'i rang ngo la dgag sgrub med par lhan ner bzhag go
/spos rol dbyangs dang bcas pas mos gus dang rig pa'i rtsal bskyed la /
hrI:
skye med bzang mo'i sogs byin 'beb nas /
mchod rdzas brlab /
dam tshig 'khor lo bskyed pa bdag nyid kyi rnal 'byor kho na'am /
dgos pa gzhan gyi slad du tshogs rten gyi dkyil 'khor sgrub pa la 'jug na yang /
bdag mdun cig car du sgom pa rdo rje theg pa'i rtse mo ma hA yo ga'i man ngag gi gsang ba khong du chud par bya dgos /
bstod pa'i mthar /
dbang sogs mdun bskyed gtsor 'don skabs /
b+h+rU~M bi shwa bi shud+d+he hrIHphaT dzaHsa /
ye shes kyi 'khor lo rten dang brten par bcas pa mdun dkyil gyi go sar phyes te dbyer med du bzhugs par mos la /
hrI:
snang srid yum gyi sogs dzapa? la bskul nas /
bsnyen sgrub las kyi dmigs bzlas rim par bya /
dbang dang bdag 'jug skabs /
bum bzlas yab bka'i skabs bzhin la mkha' 'gro'i sngags bzla ba khyad par ro //
gang ltar yang thun mthar lhag chad kha bskang zhing /
nus pa brtan pa /
stong tshigs /
nongs bshags /
lam dbang /
srung ma'i gtor 'bul /
skong chog bcas gong gsal yab bka' bzhin btang nas /
mar me'i skong ba'i rjes /
mkha' 'gro'i phrin las kyi tshogs byin rlabs nas /
mchod bshags bstab pa dkyus gcig tu phul mthar /
spyi skong spro na /
yab bka'i skabs su bshad pa 'dir sbyar /
zur gsal mkha' 'gro 'dus pa'i skong bshags byin rlabs nas mthar chags su btang zhing /
grangs gsog bya min skabs dang bstun /
bdag 'jug rgyas pa'i skabs /
las bum bsgrub cing khrus nas gzung dbang gi lus dbul mthar /
gzhan la dbang bskur skabs gnang ba nod cing /
dngos gzhir rtsa ba'i dbang bzhi /
gtor dbang /
srung ma'i bka' gtad dgos min skabs dang bstun /
rjes rim la /
thabs shes kyi tshogs brda'i 'bul len gong gsal yab bka' ltar bya /
ho :
bza' bca' btung ba'i sogs kyis bsreg blug tu rol /
gsang ba'i tshogs rol gang zag gi blo dang bstun /
lhag ma bsdus pa gtsang lhag gis mnan cing /
dam tshig gi bdud rtsis bran te /
oM AHhU~M ha hoHhrIH
lhag gtor bdud rtsi'i rgya mtsho 'dod yon zad pa med pa'i sprin 'phro bas dam can rgya mtsho'i dgyes pa skong ba'i gter du gyur /
'bar ba'i phyag rgya dang bshug glu'i brdas bskul te /
e A ral+li hriM hriM pheM pheMH
lhag sdud sprin ltar gtibs par bsam la /
b+h+yo :
mi bsrun las kyi sogs kyis lhag ma gtsang sar spungs /
'dir rdo rje'i glu gar dang smon lam shis brjod bcas nyer mkho'i skong bshags mjug nas 'byung ba nyid sbyar /
dam spyi'i gtor 'bul bya /
dmar gtor sha khrag gis brgyan pa dang /
gser skyems la sman raka bran cing /
oM AHhU~M gis bdud rtsir brlabs la /
hU~M b+h+yo :
ye shes mkha' 'gro sogs 'bum bskul mthar phyir 'bul /
chad brtan mthar /
gtor gzhong sbubs pa'i 'og tu /
e nr-i tri sarba sha trUM big+h+nAn dzaHhU~M baM hoHsa dgra bgegs bkug la /
hU~M:
snang srid khros ma'i sogs kyis rta bro brdung /
dam spyi'i mchod bstod phyin mthar dbyung /
phrin las kyi gong gi oM AHhU~M:
bde chen longs spyod sogs sngags bcas kyis mchod /
hrI:
chos kun 'byung gnas chos kyi sku :
rigs lnga'i yum mchog longs spyod rdzogs :
bde chen rgyal mo cir yang sprul :
mkha' 'gro'i tshogs la phyag 'tshal bstod :
ces phyag 'tshal gyi tshig phrad bsgyur bas bstod /
hU~M hrI:
bde chen dgyes rol sogs phrin las kyi bzlas pa'i gsham du 'byung bas dngos grub bskul zhing /
sngags bzla bzhin sgrub rten yod na gnas gsum du gtugs /
bdud rtsi sogs dngos grub kyi rdzas rol nas /
rtsa khams bdud rtsi'i bcud kyis gang :
dngos grub rnam gnyis thob par bsamaH
phrin las mjug gi
/skal pa ngan dang sogs kyis nongs pa bshags /
rten yod na /
oM/
'dir ni gzugs dang sogs kyis brtan bzhugs bya /
med na rang la bstim /
bdag bskyed snang srid ye nas sogs kyis bsdu ldang /
bsngo smon /
bkra shis bcas dang /
gzhan yang smon shis spyi dang /
bye brag rnam par snang mdzad sogs kyis mtha' rten bya'o //
de rnams kyis bla ma sprul sku'i sgrub skor rnams grub bo ///
/
@/
gnyis pa zhar byung bla sgrub thor bu sna tshogs pa'i skor la /
'dir mkhyen brtse'i dgongs gter khri srong bla sgrub dbang khrigs dil mkhyen rin po che'i gsung yod /mchan /
rig 'dzin 'ja' tshon snying po'i gter byon /
rje sgam po pa'i zhal gdams dwags po'i gsang lam bla sgrub skabs /
dbang don sgrub pa gsar bris nyi ma'i snying po ye shes rgyan gyi bla re bzhin bsgrubs nas /   zur rgyan e pod mnyam bzhag yod /mchan /
dbang chog smin byed nyi ma'i 'od phreng ltar dbang dngos bskur /
cho ga'i rjes rim snga ma'i mjug bzhin bya'o ///
/
!
gnam chos Dom+bi pa /
bir+Wa pa /
pha dam pa /
mi tra dzo ki
/rat+na gling pa'i sgrub pa bcas lnga so sor dbang sgrub rgyas pa bsgyur byed rjes chog bcas gong gi gu ru zhi ba'i skabs ltar la /
dbang dngos gzhi gzungs dbang bzhin so sor bskur bsgrub bya dgos so ///
/
!
yon dge mi 'gyur rdo rje nus ldan drag po rtsal gyi dag snang grub chen karma pak+shi zhal gzigs ma'i bla sgrub dbang chog gi mtshams sbyor ngo mtshar snang ba ltar dbang sgrub kyi bsnyen pa rnams grub nas /
gsol 'debs ni /
oM AHhU~M/
chos dbyings skye med klong yangs nas //
ma 'gags thugs rje'i rol par shar //
rgyal ba rgya mtsho'i lha tshogs la //
mos gus gdung bas gsol ba 'debs //
byin rlabs mthu dbang dngos grub stsol //
bdag dang mtha' yas sems can rnams //
ma rig bag chags sad pa las //
rang snang yul du 'khrul pa yi //
dngos 'dzin a 'thas 'dun gros kun :
sogs gter gzhung gi gtor dbang skabs su 'byung ba bzhin dang /
de ltar gdung shugs drag pos gsol btab mthus //
mdun bskyed bla ma'i lha tshogs sogs kyis dbang len bya /
dbang dngos gzhi bskur /
rjes rim skabs /
mdun bskyed bla ma rang gi snying gar thim :
'khor rnams 'od zhu rang la thim par gyur :
de yang dmigs med blo 'das brjod med ngang :
snang ba'i yul kun 'dzin med rang sar dag
/zhen pa'i blo rtog stong nyid yangs par grol //
bsam brjod mtha' bral chos nyid de bzhin nyid //
ka dag kun bzang klong du mnyam par gzhag
/ces pas rang ngo la mnyam par gzhag
/de las ldang ba na /
rjes thob 'khor 'das snang ba sna tshogs kun //
rang rtsal rol pa 'gag med zang thal che //
gang shar re dogs 'dzin med spang len bral //
mnyam yangs bde ba chen po lam du khyer //
bsngo ba ni /
zag bcas zag med dge tshogs snying po'i sprin //
mkha' mnyam 'gro ba'i dpal du gtibs pa yis //
nyes brgya'i tsha gdung kun bcil byang chub kyi //
myu gu rnam par 'phel ba'i rgyur bsngo 'o //
zhes dang /
gzhan yang bsngo smon spro na /
'dis mtshon dus gsum dge ba ci bsags mthus //
dpal ldan karma pa yi sku gsung thugs //
yon tan phrin las bdag nyid myur 'grub nas //
'gro rnams de yi sa la 'god par shog
/blo rgyud las rung zab mo'i lam la zhugs //
dam chos sgrub la bar chad mi 'byung bar //
myur du stong nyid snying rje'i rtsal chen rdzogs //
zung 'jug rdo rje 'chang dbang 'grub gyur cig
/bkra shis ni /
srid las 'das kyang srid pa'i sgyu thabs kyis //
dus gsum sangs rgyas kun gyi phrin las mdzad //
rtsa gsum yongs 'dus grub chen karma pa'i //
dkyil 'khor lha tshogs rnams kyi bkra shis shog
/ces sogs kyis mtha' brgyan pas grub bo ///
/
!
'jigs med gling pa'i klong snying yang gsang bla sgrub thig le'i rgya can gyi kha skong /
kun mkhyen rdo rje gzi brjid rtsal gyi dgongs pa'i gter las phyung pa smin byed ye shes mchog sbyin gyi mtshams sbyor nyung ngur bkod pa bde chen thig le ltar dbang sgrub /
dbang dngos /
rjes bcas so ///
/
!
'od gsal sprul pa'i rdo rje'i dag snang grub thob chen po'i thugs thig gi smin byed kyi lag len khrigs su bsdebs pa legs bshad snying po ltar dbang sgrub /
dbang dngos mthar /
bdud rtsi'i snying po ltar tshe dbang sbyar nas /
zab khrid la dbang gzhung ltar mtshams sbyor sngon 'gros /
thub dbang rdor 'chang sogs nas man ngag rdo rje'i tshig rkang ltar /
brda thim :bar dal bus bklags pa'i rjes /
de lta bu'i grol byed kyi gdams zab /
theg pa yongs rdzogs kyi zab don snying po mdor dril ba'i man ngag rdo rje'i tshig rkang 'di ni /
bstan pa yongs rdzogs kyi mnga' bdag kun gzigs 'jam dpal dbyangs dngos mkhyen brtse'i dbang po'am /
'od gsal sprul pa'i rdo rje nyid dgung lo bco lnga par grub thob chen po dngos su mjal te dgongs brgyud byin rlabs 'pho ba'i stobs dang /
brda yi tshig rkang snyan brgyud du bstsal pa la brten nas /
gsang ba rmad du byung ba'i mdzod khang nas phyung ste gtan la phab pa /
dgung grangs zhe bdun gyi bar du bka' rgyas btab cing thugs nyams su bzhes nas /
rgyal bas lung bstan 'jam mgon rdo rje 'chang chen po dang /
sprul pa'i gter chen mchog gyur gling pa /
rdzogs chen gling sprul thub bstan rgyal mtshan rnam pa gsum la /
thog ma'i smin grol tshangs sprugs su bstsal pa'i gdams pa /
lta sgom spyod pa bogs 'byin 'bras bu lngas bsdus pa'i rdo rje'i sgrom chen po 'di nyid nyams su len pa'i dad ldan rnams kyis thog mar bla ma dam pa tshul bzhin bsten nas dbang gis smin cing /
dam tshig rnam par dag pas nyams len dngos la /
sngon dngos rjes 'phros don dang bzhi las /
dang po sngon 'gro la /
thun mong dang thun min gnyis las /
dang po la nang gses kyis dbye ba'i dang po thun gyi sngon 'gro rnam pa gsum gyis las rung du bsgrubs nas /
gnyis pa thun mong gi sngon 'gro la /
dal 'byor rnyed dka' sogs blo ldog rnam pa bzhi rgyud la 'byongs par bya /
gnyis pa thun min dang khyad par gnyis las /
dang po thun min gyi sngon 'gro la /
skyabs su 'gro ba nas bla ma'i rnal 'byor bar gyis theg pa chen po'i lam gyi gzhung shing mthar phyin par bya /
gnyis pa khyad par gyi sngon 'gro la /
lus ngag yid gsum gyi gnad gcun pas sgo gsum shin sbyangs kyi rtags nyams 'og tu chud par bya /
gnyis pa dngos gzhi la lta ba /
sgom pa /
spyod pa /
bogs 'don /
'bras bu lnga las /
dang po lta ba dbu ma chen po ni /
grub thob chen po nyid la gnas brtan yan lag 'byung gi zhal gzigs te /
shes rab kyi pha rol tu phyin pa brgyad stong pa'i sgo nas lta ba gtan 'beb kyi khrid gsungs /
de'i don mdo sdud par bsdus pa'i lta ba dbu ma chen po /
gnas lugs stong pa nyid /
snang lugs mtshan ma med pa /
de gnyis zung 'jug smon pa med pa ste /
spros tshogs mtha' brgyad dang bral bar gtan la phab /
gnyis pa sgom pa phyag rgya chen po ni /
mkha' 'gro ni gu ma mjal te phyag rgya chen po gwa'u ma rdzogs par gsan pas ni gu phyag chen dang /
rang grol gyi gdams pa zab rgyas su bstsal pa thang stong snyan brgyud ltar rang bab gsum gyis mnyam par bzhag ste /
skyon bzhi rang grol gyi nyams bskyang bas /
sku bzhi rang shar gyi gdengs mngon du gyur pa'i lam /
ni gu phyag chen nyid tshad la phebs par bsgom /
gsum pa spyod pa rang grol chen mo la /
gtum mo bde drod rang 'bar /
sgyu lus chags sdang rang grol /
'od gsal gti mug rang sangs /
rmi lam 'khrul pa rang dag ste rtsa ba'i chos bzhi dang /
'pho ba ma bsgom sangs rgyas /
bar do rgyal ba longs sku ste yan lag gi chos gnyis bcas ni gu chos drug ltar rtags thon par sbyangs /
lnga pa 'bras bu rdzogs pa chen po ni /
rdzogs pa chen po lhun grub tu grol ba la bslab dgos shing /
de'ang grub thob chen po nyid kyis rgod ldem gter byon rdzogs chen dgongs pa zang thal gsan par ma zad /
rnga yab dpal rir phebs skabs gu ru rin po ches zhu sna mdzad de /
rdo rje sems dpa' dngos las rdzogs chen gyi rgyud 'bum phrag drug cu rtsa bzhi gsan pas /
rgyud don ma lus pa thugs su chud pas nam mkha' lta bu'i rnal 'byor par bzhugs pas /
rdzogs pa chen po sems klong man ngag sde'i rim pas phye ba'i nyams len gang mos su 'jug par bya'o //
gsum pa rjes kyi rim pa la gnyis las /
dang po thun gyi rjes rim ni /
'khor gsum las grol ba'i bsngo smon gyis rgyas gdab pa dang /
gnyis pa nyams len gyi rjes rim ni /
thun mtshams la sogs pa'i spyod lam rnam pa bzhi'i nyams myong gi rtsi dang ma bral bar spyod pas nyams len mthar dbyung ste /
don gnyis kyi bya ba rlabs po che la 'jug pa'o //
bzhi pa 'phros don la gsum las /
dang po ni /
man ngag rdo rje'i tshig rkang 'di nyid bris te 'bral med du bcang ba dang bklag pas btags grol /
reg grol /
mthong grol /
thos grol du 'gyur ba dang /
tshul bzhin nyams su blangs na lo zla'am /
bar do las mi 'gyang bar bla med kyi gnas su dbugs chen 'byin pa'i tshul gyis phan yon bstan pa dang /
gnyis pa ni /
dag snang dgongs gter la sogs pa'i bka' babs lnga ldan gdams pa'i snying po 'di nyid 'gro 'dul ye shes sgyu ma'i sprul pa'i sku la gtad pa dang /
chos kyi bdag po nyid dang dgongs spyod mnyam pa'i skal ldan skyes mchog rnam pa gsum la sogs pa'i las can rnams kyi don du gdams pas dbugs dbyung ba dang /
gsum pa ni /
rgyal dbang pad+ma thod phreng rtsal dang /
grub pa'i dbang phyug thang stong rgyal po gnyis med gnyis su snang ba'i gar gyis 'gro kun sku gsum gyi go 'phang la dbugs chen 'byin pa'i smon lam mdzad pa ste /
'di lta bu'i smin grol gyi gdams pa chig rdzogs su sogs dbang gzhung ltar sbrel /
rjes chog bcas bya'o ///
/
!
dag snang sku gsum rigs 'dus zab tig gi snying po don gyi gtor dbang gi mtshams sbyor mdor bsdus pa bde chen myu gu ltar dbang sgrub /
dbang dngos /
rjes chog bcas bya'o //    'dir sku gsum rigs 'dus rtsa dbang rgyas pa chog khrigs dil mkhyen rin po che'i gsung yod /mchan /
de dag gis bla ma zhi ba'i sgrub thabs rjes 'brel dang bcas pa'i skor rnams grub bo ///
/
@#//
gsum pa gsang ba bla ma drag por bsgrub pa'i skor la /
bka' ma 'o bran drag dmar ('dod bum /[ 115])ltar dbang sgrub /
dbang dngos /
rjes bcas bya'o ///
/
!
nyang ral nyi ma 'od zer gyi gu ru drag po dmar chen bde gshegs 'dus pa'i dbang bskur rgyas pa smin lam dbang gi rgyal po ma bu zung bsdebs kyi yi ge sgrib gnyis g.yul las rnam rgyal ltar dbang sgrub skabs /
dkyus gsal srung ma'i gtor bsngo'i rjes /
dregs pa'i srog dbang byed na /
ma mgon sde brgyad kyi mchod phrin phrin las rnga sgra sbyar ba btang nas bla rdo la sde brgyad bskyed bstim nan tan bya /
dbang dngos kyi gtor dbang grub mthar /
slar bla rdo srog yig slob ma'i mdun du bzhag nas /
dregs pa'i srog dbang ltar /
da ni dam tshig dang ldan pa'i sogs nas /
maN+Dal mthar /
de nas srog dbang dngos gzhi bskur ba'i don du 'dun pa 'di ltar mdzod /
dpon slob gnyis ka zil gnon gu ru drag po rgyan 'khor rgya mtsho'i gzi byin stobs rtsal 'bar zhing /
thugs rje'i ye shes drag tu khros pas snang srid sde brgyad dbang du sdud cing zil gyis gnon pa'i skur gsal ba'i mdun du /
srog yig bla rdo rnams dregs pa sde brgyad dngos su gsal ba bka' nyan gus 'dud kyis 'khod pa la /
slar yang thugs ka'i 'od kyis srog gi snying po drangs te /
slob ma'i zhabs 'og gi gdan la bstims pas /
dregs pa rnams brtan pa dang bral te 'dar yed yed du gnas pa la /
slob dpon gyis bla rdo srog yig bu'i zhabs 'og tu bcug ste /
'bangs su bka' gnyer gtad pa bzhin du byed par khas blangs shing /
mna' dor bas phyin chad 'khu zhing ldog pa'i dbang med par mngags gzhug byed pa'i mos pa brtan por skyed cig
/bla rdo dang srog yig re re bzhin blangs nas slob ma'i rkang zhabs su 'dren pa'i tshul dang bcas /
hU~M:
dkar po lha yi bla rdo sogs srog dbang gzhung ltar /
rdul du brlag par byed pa'i dbang thob par gyur cig :
bar brjod mthar /
bla rdo srog yig rnams sngar gyi rang mal du 'jog
/des sde brgyad bran du khol zhing /
ci bcol ba'i phrin las bsgrub par 'gyur ro //
brgyad pa rgyal thabs spyi blugs kyi dbang sogs rtsa dbang rgyas pa smin lam dbang gi rgyal po'i mjug bzhin mthar chags su bskur /
cho ga'i rjes rim skabs /
spro na /
lhag ma'i mjug tu srung ma'i gtor bsngos rgyas bsdus gang 'os bskyar /
gang ltar yang chad tho dang mnyam du ma mgon sde brgyad kyi gtor ma gshegs /
bla rdo gtor sgrom sogs su bcang ba'am /
rten byin can gyi 'og tu bcug
/cho ga'i rjes gzhan rnams mthar dbyung ngo //
!
drag dmar gzhung chen bde gshegs 'dus pa dang 'brel ba'i rdo rje spyi blugs su grags pa ('dod bum /[ 79])ltar dbang sgrub /
dbang dngos /
rjes bcas bya /
7
drag sgrub 'bring po me'i spu gri ('dod bum /[ 101])ltar dbang sgrub /
dbang dngos kyi phrin las bzhi'i dbang gi rjes /
7
('dod bum /[ 111])gyi drag dmar che 'bring gang rung dang 'brel ba'i gtor dbang bsdus pa lu gu rgyud kyi byin rlabs sbyar /
rjes bcas bya'o ///
/
!
chos dbang gu ru dar nag ber chen gyi byin rlabs byed tshul yang zab snying po ltar dbang sgrub /
dbang dngos /
rjes chog tshogs mchod byang bdag karma gu ru lta bu nas blangs shing /
sbyin sreg sogs bya'o ///
/
!
byang gter thugs sgrub rnam gsum gyi gsang sgrub rdo rje drag po rtsal gyi smin lam dbang gi chu bo chen mo khyer bder bsdebs pa rin chen phra mdzes ltar /
thog mar /
thugs rje'i dbang gis lta bu'i skyabs sems sngon 'gros /
bdag bskyed la sngags phrin gter mdzod gzhung du mi bzhugs pas /
nyams len rgyun khyer dngos grub kyi rdzing bu la gter gzhung bdag nyid lha'i bsgom thabs   sngon 'gro gzer lnga'i rjes su yod /mchan /gab sprad de /
hU~M sum brgya nyer gcig phyag len ltar bzla tshul la /
dang por hU~M brgya rtsa yid bzlas bya /
gnyis par hU~M nyis sbrel brgya rtsa dang /
gsum par hrIHzhes brjod pas hU~M rnams mkha' 'gror bsgyur te /
hU~M lnga sbrel brgya rtsa bcas ngag bzlas byas rjes /
hU~M bdun sbrel dbyangs kyis lan nyer gcig bzlas mthar /
hU~M:
rig 'dzin yongs rdzogs spyan 'dren gshegs :
phyi nang gsang ba'i mchod tshogs 'bul :
nyams chag 'gal 'khrul mthol zhing bshags :
sku gsung thugs yon phrin las bstod :
mchog dang thun mong dngos grub stsol :
ma hA pany+tsa a mr-ita rak+ta ba liM ta khA hi :
zhes stong tshigs 'bul /
hU~M:
skye 'gag med pa sogs phrin las ltar don bstod bya /
sa chog sogs sta gon /
dngos gzhi dbang sgrub dang dbang rgyas pa /
rjes bcas bya /
7
lha brag thugs sgrub drag po rtsal gyi smin lam 'bring po gser mdzod ma'i chog khrigs bdud rtsi'i thig le ltar dbang sgrub /
dngos gzhir rtsa ba'i dbang 'bring po /
rjes rim bcas dang /
7
('dod bum /[ 129])ltar bsdus pa byin rlabs thugs rje'i dbang gi sgrub pa /
dngos gzhi /
rjes bcas dang /
7
yang tig gces sgron gyi zab khrid 'bogs pa la /
thog mar tshig bdun dang /
sku gsum gsol 'debs /
spro na rang gzhung gi brgyud pa'i gsol 'debs kyang bya /
yan lag bdun pas rgyud sbyang zhing /
maN+Dal 'bul ba /
gsung bskul bcas sngon 'gros /
sems bskyed gsal gdab cing /
phun sum tshogs pa lngas gzhi bzung nas /
yang tig gces sgron gyi gdams khrid 'chad pa la /
gter kha lho byang gnyis zhes yongs su grags pa las /
snga ma la gong 'og ste nyang dang chos dbang gnyis /
de'ang nyang gter bka' brgyad bder 'dus kyi khrid dang /
khros nag gi khrid rgyun sogs dang /
chos dbang gi sangs rgyas mnyam sbyor dang /
bka' brgyad gsang rdzogs kyi rim lnga'i khrid sogs rgya cher bzhugs /
phyi ma byang gter gyi gtso bor gyur pa zang zang lha brag gi mdzod lnga'i gter sgo phyes pa las bla gter lnga /
de las gu ru'i thugs tshab tu byon pa byang pa'i khrid chen bzhir grags pa'i nang tshan /
lho gser mdzod ser po nas byon pa yang tig gces sgron gyi smin khrid byed skabs /
gzer lnga sogs so sor zhag grangs byas nas bsgom dgos pa phyag len du bstar ba gal che yang /
da res mgyogs khrid kyi sa bcad ltar 'chad pa la /
mdor bsdus te spyir bstan pa dang /
rig 'dzin chen po pad+ma phrin las kyis mdzad pa'i zin bris gzhung don rab gsal ltar bye brag zhib rgyas su bshad pa gnyis las /
dang po spyi sdom tshul du bshad pa la /
thog mar lo rgyus kyi sgo nas spro ba bskyed de /
sngon 'gro gzer lnga 'di tshig 'bru 'grel gyi tshul du bshad pa phyag bzhes yin pas de ltar bshad dgos kyang /
de mi nus pas sngon 'gro gzer lnga'i gter gzhung dang /
pad phrin khrid yig gnyis gab sprad de 'chad pas 'thus par bya zhing /
na mo :
kun bzang thugs la phyag 'tshal lo :
zhes tshig rkang gcig gis phyag byas nas /
'di mdzad pa po su yin /
ci'i phyir mdzad /
don gang yin sogs sa bcad phye nas /
gzhi lam 'bras bu'i kun tu bzang po yin lugs sam gnas lugs kyi tshul du bshad pa dang /
nyams su len pa'i rnal 'byor pa de'i mtshan nyid ci lta bu zhe na /
dang 'dod yid ches kyi dad pa gsum dang ldan dgos /
des lam la 'jug spro ba yin /
dal 'byor ldan pa'i mi lus rin po che de thob nas /
'khor ba la skyo ba bskyed /
de la phan pa'i thabs theg pa rim pa dgu sogs rnam grangs mang yang /
'dir a ti rdzogs pa chen po bsgom dgos /
de'ang ngan song gsum sogs rigs drug gi sdug bsngal gsum la bsam /
de las thar phyir dben pa'i gnas su phyin nas yo byad tshogs par bya /
bde ba'i stan la 'khod nas rin chen gnad kyi gzer lnga bsgom dgos te /
de'ang skyabs sems /
tshogs gsag maN+Dal /
sgrib sbyong rdor sems /
mi rtag skul 'debs /
bla ma'i rnal 'byor gyi gzer dang lnga yin /
gzer zhes pa 'di yang dag pa'i lam las mi 'chugs par byed pa'i don yin la /
dang po bdag dang khams gsum sems can rnams log pa'i lam de las ldog nas /
zhi ba'i go 'phang 'thob phyir dkon mchog gsum la skyabs su 'gro dgos /
de nas sems can la dmigs pa'i snying rjes ngan song gsum gtsor gyur gyi sems can thams cad sdug bsngal las thar ba'i phyir byang chub tu sems bskyed pa ni lus mdor bstan /
de ji ltar bsgom pa'i tshul khrid gzhung nas bshad pa ltar skyabs yul lnga tshom sgom pa ni gang la skyabs su 'gro ba'i yul /
gang gis skyabs su 'gro bar byed pa ni pha mar gyur pa'i sems can thams cad /
ji ltar skyabs su 'gro ba'i tshul ni skyabs sems kyi tshig ris ltar ro //
gzer gnyis pa la phyi nang gsang ba'i maN+Dal las /
phyi yi maN+Dal snod bcud ri gling 'jig rten /
nang gi maN+Dal skabs /
'jig rten las kyis 'dus pa'i bar do zhes pa da lta'i gnas skabs yul 'khor longs spyod gces rgu rnams yin /
gsang ba'i maN+Dal bdag la nyer mkhor gyur pa'i snod bcud yul 'khor longs spyod /
bdag lus gces 'dzin gyi phung po rnam shes tshogs brgyad dang bcas pa ril por 'bul ba dang sil bur 'bul ba bcas /
gzer gsum pa la da lta 'khor bar 'khor ba'i rgyu las nyon gyi sgrib pa ma dag pas lan pa yin /
sbyang bya sgrib pa de dag sbyong byed kyi thabs khyad par 'phags pa rdo rje sems dpa'i sgom bzlas /
de'ang sgom tshul thun mong thun min gnyis dang /
gzer bzhi pa mi rtag skul 'debs bcas khrid yig gzhung ltar bsgom dgos /
gzer lnga pa bla ma'i rnal 'byor skabs /
rang lus der 'dzin med pa ste gang yang mi dmigs pa'i spyi bo'i thad /
zab 'bol gyi khri steng bla ma drag po kun 'dus nor bu'i lugs su sgoms la gsol ba gdab cing dbang len /
de ltar thun mong sngon 'gros rgyud sbyong ba gal che ba'i lung khrid gzhung du 'byung ba /
ka dag gi khrid gzhung las gsungs pa'i lung 'di ni khungs rang shar gyi ka dag khrid gzhung yin /
de nas thun min sngon 'gro sku gsung thugs la sems gzung ba gsum gyi /
dang po lus lha la sems 'dzin pa ni /
bla ma'i rnal 'byor zin pa'i rjes thog 'od zhu tshar 'phral rdo rje drag po dpa' bo gcig par bskyed nas /
phra rags kyi sems 'dzin khrid yig ltar dang /
dag dran yang gsang 'dus pa la blta bar gsungs kyang /
mdor bsdus dag dran gyi rgyas 'debs shig byed dgos /
gnyis pa ngag sngags la sems 'dzin pa ni /
thugs srog sa bon hU~M gi kha dog sgra dbyibs la sems 'dzin nas /
dus bsnyen zla ba gcig la rdzogs shing /
sgom bzlas zur gsal stabs bde zhig gtang /
bzla tshul tho rangs zhi ba /
snga dro drag po /
nyin gung dbang /
phyi dro rgyas par phye ba 'di'i lugs /
hU~M brgya la zhi ba /
brgya la drag po /
brgya la dbang bcas khyon sum brgya /
mthar bdun gsum nyer gcig rgyas par byed pa phyag len /
'di ni zhi drag thun mong ba'i sgrub thabs hU~M bzlas 'di las zab pa med /
'di'i dbang sgrub sogs sgrub pa chen po'i skabs bdag bskyed them can las byang 'bring po dang /
mdun bskyed them med sgrub pa chen po'i mngon rtogs sbyar dgos /
rnying ma gzhan gyi rgyas 'gebs dzapa? khang dbye ba sogs phyag len la med pas mi byed /
gsum pa thugs phyag mtshan la sems gzung ba khrid gzhung ltar bya /
de nas ka dag gi sngon 'gro rdo rje dkar po dang /
hU~M sngon po /
thig le dkar dmar bcas dmigs rim gsum la sems 'dzin pa la /
theg le'i sems 'dzin skabs gsal mi theb pa'i rigs la dbu ma sbom pa dang thig le che bar bsgom /
de min dmigs pa brtan pa sogs la phra ba rang legs /
de nas dngos gzhi sems chos nyid kyi dkyil 'khor sgom pa ka dag gi ngo bo skyong tshul khrid yig ltar dang /
gegs sel la bying ba gti mug gi gegs dang /
rgod pa zhe sdang gi gegs /
rtog pa za zir sna tshogs 'phro ba'i gegs /
shes pa rdzi 'khor ba dang re dogs bdag 'dzin gyi gegs /
de'ang rdzi 'khor ba zhes pa re dogs blo sna mang pos 'di yin 'di min mi shes pa'i the tshom la zer /
zhi gnas kyi gzhi bca' ba dang /
de la dug gsum bye brag gi gegs sel te lnga /
lta thog sgom pa tshol ba byung gnas 'gro gsum brtag pa sems tshol tshad ldan ma byung bar brtags bcug nas /
ngo sprod skabs phyag len bzhin /
ngo sprod dang por g.yon gyi sdigs mdzub nam mkhar gtad /
gnyis par man shel bstan la lta stangs gtad bcug
/gsum par g.yas pas slob bu'i snying gar sdigs mdzub gtad de ngo sprod pa bcas mdzad pa dang /
rgyun gyi nyams len gyi gnad bstan pa rnams so //
gnyis pa bye brag rgyas par 'chad pa ni /
de la 'dir yang tig gces pa'i sgron me sogs khrid kyi zin bris gzhung don rab gsal ltar la /
gter gzhung sngon 'gro gzer lnga mi bsdu bar tshang bar gung sprad de /
nyams su len par mdzod cig bar mthar chags su dal bur 'chad /
de ltar zhib rgyas su bstsal pa ltar nyams su blangs nas ring por mi thogs par rang rig bla ma rdo rje drag po rtsal gyi go 'phang bde blag tu rnyed pa'i thabs khyad par 'phags pa 'di la cis kyang brtson 'tshal zhing /
de las byung ba'i dge rtsa yang sogs kyis mtshams sbyar la bsngo smon bcas bya'o ///
/
!
byang gter rgyal ba zhi khro tshe dpag med lha bcu gsum gyi dkyil 'khor chen po sgrub cing mchod pa'i cho ga yid bzhin sprin phung ltar dag snang tshe gur sbrags ma'i dbang don sgrub pa la /
tshig bdun gsol 'debs rjes /
sngon 'gro gzer lnga bla ma'i rnal 'byor gyi mthar /
bdag nyid drag po rtsal du bskyed cing /
gzhi gnas kyi bdag por smin lam rgyas 'bring gang rung gi dbur 'byung ba'i gtor ma dkar dmar gtang /
rgyal chen mchod pa /
bgegs bskrad rjes /
thugs sgrub hU~M gi phrin las ltar /
hU~M:
phyi nang snod bcud snang ba sogs lha mtshams dang /
srung 'khor /
bshags pa /
byin 'beb /
sman rag gtor mchod byin rlabs /
ting 'dzin rnam gsum nas /
phyogs skyong sde brgyad dregs pa'i srog rtsa 'dus :
zhes pa'i bar lha sngags rnams dor nas tshig rjes don dran gyis bdag bskyed gsal gdab /
mdun rten rnams tshe sgrub cing mchod pa'i cho ga yid bzhin sprin phung ltar /
oM swa b+hA was sbyang /
stong pa'i ngang las mdun du pad zla'i steng du /sogs nas /
snang la rang bzhin med par gyur /
bar gyis bskyed /
bdag mdun chabs cig par /
dus gsum sangs rgyas sogs kyis dbang bskur /
spyan 'dren ni /
hU~M:
sngon gyi bskal pa'i sogs hU~M gi phrin las ltar /
gu ru de wa DA ki nI badzra sa ma ya dza dza :bar /
hU~M/
nub phyogs bde ba sogs tshe sgrub cho ga ltar /
dngos grub bstsal du gsol //
bar /
hU~M:
bzhengs shig pad+ma sogs thugs sgrub hU~M gi phrin las ltar bzhengs bskul /
bzhugs gsol /
phyag 'tshal tshigs bcad rjes /
'jig rten 'dren pa'i sogs kyi phyag 'tshal shwa lo ka sbyar zhing /
a ti pU sogs mchod pa rnams dang /
bstod pa'i mthar /
pad+ma dbang gi gzhal yas chen po na :
ma chags pad+ma 'bar ba'i gdan steng du :
bcom ldan mgon po ye shes tshe dpag med :
'chi med tshe yi lha tshogs rnams kyis bskor :
rdo rje tshe yi lha la phyag 'tshal bstod :
ces sbyar /
hU~M:
chos kyi dbyings kyi sogs thugs sgrub phrin las kyi dzapa? bskul mthar /
hU~M bsnyen sum brgya nyer gcig phyag bzhes ltar gyi rjes su /
spro bsdu'i dmigs pa spyi 'gre bcas /
tshe bsnyen oM a mA ra Ni ci 'grub bzla /
thugs sgrub phrin las kyi hU~M:
skye 'gag med pa sogs don bstod bya /
byang lugs chos srung gtor 'bul bsdus pa (di)gtang /
thugs sgrub hU~M phrin bzhin tshogs mchod phul mthar /
las bum 'khyil pas bsgrub /
rig me dor zhing gnang ba nod /
dbang dngos gzhir /
dbang snga ma'i mthar sbrel te mi bskur na /
na mo shes bya'i sogs tshe sgrub cho ga ltar las bum chus khrus dang /
bgegs gtor brlab bsngo bskrad pa /
srung 'khor bcas thugs sgrub ltar bya dgos /
gang ltar na'ang sems bskyed gsal btab nas /
gdod ma'i mgon po sogs tshe sgrub cho ga'i dbu nas 'byung ba'i lo rgyus /
'di nyid yum brgyud kho na gtso cher bzhugs pa las byon pa'i smin byed zab mo bsgrub par bgyi ba la sogs kyis mtshams sbyar la maN+Dal 'bul du gzhug
/bla ma dang bcom ldan 'das mgon po tshe dpag tu med pa tha mi dad pa'i drung du gsol ba 'debs pa 'di'i rjes zlos /
tshe sgrub cho ga'i dkyus kyi bdag 'jug ltar /
bla ma tshe dpag sogs /
mdun gyi nam mkhar tshe lha rgyal ba'i dkyil 'khor pa rtsa gsum srung ma'i tshogs kyis bskor ba'i spyan sngar rtse gcig dad pas byang chub bar du skyabs su 'gro ba'i blos 'di'i rjes zlos /
'gro ba'i dpal mgon sogs /
mar gyur gyi 'gro ba rnams byang grol dam par 'god pa'i slad du bla ma tshe lha'i go 'phang 'thob pa'i phyir rgyud smin par byas te /
zab lam nyams su blang bar bgyi'o snyam pas 'di'i rjes zlos /
sems bskyed 'gro ba sogs /
dbang gi gzhi sgrub pa ye shes pa'i byin dbab pa'i slad du dmigs pa 'di nyid rtse gcig tu sgom 'tshal /
swa b+hA wa sogs kyis stong par sbyangs nas /
slob ma lhar bskyed cing /
spyan 'dren mthar /
oM a mA ra Ni dang /
dz+nyA na A we sha ya a AH
zhes sbrel ba bzlas pas byin dbab /
de nas tshe 'gugs pa'i slad du bdag mdun lha tshogs kyi thugs ka nas 'od zer lcags kyu'i dbyibs can dang /
rigs bzhi'i tshe bdag lha mo mgyogs ma'i tshogs grangs med pa 'phros pas /
phyogs bcu'i zhing rab 'byams na bzhugs pa'i rtsa gsum rgyal ba'i byin rlabs /
rigs bzhi'i tshe'i dngos grub /
brtan g.yo snod bcud kyi dwangs ma rnams 'od zer sbrang rtsi'i rnam par bsdus /
khyed rang rnams dang tshe rdzas la bstims pas 'chi med tshe la dbang ba'i rig 'dzin thob /
rdzas thams cad myang grol bdud rtsi dngos grub kyi dbyig tu 'khyil ba'i mos pa mdzod /
hrIH
dkar mo mgyogs ma sogs gyer /
dngos gzhi'i dbang bskur ba la /
sku gsung thugs dang yongs rdzogs gtor dbang mtha' rten bcas rim par 'byung ba las /
thog mar sku bum pa'i dbang bskur ba'i dmigs pa 'di bzhin mdzod /
bla ma dang mdun bskyed bcom ldan 'das dbyer med pas rnam rgyal bum pa'i dbang bskur bas /
bum bcud bdud rtsi'i rgyun gyis lus kyi nang gang /
lus kyi sgo nas gzhan gyi srog bcad pa la sogs pa'i sgrib pa ma lus pa dag
/sku rdo rje 'chi med rtag pa'i tshe thob par mos /
oM/
bde chen sku yi sogs dang /
sngags a mA ra Ni brjod pas bum dbang bskur zhing bum chu sbyin /
bdag mdun gyi lha tshogs las gsung rdo rje tshe dpag med pa'i sku dpag tu med pa byon /
slob ma'i mgrin par thim pas /
ngag gi sgo nas bdag gzhan gyi srog gcod du bstsal pa la sogs pa'i sgrib pa dag
/gsung rdo rje 'gag med rtag pa'i tshe thob par mos /
AH
bde chen gsung gi sogs dang /
sngags gong bzhin brjod /
lha tshogs rnams kyi thugs ka nas bde chen dbyings kyi mkha' 'gro'i tshogs spros /
slob ma'i snying gar thim pas /
yid kyi sgo nas srog gcod par bsams pa dang /
de ltar bgyis pa la yi rang ba la sogs pa'i sgrib pa bag chags dang bcas pa dag
/thugs rdo rje 'khrul med rtag pa'i tshe thob par mdzod /
hU~M/
bde gshegs thugs kyi sogs sngags bcas brjod /
byin rlabs yongs rdzogs tshe gtor gyi dbang bskur ba ni /
gtor ma tshe lha yongs rdzogs kyi dkyil 'khor rten dang brten par bcas pa gsal ba'i steng gi cha la brgyud pa'i bla ma thams cad tho brtsegs su bzhugs pa rnams kyi phyag tu tshe'i bum pa bsnams shing /
gzhan yang tshe bdag rgyal ba grub pa'i rig 'dzin lha dang mkha' 'gro'i tshogs dang bcas pa rnams tshe'i dngos grub kyi gzi byin 'od du 'bar zhing /
bdag dang slob ma la dgyes pa'i tshul du bzhugs pa /
khyed rang rnams kyi spyi bor spyan drangs shing thugs dam bskul pas sku gsung thugs las 'od zer 'phros /
'khor 'das kyi tshe bcud bsdus pa phyag gi bum par bskyil /
'chi med ye shes kyi bdud rtsir gyur pa khol zhing lud pa dang /
lha tshogs rig 'dzin brgyud pa dang bcas pa'i sku'i cha thams cad nas kyang bde chen tshe'i dngos grub bdud rtsi'i char rgyun babs pa ro gcig tu 'dres /
slob ma'i spyi bo nas zhugs /
lus kyi nang gang ba'i 'od zer ba spu'i sgo nas nyug gis thon pa rnams pha lam las grub rdo rjer gyur pas bar chad thams cad bsrung /
mi 'gyur rdo rje tshe'i dbang tshe dpag med pa dang skal pa mnyam pa thob par mos /
chos sku kun bzang sogs sngags bcas dang /
gtor ma gnas gsum du 'jog bzhin /
sangs rgyas byang chub sogs brjod /
mtha' rten rigs bzhi'i dbang rten rnams kyis gnas so sor dbang bskur zhing rgyas btab pas bar chad kyi g.yul las rnam par rgyal zhing /
rigs bzhi'i tshe dbang dngos grub thams cad thob par mos /
rdo rje rigs kyi sogs brjod cing /
rdzas rnams kyis dbang bskur /
so so'i smon lam mgor /
skal ldan rdo rje'i slob ma rnams kyi tshe srog ces kha bsgyur /
slar yang tshe 'brang thogs la /
tshe 'brang gi lha tshogs khyed rang rnams la thim pas lha dang bdag gnyis su med cing skye 'chi bgres rgud dang bral ba'i tshe dbang thob par mos /
bcom ldan mgon po sogs brjod cing spyi bor bzhag
/'khor 'das dwangs bcud bsdus pa'i ril bu tshe lha rgya mtsho'i rdo rje gsum gyi byin rlabs 'dus pa'i gong bu khyed rang rnams kyi gnas gsum du gtugs shing longs spyad pas tshe dbang phun sum tshogs pa'i dpal la rtag tu spyod pa'i dbang thob par mos /
'jigs pa med pa sogs kyis tshe ril gnas gsum du gtugs shing sbyin /
slob dpon gyis tshe chang ka pA la g.yon gyis bzung /
g.yas pas mda' dar mdil gyis dkrugs shing /
lha tshogs rnams kyi thugs ka'i 'od kyis bskul pas tshe lha mgyogs ma rnams las rang 'dra'i sprul pa grangs med pa spros /
stong gsum phyogs bcu'i 'jig rten rab 'byams kyi tshe bcud bsdus pa tshe chang la bstims pas /
'chi med kyi a mr-ita zeg ma las bkra shis kyi ri mo rab tu 'tsher bzhin pa khyed rang rnams la dbang bskur zhing bcud myang bas rdo rje'i srog 'grub par mos /
tshe bdag chen mo dkar mo sogs brjod cing rgyas 'debs bcas gzhung gsal ltar bya /
bar chad bsrung zhing tshe sba ba'i slad du khyed rang rnams skad cig gis khro rgyal rta mgrin sogs rta sngags bzlas mthar /
slob dpon gyi phyag gi rdo rjes khyed rang rnams kyi mdun /
dpung pa g.yas g.yon /
rgyab /
spyi mgrin snying ga bcas lus kyi gnas bdun so sor rgyas btab pa las rdo rje'i rdul grangs med pa 'phros pas ba spu'i sgo thams cad la khyab pas bsrung zhing brtan par byas /
slar snying gar reg pas skye 'chi'i rtog pa bral ba'i 'chi med gnyug ma'i dbyings su rgyas thebs par mos /
dang po rtse gcig sogs brjod /
de ltar rdo rje'i tshe dbang zab mo thob pa de nyid 'dzin pa dam tshig la rag las pas /
de'i phyir gsang ba spyi dang bye brag gi dam tshig las mi 'da' bar bsrung dgos shing /
de thams cad kyi rtsa ba rdo rje slob dpon gyi gsang ba gsum gyi dam tshig la 'du bas de nyid srog las gces par bsrung zhing bka' bstsal phra mo'ang mi 'da' bar bgyid dgos par gdams pa 'di la snyan gtod 'tshal /
de ring phyin chad sogs /
de ltar bsgos pa'i dam tshig bsrung bar khas blangs shing mi 'da' ba'i phyir mna' 'dor ba 'di'i rjes zlos /
sa ma ya na ra kan /
gtso bos ji ltar sogs gzhung bzhin dang /
rjes chog slob dpon gyis tshogs la rol zhing /
lhag ma bsngo ba phyin thugs sgrub drag po rtsal gyi smin lam dbang gi chu bo khyer bder bsdebs pa rin chen phra mdzes kyi mjug tu gsungs pa ltar hU~M gi phrin las dang bsdebs shing mthar chags su btang ba la /
bstod pa'i rjes su /
'jig rten 'dren pa'i sogs shwa lo ka gcig bsnan pa tsam khyad par ro ///
/
!
rdo rje gling pa'i gter byon snyan brgyud zung 'brel gu ru drag po'i dbang bskur bklag chog tu bkod pa zab lam zla ba'i bdud rtsi ltar dbang sgrub /
dbang dngos /
rjes bcas bya'o ///
/
!
rat+na gling pa'i gu ru drag po yang gsang bla med me rlung 'khyil pa'i dbang rgyas pa rdo rje'i phreng ba bltas chog tu bkod pa khrag 'thung thugs kyi snying po ltar bdag bskyed /
sta gon /
las byang me rlung 'khyil pa la brten pa'i dbang sgrub /
rtsa ba'i dbang rgyas mthar chags su bskur /
dregs pa'i srog dbang 'dir mi bzhugs /
ye shes bcud kyi snying po ltar don dbang nor bu lugs sbyar /
rjes chog dang /
byin rlabs bdud rtsi'i snying po ltar dbang bsgrub /
bsdus pa gtor dbang /
rjes bcas bya'o ///
/
!
pad+ma gling pa'i gur drag dmar chen me lce phreng ba'i dbang ('dod bum /[ 79])ltar nyang dang rdor gling zung 'brel drag po'i dbang bzhi rdo rje spyi blugs la pad gling drag dmar gyis khyad par phye zhing /
mkha' 'gro'i DAr thod dbang tshig dris lan nas blangs pa bcas kyis dbang sgrub cing bskur ro ///
/
!
'brug pa pad+ma dkar po'i dag snang bla ma drag po kI la ya'i dbang don sgrub pa ni /
tshig bdun dang /
'brug chen chos kyi snang bas mdzad pa'i brgyud 'debs sam /
bsdu na /
chos dbyings rang byung sku gsum rol pa'i zhing //
yongs la dbang bsgyur rgyal ba kun 'dus mgon //
rje btsun chen po pad+ma thod phreng la //
gsol ba 'debs so byin rlabs dbang bskur stsol //
gang gi cho 'phrul bsam yas rol pa'i gar //
ston 'khor gnyis med chu zla'i gar bsgyur ba //
klu yi rgyal mtshan mi pham pad dkar la //
gsol ba 'debs so bdag rgyud smin grol mdzod //
byin rlabs don gyi dbang gi chu bo che'i //
'byung gnas rgyal tshab skyes mchog sprul pa'i sku //
rtsa ba'i bla ma'i bar du rim byon la //
gsol ba 'debs so don gnyis lhun grub stsol //
snying rje'i sprin stug mkha' khyab brdal ba las //
log 'dren 'dul phyir dbang drag rol pa'i sku //
che mchog drag po khrag 'thung kI la yar //
gsol ba 'debs so bdud sde'i g.yul 'joms shog
/ye shes rol pa'i phyag rgyar bzhengs pa'i lha //
zhi khro sprul 'khor ma sring mkha' 'gro'i tshogs //
bka' sdod dam can pho nyar bcas pa la //
gsol ba 'debs so phrin las dngos grub stsol //
bskyed sngags rdzogs pa'i ting 'dzin mthar phyin te //
snang grags rtog tshogs ye shes 'khor lor sad //
ma rig bdud tshogs mi gnas dbyings su bsgral //
rab 'byams phrin las rgya mtsho lhun grub shog
/ces pa'i rjes /
skyabs sems ni /
bdag ni mgon po sogs rtsa gzhung ltar lan gsum /
bgegs gtor bsngo ba ni /
rang nyid skad cig gis las kyi he ru kaHyak+sha me dbal smug nag tho ba dang sdigs mdzub mdzad pa /
dur khrod rol pa'i chas can gzi brjid 'bar ba'i skur gsal ba'i nga rgyal bzung nas /
bgegs gtor bsang sbyang /
brlab 'gugs /
bsngo ba rnams spyi ltar byas la /
bka' bsgo ba ni /
hU~M/
nga ni yak+sha me dbal te //
pad+ma dbang gi pho nya ba //
bar chad byed pa'i bgegs thams cad //
rgya mtsho'i mtha' la bskrad par bya //
su zhig nga yi tshig 'da' ba //
de yi lus sems rdul du rlog
/de 'dra'i nyen la ma bsdo bar //
'dod pa'i mchod sbyin 'di khyer la /
khor yug ri bo'i skyibs la bros //
oM badzra yak+sha hU~M phaT/
ces dang /
hU~M bzhi'i sngags brjod pas bskrad /
hU~M/
chos kun ye dag ye rdzogs la //
bdud dang log 'dren gdon bgegs ci //
glo bur rkyen gyis cir snang yang //
ka dag dbyings las g.yos pa med //
oM badzra rak+Sha hU~M/
zhes pas mtshams bcad /
bdag bskyed ni /
oM swa b+hA wa bi sogs rtsa gzhung ltar mngon rtogs nas /
spyan 'dren mtha'i /
gsal ba la rim rim thim par gyur /
ces byin rlabs bsdu ba'i dmigs pa bcas /
dzapa? nyer gcig gam bdun bzla /
mthar gzhung gsal gsol gdab bcas /
dbu rgyan gyi thod phreng rigs lnga las dbang len bya /
bsnyen yig ltar bzlas dmigs rnams gsal btab la /
dzapa? ci nus bsnyen /
de nas mchod rdzas rnam dag chos dbyings lta bus byin gyis brlab /
mdun gyi rten rnams /
swA b+hA was sbyangs nas /
chos thams cad ye stong khyab gdal chen por 'byams klas pa'i ngang las /
dmigs med snying rje sgyu ma tsam du snang cha ma 'gags pa'i cho 'phrul /
mdun gyi sku rten gtor ma dang bcas pa /
rig 'dzin chen po pad+ma drag po rtsal sogs mngon rtogs ltar /
'ja' 'od sna lnga'i dbus na gnas pa'o //
gsung rten thod pa bdud rtsi'i dkyil 'khor gyi dbus su nyi zla'i gwa'u kha sbyor gyi sbubs 'od lnga'i klong du hU~M dmar po'i mthar /
rtsa sngags kyi phreng ba glog gi zhags pa ltar 'khyil ba'i rang sgras rtsa gsum dbyings nas bskul zhing /
dam can mkha' 'gro las la 'gyed /
gdon bgegs 'byung po rdul du brlag pa'i mthu byin 'bar ba'o //
thugs rten de nyid cha gang ba'i zla gdan la gser gyi rdo rje rwa gdengs bskal pa'i me dpung 'bar ba las /
pho nya sprul pa'i tshwa tshwa'i thog char 'beb par bskyed /
yon tan bum pa'i nang du bcud bdud rtsi'i rgya mtsho'i dbus su pad sdong yal ga lnga pa'i dbus dang /
phyogs mtshams rnams su zla gdan la /
dbus su bud+d+ha thod phreng rtsal /
mdun du rdo rje thod phreng rtsal /
g.yas su rat+na thod phreng rtsal /
rgyab tu pad+ma thod phreng rtsal /
g.yon du karma thod phreng rtsal rnams dkar sngo ser dmar ljang ba'i mdangs ldan /
thams cad zhi ma khro za 'og smug po'i ber sogs mngon rtogs 'phros nas /
'khyud de rdo rje skyil krung gis bzhugs pa /
bar /
phrin las kyi rten phur pa de nyid rig 'dzin chen po kI la ya rgyan chas yongs su rdzogs pa dbang drag 'bar ba'i gar gyi rol pa'i skur gyur /
de ltar gsal ba'i lha tshogs rnams las 'od 'phros rnga yab gling gi sogs mngon rtogs 'phros bzhin spyan 'dren gyer /
byin rlabs bsdu bstim gyi dmigs pa dang sngags sngar ltar bzla zhing /
dbang bskur bcas nar 'ded kyis /
bdag la zhes pa rnams kyi mal du /
lha la zhes bsgyur nas /
sprul pa sku yi cha lugs can du gyur /
bar /
de nas mchod pa ni /
hU~M/
dbang drag 'bar ba'i lha tshogs dgyes pa'i phyir //
zhes pa'i tshig rkang gcig gi 'phros su /
lha rdzas me tog kun gyis nam mkha' bkab //
sogs rtsa gzhung dkyus su 'byung ba'i mchod bstod mthar /
bdag mdun bar 'od zer spro bsdu spyi 'gro sbyar bas bzlas pa ci nus kyis lha tshogs spyi dang /
bye brag rten lnga po re re bzhin la dmigs pa gtad de /
'phro 'du'i 'phrul 'khor ldan pas bzlas pa rtsa sngags nyid so sor skabs sbyar gyis cung zad re bsnyen mthar /
tshogs rdzas raM yaM khaM gis bsang sbyang /
oM AHhU~M hoHsa byin brlabs nas /
tshogs phud rim pa gsum phul rjes /
srung ma rnams dang gzhi bdag gi gtor ma gong bzhin bsang sbyang brlab ste /
sarba d+harma pA la b+hU mi pa ti sa pa ri wA ra badzra sa mA dzaHsa mgron spyan drangs /
sarba d+harma pA la sa pa ri wA ra i daM ba liM ta kha kha khA hi khA hi /
zhes lan gsum gyis srung ma spyi dang /
a ya ma du ru tsa sha na sa pa ri wA ra i daM sogs lan gsum gyis dregs pa sde brgyad /
a kA ro lan gsum gyis gzhi bdag rnams la bsngos te /
oM badzra ar+g+haM puSh+pe nas /
shab+da pra tIts+tsha swA hAs mchod /
dam can rgya mtsho sde brgyad tshogs //
gzhi bdag 'khor dang bcas rnams kyis //
mchod sbyin gtor ma sogs kyis phrin las bcol /
byin rlabs kyi cho ga bklag chog tu bkod pa ye shes 'od kyi phreng ba ltar las bum bsgrub pa sogs nas /
dbang dngos gzhi'i bsgral dbang skabs /
gshed mas btson khrid pa bzhin brub khung du bcug
/ces pa'i mtshams su /
par gyur /
'gugs gzhug spyi 'gro sbyar /
de nas dmigs pa 'di bzhin du mdzod /
rang gi thugs ka nas 'od zer lcags kyu sogs /
sngags dmigs go rim brjod pa'i skabs dbye rdzas bdug cing sgro gnyis kyis dbye rgya bya /
smyo khrag btab nas /
tshig par mos shig
/slar sngags artsig la sham bu 'og ma btags pa bzla bzhin phur pas bsgral zhing /
sgrol gris gtubs pa'i ling ro sman raka gis bran pa cha gnyis su phyes pas /
phud hom gzar du blugs pa thogs la /
dgra bgegs bsgral pa'i sha khrag sogs nas /
khA hi'i bar gyis dpal gtor du 'bul /
cha gcig po de sde brgyad gtor mar blugs la /
hU~M/
dregs pa sde brgyad sha khrag gtor ma bzhes //
bdag cag 'khor dang bcas la gnod pa yi //
srid pa'i khram kha thams cad dgra la sgyur //
lha 'dre'i dmag tshogs ma lus dgra la drongs //
pha rol bsam sbyor ngan pa'i las brtsams pa //
byad kha phur kha rbod gtong drag po dang //
mtshe zor rbad 'dre yungs zor 'phen pa zlogs //
sa bdag klu yis byad du bcug pa zlogs //
the'u rang 'byung po sris kun thams cad zlogs //
gshin rje'i 'khor lo bdud kyis khrom 'debs dang //
mu stegs ngan pas bar chad byed pa zlogs //
rgyal bsen rnams kyis smyo 'bog gtong ba dang //
drang srong gza' dang klu gdon gnod pa zlogs //
zhang zhung dzo zor sum pa'i glang zor dang //
bon po rnams kyis brda zor 'phen pa zlogs //
ban+de'i sngags zor skyes pa'i mda' zor dang //
bud med rnams kyis dmod zor 'phen pa\u0f8e
bdud kyi gshed bzhi ro langs 'byung po dang //
ma mo rnams kyis khrag zor 'phen pa\u0f8e
mo rtsis ngan dang rmi lam mtshan ma ngan //
ltas ngan mi rung brgyad cu rtsa gcig\u0f8e
bzhi brgya rtsa bzhi'i nad rnams ma lus dang //
gdon rigs nyi khri chig stong tshogs rnams\u0f8e
stong phrag brgyad cu'i bgegs tshogs ma lus dang //
ye 'drogs chen po sum brgya drug cu\u0f8e
gdon chen bco lnga lo zla zhag dus keg
/mi mthun phyogs rnams dgra bgegs steng du\u0f8e
dus min 'chi ba'i 'jigs pa brgyad rnams dang //
ltas ngan cho 'phrul dgra bo'i steng du zlogs //
phrin las drag po shin tu mi bzad pas //
sod cig thul cig dgra dang bgegs kyi tshogs //
gtad do gnyer ro srung ma thugs dam can //
le lo btang snyoms g.yel ba ma mdzad par //
rtags dang mtshan ma myur du ston mdzod cig
/rnal 'byor bdag gis bcol pa'i phrin las rnams //
da lta nyid du 'grub pa'i phrin las mdzod //
ces pa'i bskul 'di rnying lugs la cher mi snang yang /
bka' brgyud spyi la grags pa nyid sbyor dgos pa 'jam mgon rdo rje 'chang chen po'i zhal khrid yin cing /
sde brgyad gtor ma phyi rol thebs phyogs su 'bul ba'am /
do gal che na dmigs bya'i phyogs su 'phen pa dmigs bsal dang /
gang ltar yang /
sde brgyad dregs pa'i tshogs rnams sogs nas mthar chags su bskur /
rjes rim ni /
brda'i 'bul len dang bcas thabs shes kyi tshogs rdzas nang gi sreg blug tu rol /
lhag ma 'bru gsum dang /
ha ho hrIHsa byin gyis brlab /
e A ral+li pheM gyis mgron bkug ste /
lhag ma'i bshal chus sogs rtsa gzhung mjug ldeb nang ltar gtang /
smon lam gdab /
oM ma hA gu ru badzra kro d+ha sa pa ri wA ra ar+g+haM pra tIts+tsha swA hA/
de bzhin du /
pA d+yaM nas /
shab+da'i bar gyis mchod /
snang ba mtha' yas sku gsung thugs //
yon tan phrin las thugs rje'i thugs //
gdug pa 'dul mdzad pad+ma 'byung //
rig 'dzin chen por phyag 'tshal bstod //
ces bstod /
ma 'byor ba sogs dang yig brgyas nongs pa bshags /
mdun bskyed brtan bzhugs spyi ltar dang /
bdag bskyed nyer bsdu ni /
bla ma drag po'i lha tshogs rnams //
ye dag ye rdzogs chen po'i ngang //
'od gsal thig le'i klong du bstim //
bde ba chen por ro gcig gyur //
dge bsngo ni /
dge ba 'di yis myur du bdag
/bla ma drag po 'grub gyur nas //
sogs dang /
shis brjod ji ltar rigs pas mtha' brgyan pas grub bo ///
/
!
rig 'dzin legs ldan rdo rje'i drag po dbu dgu ye shes rang gsal gyi don dbang bklag chog tu bkod pa ye shes 'od kyi zhun thigs ltar dbang sgrub /
dbang dngos /
rjes chog bcas bya'o ///
/
!
byang bdag bkra shis stobs rgyal gyi bdud 'dul karma ma hA gu ru'i phrin las drag po'i srog gtad kyi cho ga byin rlabs glog gi phreng ba ltar dbang sgrub /
srog gtad dngos /
rjes chog bcas bya'o ///
/
!
mi 'gyur las 'phro gling pa'i yang zab rtsa gsum snying po'i bla ma drag po pad+ma gtum po pad+ma 'od gsal mdo sngags gling pa'i nye brgyud kyi dbang chog dregs pa kun 'joms ltar dbang sgrub /
dbang dngos /
rjes bcas bya'o ///
/
!
'bri gung dgongs zab rdo rje gro lod kyi sgrub thabs dbang bskur ye shes rtsal bskyed ltar dbang sgrub /
dbang dngos /
rjes bcas bya'o ///
/
!
zhig po gling pa gar gyi dbang phyug rtsal gyi bla ma drag po yang gsang me'i 'khor lo zhi drag gi dbang chog gnam lcags zil pa bdud rtsi'i bum bzang gsal bar byed pa ltar dbang sgrub /
dbang dngos /
rjes chog bcas bya'o ///
/
!
'ja' tshon gur drag gtor dbang gong du dkon mchog spyi 'dus skabs su song //
!
'ja' tshon gu ru rdo rje gro lod zhi drag gi sgrub thabs dbang chog dang bcas pa smin grol bcud dril ltar dbang sgrub /
dbang dngos /
rjes bcas bya'o ///
/
!
bdud 'dul sprul sku'i snying thig gi gro lod dbang chog byin rlabs sprin 'phro bka' rgya ma mtshams sbyor gyis brgyan pa ltar dbang sgrub skabs /
zhing skyong rjes gnang yang dkyus gcig tu bsgrub na stabs bde bas /
zhing skyong gtor 'bul bzhag nas /
tshogs mchod dang /
rig me dor zhing gnang ba nod pa'i mtha' bar btang la /
zhing skyong gi mchod gtor rnams dam can spyi gtor ltar bsang sbyang byin gyis brlabs te /
(ti)bstan srung zhing skyong chen po kun dga' gzhon nu yab yum gyi las byang gnam lcags me'i 'khor lo dgra bgegs rdul rlog ltar /
bdag nyid lhar gsal zhing bsnyen pa cung zad bzla /
mdun rten bskyed pa nas mchod pa'i rjes /
lam khyer las kyi byang bu'i mchod pa'i mjug gi sngags mchod rnams sbyar zhing /
bstod pa'i mtha' bar gtang /
zur gsal sngags byang rjes ltar dzapa? bzlas ni /
mdun bskyed zhing skyong du gsal ba'i spyi bor seng ge sgra sgrog sogs kyi dmigs pa gsal btab nas /
yi dam ltar bsgrub pa'i yab yum rgyun bsnyen dang /
sngags byang dbu'i gtso 'khor yongs rdzogs kyi rgyun bsnyen so sor bzla zhing /
phyi ma bung bskyed /
spro na /
'bod rbad gsad gsum gyi sngags kyang cung zad re bzla /
mthar rgyas par gsol kha dgos kyang /
'dir gzhung du dpe cha mi bzhugs stabs /
lam khyer las kyi byang bu nyid mthar chags su btang rjes /
las byang gnam lcags me 'khor ltar tshogs byin rlabs /
spyan 'dren /
tshogs mchod phul mthar /
las bum bsgrub /
dngos gzhir gro lod kyi dbang mthar chags su bskur rjes /
bstan srung zhing skyong dbang po'i rjes su gnang ba'i cho ga gnam lcags zhun 'dril ltar rjes gnang bskur /
rjes chog gi thog mar zhing skyong mchod gtor rnams kha gsos la /
mchod gsol gyi tshab tu lam khyer las kyi byang bu slar bskyar /
tshogs la rol zhing /
lhag ma spyi ltar brlab ste /
las byang gnam lcags me 'khor ltar lhag ma bsngo /
gtor 'bul sha khrag gis brgyan par dmigs te /
dam can spyi gtor bzhin 'gugs brlab /
sngags bsngos /
phrin bcol rnams sbyar ba la 'gugs pa'i mjug dang sngags bsngos kyi shA sa na zung gi mal du /
dmigs bsal zhing skyong gtso 'khor yongs rdzogs kyi rgyun bsnyen sbyar dgos /
las byang gnam lcags me 'khor bzhin chad brtan bsngo /
lam khyer las kyi byang bu ltar mchod pa tshigs bcad sngags bcas kyis mchod /
de'i gong gi phyag 'tshal gyi mjug
/gnyis med gus pa'i tshul gyis phyag 'tshal bstod //
ces bsgyur bas bstod /
las byang gnam lcags me 'khor gyi 'og nas 'byung ba /
gang yang bdag blo sogs nongs bshags /
mdun bskyed ye shes pa rten la brtan bzhugs /
dam tshig pa 'bru gsum gyis rang la bsdu /
de'i 'og nas /
phyi nang 'khor 'das sogs kyis rdzogs rim bsgom /
snga ma'i 'phros kyi bsngo smon /
brtan ma'i mthar 'byung ba'i shis brjod bcas bya /
de nas gro lod kyi tshogs la rol pa phyin dbang chog mjug tu gsungs pa bzhin rjes chog bya'o ///
/
!
rdo rje thogs med rtsal gyi dag snang rgya can nyer lnga'i rdo rje gro bo lod kyi chog bsgrigs gnam lcags 'bar ba ltar dbang sgrub /
dbang dngos kyi skabs /
slob ma rnams sgo phyir khrus nas phyung la /
de la yang dag par rdzogs pa'i sangs rgyas thabs mkhas la thugs rje chen po mnga' ba de nyid kyis gdul bya'i bsam pa dang /
dbang po dang /
skal pa'i khyad par dang rjes su mthun pa'i chos kyi bdud rtsi bsam gyis mi khyab pa zhig bstan pa thams cad kyang dbye ba'i sgo nas nyan thos /
rang rgyal /
byang sems te thun mong gi theg pa gsum /
kri ya /
u pa /
yo ga ste phyi rgyud sde 'og ma'i theg pa gsum /
ma hA yo ga
/a nu yo ga
/a ti yo ga ste nang rnal 'byor bla med la gdul bya brtul 'bring rnon pos rim gnyis kyi lam sgom tshul sogs kyis dbye ba'i theg pa gsum ste /
theg pa rim pa dgu dang /
bsdu ba'i sgo nas theg pa che chung gnyis su 'du la /
'dir theg chen la rgyu 'bras kyi theg pa gnyis las /
'bras bu'i theg pa de la'ang phyi nang gnyis las /
nang rgyud bla na med pa'i theg pa la bod 'dir 'gyur snga phyi'i dbang gis sngags gsar rnying gnyis su grags pa las rnying ma'i khongs su gtogs pa /
de la'ang ring brgyud bka' ma /
nye brgyud gter ma /
zab mo dag snang ma zhes pa'i bka' srol chen po gsum las /
'dir zab mo dag snang gi gdams pa dang 'brel ba ste /
spyir dag snang la rab dngos /
'bring nyams /
tha ma rmi lam gyi dag snang gsum las /
khyad par du gyur pa'i chos sde 'di ni /
yang dag par rdzogs pa'i sangs rgyas kyis 'jam dpal rtsa ba'i rgyud las /
ston pa'i gsung rab sa steng du //
dus mthar 'jig rten nyams pa na //
sdom brtson rgyal po'i tshul gyis ni //
'byung bar 'gyur bar the tshom med //
ces dang /
rat+na gling pa'i gter lung las /
de nas sngon gyi thugs bskyed rgyal po ni :
thugs rje chen po'i sprul pa dbus nas 'byung :
blo gros stobs ldan bzang po'i 'od zer can :
sna tshogs thabs kyis 'gro ba'i kha lo bsgyur :
zhes pas mtshon o rgyan sangs rgyas gnyis pas zab mo'i gter kha bco lnga tsam nas rdo rje'i lung gis lan gcig ma yin par bsngags shing /
'phags mchog 'jig rten dbang phyug ngur smrig gar gyis rnam par rol par 'jig rten na yongs su grags pa /
kun mkhyen rgyal ba'i dbang po rdo rje thogs med rtsal gyis snang srid thams cad dag pa ye shes kyi rol par gzigs pas mngon sum pa'i dag snang rgya can /
skal ldan rnams la smin grol gyi sgo 'phar yongs su phye zhing /
skal med rnams la 'chol bar mi spyod pa'i phyir /
ji ltar 'phags pa chos 'phags kyis shes rab kyi pha rol tu phyin pa la rgya rim pa bdun gyis btab pa bzhin du /
'khor lo la sogs pa'i phyag rgyas btab par mdzad pa'i chos sde nyi shu rtsa lngar bzhugs pa'i nang tshan /
b+h+rU~M mtshan rdo rje rwa gdengs thog mda'i rgya can las byung ba'i gu ru rdo rje gro lod gnam lcags 'bar ba ste /
de'ang kun mkhyen bla ma dam pa nyid dgung grangs lnga bcu rtsa drug tu babs pa /
chu pho byi ba'i lo hor gyi zla ba dgu pa'i tshes bco lnga nas 'phags mchog 'jig rten dbang phyug gi gtsug lag khang pho brang dmar po ri'i rtser /
gter chen chos kyi rgyal po rig 'dzin nyi zla 'od zer ram mnga' ris legs ldan rdo rjer sangs rgyas gnyis pa o rgyan chen pos dag snang du bstsal pa'i rlung sbyor gyi nyams bzhes rgyun bskyangs pa'i tshe /
mdun gyi nam mkhar legs ldan rje dkar chas steng gsang gos sngon po /
chos gos /
paN zhu rgod sgro ma bzhes pa /
phyag g.yas rak+sha'i phreng ba pang du 'dren pa /
g.yon pus steng nas lcags phur 'dzin pa skyil krung gis 'bol stan g.yag rog gi pags pa'i steng na bzhugs pa gsal ba'i mur skad cig la rdo rje gro lod du gnas 'gyur te 'di skad do //
bdud dang dam sri zhi ba la //
nges pa don gyi bla ma dgos //
the tshom yid gnyis kyis mi 'grub //
blo thag chod pa shin tu gces //
zhes gsungs pa sogs dag pa'i snang ba 'byams klas pa'i mthar /
rang snang ye shes kyi dkyil 'khor mngon sum du gsal ba la gu ru rdo rje thod phreng rtsal dkyil 'khor gyi gtso bo'i rnam par bzhengs pa dang /
mkha' 'gro ye shes mtsho rgyal dang man+dA raHba gnyis kyis rdo rje rgyal thebs kyi bya ba mdzad de dbang dang gdams ngag rnams rdzogs par bstsal pa ltar /
rig 'dzin mchog gi sprul pa'i sku pad+ma phrin las dang o rgyan gter bdag gling pa sogs las can rnams la spel bar mdzad pa nas bzung brgyud pa bar ma chad par byon pa ste /
de la'ang rgyud ma smin pa smin par byed pa dbang gi gdams pa dang /
smin zin grol bar byed pa bskyed rdzogs rim pa gnyis su yod pa las /
'dir smin byed dbang gi rim pa 'bul ba'i skabs su babs pa la /
thog mar slob dpon dang dkyil 'khor gyi gtso bo tha mi dad pa dkyil 'khor chen po'i phyi'i sgo khang du byon par mos pa'i drung du me tog dang bcas pa'i thal mo sbyar te gsol ba 'debs pa 'di'i rjes zlos /
hoH
kye ma gsang chen sogs lan gsum /
zhes gsol ba'i lan du /
rigs dang skal pa brtag pa'i phyir dri ba bgyid pa 'di la gsan 'tshal /
kye /
bu khyod lam 'dir sogs brjod /
slar yang khyad par gyi don zhu bar nan tan gyis gsol ba 'debs pa 'di'i rjes zlos /
bdag ni rtsa ba sogs lan gcig
/gsang ba zab mo'i cho ga sgrub pa'i thog mar bgegs la gtor ma sbyin pa ni slob dpon gyis bgyi ba lags te /
zhes mtshams sbyar nas /
spyi 'gro'i bgegs gtor byin rlabs 'gugs bsngo'i rjes las byang gi bgegs bskrad bya /
mtshams gcod spyi ltar sbyar na legs pa'i yan lag tu 'gyur snyam /
de nas dkyil 'khor du 'jug pa'i thog mar gnang ba sbyin cing gdams ngag 'bogs pa ni /
hoH
snod dang ldan na sogs /
slar yang zab mo'i don la 'jug phyir spro ba bskyed cing dam tshig gi mdo bsgrag pa 'di la gsan 'tshal /
kye /
nyon cig skal ldan sogs /
bla ma dkyil 'khor gyi gtso bo rnam dbyer med par bzhugs pa'i drung du dbang bskur zab mo zhu ba'i yon du maN+Dal phul /
zhes maN+Dal 'bul bcug
/khyad par gyi don sbyin pa'i slad du gsol ba 'debs pa 'di'i rjes zlos /
kye kye /
mkha' 'gro'i grong khyer sogs lan gsum /
ma rig pa'i sgrib pas mig ldongs pa'i mtshon byed spyan dar 'ching ba dang /
lha dang mjal ba'i phyag rten du u duM wA ra'i me tog gi chun po re phyag tu thogs par mos /
A khaM sogs /
bla ma rdo rje gro lod rtsa gsum rgyal ba'i tshogs dang bcas pa'i spyan sngar rdo rje theg pa'i skyabs su 'gro ba'i 'dun pa dang bcas 'di'i rjes zlos /
na mo /
bla med bla ma sogs lan gsum /
smon pa dang 'jug pa'i bdag nyid kyi byang chub mchog tu sems bskyed cing /
rig 'dzin sngags kyi dam tshig dang sdom pa rnams 'dzin pa'i blos 'di'i rjes zlos /
bde gshegs rig 'dzin sogs lan gsum /
dbang gi snod du rung ba'i phyir tshogs gsag pa'i slad du tshig ris dang mthun pa'i ting 'dzin la blo bzhag ste 'di'i rjes zlos /
hU~M dmar dwangs ma sogs lan gsum /
rigs lnga spyi dang khyad par lhag pa'i dam tshig rig pa 'dzin pa'i sde snod kyis bsdus pa'i sdom pa ma lus pa 'dzin pa'i blos 'di'i rjes zlos /
hU~M/
deng nas rigs lnga'i sogs gcig gam gsum /
sgo gsum rdo rje gsum du bya ba'i slad du bla ma'i spyi bo sogs nas /
mtshan pa gsal btab pa la slob dpon gyis 'bru gsum brjod cing /
rdo rje gnas gsum du reg pas byin gyis brlabs shing brtan par byas pa yin snyam du mos /
oM AHhU~M brjod /
sngags kyi cho gas sems gnyis bskyed pa'i slad du 'di ltar sgoms shig
/kun rdzob snying rjes sogs brjod /
de ltar kun rdzob snying rje chen po dang don dam stong nyid mtshan ma dang bral ba'i byang chub kyi sems bskyed par mos la 'di'i rjes zlos /
oM sarba sogs lan gsum /
de nyid brtan phyir snying gar dri chus brlan cing rdo rje bzhag la /
oM su ra ti sogs /
sngags kyi spyod tshul zab mo rnams dam med la mi bsgrag pa'i gsang ba gdams shing rdo rje spyi bor bkod /
dam tshig bsrung 'das la dpang por rdo rje'i chu nan sbyin pa ni /
rdo rje spyi bor bzhag la /
deng nas theg mchog sogs /
pany+tsa sogs kyis dam chu blud /
slob dpon gyi phyag gi rdo rje la 'jus nas /
dkyil 'khor gyi khang pa'i sgo bzhi nas tshad med pa bzhi'i 'jug pas nang du zhugs nas rdo rje'i dal la 'khod par mos /
yol ba yod na bsal /
hU~M dzaH
shog cig dkyil 'khor sogs /
dbang gi gzhi ye shes kyi byin dbab par gsol ba 'debs pa 'di'i rjes zlos /
hoH
bla ma rdo rje sogs lan gsum /
de nas dbang gi gzhi 'god pa'i slad du sems gzhan du ma yengs par 'di ltar gsal 'debs pa zhu /
las chu dang las sngags kyis bsang /
swa b+hA was sbyang /
gzung dang 'dzin pa'i rtog tshogs stong pa las //
snang srid bdud 'dul khro bo rol pa'i zhing //
rab 'byams zhi khro'i bkod pa lhun grub dbus //
ru dra bsnol steng rang sems hU~M dkar smug
/de las 'od 'phros don byas yongs gyur pa //
che ba'i che mchog pad+ma thod phreng rtsal //
sogs las byang gi nas /
sku las khro chung rdo rje'i tshwa tshwa 'phro //
bar /
de ltar khyed rang rnams lhar gsal ba'i gnas gsum du rdo rje gsum gyi yig 'brus mtshan pa las 'od zer dpag tu med pa 'phros sogs dbang gzhung ltar la /
bzhengs bskul ni /
hU~M:
bzhengs shig pad+ma 'byung gnas mkha' 'gro'i tshogs :
dgongs shig phyogs bcu dus gsum bde gshegs rnams :
rje btsun bla ma bdud 'dul gro bo lod //
rig 'dzin mkha' 'gro'i gnas nas gshegs su gsol :
dbu skra mdzes pa'i thor tshugs sogs nas /
mchog dang thun mong dngos grub bstsal du gsol :
oM badzra gu ru rdo rje gro bo lod lo ka sarba hU~M hU~M/
zhes dang /
hU~M brgya rtsa sogs grangs med mthar /
ra ra ra ra sogs brjod pas byin dbab cing brtan par byas rjes /
rigs dang dngos grub brtags pa'i phyir sngar byin pa'i me tog yid rtse gcig gis tshig 'di'i rjes zlos bcas tshom bu'am phyag rgya'i dkyil 'khor du 'dor ba zhu /
dkyil 'khor lha tshogs sogs kyis me tog dor nas gsang mtshan so sor btags pa'am /
spyi tsam du /
de ltar phul pa'i me tog dkyil 'khor bdag po la babs pas /
khyed rnams kyi gsang ba'i mtshan du rdo rje thogs med rtsal zhes bya bar bzung zhing /
me tog cod pan lha dang gnyis su med par byin gyis brlabs pa spyi bor bcings par mos /
cod pan 'di ni sogs nas /
Shiny+tsa mI/
gser gyi thur mas ma rig pa'i sgrib pa dang mig dar lhan cig tu bsal bar mos /
hU~M:
bu khyod rtsol ba'i sogs nas /
sha ya phaT/
de ltar mig phyes pas bkram pa dpe'i dkyil 'khor mngon sum du mthong ba 'dis mtshon byed du byas te /
don dam rang byung bde ba chen po'i dkyil 'khor rten dang brten par bcas pa'i rang zhal mngon du gyur par mos la dad spro gus pa skyed cig
/hoH
ma rig ling tog sogs /
de rnams kyis dkyil 'khor phyi nang gi 'jug pa'i rim pa rnams grub pa lags /
zhugs nas mngon par dbang bskur ba zhu ba'i yon du sogs maN+Dal 'bul zhing /
slar yang nan tan gyis gsol ba 'debs pa 'di'i rjes zlos /
kye ma mthu stobs sogs lan gsum /
dngos gzhi rig pa'i dbang lnga rjes 'brel dang bcas pa rnams rim par bskur ba la /    rigs dbang bsdus pa gzhag
/dang po bum pa'i dbang gi don du /
slob ma dang bum pa bsang sbyang /
stong pa'i ngang las dbang rdzas dang slob ma 
mi bskyod pa he ru kaHyab yum 
du gyur /
slob dpon gyi thugs ka'i 'od kyis bskyed pa dang 'dra ba'i ye shes pa spyan drangs /
gnyis su med par bstim /
dbang rdzas kyi lha 'od du zhu ba 
bum pa'i chur gyur /
slar yang gdan gsum tshang ba'i dbang lha spyan drangs pa rnams la mchod cing bstod par gyur /
ar+g+haM sogs nas shab+da'i bar gyis mchod /
chos sku nam mkha' sogs kyis bstod /
lha tshogs rnams kyis 'di la mngon par dbang bskur du gsol /
zhes gsol ba btab pas dbang bskur bstsal bar gyur /
hU~M/
rgyal ba kun gyi sogs kyis bum dbang bskur zhing bum chu sbyin /
de ltar dbang bskur pas dbang rtags su mi bskyod pa sprul sku'i rnam pa can dpral bar bzhugs par gyur pa la 
mchod pa'i lha mos mchod cing /
byang chub sems dpa' rnams kyis bkra shis brjod par gyur /
oM badzra puSh+pe sogs nyer spyod lngas mchod /
bkra shis gang zhig rtag tu gnas gyur cing //
thams cad bdag nyid bde chen bkra shis gang /
khyod la dbang bskur mchog tu bkra shis pas //
ye shes rgya mtsho rdzogs pa'i bkra shis shog

/de ltar mi bskyod chu yi dbang bskur pas //
zhe sdang gnas dag me long ye shes sku //
rdo rje drag po khros pa'i ngo bor gyur //
ces brjod /
gnyis pa cod pan gyi dbang gi don du slob ma dang cod pan bsang sbyang sogs gong ltar la /
rin 'byung he ru kaHyab yum zhes dang /
cod pan du gyur /
slar yang sogs kha bsgyur /
trAM/
bde gshegs kun gyi sogs /
de ltar dbang bskur pas dbang rtags su rin 'byung sprul sku'i rnam pa can rna ltag g.yas su bzhugs par gyur pa la sogs dang /
de ltar rin 'byung cod pan dbang bskur pas //
nga rgyal gnas dag mnyam nyid ye shes sku //
rat+na drag po khros pa'i sku ru gyur //
ces bsgyur ba tsam las mtshams sbyor thams cad snga ma bzhin sbyar /
des 'gre bas /
gsum pa rdo rje'i dbang gi don du slob ma dang rdo rje bsang sbyang sogs /
pad+ma he ru kaHyab yum sogs /
rdo rje rtse lnga par gyur sogs /
hrIH
sku lnga ye shes sogs /
de ltar dbang bskur pas dbang rtags su 'od dpag med sku'i rnam pa can ltag par bzhugs par gyur pa la sogs /
de ltar 'od dpag med mgon rdo rje'i dbang bskur pas //
'dod chags gnas dag sor rtog ye shes sku //
pad+ma drag po khros pa'i sku ru gyur //
ces pa rnams bsgyur /
bzhi pa dril bu'i dbang gi don du slob ma dang dril bu bsang sbyang sogs /
karma he ru kaHyab yum sogs /
dril bur gyur sogs /
AH
shes rab gsang ba sogs /
de ltar dbang bskur pas dbang rtags su don grub sprul sku'i rnam pa can rna ltag g.yon du bzhugs par gyur pa la sogs /
de ltar don grub dril bu'i dbang bskur pas //
phrag dog gnas dag bya grub ye shes sku //
karma drag po khros pa'i sku ru gyur //
ces pa rnams bsgyur /
lnga pa ming dbang gi don du slob ma dang rdor dril bsang sbyang /
rnam snang he ru kaHyab yum sogs /
rdo rje dang dril bu bsnol mar gyur sogs bsgyur la rdor dril spyi bor lhan cig bzung nas dkrol bas /
oM/
rdo rje mi 'gyur sogs /
de ltar dbang bskur pas dbang rtags su rnam snang mchog gi sprul sku'i rnam pa can spyi bor bzhugs par gyur pa sogs /
de ltar rnam snang ming gi dbang bskur pas //
gti mug gnas dag chos dbyings ye shes sku //
bud+d+ha drag po khros pa'i sku ru gyur //
de rnams kyis ma rig pa lnga sbyang zhing ye shes lnga'i don rig par byed pa'i dbang lnga bskur pas phung po lnga mtshan mar lta ba'i rtog 'dzin dag
/sku lnga lhun grub kyi don rtogs pas ye shes lnga mngon du byed pa'i skal pa can du byas pa'o //
rjes 'brel sku gsung thugs yon tan phrin las kyi dbang rnams 'byung ba'i thog mar sku'i dbang bskur ba ni /
dkyil 'khor gyi lha tshogs rnams kyi sku las gnyis pa re 'phros /
khyed rang rnams kyi gnas so sor thim par mos /
hU~M/
gsang ba chen po sogs kyis gnas so sor lha dbang rim par bskur nas /
de ltar lus la sku'i dbang bskur pas lus tha mal du lta ba'i dri ma sbyangs /
bskyed pa dbyibs kyi rnal 'byor sgom pa la dbang ba yin pas /
deng phyin chad snod bcud lha dang dkyil 'khor du ye nas rdzogs pa'i don nyams su len pa 'tshal /
gnyis pa gsung gi dbang bskur ba ni /
lha tshogs rnams kyi mgrin pa nas gsang sngags yi ge'i 'khor lo'i gzugs su byon /
khyed rang rnams kyi mgrin par thim par mos /
sngags kyi rgyal po sogs kyis sngags byang dang phreng ba mgrin par bzhag
/slar yang bzlas pa'i lung blang ba'i slad du dmigs pa 'di ltar sgoms shig
/khyed rang rnams gtso bo'i skur gsal ba'i snying gar nyi steng 'bar ba'i hU~M yig me'i mdog can re gsal btab /
de nas slob dpon la gus 'dud byas pa'i rkyen gyis bskul pas /
mdun bskyed slob dpon dang dbyer med kyi thugs ka nas sngags phreng rnams rim par byung /
zhal nas brgyud khyed rang rnams kyi zhal du zhugs /
thugs srog mthar rim pa bzhin du 'khod /
de las 'od zer spro bsdus rtog sgrib bsregs shing don gnyis byas /
snang grags dag pa sngags kyi 'khor lor bsgyur ba'i mos pas sngags 'di rnams kyi rjes zlos /
phrin las su 'byung ba'i sngags thams cad rjes zlos lan gsum re byar gzhug
/slar yang bgrang phreng spyi bor bzhag pas gsung gi byin rlabs brtan par byas par mos /
dzaHhU~M baM hoH
zhes brjod /
de ltar ngag la gsung gi dbang bskur pas ngag tha mal pa'i sgra skad du 'dzin pa'i dri ma sbyangs /
rdo rje'i bzlas brjod chu bo'i rgyun gyi ting 'dzin la dbang ba yin pas /
deng phyin chad sgra grags zab mo'i sngags su shes pas bzlas pa'i rim pa dang ma bral bar mdzod /
gsum pa thugs kyi dbang bskur ba ni /
lha tshogs rnams kyi thugs ka nas thugs rig stong spros bral 'gyur med kyi don mtshon pa'i phyag mtshan gyi tshogs spros /
khyed rang rnams kyi snying gar thim par mos /
hoH
sangs rgyas kun gyi sogs kyis phyag mtshan snying gar bzhag
/de ltar thugs kyi dbang bskur pas yid gnyis rtog gi dri ma sbyangs /
brjod bral blo 'das mi shigs rdo rje lta bu'i ting nge 'dzin sgom pa la dbang /
ji ltar shar ba'i rtog tshogs shar grol klong thim spros bral nam mkha' lta bu'i nyams len gyi ngang skyong ba 'tshal /
bzhi pa yon tan gyi dbang bskur ba ni /
bral smin gyi yon tan rgyan gyi rnam par shar bas gnas so sor brgyan par mos /
hU~M/
sngags gos mthing ga sogs chas rnams sbyin /
de ltar yon tan gyi dbang bskur pas snang srid tha mal du 'dzin pa'i dri ma sbyangs /
bral smin yon tan gyi phung po yongs su rdzogs pa la dbang /
gang shar ye shes kyi rol pa chos nyid kyi rgyan du khyer ba'i don dran par mdzod cig
/lnga pa phrin las drag po mngon spyod las kyi rjes gnang rnams bgyid pa la mchod yul rnams la gser skyems 'bul zhing dpang gzug pa /
nya bo bskyed cing 'gugs pa bcas bdag slob dpon gyis bgyid pa lags pas /
khyed rang rnams kyis kyang bdag gi brjod tshig dang mthun pa'i ting nge 'dzin gsal 'debs pa zhu /
zhes brda sbyar /
yi ge gsum dang 'bru gsum gyis sbyangs shing spel nas gnan pa'i skabs ltar /
hU~M/
che mchog pad+ma rdo rje gro lod rtsal //
sogs nas /
dpang po mdzod //
bar brjod /
e brjod pas mdun du las kyi btson ra gru gsum yangs shing gting zab pa /
dug gsum gyi rlabs 'khrugs pa'i nang du nr-i dang tri las dgra bgegs 'byung po rid cing nyam thag pa'i lus can /
yan lag lcags sgrog gis bsdams pa sogs kyis dmigs bya bskyed cing /
'gugs pa A kar+ShA ya dzaH
bar lan gsum mam gcig brjod /
srog yid gzugs gsum 'gugs sngags bzla bar gsungs kyang /
spyi 'gro'i dbang rkyang la 'di tsam gyis chog par sems /
dbang chog bzhin /
phur pa stod che mchog sogs nas /
tshwa tshwa 'phro ba khyed rang rnams kyi phyag tu gtad pas khams gsum sgrol ba'i dbang thob /
gnod byed la btab pas lus rdul du bshig
/las nyon gyi dri ma sbyangs /
rnam par shes pa dbyings su bstims pas gdug pa can tshar bcad /
drag po'i phrin las lhun gyis grub par mos /
hU~M/
mthu stobs spyod pa sogs sngags bcas kyis phur bu phyag tu gtad /
slob dpon nam slob ma'i gtso bos ling+ga la 'debs bzhin /
oM badzra kro d+ha gro bo lod tsaN+Da dz+wa la raM raM mA ra ya hU~M phaT/
ces drag po'i rtsa sngags dang /
dgra bgegs 'byung po'i srog la thuM ril tsit+ta baM lod thun rbad rak+ta thibs /
srog la breng shag rbad /
thuM ril dbugs la thuM thuM/
rtsa la rbad rbad /
khong khrag la rbud rbud /
dgra bgegs kyi tsit+ta la rbad rbad /
ces gsad sngags btags pa brjod pas bsgral /
de ltar bsgral pa'i sha khrag bdud rtsir sbar pa dkyil 'khor lha tshogs srung mar bcas pa dang /
khyed rang rnams lhar gsal ba'i zhal du bstab pas dgyes pa'i rkan sgra dang bcas pas gsol bas gzi byin lhag par 'bar bar mos /
hU~M/
che mchog pad+ma'i lha tshogs zhal gdongs shig
/mche gtsigs ljags rkyongs bar chad gtong ba yi //
'byung po sder bcas sha khrag gzugs phung rnams //
lhag ma med par zhal du kha raM khA hi /
oM badzra kro d+ha gro bo lod sa pa ri wA ra dgra bgegs 'byung po'i sha khrag rus pa la kha raM khA hi /
zhes pas dkyil 'khor du bstab cing /
slob mar sbyin /
me phung dang dgang blug gtad pas drag po'i phrin las kyi bye brag sreg pa hom gyi las rab 'byams la dbang ba'i rjes su gnang ba sbyin par mos /
hU~M/
sdig sgrib nad gdon sogs /
las kyi mtha' sdud gnan pa'i chas rnams phyag tu gtad pas drag po'i mthu rtsal nus pa'i stobs kyis dgra bgegs ldang med du gnon pa'i dbang thob par mos /
hU~M/
dgra bgegs rgyal 'gong sogs /
drag po'i zor rdzas rnams phyag tu gtad pas 'phang ba zor gyi mtshon chas log 'dren thal bar brlag nus pa'i dbang thob par mos /
hU~M/
dgra bgegs 'byung po'i sogs /
de rnams kyi mtha' rten du yongs rdzogs gtor ma'i dbang sbyin pa ni /
gtor snod khrag 'thung rol pa'i zhing khams chen po'i dbus su gtor ma bdud 'dul khro rgyal rtsa gsum rgyal ba'i 'khor lor bcas pa gsal ba /
khyed rang rnams kyi spyi bo nas spyan drangs shing dbang bskur bas sku gsung thugs ye shes rdo rje'i byin mthu rgyud la zhugs shing /
lha bdag gnyis su med pa'i nges shes skyed 'tshal /
spos rol dbyangs bcas /
hU~M hU~M hU~M/
sangs rgyas kun gyi sogs /
mthar lha tshogs 'od du zhu ba khyed rang rnams la thim /
gtor zan dngos grub kyi bcud du rol pas mchog dang thun mong gi byin dbang thob par mos /
gtor zan sbyin /
de rnams kyis phyi mtshan ma'i dkyil 'khor du bum pa'i dbang rjes 'brel dang bcas pa thob /
lus kyi dri ma sbyangs /
lam ma hA bskyed pa'i rim pa sgom pa la dbang /
'bras bu rnam par smin pa'i rig 'dzin gyi go 'phang mngon du byas pa yin no //
zhes dag pa brjod do //
gnyis pa mchog dbang rnams sbyin pa'i thog mar gsang ba'i dbang bskur ba la maN+Dal man dkyus ltar la 'bru gsum brjod de mig dar bsal rjes /
des nang rdo rje lus kyi dkyil 'khor la bsten nas gsang ba'i dbang thob /
ngag gi dri ma sbyangs /
lam a nu bdag byin gyis brlabs pa'i rim pa sgom pa la dbang /
'bras bu tshe dbang rig 'dzin gyi go 'phang mngon du byas pa yin no //
zhes dag pa brjod /
shes rab ye shes kyi dbang gi don du maN+Dal sogs /
mtshams sbyor dang 'bru gsum gyis mig dar 'ching /
gzugs dang lang tsho mtshan nyid rnams rdzogs pa'i shes rab ma khyed rang rnams la byin par mos /
hU~M/
bde gshegs kun gyi sogs nas /
dngos grub thob /
de ltar sbyin pa'i lha mo des 'di skad brjod par mos /
bshang gci la sogs sogs /
zhes spro ba dris pa la lan btab par mos pas 'di'i rjes zlos /
lha mo bde ster sogs nas /
dngos grub 'dod //
ces brjod du bcug
/de nas lha mos bde gshegs kun //
dpang por bzhugs sogs nas /
khyab par blta /
mtshams sbyor dang 'bru gsum gyis gdong g.yogs bsal /
des gzhan lus pho nya mo'i dkyil 'khor du shes rab ye shes kyi dbang thob /
yid kyi dri ma sbyangs /
lam thig le bde ba chen po'i rnal 'byor sgom pa la dbang /
'bras bu phyag rgya chen po'i rig 'dzin gyi go 'phang mngon du byas pa yin no //
zhes dag pa brjod /
dbang bzhi pa'i don du maN+Dal sogs gsol gdab /
dbang thams cad kyi skyel so mthar thug pa tshig dbang rin po che bskur ba lags pas 'di ltar nges par mdzad de don la mnyam par 'jog mdzod /
lus ni rnam snang chos drug sogs nas /
'bral ba'i gnas med do //
de ltar don dam byang chub sems kyi dkyil 'khor du rig pa rtsal gyi dbang thob /
shes bya'i dri ma sbyangs /
lam blo 'das rdzogs pa chen po'i rnal 'byor sgom pa la dbang /
'bras bu lhun grub rig 'dzin gyi go 'phang mngon du byas pa'o //
zhes dag pa brjod /
spro na shis brjod bya /
rjes dam tshig khas blang phyin dang /
cho ga'i rjes rim lhag ma sogs gzhung ltar mchod bstod /
nong bshags /
brtan bzhugs rnams spyi 'gro sbyar /
bsdu ldang sogs dkyus bzhin /
bkra shis ji ltar 'os pa bya'o ///
/
!
yang gsang karma drag po'i las byang dang dbang chog gtor zlog dang bcas pa rnams phyogs gcig tu bsgrigs pa bdud sde 'joms pa'i bshan pa rnam rol ltar /
brgyud 'debs sngon du 'gro bas las gzhung bsrang ste bdag mdun dbyer med du bsgrub /
bsnyen yig nang gsal gyi dmigs pa bcas bzlas pa'i rjes /
bum bzlas spyi 'gro ltar dang /
las bum dang /
zor gtor sgrub pa bcas bya zhing /
(na)byang bdag karma gu ru'i tshogs mchod sbyar /
rig me dor la gnang ba nod /
dbang dngos la /
lo rgyus kyi khyad par /
'dir skabs su babs pa rdo rje theg pa gsang sngags snga 'gyur ba'i ring lugs la bka' gter dag snang gi babs so chen po gsum du bzhugs pa las /
mchog tu gyur pa zab mo dag snang gi chos sde 'di ni /
yongs rdzogs bstan pa'i mnga' bdag 'jam mgon zur phud lnga pa nyid gangs can mun pa'i ljongs su sangs rgyas kyi bstan pa nyin mor byed pa'i dpal ltar 'dren pa'i slad du bsams bzhin srid pa bzung ba /
chos rgyal tshangs pa lha'i me tog gi ye shes kyi 'bras bu mthar phyin pa'i sgyu 'phrul las /
sku'i sprul pa gter ston yongs kyi rgyal po mnga' bdag nyang ral nyi ma 'od zer /
gsung gi sprul pa gu ru chos kyi dbang phyug
/thugs kyi sprul pa mnga' ris paN+Di ta pad+ma dbang gi rgyal po /
yon tan gyi sprul pa byang bdag bkra shis stobs rgyal dbang po'i sde /
phrin las kyi sprul pa gong sa lha mi'i rnam 'dren dam pa rgyal mchog lnga pa chen po ngag dbang blo bzang rgya mtsho 'jigs med go cha thub bstan lang tsho'i sde'am /
gsang mtshan che mchog 'dus pa rtsal zhes yongs su grags pa de nyid kyis snang srid thams cad dag pa ye shes kyi rol par gzigs pas mngon sum pa'i dag snang rgya can nyi shu rtsa lnga bzhugs pa las /
'di ni rje nyid dgung grangs zhe bzhi par 'jig rten dbang phyug gi gzhal med khang pho brang po ta la'i rtse mor zab mo'i thugs dam la rtse gcig tu bzhugs pa'i skabs /
lcags byi hor zla drug pa'i tshes bcu'i nyin kun gyi spyod yul du gyur pa'i 'ja' 'od kyi gur dang me tog gi char sogs ngo mtshar ba'i ltas du ma dang bcas /
ye shes kyi gzigs pa dag pa'i snang ngor dpal bkra shis stobs rgyal nyid sngags 'chang rdo rje 'dzin pa'i cha lugs /
phyag g.yas rdo rje thugs kar gtod cing g.yon phur pa pus steng du 'dzin pa gtso bo'i tshul gyis bzhugs pa /
de'i g.yas g.yon du rig 'dzin ngag gi dbang po dang /
zur chen chos dbyings rang grol rab byung gi chas can bzhugs pa'i mdun du sprul pa'i dkyil 'khor dngos su snang ba las /
smin grol gdams pa yongs rdzogs bzhes pa'i gzigs snang khyad par can gyis mtshams sbyar te gtan la 'beb par mdzad pa /
sna tshogs rdo rjes mtshan pa'i ral gri'i rgya can las 'byung ba yang gsang karma gu ru drag por khros pa'i smin byed zab mo bsgrub par bgyi ba la sogs kyis mtshams sbyar la maN+Dal 'bul /
bla ma che mchog karma drag po rtsal dngos yin snyam pa'i nges shes bskyed nas gsol ba 'debs pa 'di'i rjes zlos /
hU~M/
rje btsun bla ma sogs lan gsum /
theg pa thams cad kyi 'jug sgor gyur pa skyabs su 'gro ba'i slad du skyabs kyi zhing rnams mngon sum bzhin bzhugs pa'i spyan sngar /
zab mo'i lam la 'jug pa'i bar chad kyi rkyen las bskyab tu gsol snyam pas 'di'i rjes zlos /
snyigs dus nyon mongs sogs las byang ltar lan gsum /
dug lnga'i rang mdangs su shar pa'i bdud bgegs log 'dren /
rgyal ba'i bstan pa dang sems can gyi bde skyid la bar du gcod cing /
byang chub bsgrub pa'i gegs su gyur pa rnams tshar gcad pa'i phyir yang gsang drag po'i dkyil 'khor du 'jug pa'i thog mar smin byed zab mo zhu bar bya snyam pa'i sems bskyed pa dang bcas 'di'i rjes zlos /
mtha' yi dgra bzhi sogs lan gsum /
sngon chad gnyis 'dzin gyi rtog pas bsgribs te lhan skyes ye shes kyi lha zhal ma mjal ba'i mtshon byed mig dar 'ching mdzod /
hoH
lhag pa'i lha dang sogs /
dkyil 'khor gyi lha dang mjal ba'i phyag rten du lha'i me tog gi phreng ba re thogs par mos /
hU~M/
rin chen sna tshogs sogs /
khyed rnams gsang ba'i dkyil 'khor 'dir 'jug pa la dam tshig rnams tshul bzhin bsrung dgos pas /
de'i gnas la spro ba 'dri ba lags te /
hoH
yang gsang dkyil 'khor sogs /
de skad dris pa'i lan du 'di skad gsung ba zhu /
kye /
slob dpon ji ltar sogs /
'di ltar khas blangs pa'i dam tshig gi gnas las nam yang mi 'da' bar bsrung dgos shing /
de'i dpang por rdo rje'i chu nan byin pa snying dbus su thim par mos /
hU~M/
khyod kyis tshul bzhin sogs /
ye shes pa dbab par gsol ba 'debs pa 'di'i rjes zlos /
hoH
rig 'dzin kun 'dus sogs lan gsum /
dbang gi dngos gzhi ye shes pa dbab pa'i slad du sgo gsum gyi gnad gcun te 'di ltar gsal thob mdzod /
las sngags dang chus bsang /
swa b+hA was sbyang /
chos rnams mi dmigs stong pa'i ngang //
gnam lcags 'bar ba'i gzhal yas dbus //
sde brgyad sna tshogs rdo rje dang //
chu skyes steng du bdud bzhi po //
byi chings bsnol ba'i gdan steng du //
slob ma'i sems nyid hU~M mthing 'od //
'phros 'dus don byas yongs gyur las //
bdud 'dul karma gu ru'i sku //
yang gsang drag po sogs mngon rtogs ltar /
me dpung 'bar ba'i klong na bzhugs //
de ltar gsal ba'i lte ba'i rdo rje phag mo'i sogs nas /
char bzhin babs pa khyed rang rnams la chu la chu bzhag pa ltar dbyer med du thim zhing /
ye shes kyi byin chen phebs byung snyam pa'i mos gus dang bcas ma yengs par mnyam par 'jog mdzod /
spro na /
hU~M/
rnga yab gling phran sogs las byang gi byin 'beb la /
gzi mdangs bkrag phyungs ye shes spor //
ces kha bsgyur mthar /
spos rol bcas /
oM AHhU~M:
karma ma hA gu ru karma sid+d+hi ya mAn+ta ka h+ya grI wa badzra pA Ni DA ki badzra yak+sha hU~M hU~M hU~M:
zhes dang /
hU~M dgu'i mthar /
sa ma ya A we sha ya a AHbtags pa drag tu brjod /
de ltar byin dbab pa'i ye shes phebs pa'i rtags sgo gsum la nyams gang skyes de'i ngang bskyangs nas mnyam par zhog cig
/ces dang /
phaT drag po brjod mthar cung zad mnyam par 'jog bcug
/de ltar byas pas ye shes pa'i byin rlabs brtan par gyur cig
/tiSh+Tha badzras rdo rjes spyi bor rgya gram bkod /
sngar byin pa'i me tog de nyid sngon nas 'brel ba'i rigs kyi lhas bzhes su gsol snyam pa'i 'dun pa dang bcas 'di'i rjes zlos kyis me tog dkyil 'khor du 'dor ba zhu /
hoH
thog med dus nas sogs /
de ltar phul pa'i me tog dkyil 'khor gyi gtso bos bzhes nas slar yang dbang rtags kyi tshul du khyed rang rnams kyi spyi bor bcings par mos /
e ma de ring sogs /
thog med nas bsgribs pa'i ma rig pa dang mig dar lhan cig bsal bar mos /
hoH
dar dmar po yi sogs nas /
nyer ltos shig
/'di ltar ye shes kyi rang snang las grub cing byang chub phyogs chos rgyan gyi rnam par shar ba'i dbang drag rol pa'i gzhal yas khang bdud bzhis mi phyed pa'i srung 'khor /
gnyis 'dzin bsregs pa'i me ri dang bcas pa'i dbus su chos dbyings zhi ba chen po las ma g.yos bzhin du mngon spyod rol pa'i phrin las kyi yul du gyur pa gdul bya'i don du gzhi lam 'bras bu'i yon tan lhun grub tu rdzogs pa /
karma ma hA gu ru dbyings kyi rang rtsal ye shes kyi rol pa gang 'dul der ston du shar ba'i rtsa gnas kyi lha tshogs dang bcas pa mngon sum du mthong bar mos /
zhes lha ngo bstan /
de rnams kyis sngon 'gro 'jug pa'i chos rnams song nas /
dngos gzhi'i dbang bskur zab mo zhu ba'i yon du sogs maN+Dal dang /
gsol gdab bya /
dbang bskur ba dngos la'ang sbyang bya'i rim pas phye ba'i sbyong byed dbang bzhi'i cho ga rim par 'byung ba las /
dang po bum dbang gi slad du dmigs pa 'di bzhin mdzod /
gdan gsum tshang ba'i dbang lha slob dpon dang bcas pas rnam rgyal bum pa phyogs bral lhun rdzogs chos dbyings kun nas zlum pa'i gzhal yas khang du /
bum bcud bde chen ye shes lnga'i bdud rtsi'i chu rgyun gyis gang ba phyag tu thogs te dbang bskur bar mos /
hU~M/
che ba'i yon tan sogs rtsa sngags hU~M dgu yan dang /
oM sarba sogs kyis bum dbang bskur zhing bum chu sbyin /
de ltar sogs /
gnyis pa gsang dbang bskur ba ni /
bla ma yang gsang sogs nas /
mgo bor bzhag cing byang sems lce thog tu byin par mos /
hU~M/
mtshan ldan dam rdzas sogs /
de ltar byin pa'i bdud rtsi'i rgyun gyis lus gang ba'i rkyen gyis bde stong gi ye shes rgyud la skyes /
rang lus thabs kyi lam sgom par dbang ba yin no //
gsum pa shes rab ye shes kyi dbang bskur ba ni /
slob ma yang gsang sogs /
de ltar byin pa'i rig ma dang 'du shes gsum ldan gyis snyoms par zhugs pas dga' bzhi lugs 'byung lugs ldog gi bde chen gsal rig bde stong dbyer med dpe'i ye shes mngon du byas /
lam thig le bde chen grub pa gzhan lus shes rab ma bsten pa la dbang ba yin no //
bzhi pa don gyi ye shes rjen par ngo sprod pa'i brda dbang bskur ba ni /
dpe me long g.ya' dag pa la lha'i sku shar ba nyid nas ngo bos stong bzhin du snang ba ste /
snang stong tha dad med par zung 'jug gang nas kyang ma skyes /
gang du'ang ma 'gags /
gang la'ang mi gnas pa /
gnyug ma'i rang bzhin ka dag chen po'i rang ngo la mnyam par 'jog mdzod /
hU~M/
me long nang gi sogs /
de ltar bzhi pa tshig dbang bskur pas snang srid thams cad bde chen lhun grub snang sems dbyer med kyi dkyil 'khor du rdzogs pa chen po'i dbang thob /
yid dpyod las 'das pa'i don gyi gnas lugs mngon sum lam du byed pa la dbang ba yin no //
slar yang byin rlabs gtor ma'i dbang bskur ba ni /
gtor ma la shes pa bzhi'am drug ldan du gsungs pa las /
da lam gyi skabs 'dir snod gzhal yas khang /
bcud lha'i 'khor lo rig 'dzin srung ma dang bcas pa sprin gtibs pa bzhin gsal ba khyed rang rnams kyi spyi bor bzhag pas /
rdo rje bzhi'i byin rlabs thams cad sku dang yig 'bru phyag mtshan bdud rtsi'i rgyun dang bcas pa byon /
sgo gsum la thim pas lcags la gser 'gyur gyi rtsis thebs pa ltar bla ma drag po'i sku gsung thugs su lhun gyis grub par mos /
hU~M/
dam rdzas rmad byung sogs /
rjes 'brel drag po'i phyag mtshan phyag tu gtad pas lha 'di'i sgo nas phrin las rab 'byams bsgrub pa la dbang bar byas pa yin snyam pa'i nges shes bskyed pa zhu /
hU~M/
nyon mongs dug lnga'i sogs phur pa bcas /
sngags kyi bzlas lung gi don du dmigs pa 'di bzhin mdzod /
bla ma dang gtso bo'i sogs nas /
zhal nas zhugs /
thugs kar nyi steng hU~M mthing nag gi mthar 'khod pa'i 'od kyis don gnyis byas /
phrin las rab 'byams bsgrub par mos pas sngags 'di'i rjes zlos /
rtsa sngags rjes zlos lan gsum bya /
phreng ba mgrin par bzhag nas slar spyi bor bkod /
bla ma drag po'i gsung gsang sngags kyi byin rlabs dang nus pa thams cad rdo rje'i slob ma'i rgyud la 'jug par gyur cig
/dzaHhU~M baM hoHsa bstim /
khyad par drag po mngon spyod kyi las sbyor dang 'brel ba dgra bgegs bsgral ba'i dbang bskur ba'i slad du dmigs pa 'di bzhin mdzod /
e brjod pas mdun du lcags khang gru gsum kha dog la gting yangs pa'i nang du me rlung nad mtshon drag tu 'khrugs shing /
phyi rol las byed pho nya'i dmag gis bskor ba'i nang du dgra bgegs byad ma dngos su gsal ba la /
bdag mdun gyi thugs ka'i 'od kyis bskul pas pho nya grangs med pas dgra bgegs gdug pa can rnams kyi bla srog rnam shes gzugs dang bcas pa dmigs pa'i rten la bkug
/che mchog karma drag po'i phyag gi phur pa sras mchog yak+sha kro d+har gsal bas brten pa dbyings su bsgral /
rten gzhi'i lus ye shes 'bar ba'i ral gris dum bur gtubs /
sha khrag bdud rtsir bsgyur pa dkyil 'khor gyi lha dang /
khyed rang karma drag po'i skur gsal ba'i zhal du bstab pa sogs bdag gi brjod tshig dang mthun pa'i sgom don gsal 'debs pa zhu /
hU~M nr-i tri dzaHdzaH
mchog gsum sku gsum sogs /
byang bdag karma gu ru'i tshogs mchod skabs ltar dgug bsgral bstab pa bcas bya /
zor dbang ni /
slob ma yang gsang sogs gzhung ltar /
tshwa tshwa 'phro bar gsal ba'i zhal nas drag sngags bzlas pa'i sngags kyi 'od zer mtshon cha dang phyag mtshan las spros pa'i me chu'i thog gis /
dgra bgegs byad ma rnams thal ba'i rdul du brlag cing bsregs pa'i thal ba chus bshal nas rjes med du byas par mos la 'di'i rjes zlos /
byang bdag karma gu ru'i zor sngags /
ad Ta sad Ta sogs lan gsum /
zor gtor 'di nyid bka' srung dbang phyug chen po sngar smros ma thag pa'i skur gsal ba'i sku dang /
phyag mtshan las bskal pa 'jig pa'i me chu dug mtshon gyi zer 'phro ba /
bka' sdod kyi tshul du bka' bsgos shing phyag tu gtad pa nyid slar drag tu bskul zhing dgra bgegs byad ma'i steng du rbad pas /
bye ma'i phung po la thog brgyab pa ltar rjes med du song bar mos /
hU~M/
drag po dbang phyug sogs dang /
gong gsal zor sngags brjod pas zor gtor lag tu gtad /
slar 'di nyid kyi 'phang ba'i las kyi skabs su 'byung ba'i drag bskul /
hU~M/
dbang phyug ma hA de wa yi //
thabs shes mtshan ma sogs la gong gi zor sngags btags pa bzla bzhin dgra phyogs su 'phen du gzhug
/des drag po'i las rim dang 'brel ba'i dbang bskur thob pa yin pas /
deng phyin chad sangs rgyas kyi bstan pa dang /
sems can gyi phan bde la gnod pa'i bdud bgegs thams cad mngon spyod drag po'i phrin las kyis tshar gcod pa'i las kyi sbyor ba la brtson par mdzod cig
/mtha' rten gtor dbang gis rtsa gsum rgya mtsho'i byin dbab pa'i slad du /
khyed rang rnams mu stegs dbang phyug chen po gnas 'gyur nas bdud 'dul karma drag po'i skur lam ste gsal ba la /
gtor chen lha tshogs rig 'dzin brgyud pa dang bcas pa'i dkyil 'khor yongs su rdzogs pa'i dbang bskur bas gsang ba gsum gyi byin dbang dngos grub thams cad thob byung snyam pa'i nges shes bskyed pa zhu /
hU~M/
bcom ldan dpal chen sogs /
bka' bsgo spyi 'gre sbyar /
lha tshogs mar me sogs /
rjes bkra shis dam tshig khas blang sogs spyi ltar dang /
tshogs la rol /
lhag ma rig 'dzin zhal lung ngam /
byang bdag karma gu ru bzhin gtang /
chad tho dang zor bskul brtan ma rta bro rnams rig 'dzin zhal lung ltar bris pa dang /
byang bdag karma gu ru ltar mchod bstod bshags pa dkyus bkod bya /
brtan bzhugs spyi 'gre /
nyer bsdu /
smon shis bcas kyis grub bo ///
/
!
gnam chos gur drag phur mjug gi dbang rgyal 'gong 'dul byed shin tu gnyan pa ltar dbang sgrub /
dbang dngos /
rjes spyi 'gro bcas bya'o ///
/
!
gter bdag gling pa'i bla ma drag po'i dbang gi mtshams sbyor dbang don 'dod 'jo ltar dbang sgrub /
dngos gzhir rtsa dbang /
sku gsung thugs dbang /
gtor dbang /
dregs pa'i srog dbang /
rjes bcas bya'o ///
/
!
klong gsal snying po'i gur drag ye shes rab 'bar gyi smin byed rtsa ba'i dbang gi cho ga ye shes bcud sbyin ltar dbang sgrub skabs /
thog mar tshig bdun rjes /
hrIH
'og min bde chen sogs brgyud 'debs /
sngon 'gro thun mong 'jug pa ltar rgyud sbyong /
phyi gtor 'dod don lhun grub ltar dkar dmar bsngo ba /
bdag bskyed bskyed rdzogs chung ba'i las byang sogs dbang chog bzhin sta gon /
dngos gzhi dbang sgrub skabs /
las byang 'bring por lha bskyed rtsa bsgrub sbyar ba /
dngos gzhi rtsa dbang gzhung bzhin bskur nas /
shis pa brjod /
thun min la dregs pa'i srog dbang sbyin pa ni /
de rnams kyis dngos gzhi'i dbang chen legs par grub nas /
'dir thun mong ma yin pa sde brgyad dregs pa'i srog la dbang bar byed pa'i mthu dbang zab mo zhu ba'i yon du maN+Dal /
zhes pa lta bu'i mtshams sbyar nas /
srog dbang thun mong ma yin pa khyad par gyi man ngag dang 'brel ba gter gzhung mthar 'byung ba las /
phyag len gyis brgyan pa'i tshul rgyas pa ni gzhan las shes shing /
'dir mdor bsdus te 'jug pa zol yangs pa'i ched du spros pa ni /
bla ma dpal chen po dang gnyis su med par thag bcad de /
gsol ba gdab pa 'di'i rjes zlos /
oM:
he ru kaHdpal sogs lan gsum /
de ltar gsol ba btab pa'i lan du gnang ba sbyin pa ni /
e ma nyon cig sogs /
dngos gzhi'i srog dbang bskur ba'i thog mar dpon slob gnyis ka che mchog pad+ma drag por gsal la /
mdun du dregs pa sde brgyad rnams bla rdo gtor ma dang gnyis su med par bskyed bstim dang /
tha tshig gi bka' nan gyis dbang du bsdu zhing /
las bcol ba bcas bdag gis brjod pa'i tshig ris dang mthun pa'i ting nge 'dzin la 'jug par mdzod cig
/ces brda sbyar nas /
rnga rol dang gsur chen sogs kyis gzi byin bskyed cing gsol mchod ltar /
hU~M hU~M:
deng gi gnas mchog sogs nas /
myur du sgrol :
bar brjod /
mdun du nya bo bkod la /
de ltar sde brgyad dregs pa'i tshogs rnams mngon sum gsal ba'i mdun du bka' la mi 'du ba'i gdug pa can dang /
sangs rgyas bstan pa'i dgra bo rnams /
sprul pa'i pho nya sde brgyad kyi dmag tshogs dang bcas pas bkug ste /
las kyi btson khang du bcug
/lha tshogs srung ma dang bcas pas mtshon cha'i char gyis lus ngag yid gsum rdul phran du bshig
/sha khrag bdud rtsir sbar pa byin gyis brlabs te /
slob ma dang mdun gyi sde brgyad dregs pa'i tshogs dang bcas pa'i zhal du bstabs pas /
dam can rnams dgyes pa'i gzi byin 'bar zhing bsgo ba'i las byed /
khyed rang rnams lhar gsal ba la byin cing rol pas dregs pa'i srog la dbang thob cing srung ma rnams dang dam tshig gcig tu gyur /
rtsa gsum srung mar bcas pa'i zhal du bstab pas dgyes par rol te /
gzi byin 'bar ba'i dngos grub slob mar bstsal zhing thob par mos /
na mo /
dkon mchog gsum dang yi dam lha //
chos skyong dregs byed bden pa'i mthus //
ma rungs log 'dren 'byung po'i tshogs //
dmigs rten gzugs brnyan 'di la khug
/dzaHhU~M baM hoH
zhes bkug
/las phur thogs la /
bskyed rdzogs 'bring po'i las byang gi tshogs tha ma'i skabs kyi /
hU~M hrI:
che mchog pad+ma sogs kyis ling+ga phur pas bsgral /
ral gris gtubs /
ling ro cha gnyis su phyes pa'i dang po gud du bzhag
/gnyis par bdud rtsis bran cing /
mchod gsol bzhin /
oM AHhU~M:
oM hU~M trAM hrIHA:
oM:
bdud rtsi rang bzhin sogs nas /
sarba pany+tsa la khA hi :
ling ro dang bdud rtsi slob mar sbyin cing /
sde brgyad gtor mar bstab /
de nas ling ro'i phud der bdud rtsi bran pa gong gtor nang du 'bul zhing /
hU~M hrI:
bdag 'dzin rU Ta sogs las byang gi bstab pa gyer zhing phud de gtor mar bstab /
lhag ma slob ma la'ang sbyin /
de nas khyed rang rnams dpal chen pad+ma drag po dngos su gsal ba la /
sde brgyad rnams bran gyi tshul du gtad cing /
bka' bsgos pa bzhin spun ltar brtse zhing rje ltar gus pas lus dang grib ma bzhin du 'grogs nas /
ci bcol ba'i phrin las sgrub par yod snyam pa'i nges shes skyed 'tshal /
bla rdo srog yig gtor ma dang bcas pa re re bzhin slob bu'i lag tu gtad de /
srog dbang don bsdus gter gzhung bzhin /
hU~M:
tshangs pa dkar po sogs kyis gnyer gtad bya /
de nas slob ma dang dregs pa sde brgyad dam tshig gcig tu bsre ba ni /
slob dpon mdun gyi nang mchod de nyid slar yang gsol mchod nang bzhin 'bru gsum dang /
oM hU~M trAM hrIHA:
zhes 'bru lngas byin gyis brlabs pa sde brgyad gtor mar sbreng ba'i zhal chu slob mar byin pa myang du bcug
/slob mas kyang /
bdud rtsis sde brgyad gtor mar thigs gtor 'bul ba byed bcug la /
byin gyis brlabs pa'i bdud rtsi 'di nyid myong bas phyin chad rdo rje'i slob ma dang chos skyong sde brgyad rnams dam tshig gcig tu bsres shing 'dres pa yin pas /
so sos dam tshig gnyan po las nam yang mi 'da' bar mdzod cig
/oM:
bdud rtsi rang bzhin sogs yang bskyar lan gcig brjod /
rgyas par byed na tshan pa re re'i mthar dam bsre 'di re re bzhin bskyar dgos kyang /
spyi la 'dis 'thus /
slar yang sde brgyad rnams la gnyer du gtad pa ni /
mchod gsol nang gi hU~M hU~M hU~M:
nga ni pad+ma he ru sogs kyi mthar /
sde brgyad gtor ma phyir 'bul /
de ltar tha tshig gis gnyer gtad cing /
phrin las bcol pa bzhin sgrub par khas blangs te /
sde brgyad rnams rang gnas su gshegs par mos /
a ya ma du ru tsa sha na sarba d+harma pA la gats+tsha /
se gol dang bcas pas gshegs /
slob ma la bka' gtad pa ni /
rdo rje'i slob ma khyed rang rnams kyis kyang deng phyin chad dam tshig gi rim pa 'di rnams las nam yang 'da' bar bya ba ma yin pa'i don nges par mdzod cig
/e ma skal ldan sogs srog dbang mjug bzhin brjod /
de rnams kyis dregs pa'i srog la dbang ba'i bka' gtad zab mo grub nas /
bka' rdzogs don gnyer can la /
slar yang bskyed bzlas ting nge 'dzin dang /
smin grol gtso bor gyur pa'i phrin las rab 'byams sgrub pa la dbang ba'i rjes gnang rim par 'bul ba ste /
de'ang o rgyan gyi slob dpon sogs rjes gnang gi cho ga ye shes thig le ltar rjes gnang mthar chags su bskur nas /
shis brjod rjes /
des sku gsung thugs kyi rjes gnang /
chos bka' yongs rdzogs kyi bka' gtad bcas grub nas /
slar yang snying po don gyi dbang bskur mdor dril te 'bul ba la /
da lam 'dir sogs dbang sgrub gong gis 'thus kyi /
don dbang mdor bsdus pa'i mtshams sbyor rdo rje'i phreng ba ltar mthar chags su bskur /
de nas rtsa ba'i dbang gi mjug gi
/de rnams kyis rtsa ba'i sogs tshe dbang 'chi med rnga sgra bcas bskur zhing /
rtsa ba'i smin byed dbang mo che dang /
sde brgyad dregs pa'i srog dbang /
rjes gnang ye shes thig le /
snying po don dbang mdor bsdus /
tshe dbang 'chi med rnga sgra sogs sbrel /
rjes chog rigs bcas bya'o ///
/
!
stag sham bsam gtan gling pa'i thugs sgrub drag po gu ru rdo rje drag rtsal gyi spros bcas lha dbang chen mo mtshams sbyor gyis brgyan pa drag rtsal thugs kyi bcud dril ltar dbang sgrub /
dngos gzhir dbang rgyas pa mthar chags su bskur ba'i dam tshig bsgrag bzung rjes /
snga ma'i gtang rag dang /
phyi ma'i zhu yon gcig 'thus kyis maN+Dal 'bul bcug nas /
de'ang gangs can bod kyi skyabs gnas sogs drag rtsal thugs kyi thig le ltar smin byed rtsa ba'i dbang lnga dang gtor dbang sbyar ba bskur zhing /
'di'i dbang sgrub gong gi rgyas pas 'thus /
rjes chog bcas bya'o ///
/
!
zhig gling rgyal ba 'dus pa dang chos gling thugs kyi nor bu thun mong gi drag sgrub me'i 'khor lo'i dbang bskur gyi yi ge dpa' bo gcig grub /
dbang dngos /
rjes bcas bya'o ///
/
!
chos rje gling pa'i bdud 'dul ma hA gu ru gsang mtshan thugs sgrub drag por sgrub pa'i dbang bskur gyi cho ga lag len du bsdebs pa zab gsang 'dod 'jo ltar dbang sgrub /
dbang dngos gzhi'i 'phros su /
gud du bkol ba'i sde brgyad srog dbang bskur skabs /
gong gi dbang sgrub kyi srung ma'i gtor 'bul skabs dang /
'dir srog dbang gnyis kar sde brgyad mchod gsol spyi 'gro ni /
gong gi ye shes rab 'bar gyi sde brgyad mchod gsol /
hU~M hU~M:
deng gi gnas mchog sogs nas /
myur du sgrol :
bar btang bas 'thus shing /
dbang dang cho ga'i rjes so so ltar bya'o ///
/
!
pad+ma bde chen gling pa'i gsang ba ye shes mkha' 'gro snying gi thig le'i gro lod hU~M sgrub kyi dbang bskur dngos grub lag stsol ltar dbang sgrub kyi skabs /
skyabs sems 'og gi dbang gzhung du 'byung ba sbyar /
dbang dngos /
rjes bcas bya'o ///
/
!
rol rdor bde gshegs yongs 'dus drag po kI la ya rig 'dzin tshe dbang nor bu'i yang gter gyi byin rlabs thugs kyi dbang bskur mtshams sbyor gyis brgyan pa gnam lcags zhun thigs ltar dbang sgrub spro na khro rol las byang bzhin dang /
bsdus pa'i skabs /
rtsa gsum spyi'i las byang kun gsal me long nang gter gzhung sgrub thabs btsud pa skabs dang bstun /
dbang dngos /
rjes bcas bya'o ///
/
!
rol rdor gu ru drag tu khros pa'i yang zab gsang ba'i dbang bskur phyag len dbang bshad kyis brgyan pa kun phan gcig chog ltar dbang sgrub /
dngos gzhir rtsa dbang rdo rje phreng ba'i mjug phyag mtshan bzhi gtad de /
bkra shis brjod rjes /
byin rlabs yongs rdzogs gtor ma'i dbang bskur ba la dmigs pa 'di bzhin du mdzod /
gtor snod khro bo rol pa'i gzhal yas khang du gtor ma ma hA gu ru drag tu khros pa'i lha tshogs yongs su rdzogs pa'i dkyil 'khor pa /
de'i steng gi nam mkhar rig 'dzin brgyud pa /
bar gyi cha la yi dam lha tshogs /
'og phyogs su DA ki dam can sprin ltar gtibs pa khyed rang rnams kyi spyi bor spyan drangs shing thugs rgyud bskul bas /
sku gsung thugs kyi byin rlabs dngos grub 'od zer bdud rtsi'i chu rgyun dang bcas pa byung /
spyi bo tshangs pa'i bu ga nas zhugs /
lus mer gyis khengs /
rtsa khams thams cad la khyab pas sdig sgrib nad gdon bar chad thams cad bsal /
tshe bsod dpal 'byor rgyas /
rlung sems dbang du 'dus /
bar chad gdon bgegs tshar bcad /
ye shes yon tan thams cad 'phel ba dang /
khyad par lha tshogs rnams kyi rdo rje gsum gyi ye shes rgyud la 'phos pas mchog gi dngos grub mngon du byas par mos /
hU~M hU~M hU~M:
dpal chen khro rgyal sogs las byang gsham gyi bdag
