@#:
gu ru'i sgrub thabs kun gyi yang zhun snying gi thig le yid bzhin nor bu'i man ngag bsam pa lhun grub dngos grub ma lus 'byung ba'i gter khyim zhes bya ba bzhugs so :
!
yang zab yid bzhin nor bu dgongs pa'i gter u pa de sha :
/\u0f80atsha /:
na mo pad+ma badzra shrI:
dus gsum sangs rgyas kun gyi phyag gi gnas :
dang po'i sangs rgyas kun bzang 'od dpag med :
'gro 'dul pad+ma 'byung gnas zhes bya ba :
de bzhin gshegs kun rgyal po der phyag 'tshal :
rigs dang dkyil 'khor kun gtso che ba'i mchog :
bla med bla ma'i sgrub thabs bye ba 'bum :
yang snying zhun tig mos gus gsol 'debs nyid :
de yi mthar thug dgos 'dod kun 'byung gter :
gangs can lha gcig sangs rgyas pad 'byung gis :
bod yul thun mong sku dngos gdul bya rnams :
btul byas rnga yab gshegs skabs gung thang lar :
rje 'bangs rnams la zhal chems tshul gsungs pa'i :
gsol 'debs rgyal po bsam pa lhun grub ces :
man ngag bcu gsum bsam 'phel dngos grub mdzod :
gang gi sgrub thabs yongs snying paN+Dir+tha :
bsdus la gsal ba ma nor tshul bzhin du :
pad 'byung nyid kyi byin rlabs thugs rje'i chab :
bdag blo'i bum par cha shas phra mo zhig :
zhugs pa'i mthu las skal ldan 'gro ba'i gsos :
gdams bzang bdud rtsi dus 'dir bshad par bya :
de la spyi dang bye brag gnyis kyis bstan :
spyir ni snod bcud mtshan ldan 'dzom pa'i dus :
yid 'ong dben par blo sbyong phyag rgya bzhi :
gsag sbyong sngon 'gro phyi nang dbang bskur bya :
de nas dngos gzhi rtsa ba'i sgrub pa la :
mthun rkyen bsod nams tshogs zhing mdun mkhar dmigs :
skyabs sems yan lag bcu phul tshogs kyi zhing :
rang la thim pas dbyer med ro mnyam 'dres :
ye shes tshogs phyir snang sems rtsa yan lag :
bdag med stong sbyangs rtog bral ngang la bzhag :
mi mthun sel byed srung ba'i 'khor lo drug :
sku gsung thugs yon phrin las ye shes so :
zhing khams gzhal yas pad sdong 'od thig sogs :
gang mos yon tan phrin las me rlung chu :
de yang sems nyid ngo bo ye shes kyi :
rang snang sgyu ma lta bur spro ba 'o :
snying por bdag nyid phung khams skye mched sogs :
yi dam gdan gsum tshang ba'i sku ru bsam :
spyi bo'i gtsug gi mdun gyi nam mkha' ru :
rgyal ba kun 'dus pad+ma 'byung gnas gsal :
tshig bdun gdung shugs drag pos zhing gi mchog :
bde ba can nas 'od dpag med mgon gyi :
thugs kyi dbus nas gu ru pad+ma 'byung :
spyan drangs dam tshig ye shes ro mnyam bzhugs :
phyag mchod bstod phul gsol 'debs tshan lnga yis :
yon tan rjes dran thun mong tshul gsol 'debs :
thun min rgyal ba kun gyi srog gi snying :
badzra gu rus phur tshugs mos gus bskyed :
mthar ni 'bru bzhi'i 'od zer gyis dbang blang :
don des 'khor lo kha sbyor rgyun gyis dgang :
rang rig ngo bo bla ma'i ye shes yin :
yin lugs shes bzhin ro gcig ar la gtad :
sems dpa' sum brtsegs rdo rje bzhi yi dngos :
gzer du btab nas bcu gnyis rdo rje'i sgra :
ma yengs yid kyis bskyed bzlas rdzogs pa'i rim :
phyag chen yi dam snying srog de nyid bsgrub :
gnyis pa bye brag yid bzhin nor bu bzhin :
bcu gsum sgrub pa'i man ngag zab mo la :
re rer mdun bskyed gsol btab dbang bzhi blang :
bdag bsre rjes sdud rdzogs rim drug gis bsdam :
mdun gyi nam mkhar gu ru ci 'dod sku :
gsal gdab spyan 'dren bzhugs dbang rgyas gdab mchod :
'dod don gsol 'debs gzhug bcas rtse gcig bsam :
gsol ba 'debs gzhug ngag gi dbang bzhi blang :
de nas gu ru'i dpral nas rang 'dra'i sku :
'phro 'du dang bcas bdag gi dpral bar bstim :
de bzhin thugs ka'i sa bon sngags phreng ba :
ljags nas 'phro 'du bcas te bdag lcer bstim :
thugs las rang mdog thig le mA sha'i tshad :
rab 'tsher 'phro 'du dang bcas snying gar bstim :
de dag rnams kyis bum gsang shes rab kyis :
sbyangs thob smin byas sgo gsum rang bab ngang :
gu ru'i sku gsung thugs dang ro mnyam pa :
bzhi pa'i dbang don rgyud la skyes par bsam :
mthar ni gus pa'i gdung shugs chen po yis :
bla ma rang thim bdag nyid de'i skur gyur :
sems dpa' sum brtsegs 'phro 'du rang sngags bzla :
thun mthar rjes gzhig stong gzhil lha skur ldang :
cho ga rgyas bsdus gang zag blo sgor dpag :
rdzogs rim man ngag gnad la thebs par btab :
!
man ngag bcu gsum dang po me phreng rtsal :
zhal gcig phyag gnyis zhal gsum phyag drug pa :
dbu dgu bco brgyad phyag ldan gang mos sku :
khro gar dur khrod dpal chas yum dang bcas :
'khor du 'jig rten dregs pa yongs kyi gtso :
ya ma rkos rje glog phreng me dbal gza':
klu bdud lha chen ma hA kA la brgyad :
za byed re ti khrag mig mi srun ma :
gnam sman lcam gcig u ma dung skyong ma :
sngags bdag ma mo brgyad dang lhan du rol :
gzhan yang sngags bdag sde dpon dpal mgon po :
sde brgyad sde rigs grangs las 'das pas bskor :
gsol ba btab tshe me phreng thugs ka nas :
khro bo grangs med sde brgyad 'khor dang bcas :
me rlung mtshon chas spyi la mtha' dmag dang :
bye brag rgyal po'i 'tshe ba tshar bcad nas :
tshur 'dus srung ba'i 'khor lo rdo rje me :
khro bo dregs pa'i gur khang rab tu gtams :
mthar ni rang nyid gu ru drag po'i sku :
thugs kar hU~M dmar sngags phreng 'od 'phro 'dus :
dregs pa'i srog snying gta' blang gdan du gzir :
rtse bsnol 'khor los dgra bgegs phye mar btang :
mdor na mchog thun dngos grub gang 'dod pa :
rtse gcig yengs med bskyed bzlas 'di la brtson :
oM AHhU~M artsig nirtsig na mo b+ha ga wa te hU~M hU~M phaTa? phaTa?H
AHhU~M hU~M phaTa? phaTa?H
rgyal ba yongs kyi byin rlabs drag po'i sngags :
gnas skabs brgya stong bzlas kyang bgegs zhi zhing :
nyams chag dag byed bar dor lam sna zin :
mang du bzlas pas de phyir smos ci dgos :
las sbyor sde brgyad dregs pa'i srog snying la :
'gugs gzir gcod byed mnan bsad gang 'dod sbyor :
tshul de'i kha bsgyur mde'u thung rig pa'i mda':
spyod pas bsam 'phel yid bzhin nor bu yin :
rdzogs pa'i rim pa nyams su len pa ni :
phyi yi dmag 'khrug nang gi sdang sems ldang :
gnyen po byams pa snying rje byang chub sems :
rang mdangs sgyu ma lta bu'i lam khyer bsgom :
de yang ma dag sgyu lus la dmigs nas :
snang srid bden med zhen med gtan la dbab :
dag pa sgyu lus lha sku la dmigs nas :
bskyed rim lha khrid zab gsal bsgom la 'bad :
!
man ngag gnyis pa gu ru sman bla bsgrub :
mdun gyi mkha' la gu ru sman gyi bla :
bde gshegs brgyad kyi thugs smon gcig bsdus dpal :
a ru rigs lnga bdud rtsi'i lhung bzed 'dzin :
'khor du bde gshegs mched brgyad shar nas rim :
bai DUr+Ya 'od mchog sbyin rnam rgyal 'dzin :
mngon mkhyen rgyal po chos grags rgya mtsho'i dbyangs :
dmar po mchog sbyin mya ngan med pa'i dpal :
dmar po mnyam gzhag gser bzang dri med ni :
dkar ser rin chen zla ba dmar la ser :
mtshan legs ser po g.yas pa mchog sbyin rgya :
shAkya thub pa gser mdog bdud 'dul rgya :
kun kyang mtshan dpe yongs rdzogs g.yon mnyam gzhag :
bde gshegs tshangs spyod chos gos rnam gsum gsol :
gzhan yang sangs rgyas stong dang bdud rtsi sman :
rigs drug drang srong lha dang lha mos bskor :
gsol ba btab tshe bde gshegs sman bla brgyad :
thugs ka mdzod spu phyag gi za tog nas :
nad 'joms 'chi med bdud rtsi spro bsdu'i rgyun :
'od zer bcas 'bab sems can mtha' dag gi :
spyi bo nas zhugs lus nang kun khengs nas :
nad kyi gzhi rtsa dug gsum ma rig pa :
nad kyi dngos po rlung mkhris bad 'dus pa :
nad kyi byed las tshor ba sdug bsngal ba :
mtha' dag bsangs sbyangs dri med shel sgong ltar :
dwangs shing rnyog bral 'chi med sku ru gyur :
'od zer tshur bsdus snang srid 'byung khams bcud :
bdag thim 'chi med tshe yi rig 'dzin bsam :
bye brag rang gzhan na ba'i lus gnas der :
gu ru sman bla gtso 'khor gsal dwangs sku :
che chung ran las bdud rtsi'i chu rgyun babs :
nad rnams sel bsgom rtse gcig gsol ba gdab :
de yang rlung la bdud rtsi mar khu'i mdog :
mkhris par dkar po bad kan la dmar po :
'dus par sngo skya gdon la khro chu bzhin :
me 'od dang bcas sgrib sbyang shel mdog bsgom :
rang nyid sman bla'i thugs kar zla ba'i steng :
oM mthing cha lnga mtha' la gzungs sngags bkod :
de las 'od byung rgyal bar dgyes mchod 'bul :
sems can rnams la phog pas de dag kun :
sangs rgyas gu ru pad+ma 'od dpag med :
bde gshegs dgu yi thugs bskyed smon lam gyi :
mthu yis sdig sgrib sdug bsngal mtha' dag sbyangs :
mthar ni sman bla'i skur gyur gzungs sngags ldir :
na mo b+ha ga wA te :
b+hai Sha dz+ye gu ru bai DUr+Ya pra b+ha rA dzA ya :
ta thA ga ta ya :
ar+ha te samyak+saM bud+d+hA ya :
tad+ya thA:
oM b+hai Sha dz+ye b+hai Sha dz+ye ma hA b+hai Sha dz+yai :rA dza sa mut+ga te swA hA:
gzungs ring ci nus mthar ni gzungs thung bzla :
sangs rgyas rnams kyi yon tan bsam mi khyab :
de yi gzungs sngags phan yon bsam mi khyab :
shes nas dad gus spro bas gzungs sngags bzla :
skabs su sman bla bde chen zhing mdo bklag :
'od dpag med dang bde gshegs brgyad mtshan rdzogs :
brjod nas phyag sogs yan lag bdun pa 'bul :
thun mtshams chos spyod bcu la brtson par bya :
des ni tshe rabs grangs med sdig sgrib 'dag :
'di dang phyi ma'i nad gdon ma lus zhi :
bde ba can gyi zhing du skye bar byed :
de sogs phan yon bsam gyis mi khyab thob :
'on kyang las 'bras smin 'os dus bab ni :
'phags pa'i go 'phang brnyes kyang mi ldog na :
gzhan la ci smos sgrib sbyang tshogs rdzogs lam :
'bad rung las 'bras smin la log rtog spang :
dge 'bras smin tshab che chung stobs kyi dus :
'di phyi bar do gang rigs bde gong 'phel :
thob nges sangs rgyas gsung ni mi bslu bas :
yid ches spro bas dge la 'bad gces so :
rdzogs rim phyi lus tshor ba drag po'i nad :
gzhi rten nang na rmongs pa'i bdag 'dzin blo :
bdag gces bzung ba 'dzin pa'i dmigs yin la :
de ni 'khrul pa glo bur dri ma yin :
gnyen po bdag med stong nyid ye shes te :
sgom thabs mi g.yo bzhi ldan sgo gsum mig :
mkha' la rang bab dus gsum blos byas kyi :
rnam rtog las 'das rang rig rjen par bzhag :
de las rim gyis goms pas nyams rim bzhi :
gnas dang mi g.yo mnyam nyid lhun grub pa :
re rer g.yo goms brtan pa thob par sbyor :
sa lam nges 'byed bla ma'i man ngag yin :
!
man ngag gsum pa gu ru nor lha bsgrub :
mdun gyi mkha' la gu ru dzam+b+ha la :
pad zlar gter bum zhabs sprod nyi ma'i steng :
dzaM baM rmugs 'dzin mkha' 'gro'i dra ba sdom :
dmar po brjid ldan chags rgyas yid tsam khro :
g.yas g.yon nor bu ne'u le thugs kar dkur :
'dzin cing rin chen rgyan spras g.yas brkyang stabs :
yum mchog bde rgyas nor bu thod khrag 'khyud :
gzhan yang ngo bo gu ru rnam pa ni :
rmugs 'dzin dkar ser dmar nag ljang gang mos :
sgom rung 'khor du nor bdag gtso bo che :
shar nas phyogs bzhi mtshams bzhi g.yas rim du :
nor bzang zla shel gang ba bzang sbyin ma :
nor sbyin sbyin bzang rnam thos bu 'phags ma :
la li rab bzang 'jam 'khyil rab sbas ma :
zhal dbang lha mo spyod dbang dbyangs can ma :
yab yum kha sbyor phyogs mtshams brgyad du gnas :
gzhan yang nor lha'i rigs gyur bye ba brgya :
grangs las 'das pas rin chen char 'beb cing :
dgos 'dod dngos grub chen po sprin du gtibs :
gsol ba btab tshe gtso 'khor thugs ka nas :
'od zer lcags kyu lta bus phyogs dus kyi :
rgyal ba sras bcas slob mar bcas pa yi :
smin mtshams thugs ka zhal sgo phyag mthil nas :
yo byad dbang phyug nam mkha' mdzod chen gter :
rin chen rnam par spyan drangs de las gzhan :
'jig rten dpal 'byor 'byung ba'i dwangs bcud kun :
bsdus byas de dang lhan cig gu ru yi :
sbyor mtshams lte ba zhal sgo ne'u le'i kha :
gter bum rnams nas rin chen char rgyun babs :
bdag dang dbul phongs bkres skom nyam thag 'gro'i :
lus dang gnas khang thams cad phyur khengs pas :
bsod nams dpal 'byor longs spyod mnga' thang rgyas :
mthar ni kun kyang 'khor los sgyur rgyal gyur :
de dag zhing mchog sangs rgyas mchod bkur la :
brtson pas kun nas byang chub mchog thob bsam :
rang nyid dzam dmar snying dbus rang 'dra'i sku :
kha sbyor mtha' mar gu ru'i snying pos bskor :
ye shes thugs kar sa bon dzam+b+ha la'i :
sngags phreng 'od zer spro bsdus gong ltar gyi :
skyabs yul byin rlabs snang srid dwangs bcud bsdus :
sa bon la thim bdag lus rin chen khengs :
bsod nams tshad med dpag tu med pa rgyas :
khams gsum 'gro kun bdag gi dbang gyur bsam :
oM dzam+b+ha la dza len+d+rA ya d+ha na me d+hi hrIHDA ki nI dz+wa la sam+b+ha raM swA hA:
mthar 'gro 'khor sgyur rmugs 'dzin kun bdag thim :
rang nyid mthu dpal gzi byin cher rgyas bsam :
thun mtshams chu sbyin 'byung po spyi gtor gtang :
gser 'od nor rgyun mdo bklag mchod sbyin 'bad :
khyad par bla ma mkhan slob pha ma dang :
dge ba'i bshes gnyen sku gsung thugs rten mchod :
brtson pas tshe rabs sgrib sbyangs bsod nams rgyas :
dbul bral rtag tu 'byor ldan lus thob 'gyur :
'di yi rdzogs rim phyi yi mu ge'i rten :
nang na chags zhen ser snas bcings pas lan :
gnyen po bden med chags med chos thams cad :
zhen med ngang la mchod sbyin brtson pa yin :
de yang bdag gi drod dbugs sha rus khrag :
kun gyis dkon mchog mchod cing dam can bskang :
rigs drug tshim zhing lan chags khyer ba sbyin :
'khor gsum dmigs med ngang bzhag snyan smra spyod :
ma yengs bsgom pa'i ngang bzhag don spyod cing :
sgom bral lta bar la zla don mthun par :
de ltar bsdu dngos bzhi yi nges don la :
sgyu ma lta bur mnyam rjes med par 'bad :
!
man ngag bzhi pa gu ru yi dam bsgrub :
de la ngo bo bla ma rnam pa sku :
yi dam rang gi yid la gang mos las :
mtha' bzung gcig min gang zag blo rigs dang :
mthun mong 'on kyang rgyud lung man ngag gis :
zin nges yi dam gsal btab de'i ngo bo :
bla mar shes las rgyud dang man ngag gi :
ma zin blo bcos lha sgom byin rlabs med :
de bas byin rlabs ma nyams gzhung man ngag :
ldan la nyams len byed pa gal 'gag yin :
'dir ni thugs sgrub rdo rje drag rtsal lam :
thugs sgrub gser zhun rdo rje thod phreng rtsal :
yang na che mchog rdo rje gzhon nu'i sku :
gang mos yum bcas mdun gyi mkha' la bsgom :
bde gshegs yongs su 'dus pa sgrub sde brgyad :
'jam dpal rta mgrin yang dag che mchog dang :
bla med rig 'dzin dregs 'dul stobs ldan la :
yum mchog ro langs gzi ldan rdor dbyings ma :
gnam zhal dbyings phyug nyid bzhi mu kha le :
rnal 'byor spyi 'dul 'byung lnga'i bdag mo rnams :
'khril sbyor khro gar dur khrod dpal chas rdzogs :
gzhan yang yi dam theg dgu rgyud sde drug :
zhi ba khro bo zhi ma khro la sogs :
rgyal ba'i dkyil 'khor rab 'byams tshom bu 'bum :
grangs med sprin phung 'thibs ltar bskor bar bsgom :
gsol ba btab tshe phyogs dus rgyal ba kun :
'dus nas sku ni che chung ma nges par :
char bzhin babs pas bdag gi lus byin brlabs :
de bzhin gsung la yig 'bru sgra dang bcas :
thugs la thig le phyag mtshan sna tshogs pa :
yon tan 'od lnga phrin las me rlung chu :
'bar ba'i tshul gyis bdag la thim pa yis :
sgo gsum dbang po rlung rnams byin gyis brlabs :
gter bdag dregs pa mthu chen kun 'dus nas :
bdag la dngos grub che mchog rnams stsol dmigs :
mthar ni rang nyid yi dam kun 'dus dpal :
che mchog rdo rje thod phreng sku ru bsam :
chos skyong dam can kun gyi srog snying po :
dbang med bdag la phul nas phrin las bsgrubs :
snang srid kun kyang gzhal yas lha yi sku :
gnyis med ye shes rang sngags sgrog par dmigs :
gsal ba gsum ldan dgongs pa'i yi ge hU~M:
zhi bar rkyang ste drag por nyis brtsegs dang :
dbang la lnga sgril rgyas par bdun sgril bzla :
mthar thug dbugs nyid hU~M ste rgyun chad med :
gzhan ni rang gi yi dam lhag pa'i lha :
gsang sngags bzla zhing dmigs pa'i gzer gdab bya :
skabs su thugs sgrub kun gyi yang snying mchog :
snying po gser gyi yang zhun dzapa? kyang bzla :
de bzhin bla ma dgongs 'dus rgyud kyi snying :
rtsa gsum spyi dril snying po 'di yang bzla :
oM AHhU~M hrIHbadzra gu ru d+he wa DA ki nI sarba sid+d+hi pha la hU~M A:
de ltar bsgrubs pa'i gang zag de nyid kyis :
yi dam rtsa ba gsum zhal dngos nyams rmir :
mjal zhing lung ston byin brlabs gnas lugs don :
rjen mthong mchog thun dngos grub mdzod la dbang :
gter dbang gang zag yin na tshul 'di nyid :
gter sgrub mchog de dngos grub myur thob 'gyur :
rdzogs rim don la spyir ni rgya che'i don :
'khor 'das snang srid kun kyang gter yin la :
'don tshul bsam gyis mi khyab brjod mi lang :
'on kyang mkhyen gnyis bsgrub la yongs su 'du :
gter gyi mdo don snying po zab pa ni :
dri med rig pa chos kyi sku yin te :
de ni gter du ji ltar bzhugs she na :
'khrul snang brag ri'i dbus na tshogs bdun gyi :
rgyas btab kun gzhi'i rin chen gter sgrom na :
bri gang med pa'i zab gter mchog de bzhugs :
de nyid rgyal ba'i bka' lung kha byang la :
bla ma'i man ngag byin rlabs snying byang ste :
dad mos gus pa dam tshig brtson 'grus can :
skal ldan bu yin des kyang tshul bzhin du :
bla ma dgyes byas sgom sgrub la brtson pas :
gter rnams kun gyi rgyal po de rnyed 'gyur :
de skad spyi don gling gzhi bstan byas nas :
snying po nyams len gtan la phab pa ni :
dus gsum sangs rgyas kun gyi bgrod gcig lam :
yi dam dkyil 'khor kun gyi srog snying mchog :
sangs rgyas ye shes drang thad ngo sprod pa :
rig pa gcer mthong khregs chod gdams pa mchog :
sngon du the tshom sems kyi dri ma bsal :
dngos gzhi ngo sprod thag chod gding 'cha' 'o :
de nyid nyams len brtson pa ma bral na :
tshe gcig sangs rgyas rdzogs rim rgyal po yin :
rang gzhan don gnyis lhun grub zab gter 'di :
sus thon rnal 'byor dbang phyug chen po yin :
!
man ngag lnga pa zil gnon gu ru bsgrub :
mdun mkhar gu ru zil gnon drag po rtsal :
dkar dmar khro 'dzum ber phod chos gos gsol :
pad zhu khyung ldem phyag g.yas gnam lcags kyi :
rdo rje rtse dgu me 'bar kha gdengs 'phyar :
g.yon pas dregs pa sde bcu'i snying phreng 'dren :
dpral mgrin snying lte gsang bar 'jam dpal nag :
rta phyag mgon po sgra gcan dkyil 'khor rdzogs :
'khor du zhing skyong bswe lcags dung skyes phyogs :
rdor legs rma thang drel zhon lha mo mtshams :
gzhan yang dge bsnyen brtan ma srid pa'i lha :
che gnyan brag btsan ri dbang mgul lha sogs :
kun kyang bka' nyan gsung sdod bran gyi tshul :
rin chen rang rtags srog gis gu ru mchod :
gsol ba btab tshe gu ru'i thugs ka nas :
'od zer 'bar bas 'khor rnams gnad dbab pas :
kun kyang sngon gyi g.yar dam rjes dran nas :
snyigs ma lngas dben bde ldan sbas pa'i yul :
bdag la ster zhing rang nyid gang gnas phyogs :
de ru dpal g.yang thams cad bskyed par bsam :
mthar ni rang nyid pad+ma zil gnon sku :
gnas lnga'i lha bcas thugs ka'i 'od zer las :
'khor 'das lha tshogs bsdus nas gnas lngar thim :
gang 'dod dngos grub yid bzhin thob par bsam :
hU~M a kA ya ha a ma ra :
a ya ma du ru tsa sha na :
trig nan :
sbur thuM dza dza :
d+ha lo sha bu wa ma :
a r+n+r-i tri sid+d+hi pha la dza dza dza :
gsang sngags 'di la 'khor 'das 'byung po'i srog :
kun tshang pho mo ma ning gnyis su med :
bzlas na mchog thun dngos grub kun thob cing :
'pho tshe bde ba can du skye bar gsungs :
khyad par sbas pa'i yul gyi sgo 'byed par :
mchog sngags gu ru'i sgrub thabs mchog yin pas :
sbas yul 'jug dang sgo 'byed 'dod rnams kyis :
gu ru'i gsol 'debs sgrub thabs 'di nyid la :
'bad pas dngos nyams rmi lam snang ba ru :
sbas yul 'byed dang mi 'byed lung ston 'byung :
'byed pa'i lung bstan byung na lam yig ltar :
sta gon byas nas dal la brtson bskyed 'jug :
lung ston med par sbas yul 'jug 'dod kyi :
brkam chags drag po rang nyid ngal byed yin :
de bas thog mar gu ru'i sgrub pa la :
nan tan rmi lam mtshan ma thob pa gces :
spyir yang dam tshig shes rab brtson 'grus can :
rten 'brel thabs la mkhas pas brtsam bya yin :
bab chol byas na mi rung cho 'phrul 'byung :
des na tshul bzhin spyod pa zhib tu gyis :
sbas yul 'byed sogs min yang 'di bsgrubs pas :
gong du bshad pa'i yon tan kun thob cing :
sde brgyad dregs pas bka' nyan phrin las sgrub :
gu ru'i byin rlabs zhugs nas mchog thob 'gyur :
rdzogs rim phyi ltar snyigs ma lnga skyob phyir :
sbas pa'i yul te nang na 'khrul snang gis :
dben sa mi 'gyur bde chen sbas yul te :
de nyid lam byed thabs grol steng 'og sgo :
'dir ni steng sgo phyi nang stong ra'i mthar :
rlung sbyor bzhi ldan gtum mo'i me sbar zhing :
a haM 'du 'phrod bde drod ye shes bskyed :
brtan pa thob nas bde bogs 'og sgos 'don :
de yang ro 'bar rkyang 'dzag dbu mar zhugs :
'khor lo bzhi bsreg ri bong can 'dzag 'khyil :
yas mas dga' ba rjes dran ting 'dzin pa :
lam rim ma 'dres nges 'byed shes par bya :
!
man ngag drug pa gu ru seng sgra bsgrub :
de yang mdun mkhar gsang bdag seng ge'i sgra :
khro gtum rdo rje sdigs mdzub drag mos 'khyud :
skra gseb seng zhal dur khrod dpal chas rdzogs :
'khor du dpa' bo rigs bzhi yum bcas phyogs :
'gugs 'dzin stob rgyug ging bzhi yum bcas mtshams :
gzhan yang dpa' bo mkha' 'gro ging pho mo :
bye ba grangs med 'khor du bskor bar bsam :
gsol ba btab tshe gu ru'i thugs ka nas :
'od 'phros phyogs dus rgyal ba'i thugs rgyud bskul :
tshur 'dus bdag gi 'jigs pa mtha' dag zhi :
'gro kun gdug pa'i sems can gnod las grol :
mthar ni rang nyid gsang bdag gsal btab cing :
ye shes sems dpa' rdo rje rtse dgu'i lter :
hU~M mthar sngags phreng 'od zer 'gal me ltar :
'khor zhing me 'bar srung ba'i gur khang brtas :
phyi yi bar chad gdug pa'i gcan gzan dang :
nang gi ma rungs phra men gnod pa'i tshogs :
gsang ba byad kha rbod gtong ngan pa rnams :
rang gshed rang dbab thal ba'i rdul brlag bsam :
oM badzra gu ru siM ha gaN+De d+harmA d+hA tu hU~M hU~M hU~M:
oM badzra tsaN+Da sarba duSh+TAM ta ka ha na da ha pa tsa hU~M phaT:
aHkaHsaHmaHraHtsaHshaHdaHraHsaHmaHraHyaHphaT:
de ltar rtsa sngags spyi dril mtshan brgya pa :
bdud 'dul drag mo'i gsang sngags yang snying ste :
gang mos gtso bor bzla zhing rtags rdzogs tshe :
las tshogs gang brtsam thogs med 'grub par 'gyur :
rdzogs rim phyi nang 'brog chen 'jigs pa'i 'phrang :
nang na rnam rtog 'pho bcas dbang gis ni :
skye 'chi bar dor 'khyams pa'i 'brog chen te :
'jigs skyob man ngag bar do'i gdams sgom bcas :
de yang bar do drug la rnam pa gsum :
rang bzhin bar dor 'du la der lam bsgom :
'dir ni 'chi kha chos nyid srid pa ste :
me long ma pang wa 'dzugs tshul du gdams :
!
man ngag bdun pa pad+ma badzra bsgrub :
de yang mkha' la dgu rdzogs theg pa'i gdan :
de steng 'od dpag med mgon bde ba che :
pad+ma badzra zhal gsum phyag drug dmar :
khro 'dzum rdzogs pa'i sangs rgyas 'gying ba'i sku :
g.yas dkar g.yon mthing thor tshugs ral pa'i rtser :
'od dpag med brgyan lha lcam gsang yes 'khyud :
g.yas gsum rdo rje ral gri tshe yi bum :
g.yon gsum dril bu b+hany+dza nam mkha'i dbyug :
gzi brjid 'od dpag med mgon thugs rje'i sku :
dkyil 'khor yongs kyi 'khor los sgyur mdzad dpal :
bla ma dgongs 'dus dkyil 'khor gtso mchog yin :
'khor du 'byung bzhi'i lha ni rigs lnga ste :
de phyir mkha' 'gro sde lnga yab yum yin :
'dir ni dkyil 'khor gtso 'brel rgyud don bzhin :
rigs lnga he ru kar bstan rdo rje brgyad :
zhe sdang rdo rje nga rgyal rdo rje dang :
'dod chags rdo rje phrag dog rdo rje sems :
gti mug rdo rje bde ba rdo rje sems :
mtsho skyes rdo rje khrag 'thung rdo rje 'chang :
yum brgyad skyed byed gshin rje 'joms ma dang :
sreg byed tsan ti ka dang rmongs byed ma :
lA ma man+dA ra ba gsod byed ma :
'khril sbyor de ltar de bzhin gshegs pa brgyad :
ye shes rang 'od me ri kha dog lnga :
'khrigs dbus zhi ma khro tshul rang 'od 'bar :
gzhan yang 'byung lnga'i mkha' 'gro bye ba 'bum :
grangs med kun kyang bdag la brtse bas bzhugs :
gsol ba btab tshe gtso 'khor thams cad kyi :
thugs las 'od 'phros phyi ltar 'byung ba'i dgra :
nang ltar 'du 'khrugs 'byung ba tsha grang gegs :
gsang ba nyon mongs dug lnga'i rnam rtog zhi :
mthar ni rang nyid pad+ma badzra rtsal :
thugs kar nyi zla'i steng du rdo rje'i lter :
'dab brgyad dbus su sangs rgyas 'od dpag med :
mnyam gzhag tshe bum nang du rdo rje gsum :
thugs kar hrIHbcas sku mthar sngags phreng 'khor :
'od zer spro bsdus rgyal kun thugs rje bsdus :
sangs rgyas kun 'dus bdag gyur zhing 'di yang :
'byung bzhi'i gnod bral bde ba can du bsam :
oM AHhU~M gu ru shrI pad+ma badzra hrIHd+hu ma g+ha ye DA ki nI na maHswA hA:
oM AHhU~M hrIHma ha ri ni sa ra tsa hri ya dzaHhU~M:
oM AHhU~M gu ru d+he wa DA ki nI sarba swA hA:
hrIHma ha ri ni sa ra tsa hri ya a r+n+r-i tri dzaHsarba aM gu sha dzaHtsit+ta hrIng hrIng sarba ba su sid+d+hi ku ru swA hA:
de ltar pad+ma badzra rtsa sngags dang :
mkha' 'gro yab yum srog sngags rtsa gsum gyi :
spyi dril sngags te rang gi gang mos bzla :
yang snying badzra gu ru dag kyang ngo :
las sbyor 'byung bzhi'i gnod pa las skyob byed :
dmigs pa rten 'brel rdzas sngags kha yang bsgyur :
nang ltar 'byung 'khrug rtsa rlung thig le'i gegs :
bsal la gang 'os man ngag bzhin du bya :
rdzogs rim gsang ba ting 'dzin sems kyi gegs :
bsal mkhas zab gsal man ngag bsgom pa ste :
bying rmugs 'thibs pa gti mug sa yi gegs :
'phro ba 'dod chags chu ste rgod sdang me :
'thor ba phrag dog rlung yin gegs de dag :
sel thabs sgrim klod rang bab rang grol bzhag :
de bzhin bsam gtan dang po gnyis gsum bzhir :
'dod pa dga' g.yo brtan pa'i nyams bsal nas :
mu bzhir ma lhung lhag mthong ye shes kyi :
rang zhal lta ba sgom med yengs med bya :
de yi gnad ni mnyam gzhag mtshan nyid bzhi :
phra dang gsal ba'i mi rtog ngang du bzhag :
stong phyogs rdzogs rim gegs sel bogs 'don pa :
phal cher 'di la tshang zhing gnad 'dus pas :
zab mo'i rdzogs rim 'di la goms 'dris gces :
des ni 'dra min gegs gol bral bar byed :
gsal ba 'byung khams rtsa rlung thig le rnams :
dag byed stong pa'i gzugs sgra bde ba che :
g.yo med lam gyi bsnyen sgrub la 'bad nas :
mi shigs rdo rje gsum 'bras mngon sbyor byed :
!
man ngag brgyad pa gu ru rta mgrin bsgrub :
de yang rgya mtsho me dpung keng rus stag :
ru dra nyi steng khro mchog rta mgrin nag :
mi thung gel tshul phyag gnyis seng rnga brdung :
rdo rje khros ma gri thod 'dzin pas 'khyud :
phyogs bzhir phyag rgya bzhi 'dzin mkha' 'gro bzhi :
spyi bor pad+ma thod phreng thod rnga dril :
rdo rje phag mo gri thod 'dzin dang rol :
gsang ye sde bzhi cang te'u dril bu thogs :
gzhan yang khro bo khro mo grangs med pa :
bu yug ltar 'tshubs me lce rdo rje raM:
kun tu 'phro dbus 'jigs su rung bar bskyed :
gsol ba btab tshe me dpung 'phro zhing 'du :
rab 'bar 'khor los dgra jag chom rkun dang :
byur gegs ltas ngan sri kha keg chag byad :
nyam nga mtha' dag phyer brlag srung gur gyur :
mthar ni rang nyid gu ru rta mgrin sku :
zhal nas me 'phros phyi gdon bar chad bsreg :
nang du bkug pas nad gdon nad bcas bsreg :
bar gyi gnyis snang mtha' dag stong par sbyangs :
oM AHhU~M gu ru kro d+ha ha ya grI wa kro d+ha ha ri ni sa sa ma ya dzaHkA le shwa ra sid+d+hi pha la hU~M:
las sbyor phyi ltar dgra jag chom rkun 'ching :
nang ltar gza' klu gdug pa'i gnod pa 'ching :
de dag yengs med bskyed rim sngags nus pa :
rnyed pas las rnams thogs med 'grub par nges :
rdzogs rim gsang ba rnam rtog lam du khyer :
de yang phra sbom rags pa tshogs drug gi :
yul la zhen pas 'khor ba'i rgyu skyed byed :
zhen med spang gnyen bral ba'i gshis la bzhag :
!
man ngag dgu pa gu ru gro lod bsgrub :
mkha' dkyil rdo rje'i gur khang me dpung klong :
rdo rje gro lod dmar smug 'chol ba'i sku :
zhal gdangs mche gtsigs spyan gsum sdang mig gzir :
dbu skra dmar ser gyen brdzes thod skam brgyan :
zhabs gnyis gar stabs ling ling 'gying bag rol :
za 'og ber phod chos gos rus rgyan gsol :
phyag gnyis rdo rje rtse dgu phur bu gsor :
'khor du bdud 'dul khro bo chen po bcu :
hU~M kar rnam rgyal gshed chen rta skad can :
bdud rtsi dbyug sngon mi g.yo gzhan mi thub :
khams gsum rnam rgyal stobs chen khro bo bcu :
kun kyang mthing nag gnam lcags phur bu 'dril :
sgra 'byin mda' snyems dur bdag tsaN+Da lI:
rlung 'byin sder mo gtun khung skul byed ma :
gsod byed ma ste yab yum lhan cig rol :
gzhan yang khro chung rdo rje'i bu yug 'tshubs :
gsol ba btab tshe thugs ka'i sa bon dang :
ba spu'i bu ga dbu skra phyag mtshan las :
khro bo mtshon cha sna tshogs thogs pa yis :
bdag la sdang sems ldan pa'i dgra bgegs kun :
phye mar brlag cing sha khrag rus pa la :
khro chung lcags sdig rnams kyis hab hab rol :
tshur 'dus steng 'og phyogs mtshams rdo rje yi :
gur khang mi phyed gong bu gcig tu gyur :
mthar ni rang nyid rdo rje gro bo lod :
ye shes thugs kar rdo rje nas 'bras tsam :
nyi steng hU~M dmar mtha' la sngags phreng 'khor :
'od 'phros rgyal mchod sems can las sgrib sbyangs :
mi dang mi min gdug pa'i bsam sbyor zhi :
sngon las 'phral rkyen bar chad kun sel bsam :
oM AHhU~M ma hA gu ru bi ru kro d+ha lo kot+ta ra sarba sid+d+hi hU~M hU~M hU~M phaT:
rtsa sngags de yin artsig nirtsig gam :
yang na zur chag skad 'gyur rtsa ba'i sngags :
oM badzra gu ru gro bo lota lo ka sarba sid+d+hi hU~M hU~M hU~M:
'di gsum rang gi blo la gang mos bzla :
skabs su rtsa sngags sham bur hU~M phaT ces :
ngar ldan mang bzlas snang ba'i yul rnams la :
thogs rdugs med par rig pa'i rtsal yang sbyang :
rnying ma 'ga' dang gsar ma re zung na :
zur chag sngags 'gyur 'di 'dra byung ba la :
rtog ge pa 'ga' rgya min bod min zhes :
dgag pa rang nyid chos spangs sgrib bsags las :
ji bzhin don la 'byor pa ma yin te :
'byor zhes smra na o rgyan sham+b+ha la :
'gro lding srin po klu yi skad la sogs :
tshul bzhin shes pa phyogs 'dir smos ci dgos :
legs sbyar skad la dpyad par rlom na yang :
legs sbyar mtha' dag dbang pos mi shes na :
phal pa gzhan gyis spyod yul ga la zhig :
'phags yul legs sbyar mdo gzhung yongs rdzogs pa :
bod 'dir med cing yod pa cung zad kyang :
bram ze'i gsang tshig tshig sdud gyur pa rnams :
bod kyi lo tsAs rang gar rtogs nus med :
rtag tu gsang chen rnying ma'i man ngag rnams :
legs sbyar kho nas ston pa ma yin gyi :
tshul 'dir bsam gyis mi khyab kho nar dran :
de lta na yang gang zag blo skyon gyis :
bar skabs bcos bslad rdzun zog yig nor sogs :
yin min bsreg bcad brdar ba'i gser bzhin brtag :
tshad ldan yi dam bsgrub na rtags ldan zhing :
bzlas na nus 'byung bsgom na nyams rtogs 'char :
'di phyi bar dor bde skyid thob na yin :
de skad zab mo'i sngags la log rtog blo :
dag byed tshe dbang nor bus zhar byung smras :
de ltar gro lota rtsa sngags gang mos la :
bzla zhing nus pa thon na las la sbyor :
de yang mtshon zlog rig sngags rgyal po 'di :
dmigs pa'i kha bsgyur ting 'dzin ngar dang bcas :
oM rnor sod zlog chuM dril swA hA:
bzla zhing rten 'brel rdzas 'khor srung ba yang :
byas pas mtshon gyi gnod pa zlog par byed :
de yang sngon las ci rigs phyir nur byed :
'phral rkyen yin na nges par bzlog 'gyur ro :
phyi ltar mtshon cha'i gnod pa de nyid kyang :
nang na nyon mongs hrag pa nyid las byung :
des na nyon mongs lam khyer rdzogs rim bsgom :
de yang zhe sdang kam gyis skyes pa na :
'phro rjes mi mthud kho yi rang ngor blta :
bltas pas rang yal spang gnyen yul las 'das :
rig pa gsal stong rjen pa cer gyis 'char :
de ni me long lta bu'i ye shes yin :
de bzhin 'dod chags nga rgyal phrag dog dang :
gti mug la yang de ltar nyams myong ba'i :
nyon mongs rang dag ye shes chen por 'char :
nyon mongs bral la ye shes skye bar bya :
!
man ngag bcu pa pad+ma rgyal po bsgrub :
de yang mkha' la rang 'od ye shes dbus :
pad+ma rgyal po sku dmar zhal gcig pa :
phyag gnyis thal sbyor gsang ye yum la 'khyud :
zhi tshul longs sku'i chas rdzogs rdor skyil bzhugs :
thugs kar rdor sems spyi bor snang mtha' yas :
phyi rim 'dab brgyad nye sras sems dpa' brgyad :
gzhan yang sangs rgyas byang sems grangs med bskor :
gsol ba btab tshe gtso 'khor 'od zer gyis :
'gro drug sgrib sbyangs 'od zer lcags kyu yis :
bde ba can gyi zhing du kun drangs nas :
pad+ma las 'khrungs snang mtha'i zhal mjal bsam :
mthar ni rang nyid lhar gyur thugs dbus su :
pad nyi zla steng 'bru bzhi brtsegs ma'i mthar :
rgyal ba kun gyi yang snying yi ge drug :
'khor bas snod bcud dag pa'i rang bzhin gyur :
oM AHhU~M hrIHoM ma Ni pad+me hU~M:
skabs su sangs rgyas byang sems mtshan brgya dang :
za ma tog bklag nyin mtshan thun drug tu :
'chi khar gnad gcod sdug bsngal mi 'byung zhing :
bde ba can du skye ba'i smon lam gdab :
rdzogs rim 'chi ba lam khyer bsgom pa ste :
'chi ba'i rgyu ni 'pho bcas rtog pa yin :
lam khyer rtog med 'thug po'i 'od gsal bsgom :
de la goms na 'chi kha grol ba thob :
!
man ngag bcu gcig 'od dpag med mgon bsgrub :
mdun mkhar sangs rgyas zhing khams bde ba can :
dbus su sangs rgyas 'od dpag med mgon ni :
dmar po mnyam gzhag chos gos rnam gsum gsol :
byang chub shing mchog rin chen pad+mo ni :
rnam par snang la sku rgyab rten nas bzhugs :
phyi rim shar du sangs rgyas mi 'khrugs pa :
de nas g.yas skor sangs rgyas dpa' bo bdun :
sangs rgyas rnam gzigs sa gnon mnyam gzhag mdzad :
gtsug tor can ni mchog sbyin mnyam gzhag byed :
thams cad skyob ni skyabs sbyin mnyam par gzhag :
'khor ba 'jig ni ting nge 'dzin gyi rgya :
gser gyi thub pa chos 'chad mnyam gzhag mdzad :
'od srungs mchog sbyin chos gos ri dwags rna :
shAkya thub pa chos 'chad phyag rgya mdzad :
bdun ka gser mdog chos gos rnam gsum gsol :
kun kyang mtshan dpe yongs rdzogs rdor skyil bzhugs :
rang rang byang chub shing la sku rgyab brten :
gzhan yang rdzogs pa'i sangs rgyas gang gA'i klung :
bye ma'i grangs dang mnyam pas mtha' skor bsam :
gsol ba btab tshe gtsug tor mdzod spu nas :
'od kyis 'gro ba'i sgrib pa yongs su sbyangs :
kun kyang 'phags pa'i sa la yongs bkod de :
bde chen pad+mo'i gdan la 'khod par bsam :
mthar ni rang nyid 'od dpag med du bsgom :
thugs kar zla steng rdo rje'i lte bar hrI:
mtha' mar mtshan gzungs 'khod las 'od 'phros pas :
don gnyis yongs rdzogs snod bcud sangs rgyas zhing :
A+oM a mi ta b+hA hrI:
zhes dang 'od dpag med kyi mtshan brgya'i sngags :
dpa' bo bdun dang mi 'khrugs gzungs sngags bzla :
thun mtshams dkon brtsegs 'od dpag med mdo bklag :
sems bskyed 'gyur ba bcu yang ci nus 'bad :
rdzogs rim bar do'i snang ba'i gzhi rtsa ni :
kun gzhi rnam rtog las rlung bskyod las shar :
bar do lam khyer nyams len snying po ni :
rmi lam ngos bzung sgyur spel sbyang bcas bya :
!
man ngag bcu gnyis bla ma kun bzang bsgrub :
mkha' nyid 'od gsal rdo rje snying po'i zhing :
dbus su 'od lnga'i thig le bkrag 'tsher ba :
snying po kun bzang yab yum gcer bu'i sku :
mnyam gzhag yum gyi rdor dril mthing dwangs gsal :
mdun du rigs 'dus dpal ldan rdo rje sems :
phyogs bzhir rnam snang rin 'byung 'od dpag med :
don grub rang rtags phyag mtshan yum la 'khyud :
mtshams bzhi bdud bzhi 'dul mdzad khro bo'i rgyal :
rdo rje gzhon nu badzra he ru ka :
rta mgrin rgyal po 'chi med bdud rtsi 'khyil :
ye shes me 'od lnga ldan dbus na bzhugs :
gzhan yang zhi khro dam pa rigs brgya dang :
rigs lnga rigs gcig rang bzhin grangs med pa :
sgyu 'phrul drwa ba bsam gyis mi khyab sku :
dpag gis mi lang mkha' khams khengs pas bskor :
gsol btab ye shes rang 'od me dpung gis :
khams gsum 'khor ba'i rgyu rtsa drung nas phyung :
kun kyang rgyal ba'i dkyil 'khor byin brlabs nas :
mi 'gyur bde chen mchog la spyod par dmigs :
mthar ni rang nyid kun bzang yab yum gyur :
thugs kar ye shes thig le lnga ldan dbus :
'bru dgu brtsegs pas 'gro kun sgrib pa sbyangs :
kun bzang skur gyur sngags kyi rang sgra sgrog :
oM AHhU~M:
'a a sha sa ma ha :
'di ni kun bzang dgongs pa'i yang snying ste :
rdzogs chen 'bum phrag drug cu'i snying po yin :
bzlas pas rigs drug sdug bsngal drungs nas 'don :
mngon sum snang ba tshad la myur phebs 'gyur :
thun skabs sangs rgyas sras gcig sa bon rgyud :
btags grol rgyud drug gser gyi zhun ma'i rgyud :
kun tu bzang po'i smon lam mchog la sogs :
gang mang bklag cing don la sems par bya :
rgyal ba thabs mkhas chos kyi sgo mang yang :
'khrul snang btsan thabs bzlog cing sangs rgyas kyi :
go 'phang myur sgrub sangs rgyas ye shes dngos :
ston byed rdzogs chen rgyud klog chos spyod mchog :
sdug bsngal drag po'i rgyu ni dngos zhen gyi :
'dzin pa dam pos byas te de zlog byed :
'khrul snang rang grol chos nyid mngon sum blta :
thun min 'pho ba'i gdams pa nyams su len :
!
man ngag bcu gsum rtsa ba'i bla ma bsgrub :
rang gi drin chen rtsa ba'i bla ma ni :
spyir ni sangs rgyas thams cad 'dus pa'i sku :
khyad par pad 'byung sgyu 'phrul nyid du nges :
de nyid gu ru rtsa sgrub skabs ltar ram :
yang na gu ru mnyam gzhag phyag mthil du :
nor bu bsam 'phel mtsho rgyal yum dang bcas :
dran pas sdug bsngal gtan nas 'joms par bsam :
phyogs bzhir rig 'dzin bzhi ste sku'i cha lugs :
gtso bo ji bzhin 'khor lo rdo rje dang :
pad+ma rgya gram mnyam gzhag phyag rgyas 'dzin :
mtshams bzhir slob dpon bzhi ste thod bum 'dzin :
gzhan yang rig 'dzin bye 'bum gzi brjid 'bar :
rtsa ba brgyud pa'i bla ma sprin bzhin 'khrigs :
gsol ba btab pas dad pa'i mthu nus kyis :
gnam sa 'thab pa lta bu'i dga' bde bcas :
byin rlabs dngos grub rten 'brel rab 'byams kun :
rang babs rang thim char bzhin rab tu 'bab :
rgyal ba yongs 'dus gu ru pad+ma yi :
sku gsung thugs kyi nus byin bdag la zhugs :
mthar ni rang nyid bla ma'i sku ru gyur :
snying gar rgyal ba kun gyi ye shes mchog :
gcig bsdus bla ma'i sku gzugs tshon gang pa :
thugs ka'i dbus su rig pa rtse gcig gi :
rdo rje thig le mngon sum snang ba bcas :
bsam gyis mi khyab sku dang zhing khams rdzogs :
sa bon sngags kyi phreng bas rgyal kun gyi :
ye shes bdag gi rgyud la skyes par bsam :
oM AHhU~M gu ru d+hA ki nI dz+nyA na sarba sid+d+hi pha la hU~M:
zhes pa ci nus nyid dang thun mtshams su :
tshig bdun gsol 'debs gdung shugs drag pos bya :
mdor na man ngag bcu gsum thams cad kyi :
yang snying bla mar mos gus khrid 'dir 'du :
de yang rgyal ba'i gsung rab mtha' dag gi :
'jug sgo med thabs med pa 'di kho na :
lam gyi gzhung shing 'bras bu'i skyel so cha :
bla ma sangs rgyas rjes su dran pa las :
lhag pa'i chos gzhan nam yang yod ma yin :
tshe gcig sangs rgyas nye myur zab mo'i lam :
bla med sngags chos kun kyang 'di rag lus :
'di med sngags lam snying med lus khog 'dra :
des na bla mar dad gus mos pa'i khrid :
'di ni dus gsum rgyal ba kun gyi lam :
zab myur khyad 'phags chos kyi rgyal po mchog :
'khor los sgyur rgyal mtshungs pa med pa yin :
zab zab legs legs chos tshul ci 'dra ba :
bsgom yang dad pa mos gus dang bral na :
byin rlabs 'jug pa'i sgo dang bral ba yin :
mos gus can la bla ma'i byin rlabs 'jug :
bla ma'i byin rlabs snying la zhugs pa na :
byang chub lam la rang dbang med par 'gro :
sa lam yon tan mi 'dod na yang 'char :
yi dam mkha' 'gro zhar byung nyid la 'grub :
ci phyir yi dam bsgrubs kyang byin rlabs sgo :
bla ma las gzhan ma yin chos thams cad :
bla ma'i mos gus ltem rkyang med la 'du :
khyad par rdo rje theg pa'i srog snying ste :
'di yod srog yod 'di med srog med 'gyur :
des na dka' sla skyid sdug ci byung yang :
bla ma'i mos gus dam tshig 'bral mi rung :
rang la bka' drin che ba'i bla ma de :
sangs rgyas kun 'dus pad 'byung ngo bor bsam :
pad+ma 'byung ni sangs rgyas thams cad kyi :
phrin las thugs rje smon lam gcig bsdus pa :
rgyal ba gzhan las snyigs dus thugs rje myur :
don des snyigs dus skyes pa'i 'gro ba rnams :
blo gtad phur tshugs bya sa pad+ma 'byung :
lhag par bod kyi lha skal spyan ras gzigs :
bla ma'i skal pa pad+ma 'byung gnas yin :
e ma ngo mtshar sangs rgyas 'od dpag med :
dngos gyur mgon 'di'i gdul byar skyes pa yi :
bsod nams 'di 'dra rang sems dga' bde ches :
nyin mtshan khor yug de nyid kho nas khyab :
des na thun drug kun tu gu ru yi :
gsol 'debs dung dung bklags la shin tu 'bad :
de ni tshe 'di 'am ni bar do dang :
phyi ma gang rigs byang chub lam rdzogs 'gyur :
rdzogs rim dag ni bla ma rang sems dang :
ro mnyam zab gsal bde ba chen pos khyab :
rang mdangs bla mar mos gus tshad bzung bral :
de ni bla ma chos skur mjal zhes bya :
rdzogs rim kun gyi mthar thug snying po ste :
don 'di rtogs la gcig shes kun grol zhes :
mdo rgyud dgongs don ma nor byan chud cing :
byang chen 'bras bu mchog la 'khod par 'gyur :
!
de ltar sgrub pa'i rim pa kun la yang :
bskyed rim gsal brtan nga rgyal dag dran pas :
rnam dbye las dang po dang ye shes phebs :
ches phebs ye shes la dbang lam rim bgrod :
sngags rim brda' 'gyur bzlas pa'i skyon lnga spang :
ma yengs yid dang kha sbyor gyi 'gog bzlas :
khyad par kun rdzob don dam rdor bzlas kyis :
srog rtsol d+hU tir zhugs gnas thim par byed :
rdzogs rim mtshan mar gyur la gang gis gang :
ji ltar gnad du bsnun pa ma 'chug gzir :
mtshan med gol shor mtha' spangs zhi lhag gi :
nyams rtogs so so'i spu ris ma nor zhing :
mnyam gzhag sgrim lhod sgom yengs bral ba yis :
rang ngo zab gsal rig pa brtod la phur :
rang mdangs rnam rtog ci ltar shar na yang :
spro bsdu blang dor med par la yang bzla :
rjes thob skabs su dge sdig shan dbye bas :
mi dge sdig spang dge ba ci nus 'bad :
nyams len gegs sel bogs 'don mthar thug ni :
bla ma'i sgrub pa dang mtshungs gzhan yod min :
nyams myong rtags mtshan bzang po ci byung yang :
dga' brod rlom pa mi bya dbyings su bskyur :
ltas ngan cho 'phrul sems lhong ci byung yang :
snyems 'phrigs ya nga sgyid lug sogs mi bya :
bzang ngan kun kyang rnam rtog rten 'brel gyi :
rol par shes shing sgyu ma lta bur blta :
dus kun gu ru yid dang mi 'bral bar :
dad gus phur tshugs gsol 'debs rgyun mi bcad :
dam tshig rang gi srog las lhag par blta :
ngo lkog med par rang sems dpang tshugs bya :
de dag bskyed bzlas rdzogs pa'i rim pa yi :
gnad kyi man ngag zhal thems tshul du bkod :
rjes kyi bya ba dge tshogs byang chen rgyur :
bsngo zhing 'gro don smon lam rgya chen gdab :
spyod lam kun tu stong pa nyid snying rje :
zung du 'jug pa mi 'bral rtag tu bskyang :
gdams pa'i kha skong 'gro dus bskor ba dang :
zas ni tshogs 'khor dbugs ni gsang sngags sgra :
rig pa chos sku rnam shes sgyu ma'i 'phrul :
cir snang chos nyid rol par lam du khyer :
mdor na rgyal ba'i bka' la yid ches pas :
bla ma sangs rgyas byang sems dgyes pa'i las :
bskyed rdzogs lta ba rtogs pa'i gdeng tshad bskyal :
lhag bsam gzhan phan las la ci nus 'bad :
rang gzhan mi bslu gtan bde'i lam bzang por :
'jug la dal med spyod pa brtsam pa ste :
ting 'dzin shes rab sdom gsum rnam par dag :
byang chub las kun yongs su 'du bar 'gyur :
e ma :
rab 'byams rgyal ba rgya mtsho sgrub pa'i thabs :
kun gyi mthar thug snying gi thig le ni :
gcig chog bla ma'i sgrub thabs zab mo ste :
de yang mtshungs med bla ma pad+ma 'byung :
rdzogs pa'i sangs rgyas gzi brjid 'od dpag med :
de sgrub yang snying yid bzhin bsam 'phel dbang :
ji bzhin man ngag mchog gyur bcu gsum gyi :
bskyed rdzogs sbyor dngos rjes gsum zab sgril gnad :
don bzang don rgyas don gyi mdo mtha' dag :
legs bshad legs gdams legs par bkod pa nyid :
slar yang de don man ngag snying po'i sdom :
sa bcad mdo ru bsdus pa 'di lta ste :
bla ma'i sgrub thabs kun 'dus nor bu lugs :
de yi bskyed sngags rdzogs rim rtsa ba yin :
sgrub thabs bcu gsum me phreng sman gyi bla :
rmugs 'dzin dag gis dmag dang nad mug bzlog :
rdo rje thod phreng zil gnon seng ge sgra :
gter dang sbas yul sgo 'byed 'brog chen sgrol :
pad+ma badzra rta nag gro bo lota :
'byung bzhi'i gnod pa ar jag dgra bo zhi :
spyan ras gzigs dang snang mtha' kun bzang gis :
'chi dang bar do'i duHkha drag po sel :
kun gyi ngo bo rtsa ba'i bla ma ste :
de bsgrub gu ru'i thugs rjes 'pho med gzigs :
phyi yi de nyid nang la sgyur ba yi :
man ngag nor bu rdzogs rim bcu gsum byung :
phyi nang sbyar ba'i bshad pa spro ba na :
mang mod 'di ni zur tsam kho na nyid :
sgyu lus bdag med phung po mchod sbyin gsum :
dmag nad mu ge'i gzhi rtsa dug gsum sel :
khregs chod lta ba thabs lam gtum mo yis :
chos nyid gter dang bde chen sbal yul 'byed :
lam gyi cha rkyen bar do'i gdams pa yis :
nang gi 'brog chen 'jigs pa sel bar byed :
ting 'dzin gegs sel rdo rje'i rnal 'byor gyis :
nang gi 'byung khams 'khrul snang gzhi rtsa gcod :
tshogs drug lam khyer nyon mongs lam khyer gyis :
nang gi ar jag dgra bo'i gnod pa sgrol :
'od gsal rmi lam 'pho ba'i man ngag gis :
'chi dang bar do'i 'khrul snang rang dag byed :
bla ma rang sems dbyer med man ngag gis :
'od gsal khor yug 'bras bu mngon sum byed :
rdzogs rim 'di rnams rgya che zab brling don :
bla ma'i man ngag kho nar rag lus pas :
tshig gi na yam 'ol phyir ma song bar :
gnad don ma 'khrul yang dag gtan phab gces :
man ngag chen po rdzogs rim bcu gsum don :
tshul bzhin go na brgyad khri bzhi stong chos :
kun gyi dgongs don rdzogs rim ma lus pa :
bde blag rtogs shing rang byan tshud par 'gyur :
nyams su blangs pas tshe gcig rdzogs sangs rgyas :
sku bzhi'i dbang phyug chen po des thob bo :
a ti gam+b+hi ra gu h+ya :
/\u0f80atsha :
sa ma ya :
rgya rgya rgya :
d+ha thim :
:de ltar gu ru'i sgrub thabs rnams mang po :
bye ba phrag brgya'i rtse mor gyur pa ni :
gu ru tsin+ta ma Ni'i skor brgya rtsa :
kun gyi yang zhun bskyed rdzogs zung 'jug chos :
man ngag yid bzhin nor bu dbang gi rgyal :
'di phyi gtan bde dge legs phun tshogs dpal :
ma lus 'byung gnas bsam pa lhun grub ces :
gu ru'i bka' chems sgrub thabs mchog 'di nyid :
gzhan gsung gzhung brkus kha sgyur bsre bslad bcos :
bka' la gzu lum ras chod don nor 'khrul :
chos min chos brdzu dran gsar rtog ge'i blos :
rnyog ma'i skyon gyur nam yang yod ma yin :
'on kyang gzhung 'di bshad la nyes pa'i cha :
bdag rmongs so skye byis blo'i dris ci sbags :
dpang gyur rtsa gsum spyan sngar mthol bshags kyi :
sgrib med dag tshangs mchog gi dbugs dbyung stsol :
e ma gu ru'i sgrub thabs mchog gyur gyi :
gtso kun gcig dril 'di 'dra ngo mtshar rmad :
bskyed rdzogs 'di dag gna' nas bzhugs bzhin te :
don des bskyed rdzogs sngar med 'dir brjod med :
man ngag bcu gsum bskyed rdzogs go rim gyi :
'chad tshul 'di 'dra sngon chad gzhan dag gi :
ma myong bas na sngon med legs bshad nyid :
pad 'byung yab yum thugs rje'i gzigs pa yis :
ma dor mthu las bdag skal bzang pos rnyed :
rtsod bral sprul sku rig 'dzin pad+ma dbang :
gter byon man ngag bcu gsum yon tan mdzod :
shin tu thugs rje'i byin rlabs che myur ba :
sngon nas skal ldan rnams la snang gyur mod :
de ni shog ser 'di ni dgongs gter khyad :
rgyud khungs lugs srol tha dad ces kyang bya :
dgongs gter snga ma'i rjes 'brang gsar byon mod :
brda mthun phan tshun yang bskyar 'byon ma mthong :
dgongs gter brda khyad ci bzhin shog ser du :
byon pa dag ni mang du mthong mod pas :
des na phyi ma'i dus sam da lta'ang rung :
sprul sku gter ston tshad ldan gyur pa yis :
sgrub skor 'di 'dra shog ser nas 'thon srid :
de bas phyis 'byung gzhan kun 'di mthur nges :
sa ma ya d+ha thim :
de skad rnga yab gling nas pad 'byung gis :
dgongs gtad rjes su gnang ba'i byin rlabs mthus :
rig 'dzin bla ma'i man ngag kun 'dus shing :
mkha' 'gro rnams kyi gtad rgya sbyin pa'i chos :
bslad med ches zab chos bka' khungs ldan zhing :
byin rlabs nus mthu drod ma yal ba 'di :
pad+mA ka ra'i thugs kyi sgyu 'phrul ni :
grub mchog bye bas mchod 'os nam mkha'i snying :
gang gi mtshan tsam kho nas byin brlabs kyang :
dge ba'i snying stobs rgyas la som nyi ci :
tshul des rig 'dzin tshe dbang nor bu 'am :
'od gsal bde gshegs snying po gter bzhad rtsal :
de yis gzhan phan lhag bsam dag pa yis :
tshul bzhin yi ge'i ris su bkod pa ste :
bshad tshe ma nor ji bzhin smra spobs shing :
sgom pa nyams myong byin rlabs rgyun ma chad :
brgyud par dam sel 'dres khyer ma chud cing :
rang bzo bsre bslad zog gi skyon med pa :
'di yang pad+ma thod phreng rtsal yab yum :
rtsa ba'i bla ma'i bka' drin nyid du nges :
chos 'di pad+ma he ru ka'i bka' 'bangs :
sngags bdag dregs pa'i sde dpon mi srun pa :
mthu chen dam can rgya mtshor gnyer gtad kyis :
thub par srung mdzod badzra sa ma ya :
nyin mtshan dus drug chos 'di'i bya ra gyis :
legs nyes stangs zungasartags mtshan 'phral du ston :
zab brling snying po bsdus pa'i gzhung yin pas :
des na bka' 'grel rgyas bshad ci rigs dang :
gang zag mos bstun bskyed rdzogs dum dum khrigs :
ci 'dod ma nor spel bar rjes gnang gi :
de la chos srung ko long med pa dang :
dgyes pa'i dbugs dbyung dge legs bstsal du gsol :
gzhung 'di'i rjes su 'jug min phan tshun du :
'dra min bzo bcos bsre bslad kha bsgyur brku :
rtsom gzhi'i yi ge 'thu ba sogs byas na :
de yi tshe srog drod dbugs dus der sdus :
snying dang snying khrag dgyes pa'i dga' ston rol :
mthu nus rtsal shugs ma zhan dam can tshogs :
chos 'di la mos nyams len 'chad nyan klog :
gus pas yi ger 'bri sbyang byed pa rnams :
rig 'dzin bka' sdod rgya mtshos grogs mdzod la :
yid bzhin mchog thun dngos grub mchog stsol cig :
'di ni snyigs dus duHkha kun sel zhing :
skal ldan gsos gyur bdud rtsi bla med de :
mi rnams dam chos don gnyer chung ba dang :
phyogs 'dzin gdon gyis bslad cing phrag dog dbang :
phal cher lam zab 'di la 'jug dka' yang :
gu ru'i spyan sngar smon lam bzang po'i mthu :
thob gyur bka' bab dam pa mang po yis :
gdul byar gyur la man ngag rgyas spel nges :
rdzogs rim rnams la ye gsang rgyaHyod pas :
tshul bzhin ston nus skyes mchog re re tsam :
'on te mos pa'i brtul zhugs kho nas kyang :
mi bslu don gnyis 'grub pa gtad pa'i rgya :
bslu med dgongs gter rnam par dag pa la :
rgya des bcings pa kun la shes kyang bya :
kye ma deng sang dus kyi dbang nyid kyis :
nyams med mu tig do lo rin thang mnyam :
chos bzhin spyod las chos min g.yon can brim :
tshul bzhin shes shing gzur gnas re re tsam :
rgyu 'bras yid ches zol med drang tshig las :
mi chos bla rdzun 'od 'ud sgrog la mgu :
thos bsam la g.yel che 'dod 'dre mthong 'ur :
dkon mchog mchod dang 'dre mchod ngo so mnyam :
drod med sngags sgrog 'dul 'dzin nag chang rngams :
khrel med rnal 'byor tho co grub thob zol :
'ga' zhig chos brgyad snying gab gter ston brdzu :
tshul min chos ltar byas pas rgyal bstan smad :
zhi dul gzugs la nyon mongs cher rgyas sems :
sgom chen zol gyur chos brgyad yo langs mkhan :
de lta na yang 'ga' ni gnas tshul nyid :
phal cher rang snang ma dag kho na'i skyon :
'on kyang ma smras rgyal bstan sems khur chung :
smras na kun gyi ltas ngan dgra ltar 'dzin :
mi rnams ma brtags gsar ngas dad 'jug skyen :
nam zhig log ltas ngan song skye 'phel btang :
de bas tshul bzhin snyigs dus dpyad dka' yang :
chos 'brel med skabs cha shas tsam dpyad gces :
de ltar rang blo gzu bor gnas sems rung :
gzhan blos log mthong sdig par ma gyur cig :
bdag ni spangs rtogs yon tan cang med kyang :
rang blo gzhan gyi cal sgrog ma yin par :
pad 'byung rdo rje'i gsung gis dbugs dbyung mthus :
gzhan don sems rung bzod pa ma thob stobs :
ji ltar byas kyang 'gro ba mgu dka' zhing :
dman bzung khyad gsod drang tshig nga rgyal 'dzin :
gzhan bstun mi chos ma bstun gshis ngan bzung :
deng sang mi rnams chags sdang phrag dog 'tshubs :
tshul bzhin shes pa srid mtha' tsam yin rung :
lha bdud ngos 'dzin byed mkhan chu bzhin brel :
phyogs ris chags sdang phrag dog rlung ltar 'tshubs :
des na gzhan don mi 'grub rang don g.yel :
spyir yang rang don tshad ldan sngon song na :
'gro don bya sa mi rnyed dwogs dgos ci :
'khor ba'i rgya mtsho zad mtha' med lags so :
de bas re zhig dben pa'i sar gzhol nas :
dam sdom rnam dag bskyed rdzogs 'bad bsgoms pas :
nam zhig gdul bya ma dad bzlog nus pa'i :
rdzu 'phrul ya zung mngon par shes pa bcas :
lus 'di 'byung bzhis mi brdzi sgyu ma'i sku :
thob tshe gdul bya rnams la phan pa'i mchog :
rgyal bstan yongs rdzogs ma nor don gsal bar :
phyogs dus kun tu rgya chen spel bar smon :
de ltar ma gyur na yang bskyed rdzogs drod :
ji bzhin nam thob dben par bsgom la smon :
'on kyang bdag la g.yo sgyu bdud las kyi :
'gro ba bslu ba'i chos ngan lkog gyur dkon :
rang nyid gcig pu'i zhi bde 'ba' zhig dang :
'khor ba'i gnas lhung dogs pa'i skyi zing chung :
de lta na yang ma langs chang la chu :
bsring 'dra'i 'gro don yad yud 'dis ci bya :
kye ho :
bdag ni yang dag bzod pa ma thob bar :
dal 'byor rten bzang yang thob chos sgor zhugs :
chos ston dge bshes mchog gis rjes bzung nas :
thos bsam bzang pos nyin mtshan dus 'da' shog :
tshe 'di yun thung chos 'di 'tshe mang bas :
sgom la 'bad phyir dben pa'i gnas su gzhol :
theg chen mthar thug sngags kyi lam la zhugs :
mnyes pa gsum gyis slob dpon mnyes par shog :
sdom pa gsum la nyes med rnam dag cing :
rim gnyis lam sgom ring por mi thogs par :
sa lam nges 'byed yon tan gzhung bzhin skye :
don gnyis phun tshogs myur du 'grub par shog :
de srid bya ba thams cad byang sems zin :
bdag gi sgo gsum gzhan la sdig mi bsags :
gzhan gyis bdag la'ang gsog par mi byed cing :
kun dga' bde ba'i dpal la spyod par shog :
byang sems spyod pa rlabs chen yongs grub nas :
gnas skabs legs tshogs spyod la mi brtsi bar :
zhi rgyas dbang drag phrin las du ma yis :
gang la gang 'dul 'gro don spyod par shog :
gal te bdag la gshe skur ngan brjod mkhan :
rtag tu zhe sdang phrag dog 'khrugs rnams kyang :
sdig pa'i rnam smin nam yang mi myong bar :
bdag gi 'khor gyur byang chub lhan spyod shog :
bdag gi longs spyod 'khor gnyen la 'tshe zhing :
brnag dka' lus dang srog la bdo ba yang :
dmyal nas myur thar bdag gi byang chen lam :
spyod pa'i grogs dang phrin las byed por shog :
rgyal ba gzhan gyis ches cher gdul dka'i 'gro :
log sred can rnams bdag gi gdul byar gyur :
de dag rang dbang med par sangs rgyas la :
mi phyed dad skyes byang sems bskyed nus shog :
bzod pa thob tshe ngan song gnas kun tu :
bsam bzhin 'jug nas der gnas nyon mongs can :
kun gyi sgrib pa sbyang zhing byang chub lam :
yang dag sa la bdag gis bzhag par shog :
gang zhig 'gro ba mi dge mtshams med spyod :
so thar sdom zhig sngags kyi dam tshig ral :
mi bzad sdig can kun kyang bdag gi ming :
thos pas sdig zad thar pa'i lam zhugs shog :
bdag ni skye ba kha shas tsam kho nas :
rdzogs sangs rgyas kyi go 'phang mngon thob byed :
de lta na yang dag pa'i sa gsum na :
gnas tshul byang chub sems dpar snang gyur shog :
skye 'gro ji srid pa ru tshul de 'dzin :
rdzogs sangs rgyas dang sras slob 'phags pa rnams :
dgyes pa'i spyod pa bsam gyis mi khyab pa :
rgyun chad med par bdag gis 'bad par shog :
rgyal dang rgyal sras gzhan gyis 'dul dka' ba'i :
gdul bya thams cad bdag gis dang len nas :
thabs mkhas zhi drag spyod pa du ma yis :
de dag sangs rgyas sras su gzhug par shog :
gang zhig sangs rgyas kyis 'dul 'gro ba la :
sangs rgyas su sprul de bzhin gang 'dul ba :
de yi gzugs sprul gdul bya'i blo dbang med :
bsgyur nas theg chen lam la gzhug byed shog :
bdag ni dad pa'i byang chub tshul bzung nas :
byang sems spyod pas byang sems nye sras brgyad :
theg chen smon lam mdzad phrin mtha' dag kun :
gcig tu bzlums ltar bdag gis 'grub par shog :
nam zhig bdag nyid rdzogs sangs rgyas gyur na :
bde chen zhing 'dra'i sangs rgyas gang+gA klung :
sku tshe mdzad phrin 'dus pa dam chos yun :
de snyed bdag gis gcig car mngon byed shog :
de ltar bdag gi theg chen smon lam kun :
dkon mchog bden pas bslu med nyid 'grub cing :
bdag gang mthong thos dran reg 'gro bas kyang :
smon lam mchog 'di thun mong spyod par shog :
de bzhin bdag gi 'dus dang 'dus ma byas :
dge tshogs ma gyur 'gro la yongs bsngos pas :
kun kyang lhag bsam byang chub sems bskyed nas :
bdag gi smon lam bzang po 'dir 'jug shog :
bdag gi chos kyi brgyud 'dzin slob ma'i rigs :
ci tsam gnas pa de dag thams cad la :
rig 'dzin rgyal ba rgya mtshos byin brlabs nas :
byang chub chen po'i 'bras bu myur thob shog :
de srid 'jig rten mgon dang 'jig rten las :
'das pa'i chos kun 'bad med yongs su thob :
mdor na bdag gis smon lam mchog gang btab :
dge 'bras rnams la de dag nges spyod shog :
snyigs dus sdug bsngal gyis mnar 'gro ba rnams :
skyob byed gu ru'i sgrub thabs thams cad kyi :
dgongs bcud bskyed rdzogs man ngag kun 'dus 'di :
tshul bzhin yi ger bkod pa'i dge bas kyang :
bod yul rje 'bang bde skyid rgyas pa dang :
shAkya'i tog gi bstan pa nyams med cing :
'od gsal rdo rje snying bstan dar zhing rgyas :
bshad sgrub bzang pos nor 'dzin yongs khyab shog :
ma lus 'gro ba'i snying dbus phan bde'i mchog :
gu ru pad+ma'i byin rlabs yongs zhugs nas :
smin grol gding thob bde ba can zhing du :
rgyal tshab sa thob byang chen myur 'grub shog :
ngo bo 'gro kun lam 'dir 'jug smon pas :
de ltar gyur nas drin lan ldon pa dang :
tshul 'dis khyab bdag rtsa ba'i bla ma yi :
dgongs pa bskang phyir bsngo bas dgyes gyur shog :
de ltar pad 'byung thugs rje'i chu gter las :
rmad byung dam chos sgra dbyangs rgyun mi chad :
phun tshogs rin chen mchog gis yongs khengs pas :
skye dgu'i dge legs dpal kun rgyas gyur cig :
ces sangs rgyas yongs kyi rgyal po :
sangs rgyas kyi sprin 'phro ba :
gu ru pad+mA ka ra'i gsol 'debs gtso bo bsam pa lhun grub kyi man ngag :
'jig rten dang 'jig rten las 'das pa'i dngos grub ma lus 'byung ba'i gter khyim bla ma'i sgrub thabs thams cad kyi dgongs bcud yid bzhin nor bu ngo mtshar rmad du byung ba 'di ni :
gu ru'i byin rlabs kyi mtshan ma rnyed nas dus ring zhig lon pa lcags phag lor la stod rgyal gyi shrI ru yi ger bkod par sems tshe :
nyang gi rig 'dzin skyes bu mchog gyur pad+ma dbang drag nas rig 'dzin yongs 'dus lugs bsam pa lhun grub zhal thang zhig gnang ba yang rten 'brel legs lam du gyur cing :
de mus su gangs chen bu ler phyin nas der 'bri bar brtsams kyang ji bzhin dus la ma babs par rtogs pas re zhig bzhag :
phyis chu byi lor la stod byang gnas chen zang zang lha brag tu bka' rgya grol ba'i ltas byung bar brten :
de'i dgun la stod lho gram mtsho bsam rdzong du don gnyer can rnams la chos sgo cung zad phyes shing :
slar chu glang lo gzhug tu phyogs nas las skal smon lam bzang pos grub gyur skyes bu ci rigs pa chos 'di'i ched du 'dus shing gsol ba btab pa dang :
mkha' 'gros kyang gnang ba yang dag sbyin pa thob pas dus la babs par shes nas :
gu ru'i sgrub gnas ru lag gram pa rgyang gi bya 'dabs su :
rig 'dzin tshe dbang nor bus rang lo sum cu'i gung du sleb pa :
hor zla bcu gnyis pa :
rgyud kyi rgyal po rdo rje gdan bzhi dang mkha' 'gro rgya mtsho'i bzhed pa ltar na kun dga' zhes shing stag gi lo zhal gsar du ngoms pa rgyal gyi zla ba'i yar tshes lnga nas thun skabs su cung zad re bris pa'i 'phro tshes bzang bco lnga la grub par byas pa ste bka' rgya :
gter rgya :
dam rgya :
gsang rgya :
spel rgya :
gtad rgya :
gnyan rgya :
man ngag 'di la shin tu zab cing rab tu gces pa'i rgya bdun yod do :[ \u0f80]atsha :
gu h+ya :
yang smras pa :
sngon chos zab mor brgyud pa nye ring :
nye brgyud chos la yid gnyis ma byed :
bla med chos la rtse gcig bsgom 'tshal :
ring min rdo rje sems dpa' 'grub bo :
zhes pa'ang gdams so :
mang+ga laM b+ha wan+tu :
