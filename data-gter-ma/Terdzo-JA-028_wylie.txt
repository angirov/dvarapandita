@#//
bla ma bka' brgyad yongs 'dus las /
rig 'dzin spyi sgrub yang tig snying po lnga dang de'i dbang bskur gyi yi ge dri med pad+ma'i phreng ba zhes bya ba bzhugs so //
bla ma sangs rgyas kun 'dus mtsho skyes rdo rje 'chang chen po la phyag 'tshal lo //
dus dang rnam pa thams cad du byin gyis brlab par mdzad du gsol /
dus gsum rgyal ba kun gyi rnam thar 'chang //
mdo rgyud dam chos ma lus 'byung ba'i gnas //
tshogs mchog lam 'dren 'gro ba'i mgon gcig pu //
dkon mchog kun 'dus dpal ldan pad+ma skyes //
gcig chog skyabs kyi phul du nges rnyed nas //
dad pa'i blo sna cis kyang mi 'phrog na //
snying dbus mi shigs dwangs ma'i thig le dang //
dbyer med bzhugs la sgo gsum byin gyis rlobs /
'gran gyis zla med mkhas grub mnga' ris pa'i //
gsang gter zab cing dbyings che rdo rje'i tshig
/blo dman bdag 'dras char yang mi phyed kyang //
mos pa kho nas rang mnyam don du dbye //
de la gangs can tsam na mkhas shing grub pa'i 'khor los sgyur ba mnga' ris paN chen rin po che sku mched kyi zab gter /
bla ma bka' brgyad yongs 'dus sam rig 'dzin yongs 'dus su grags pa la rtsa ba dang yan lag gi chos sde gnyis las /
rtsa ba'i skor gsol 'debs le'u bdun ma'i rgyud dbang chog bskyed rdzogs kyi sgrub thabs don 'grel dang bcas pa 'di'i dbang lung gi rgyun 'bri byang gnas gsum gtso bor gyur pa'i 'chad spel mdzad pa mang yang /
rang gzhung btsugs nas nyams len mdzad pa ches nyung ba dang /
paN chen sku mched dngos kyi yig chas mtshon phyag bzhes rgyun srol rkang tshugs pa ma mchis shing /
gter gzhung rdo rje'i tshig shin tu brling zhing rtogs dka' bas nang tshan stod smad phan tshun gsal byed du gyur pa rnams kyang 'khrugs bsdebs gung bsgrigs kyi yig cha yid rton pher ba dkon pas /
dbang rkyang nyi tshe ba tsam la'ang rang 'dod thad sor khyer ba las gzhung dang mthun pa'i sgrub tshul sogs ji bzhin 'byung dka' bar snang bas /
gtso bor dbang dang zhar la so so'i sgrub tshul yang rtogs par 'gyur ba'i yi ge rang blos ji tsam dpog pa nyung ngu rnam gsal du 'god par bya ba'o //
de la bdun /
phrin las kyi spyi chings /
snyan brgyud snying po thugs kyi yang tig gi skor /
yongs 'dus yang tig snying po'i skor /
rtsa ba'i chos gsang ba ye shes yang tig nor bu'i skor /
srin sbar gter byon yang gter gu ru'i sgrub skor /
sgrub thabs rdo rje gsang ba nor bu'i skor /
sgrub thabs yon tan gter mdzod kyi skor dang 'brel ba'i sgrub thabs dbang gi cho ga dang bcas pa rnams so //
dang po phrin las kyi spyi chings la gsum /
sbyor ba sngon du 'gro ba /
dngos gzhi so so'i bsnyen sgrub las gsum /
rjes tshogs mchod mjug chog dang bcas pa'o //
dang po la sbyor ba yo byad kyi bsham ni /
sgrub thabs so so dang 'brel ba'i dbang bskur skabs su gang babs pa bya dgos shing /
rgyun gyi nyams len dang tshes bcu'i dus mchod lta bu la /
rab gu ru rin po che'i sku tshab /
ma 'byor na thang sku gzhung gsal mtshan nyid dang ldan pa bzhengs pa'i mdun du gtor ma rin chen 'bar ba spod sman gyis bran pa dang sman raka
/phyi mchod /
tshogs kyi yo byad tsam la brten par bya'o //
cho ga'i sngon du 'gro ba la'ang /
bsnyen sgrub rkang tshugs byed pa'i skabs 'khor ba la skyo ba bskyed pa nas bla ma'i rnal 'byor gyi bar gter gzhung sngon 'gro gnad kyi gzer lnga spyi chos su btang nas /
gsham gsal sngon 'gro'i chos bcu las /
tshig bdun gsol 'debs /
blo sbyong skyabs sems thun thams cad kyi thog ma dang /
tshogs gsag rnam gsum mchod rlabs kyang kun la sbyor zhing gzhan rnams nyin dang po tsam la btang ba sogs bye brag phyed par sbyar ro //
'dir dbang dang sgrub mchod dkyus ma ltar na //
byin dbab phyi gtor phyi mtshams bcad //
blo sbyong skyabs sems bgegs gtor gtang //
mtshams srung tshogs gsag byin rlabs bcu //
zhes pa'i dang po ni /
bde ba'i gdan la lus sems bag brkyangs pas 'khod de /
ngan song gi sdug bsngal la 'jigs shing 'khor ba las nges par 'byung ba'i blo dang /
mar gyur 'gro ba rigs drug la byams snying rje tshad med pas kun nas bslangs te /
phyogs dus rgyal ba kun 'dus kyi ngo bo gu ru rin po che la blo gtad gcig chog gi mos gus snying khung rus pa'i gting nas bskyed de /
tshig bdun gsol 'debs lan gsum dang /
spro na brgyud pa'i gsol 'debs kyang bya /
gnyis pa ni /
gtor ma pad+ma'i dbyibs can dkar gsum sman 'bru dang bcas pa chu chang gis bran la /
raM yaM khaM/
mi gtsang ba'i dri ma bsregs gtor bkrus /
stong pa'i ngang las b+h+rU~M las rin po che'i snod du gtor ma bdud rtsi'i rgya mtsho zad med 'dod yon gyi gter du gyur /
oM AHhU~M/
lan gsum gyis brlab /
sa phyogs bdag po 'jig rten skyong ba rnams :
snying po hU~M las dzaHyig 'od zer gyis :
spyan drangs gtsang ma'i gdan la bzhugs su gsol :
hU~M:
mchod yon me tog bdug spos mar me dri :
zhal zas rol mo 'di dag bzhes su gsol :
ar+g+haM puSh+pe d+hU pe A lo ke gan+d+he nai wid+ya shab+da pU dza me g+ha sa mu dra s+pha ra Na sa ma ye AHhU~M swA hA:
zhes mchod /
oM sarba b+hU ta ba liM ta kha kha khA hi khA hi :
lan gsum gyis bsngo /
hU~M:
sa phyogs 'dir gnas lha klu gnod sbyin dang :
dri za grul bum lto 'phye srin po sogs :
mthu chen ldan pa'i sde dpung bcas pa rnams :
gtor ma 'di snoms rang rang phyogs bzhugs la :
bdag la gnod cing gdug pa'i sems spangs nas :
zhi dang phan dang rgyas pa'i las rnams mdzod :
ces brjod gtor ma gtsang sar bskyal /
dkyil 'khor gyi sa slong ba'i don yang 'di la tshang ba'o //
gsum pa ni /
zlum gtor la bsang sbyang byin rlabs gong ltar bya /
rang gi thugs ka nas 'od zer 'phros /
ri rab kyi phyogs bzhi nas rgyal po chen po sde bzhi spyan drangs badzra sa mA dzaH
pad+ma ka ma lA ya satwaM/
oM D+h+r-iSh+Ta raSh+TA ya swA hA/
oM bi ru D+ha kA ya swA hA/
oM bi rU pAk+Sha ya swA hA/
oM bai shra ba NA ya swA hA/
sa pa ri bA ra i daM ba liM ta kha kha khA hi khA hi /
lan gsum gyis 'bul /
ar+g+haM nas 
shab+da pU dza hoHsa mchod /
hU~M:
ston pa'i bka' nyan 'jig rten ma lus 'dul :
thugs rje'i thabs kyis bgegs rigs thams cad 'joms :
sangs rgyas sprul sku rgyal chen sde bzhi po :
phyi mtshams srung ba'i phrin las mdzad du gsol :
hU~M:
zhi mdzad zhi ba'i rang bzhin yul 'khor srung :
rgyas mdzad rgyas pa'i rang bzhin 'phags skyes po :
dbang mdzad dbang gi rang bzhin spyan mi bzang :
drag mdzad drag po'i rang bzhin rnam thos sras :
phyogs bzhi'i gdon srung 'grub pa'i phrin las mdzod :
ces gtor ma 'bul /
bsnyen sgrub lta bu'i skabs su sku rten gyi tho bzhag pa la bskyed bstim dang /
sgrub pa grub nas gshegs gsol spyi mthun bya'o //
bzhi pa ni /
e ma :
mtha' med 'khor ba'i mal du yun ring nyal :
der ni bde ba'i 'bras bu mi 'dug pas :
chags sdang rtog pa'i 'khri ba rbad kyis bcad :
tshe gcig bla med byang chub sgrub re ran :
zhes brjod la don bsam /
lnga pa ni /
na mo :
bde gshegs ma lus 'dus pa bla ma'i sku :
sangs rgyas chos dang dge 'dun rang bzhin la :
bdag dang 'gro ba drug gi sems can rnams :
'di bzung byang chub bar du skyabs su mchi :
lan gsum /
e ma ho :
'gro ba ma lus kun gyi don ched du :
bla ma bde gshegs rgyal ba kun bsgrubs nas :
phrin las rnam bzhi gang la gang 'dul gyis :
'gro kun byang chub mchog tu bsgral bar bgyi'o :
lan gsum gyis skyabs su 'gro zhing sems bskyed /
drug pa ni /
bgegs gtor byin rlabs gong ltar bya /
sarba b+hU ta A kar+Sha ya dzaHsa mgron dgug
/oM a kA ro mu khaM sarba d+harmA NAM Ad+ya nut+pan+na twA ta oM AHhU~M phaT swA hA/
sarba ba liM ta khA hi khA hi /
bdun nam gsum gyis bsngo /
ar+g+haM sogs kyis mchod /
hU~M:
sa phyogs 'dir gnas lha klu 'byung po'i tshogs :
dngos su bshams pa'i mchod sbyin bdud rtsi'i rgyun :
'dzad pa med par byin gyis brlabs nas 'bul :
'di dag gsol zhing legs par bsnams nas kyang :
sa phyogs dge zhing bar chad med pa dang :
ji srid sgrub pa'i 'bras bu ma thob bar :
khyed rnams sa phyogs gzhan du 'gro bar gyis :
gal te mi 'gro bsam sbyor ngan pa yis :
las la mi mthun 'bras bu 'byin gyur na :
rdo rje gsang ba dpal gyi mthu stobs kyis :
lus ngag yid gsum thal ba bzhin du byed :
ces brjod la gtor ma dor /
bdun pa ni /
hU~M hU~M:
dus gsum bla ma byin rlabs rmad po che :
yi dam lha tshogs ting 'dzin cho 'phrul 'bar :
mkha' 'gro dam can mthu rtsal drag po yis :
mchog dang thun mong dngos grub bar gcod bgegs :
bden pa'i stobs kyis rdul bzhin brlag par bya :
oM sum+b+ha ni sum+b+ha hU~M:
g+h+r-ih+Na g+h+r-ih+Na hU~M:
g+h+r-ih+NA pa ya g+h+r-ih+NA pa ya hU~M:
A na ya ho :
b+ha ga bAn bid+yA rA dza ya hU~M phaT:
ces bgegs bskrad /
brgyad pa ni /
hU~M hU~M:
nga ni ye nas khro zhing ngang gis 'khrugs :
phyi nang mtshams gcod khro rgyal nam mkha' gang :
bgegs 'dul khro bcu rol pas bar mtshams gtams :
de la su yang gnod par ma byed cig :
hU~M:
bdag nyid rdo rje 'dzin rgyal khros pa yi :
thugs las sprul pa'i mtshon cha rdo rje me :
steng 'og phyogs mtshams ma lus kun tu gtams :
bskal pa las kyi rlung yang ldang mi 'gyur :
drag sngags so lnga pa dang /
oM badzra rak+Sha hU~M phaT:
ces srung 'khor bsgom mo //
dgu pa la gnyis /
bsod nams dang ye shes kyi tshogs gsag pa'o //
dang po la'ang gnyis las /
dag pa lha dang bla ma la bsten pa ni /
bdag nyid dpal gyi thugs ka'i yi ge las :
'od zer dmar po lcags kyu'i tshul gyis spro :
sangs rgyas zhing khams rab 'byams thams cad dang :
rig 'dzin sgrub pa'i gnas na bzhugs pa yi :
bla ma yi dam mkha' 'gro gshegs su gsol :
nyi zla pad steng mdun gyi nam mkhar bzhugs :
lus ngag yid gsum gus pas phyag 'tshal lo :
dngos 'byor yid sprul phyi nang gsang mchod bzhes :
rang gzhan bcas pa'i nyams chag 'gal 'khrul bshags :
theg gsum lam zhugs sgrub la rjes yi rang :
sdom gsum smin grol chos 'khor bskor du gsol :
mya ngan 'da' bzhed de dag bzhugs gsol 'debs :
sgo gsum dge rtsa byang chub chen por bsngo :
yang dag ye shes rdo rje gsum thob shog :
ma dag pa sems can la bsten pa ni /
tshad med pa bzhi la blo bzhag ste /
e ma ho :
sems can khams rnams ma lus bde bar ldan :
de dag sdug bsngal kun dang bral bar shog :
dam tshig tshul bzhin spyod pa'i bde ldan zhing :
nye ring phyogs cha kun dang bral gyur cig :
gnyis pa ye shes tshogs gsag ni /
mdun gyi sku rten phyogs dus rgyal ba sras bcas kyi ngo bo gu ru rin po che dngos su dmigs la /
mos gus drag po dang bcas te /
oM AHhU~M:
e ma ho :
spros bral chos kyi dbyings kyi zhing khams su :
chos nyid dus gsum skye 'gag med pa'i ngang :
bya bral lhun rdzogs bde ba chen po'i sku :
nam mkha' bzhin du thugs rje phyogs ris med :
rnam dag chos kyi sku la gsol ba 'debs :
mi mthun rkyen dang bar chad ma lus sol :
mchog dang thun mong dngos grub bstsal du gsol :
oM AHhU~M badzra gu ru pad+ma sid+d+hi hU~M:
e ma ho :
bde chen lhun gyis grub pa'i zhing khams su :
sku gsung thugs dang yon tan phrin las kyi :
ye shes lnga ldan bder gshegs 'dus pa'i sku :
thugs rje'i bye brag sna tshogs so sor ston :
longs spyod rdzogs pa'i sku la gsol ba 'debs :
mi mthun rkyen dang bar chad ma lus sol :
mchog dang thun mong dngos grub bstsal du gsol :
oM AHhU~M badzra gu ru pad+ma sid+d+hi hU~M:
e ma ho :
mi mjed 'jig rten dag pa'i zhing khams su :
thugs rje chen pos 'gro ba'i don la byon :
gang la gang 'dul thabs kyis 'gro don mdzad :
'das dang ma byon da lta dus gsum gyi :
cir yang sprul pa'i sku la gsol ba 'debs :
mi mthun rkyen dang bar chad ma lus sol :
mchog dang thun mong dngos grub bstsal du gsol :
oM AHhU~M badzra gu ru pad+ma sid+d+hi hU~M:
chos sku longs sku sprul sku yang sprul dang :
'das dang ma byon da lta dus gsum gyi :
phyogs bcu'i sangs rgyas rig 'dzin byang sems la :
yid gnyis the tshom med par gsol ba 'debs :
bdag dang mkha' mnyam 'gro ba ma lus pa :
'khor ba sdug bsngal mtsho las bsgral du gsol :
oM AHhU~M badzra gu ru pad+ma sid+d+hi hU~M:
zhes gsol 'debs grangs su bskyar ba'am /
ma nus na sh+lo ka phyi ma dang snying po ci 'grub bzla /
bdag mdun gnas gsum 'bru gsum gsal btab la dbang len pa ni /
mdun rten gu ru dngos su gsal ba yi //
dpral bar zla steng oM las 'od dkar 'phros //
rgyal ba kun mchod sku yi byin rlabs bsdus //
lhan cig bdag gi dpral ba'i oM la thim //
'od zer dkar pos lus gang lus sgrib dag
/bum pa'i dbang thob sku yi byin rlabs zhugs //
snang stong sgyu ma ye shes sku ru gyur //
zhes mos la snying po yid bzlas bya zhing rlung bzung /
ma thub na rlung btang bas sku'i dam tshig nyams chag thams cad stong gsal nam mkha'i dbyings su sangs kyis dag par bsams te yang dag pa'i don la lta ba phyi ma gnyis la 'gre'o //
mgrin par pad steng AHlas 'od dmar 'phros //
rgyal ba kun mchod gsung gi byin rlabs bsdus //
lhan cig bdag gi mgrin pa'i AHla thim //
'od dmar rtsa yig kun gang ngag sgrib dag
/gsang ba'i dbang thob gsung gi byin rlabs zhugs //
grags stong gzhom med rdo rje'i sgra ru gyur /
sngags rlung 'dzin gtong skabs gsung gi dam tshig nyams chag dag
/thugs kar nyi steng hU~M las 'od mthing 'phros //
rgyal ba kun mchod thugs kyi byin rlabs bsdus //
lhan cig bdag gi snying ga'i hU~M la thim //
'od zer sngon pos khams gang yid sgrib dag
/sher ye'i dbang thob thugs kyi byin rlabs zhugs //
rig stong 'gyur med bde chen thugs su gyur //
sngags rlung 'dzin gtong skabs thugs kyi dam tshig nyams chag dag
/slar yang mdun gyi bla ma'i gnas gsum las //
rang 'dra'i bla ma spros nas bdag nyid kyi //
gnas gsum thim pas sgo gsum sku gsung thugs :
ye shes snying po mchog tu mnyam sbyor bas :
shes bya'i sgrib sbyangs bzhi pa'i dbang thob pas :
sgo gsum dwangs ma ye shes dngos su gyur :
rigs gsum gsal ba mngon sum snying gar bsgom :
spros med ye shes thig le nyid la blta :
zhes brjod cing snying po yid bzlas byas la mnyam par gzhag
/'di ni sgrub pa phyi nang gsang ba kun gyi sngon du 'gro ba'i spyi'i bsnyen pa yin pas tshogs gsag 'di gsum tsam khol phyung du sgrub na'ang /
'di ltar bsnyen pas kun gyi srog rtsa zin :
zhes sogs gal byang las gsungs pa ltar ro //
tshogs zhing gi lha tshogs rnams bdag gnas yo byad la thim pas byin gyis brlabs par gyur /
dzaHhU~M baM ho :
bcu pa ni /
mchod rdzas /
raM yaM khaM gis sbyang /
b+h+rU~M bi shwa bi shud+d+he badzra dz+nyA na tsakra maN+Dal b+h+rU~M:
hU~M oM swA AMHhA:
mUM lAM mAM pAM tAM:
sa ma ya ho :
sa ma ya satwaM:
dzaHhU~M baM ho :
oM AHhU~M ma hA sarba pany+tsa a mr-ita hU~M hrIHThA:
oM ba liM ta te dzo ba liM ta ba la ba te gu h+ya sa ma ye swA hA:
ra rak+ta sa man+ta maN+Da la hU~M:
hU~M:
'bru bcud stong la sbyar ba'i dza gad dang :
dam rdzas rmad du byung ba'i gtor ma dang :
nyon mongs rgyud drug bsgral pa'i rak+ta dang :
thabs dang shes rab sbyar ba'i zla gam dang :
rtsa brgyad stong la sbyar ba'i bdud rtsi dang :
ma rig mun pa sel ba'i sgron me dang :
rig 'dzin sgrub pa rnams kyi tshe mchog dang :
zhal zas sna tshogs sbyar ba'i mchod pa rnams :
bla ma yi dam mkha' 'gro mchod pa dang :
dam tshig bskang ba'i rdzas su byin gyis rlobs :
oM sarba ta thA ga ta pU tsa a ho su kha sa ma ya ho :
thams cad ye shes lnga rdzogs rang bzhin ldan :
ma 'gag gsal ba'i cho 'phrul chen por bsgom :
zhes byin brlab bo //
gnyis pa dngos gzhi bsnyen sgrub las gsum ni 'chad 'gyur sgrub thabs so sor ji skad bshad pa rnams skabs 'dir sbyar /
bsnyen sgrub la srod thun mjug dang /
dbang gi skabs bzlas pa'i mjug tu bya dgos pa'i gter srung mchod pa ni /
gtor ma gsum la mtheb skyu brgyad gyis bskor ba sha khrag gis brgyan /
sman raka sbran la /
raM yaM khaM gis bsang /
oM AHhU~M:
nyer gcig gis byin brlab /
hU~M:
chos dbyings skye med dag pa'i yum :
smug nag ral gcig khro mo'i gzugs :
tir dbyug kha T+wAM phyag na bsnams :
sprin dang 'ja' 'od na bza' gsol :
spyan gcig mche gcig nu gcig ma :
ral gcig thig le gcig gi rtags :
mchod gtor 'di bzhes mngon sum gyi :
ye shes rang la gnas pa la :
'khrul rtog rlung gis sgrib pa sol :
rdzogs pa chen po'i bstan pa srungs :
ma ma trag rak+sha pany+tsa ba liM ta rak+ta khA hi :
hU~M:
gza' mchog chen po rA hu la :
mgo dgu phyag bzhi sbrul mjug can :
mig stong dang ldan mda' gzhu dang :
rgyal mtshan chu srin zhags pa 'dzin :
rig pa rang gsal bstan pa'i gnyer :
mchod gtor bzhes la bar chad srungs :
rak+sha rA hu la pany+tsa ba liM ta rak+ta khA hi :
hU~M:
dam can skyes bu thig le rtsal :
mdog dmar rdo rje tsit+ta bsnams :
dar dkar gos gsol snyug zhwa can :
btsan dmag 'khor dang bcas pa rnams :
mchod gtor 'di bzhes bsam pa sgrubs :
rig pa rang rtsal rdzogs par mdzod :
badzra sA d+hu sa ma ya pany+tsa ba liM ta rak+ta khA hi :
hU~M:
gzhan yang gnas sngags rigs las skyes :
las las grub pa'i dam tshig can :
mkha' 'gro dam can 'khor dang bcas :
dam rdzas mchod gtor 'di bzhes la :
bcol ba'i phrin las grub par mdzod :
sarba de wa DA ki nI pany+tsa ba liM ta rak+ta khA hi :
zhes 'bul /
gtor ma gzhan gnyis la sku lnga'i gsol kha 'bri lugs /
dgra bgegs log 'dren tshar gcod ma'am smin lugs /
kye /
srid pa'i bdag po gang rung dang /
tsi dmar /
kye :
phyogs phyogs ma gter gzhung nyid kyis so sor bsngo'o //
gsum pa rjes tshogs mchod mjug chog dang bcas pa la /
tshogs mchod chad mdo brtan ma skyong //
rta bro dngos grub mchod bstod dang //
nongs bshags gshegs bsdu smon lam gdab //
shis pa brjod bcas bcu yin no //
zhes pa'i dang po tshogs mchod ni /
tshogs kyi yo byad ji ltar 'byor pa bshams te byin gyis brlab pa ni /
oM swa b+hA ba bi shud+d+haHsarba d+harmAHswa b+hA ba shud+d+ho\u0f85 haM:
rang bzhin dag pa chos kyi sku ru blta :
raM yaM khaM:
gdod nas ma skyes blo bral stong par sbyangs :
oM AHhU~M:
snod bcud ldan pa'i 'dod yon bdud rtsir brlabs :
spyan drang ba ni /
hU~M:
'og min chos kyi dbyings kyi pho brang nas :
ye shes lnga rdzogs lhun gyis grub pa yi :
sangs rgyas thams cad spyan 'dren gshegs su gsol :
phyogs bcu dag pa'i zhing khams so so nas :
thugs rje chen pos 'gro don mdzad pa yi :
ye shes sprul pa'i tshogs rnams gshegs su gsol :
sgrub pa'i sa dang lam la rab gnas pa'i :
rig 'dzin rtsal 'chang thams cad gshegs su gsol :
yi dam lha dang mkha' 'gro dam tshig can :
bka' srung dam can thams cad gshegs su gsol :
tshogs khang pad+ma 'od kyi gzhal yas 'dir :
dga' mgu rangs pa'i sems kyis phyag 'tshal lo :
gu ru d+he wa DA ki nI sa ma ya hrIng hrIng dza :
dzaHhU~M baM ho :
na mo pu ru sha ya ho :
spyir 'bul ba ni /
oM AHhU~M gsum ye shes rol pa las :
zag med longs spyod bdud rtsi'i mtsho chen po :
dag cing gtsang mar sbyar nas 'bul lags kyis :
ye shes dam pa'i dgongs spyod kyis bzhes shig :
oM AHhU~M ga Na tsakra kha kha khA hi khA hi :
bye brag tshogs dang po mchod pa ni /
hU~M:
kun bzang rdo rje 'chang dang rigs lnga'i tshogs :
ye shes chen po'i tshogs mchod 'bul gyis bzhes :
rig 'dzin bla ma sprul skus don mdzad rnams :
'dod yon rnam lnga'i tshogs mchod 'bul gyis bzhes :
zhi khro bka' brgyad ma mo mkha' 'gro'i tshogs :
bde ba chen po'i tshogs mchod 'bul gyis bzhes :
chos skyong bka' srung sde dpon sum cu'i tshogs :
tshogs mchod gtor ma'i mchod pa 'bul gyis bzhes :
ma hA ba liM ta la khA hi :
ma hA sarba pany+tsa a mr-ita la khA hi :
ma hA mAM sa la khA hi :
kiM ni ri ti la khA hi :
bar pa bshags pa ni /
hU~M:
bdag sogs sems can ma rig 'khrul pa'i blos :
kun nas dkris pa'i rnam rtog 'khrul dbang shor :
so thar byang sems lam gyi rmings ma tshugs :
gsang sngags dkyil 'khor sgor zhugs dam las 'gal :
rtsa ba yan lag nyams chag 'gal 'khrul rnams :
sku gsum bla ma'i lha tshogs spyan sngar bshags :
tshogs gtor nyams dang phud lhag kha tshar shor :
dam can mkha' 'gro srung ma'i spyan sngar bshags :
yi ge brgya pa brjod /
spro na tshogs gtor rin chen char 'beb ltar skong bshags rgyas par bya /
bsdu na /
hU~M:
bka' gsang rmad du byung ba'i dkyil 'khor du :
bla ma yi dam lha tshogs yongs rdzogs la :
rang byung chos kyi dbyings kyi kong bu ru :
rig pa ye shes mar me gtams te 'bul :
rtsa brgyad yan lag stong sbyar a mr-i ta :
sku lnga ye shes yongs rdzogs mchod par 'bul :
gtor gzhong rnam dag dpal gyi gtor mas gtams :
'dod yon yongs su rdzogs pa'i mchod pa 'bul :
khams gsum 'khor ba yongs sgrol mkha' dbyings dag :
chags med rak+ta dmar gyi mnyes mchod 'bul :
a la la ste dgyes par bzhes su gsol :
bskangs gyur dbang dang dngos grub bstsal du gsol :
zhes pa tsam brjod /
tha ma bsgral zhing bstab pa ni /
hU~M:
rdo rje lcags kyu'i tshogs kyis snying nas drongs :
rdo rje zhags pa'i tshogs kyis mgul nas chings :
rdo rje lcags sgrog tshogs kyis yan lag sdoms :
rdo rje dril bu'i tshogs kyis rdul du rlog :
dzaHhU~M baM ho :
zhes bkug bstim byas la /
hU~M:
sgrol byed chen po gnod sbyin ging gi tshogs :
gdug pa'i mtshon chas gnod byed phye mar gtubs :
sha khrag rus pa'i phung po zhal du stob :
bag chags 'khor ba'i skye rgyud med par mdzod :
oM badzra kro ta sarba nri tri a mu ka mA ra ya rbad rbad :
ma hA mAM sa rak+ta kiM ni ri ti la khA hi :
zhes bstabs shing phud zur du bcad la bzhag go
/tshogs la rol pa ni /
las kyi rdo rjes bza' btung btegs la /
ho :
gzigs shig mdzes ldan dam pa'i chos :
'di la the tshom byar mi rung :
bram ze gdol pa khyi dang phag :
rang bzhin gcig par dgongs te rol :
lan du /
'di ni chos rnams bzang po ste :
'dod chags la sogs dri ma spangs :
gzung dang 'dzin pa rnam par dag :
de kho na nyid la bdag phyag 'tshal :
zhes pad+ma'i phyag rgyas blangs la /
nang gi sreg blugs su rol zhing rdo rje'i glu dang smon lam bya /
de nas phud bdud rtsi dang /
rnal 'byor pa'i lhag ma kha phrus bran la /
'bru gsum gyis brlabs te /
hU~M hrI:
rje btsun gu ru pad+ma 'byung gnas khyed :
thugs rje mi 'gyur bdag gi byams mgon lags :
tshogs dang spyan gzigs mchod pas thugs dam bskang :
mnyes mchod bzhes la nyams chag sdig sgrib zlog :
oM AHhU~M:
tshogs kyi longs spyod 'dod pa'i yon tan lnga :
ting 'dzin dgongs pa'i dbang bskur mchod pa'i sprin :
rigs kyi mkha' 'gro lnga dang dur khrod kyi :
bdag po ma mgon sde brgyad dregs pa'i tshogs :
srung ma dam can rnams la 'bul gyis bzhes :
las kyi dngos grub mthu rtsal tshe dbang stsol :
sarba sa ma ya DA ki nI ba liM ta ga Na tsakra khA hi khA hi gats+tsha :
zhes phud phul /
hU~M hrI:
'khor gyi mkha' 'gro dbang phyug ging lang ka :
ma bdun sring bzhi 'bar ma spor ma dang :
pho nya las byed bka' yi srung ma rnams :
lhag mchod bzhes la bdud dbang bsgyur du gsol :
sarba u ts+tshiSh+Ta ba liM ta khA hi :
zhes lhag ma dor ro //
gnyis pa chad mdo ni /
hU~M b+h+yo :
sngon tshe ye shes dpal gyi dam tshig dang :
bar du sprul pa'i rig 'dzin dam tshig dang :
tha ma gang zag dam tshig gnyan po dang :
da lta bdag nyid rnal 'byor dam tshig la :
tshul bzhin rtog pa ma lus 'dir gshegs la :
ji ltar rang rang dam bcas tshul bzhin du :
rnal 'byor bcol ba'i phrin las grub par mdzod :
ma hA pany+tsa ba liM ta rak+ta khA hi :
gsum pa brtan ma skyong ba ni /
hU~M hrI:
rje btsun chen po pad+ma 'byung gnas kyi :
spyan sngar dam la btags pa'i mkha' 'gro ma :
bdud mo bzhi dang gnod sbyin chen mo bzhi :
sman btsun bzhi po 'khor bcas gtor ma bzhes :
rtag chad chos kyi log lta bsrung ba dang :
phyi nang rten 'brel bcu gnyis dbang du sdus :
tshe dang bsod nams snyan pa'i sgra sgrog cing :
rims dug nad kyi tshogs rnams zhi ba dang :
rmad byung sangs rgyas bstan pa'i bya ra mdzod :
chos dang rigs rgyud dar zhing rgyas par spel :
ma ma sring 'gro ma pany+tsa ba liM ta kha kha khA hi khA hi :
bzhi pa rta bro brdung ba ni /
hU~M hU~M:
yongs rdzogs rje btsun gu ru pad+ma yi :
sku las 'od 'phros rig 'dzin tshogs kyis gang :
gsung las 'od 'phros drag sngags thog ser 'phro :
thugs las 'od 'phros rdo rjes dam sri btul :
chos dang srid la bar chad byed pa'i bgegs :
thams cad phye ma rdul phran brlag par bya :
sum+b+ha ni sogs brjod /
lnga pa dngos grub blang ba ni /
mos gus spro dga' dang bcas te /
hU~M:
bde mchog bde chen nam mkha'i dkyil yangs nas :
rgyal ba'i dkyil 'khor sras bcas thugs dam can :
badzra gu ru pad+ma thod phreng gi :
sku gsung thugs dang mnyam sbyor dngos grub mchog :
phrin las rnam bzhi lhun gyis grub pa'i dpal :
bum pa bzang dang dpag bsam nor bu'i tshul :
da lta nyid du bdag la bstsal du gsol :
snying po'i gsham du /
kA ya sid+d+hi oM:
wA ka sid+d+hi A:
tsit+ta sid+d+hi hU~M:
sarba sid+d+hi hrI:
zhes brjod la gtor ma dang sgrub rdzas gnas bzhir dbang blang zhing cha shas longs spyod do //
drug pa mchod bstod ni /
e ma ho :
kun tu bzang po bla med mchod sprin gyis :
mkha' dbyings rnam dag rgya chen yongs bkod de :
nam mkha'i gter chen kun bzang mchod pa'i tshogs :
rje btsun gu ru 'khor dang bcas la 'bul :
badzra gu ru sa pa ri bA ra ar+g+haM nas 
shab+da pra tIts+tsha swA hA:
ma hA pany+tsa a mr-ita rak+ta ba liM ta khA hi :
hU~M:
skye 'gag 'gyur med phrin las thams cad rdzogs :
rang byung thugs rjes 'gro kun grol bar mdzad :
yid bzhin nor ltar dngos grub char 'beb pa'i :
rdo rje thod phreng rtsal la phyag 'tshal bstod :
bdun pa nongs bshags bzod gsol ni /
yig brgya lan gsum dang /
ma rnyed yongs su ma tshang sogs brjod /
brgyad pa ni /
mdun bskyed rten yod na brtan bzhugs dang /
med na dam ye gshegs bsdu spyi ltar ram /
dam ye mi phye bar rang la bstims te /
snod bcud o rgyan zhing dang bla ma'i sku :
lha dang rig 'dzin rang gi snying gar thim :
thig le 'od lnga gsal ba'i g.yung drung lha :
rtag tu mi 'gyur chad pa'i mtha' dang bral :
rang bzhin gang du'ang ma grub mtha' dang bral :
gnyis med zung 'jug dgongs pa'i don la bsgom :
zhes mnyam par gzhag la rjes thob tu lha snang sgyu ma'i skur ldangs shing snang grags rtog tshogs bla ma'i rol par lam du khyer bar bya'o //
dgu pa ni /
e ma ho :
bdag gis 'gro ba kun gyi don ched du :
bskal pa dpag med dus nas da lta'i bar :
dam chos thos dang bsam pa lhur blangs nas :
yang dag bsgoms pa'i bsod nams ye shes tshogs :
bla med bla ma o rgyan rin po che :
yang dag mchog gi go 'phang thob par shog :
bcu pa ni /
me tog 'thor la /
oM AHhU~M hrI:
dwangs pa'i mkha' la rdul bral nyi 'od ltar :
o rgyan gu ru 'od gsal rdo rje'i dpal :
kun tu snang ba'i bkra shis gang lags pa :
bkra shis des kyang deng 'dir bde legs shog :
gu ru'i sku ni rig 'dzin 'dus pa'i dpal :
gsung ni bder gshegs rgyal ba'i sngags rnams 'dus :
thugs ni 'od gsal mkha' 'gro'i tshogs dang rol :
sku gsum dbyer med bde chen bkra shis shog :
ces sogs shis pa'i tshigs su bcad pa ci rigs par brjod do //
dge legs yona~X tana~X kun 'byung gnas //
bla med bla ma sgrub pa'i thabs //
gter byon rgya~X mtsho~X'i snying po ni //
yongs 'dus rang gzhung gtsang mar bsdebs //
yongs 'dus spyi sgrub phrin las kyi spyi chings snying por dril ba'i le tshan no //
!
oM swasti /
dgu ldan brgyud pa'i bla ma kun gyi gtso //
dkyil 'khor zhi khro rab 'byams spro zhing sdud //
mkha' 'gro dam can rgya mtsho'i tshogs kyi rje //
rdo rje slob dpon thod phreng rtsal la 'dud //
dge slong nam mkha'i snying pos zhus pa'i gsol 'debs spros bral bde chen ma'i phrin las la sbyor ba'i chos phyi ma gnyis dang 'brel ba'i dbang du byas nas rten dang yo byad bsham pa ni /
'byor na gu ru'i sku brnyan bri ba'i rgyu dang gnas lnga'i yi ge rab gnas sogs dbang chog ye shes sgron me srin sbar gter byon gu ru'i sgrub thabs ltar sngar nas legs par bzhengs pa bkram pa'i mdun du /
stegs gtsang mar ras bris dkyil 'khor zhi dkyil sgo rdzogs can spyi 'gre'i dbus pad+ma 'dab brgyad kyi lte bar nyi zla'i gdan la gu ru rdo rje 'chang gi sku'am phyag mtshan rdor dril bris pa'am /
ma 'byor na maN+Dal bdud rtsi lngas byug pa la 'bru'i tshom bu gtso 'khor dgu bkod pa'i steng du many+dzil bum pa dri bzang gi chu dang so lnga'i rdzas kyis bkang ba mgul chings dmar po gzungs thag dang bcas pa'i khar /
thod pa dum bu gcig par chang ngam 'o ma la rtsa brgyad stong sbyar gyi bdud rtsi btab pa bzhag la dar dmar gyis bkab pa'i steng /
me long mtho skor la bdud rtsi dang sin+d+hu ras byugs par chos 'byung bsnol ma'i dbus su rtsa sngags sham bu can /
de mthar rtsa brgyud bla ma dkyil 'khor lha tshogs kyi gsang mtshan rnams kyi mthar sarba sid+d+hi pha la hU~M/
zhes pa'am bsdu na thig le bla ma brgyud pa dang lha grangs kyis bskor ba bzhag pa'i steng sgrub thabs gang byed dang mthun pa'i bla ma'i sku 'bag bzhugs par gsungs pas /
'dir bla ma rdo rje 'chang gi sku brnyan bzhag la dar dmar gyi gur phub /
de dag gi mdun du thod snod dum bu lnga pa'am /
rin po che'i snod du 'bru sna'i phye ma dkar gsum mngar gsum chang gis sbrus pa la sgrub thabs so so'i gtor ma dpe'u ris ltar 'grub na legs /
bzo dbyibs tshad ldan gyi lag rgyun med na snod bcud yongs su rdzogs pa'i gtor ma ri rab steng du rin chen zur brgyad la bla ma'i gtor ma rin chen 'bar ba pad+ma 'dab brgyad can la nyi zla nor bu dang /
'dab brgyad la las bzhi'i phyag rgya /
zur brgyad la rin chen 'bar ba brgyad /
sha mar thud sogs spod sman gtsang ma dang /
dar 'phan me long gis brgyan pa bkod pa'i g.yas g.yon du sman raka
/mtha' skor du chu gnyis nyer spyod g.yas skor /
bka' srung gi gtor ma /
mdun phyogs su mchod pa'i maN+Dal rin po che'i tshom bu can /
tshogs kyi yo byad sogs dgod /
'dzom na dkyil 'khor gyi phyogs bzhir rgyal mtshan dang ral gri
/mtshams bzhir 'phan dang mda' dar me long btags pa btsugs shing /
phyogs bzhir thod pa bza' btung gis bkang ba bzhi yang bzhag par gsungs so //
rig 'dzin rtsal dbang gi phrin las ni bsnyen sgrub chen po yang tig nam mkha'i nor bu nyid btang dgos pa yin yang /
da lta bya sla zor yang lta bus snyan brgyud snying po thugs kyi yang tig la mdzad pa brgyud pa'i phyag bzhes su snang bas de ltar na /
phrin las dngos la gsum /
bsnyen pa /
sgrub pa /
las sbyor ro //
dang po ni /
sngon 'gro byin dbab pa nas tshogs gsag rnam gsum yan chad phrin las spyi chings ltar sngon du song nas /
mdun gyi nam mkhar rab tu rgyas pa yi :
pad sdong khri 'phang 'khor lo bzhi ldan pa'i :
steng na nyi zla 'od stong 'bar ba'i dbus :
bdag la dbang bskur byin gyis brlab pa'i mgon :
rtsa ba brgyud pa'i bla ma kun 'dus pa :
bdag nyid chen po o rgyan pad+ma la :
phyogs bcu dus gsum rgyal ba sras bcas dang :
dpa' bo mkha' 'gro chos skyong srung mas bskor :
kun kyang 'od zer 'phro 'du'i dbus na bzhugs :
bdag dang 'gro la spyan 'bras hrig ger gzigs :
de la rtse gcig gus 'dud byas pa yis :
thugs kyi 'od zer lcags kyu'i tshogs su spros :
ma hA gu ru o rgyan pad+ma la :
lhun grub phyag rgya tshe dbang rig 'dzin dang :
yi dam zhi khro mkha' 'gro chos skyong gis :
yongs su bskor ba mdun gyi nam mkhar bzhugs :
nyi zla pad+ma'i gdan la bzhugs par gyur :
e ma ho :
phyogs bcu dus gsum rgyal ba sras bcas rnams :
gnyis med mkha' ltar dag pa'i zhing khams nas :
tshad med thugs rje'i shugs kyis brtser dgongs gshegs :
phyag 'tshal mchod 'bul nyams chag 'gal 'khrul bshags :
dge la yi rang chos 'khor rab bskor nas :
mya ngan mi 'dar rtag tu gsol ba 'debs :
zhes dang /
e ma ho :
spros bral bde chen sogs gsol 'debs ci 'grub byas la /
oM AHhU~M ma hA gu ru sarba sid+d+hi hU~M:
zhes snying po ci nus bzla /
mthar /
de ltar gsol btab rten gyi lha rnams kyi :
gnas gsum 'bru gsum dkar dmar mthing ga'i 'od :
rang nyid lhar gsal sgo gsum gnas gsum gyi :
rtog sgrib gsum sbyangs sku gsung thugs byin brlabs :
gu ru 'khor bcas 'od du ltem gyis zhu :
rang gi lus ngag yid gsum byin gyis brlabs :
bde stong ma bcos phyag rgya chen por bzhag :
ces snang stong grags stong dran stong rang shar rang grol gyi don la blta zhing /
rjes thob tshogs drug gang shar rang grol lam du khyer bar bya'o //
gnyis pa ni /
phrin las ltar /
mchod pa byin brlabs la /
stong gsal ngang las bdag nyid sgyu ma'i lus :
zhes sam /
dbang gi skabs /
stong gsal ngang las sgyu lus mtshan ma'i rten :
dwangs pa'i mtsho dbus pad sdong 'dab brgyad steng :
nyi zla pad+ma 'od 'bar dbus bzhugs pa'i :
rang rig rgyal po pad+ma 'byung gnas ni :
sku mdog dkar dmar rdo rje thod pa 'dzin :
mthing nag dar gyi phod ka chos gos dmar :
dbang gos zab chen ber smug ha ris can :
pad zhwa sgro dar me long 'od zer 'bar :
rin chen nyi zla 'od lnga'i dkyil 'khor rdzogs :
rin chen mgul rgyan phyag zhabs gdu bu mdzes :
mtshan dang dpe byad ma lus yongs su rdzogs :
sna tshogs 'od lnga'i phung po 'khyil pa'i dbus :
zhabs gnyis rdo rje skyil krung drang por bzhugs :
mchan khung rdo rje kha T+wAM rtse gsum la :
me long dar 'phan stag ras g.yer khas brgyan :
de nyid phung po khams dang skye mched rnams :
gdod nas lhun grub srung ba'i 'khor lo rdzogs :
spyi bo sna tshogs rdo rje rgya gram la :
rkang pa rdo rje 'bar ba'i sa gzhi gdal :
rtsib logs rdo rje ra ba drwa ba phyed :
pags pa rdo rje'i gur dang bla rer gsal :
ba spu mda' yi drwa ba me ri 'bar :
skra sen rdo rje'i lcags kyus log 'dren 'dul :
rkang mthil 'byung ba rlung chen dam tshig sgrol :
sum mdo gru gsum me nyid gos dkar mo :
lto ba chu chen mA ma kI yi dngos :
snying ga sa yi dkyil 'khor sangs rgyas spyan :
sgal tshigs ri rab mgo bo stod kyi cha :
kun khyab nam mkha'i dkyil 'khor kun bzang yum :
'byung lnga lhun grub yum gyi ngo bor rdzogs :
'dom gang gru bzhi lus kyi dkyil 'khor la :
kha sna gsang gshang rang byung sgo bzhir gsal :
mig gi kha dog rtsig pa rnam lnga rdzogs :
sna bug rin chen pha gu rang byung nyid :
lce dang mchu ni 'dod yon snam bur gsal :
rna ba rta babs smin ma bya ru tog :
snyan khung dril bu skra yi dar dpyangs mdzes :
thod lpags gdugs dang tshangs bug rang byung tog :
ma 'dres yongs rdzogs lus kyi dkyil 'khor dbus :
stong gsal snying gar pad+ma 'dab brgyad steng :
pad+ma nyi zla dkar dmar brtsegs pa'i dbus :
hU~M las mtha' bral thig le mthing gsal las :
gu ru pad+ma thod phreng mthing gsal sku :
rdo rje dril bsnol yum bcas mtshan dpe spras :
bde stong ro mnyam rgyan rdzogs skyil krung bzhugs :
hrIHbrgyad rang byung dkar dmar thig le las :
phyogs mtshams gu ru mtshan brgyad dkar dmar sku :
rdo rje thod pa bdud rtsis gang ba bsnams :
pad zhwa sgro dar kha T+wAM dku la brten :
dar phod chos gos ber phyam rin chen brgyan :
lta bas mi ngom rdo rje skyil krung bzhugs :
'od lnga ma 'dres tshom bu dgu rdzogs la :
gtso dang 'khor brgyad thugs kyi dkyil 'khor na :
pad+ma dmar po 'dab brgyad ge sar dbus :
pad+ma nyi zla dbang phyug gdan steng du :
hU~M brgyad gtso dgu thig ler zhu ba las :
che mchog la sogs dpal chen khro rgyal dgu :
mthing nag rdo rje thod khrag thugs kar bsnol :
gnam zhal yum rdzogs kha T+wAM thod khrag bsnams :
brkyang bskum zhabs bzhengs nyams dgu'i gar gyis 'gyings :
dur khrod chas ldan rus brgyan me 'od 'bar :
khrag 'thung kun gyi bdag nyid yongs su rdzogs :
dpal dgu'i thugs kar pad 'dab mthing gsal dbus :
rin chen zur brgyad nyi ma zla ba'i steng :
dung mdog shel 'dra'i ye shes rdo rje sems :
dkar gsal rdor dril zhi tshul bcu gsum chas :
rdo rje skyil krung 'od lnga'i dbus na gsal :
ma lus thugs kar rin chen zur brgyad dbus :
nas 'bru'i dbyibs 'dra'i mthing gsal rdo rje dgu :
lte bar nyi zla kha sbyor mthing mdog hU~M:
ma 'dres yongs rdzogs gsang sngags 'khor lo bskor :
rigs lngas dbur brgyan thugs srog rdo rje gsum :
ba spu khro bcu lha dang rig 'dzin gtams :
me long chu zla 'ja' tshon ltar gsal ba :
stong gsum kun khyab thugs srog 'od zer gyis :
rang bzhin gnas nas lha dang rig 'dzin dang :
dpa' bo mkha' 'gro ma lus spyan 'dren na :
thugs dam dbang gis dbyings nas gshegs su gsol :
oM badzra sa ma ya dza :
ye shes dam tshig gnyis med don gyi lha :
'du 'bral med pa'i klong du bzhugs su gsol :
dzaHhU~M baM ho :
rang nyid thugs las sprul pa'i mchod pa'i tshogs :
dpag med ting 'dzin rgya mtsho'i cho 'phrul las :
ar+g+haM bdug spos me tog mar me dri :
zhal zas rol mo kun bzang mchod pas mchod :
sarba pU dza ho :
gzugs sgra dri ro reg bya chos dang ni :
sman raka gtor ma bde chen snyoms 'jug gis :
gnyis med don gyi lha la mchod pa 'bul :
rig stong 'od gsal 'pho 'gyur med pa'i lha :
'du 'bral med pa'i longs spyod bzhes su gsol :
ga Na tsakra pU dza ho :
hU~M:
rang rig ngo bo bla ma thod phreng rtsal :
rang bzhin bde gshegs bka' brgyad zhi khro'i lha :
thugs rje kun khyab ye shes sems dpa' la :
'du 'bral med pa'i ngang du phyag 'tshal bstod :
bzlas pa ni /
phyag len du bsnyen sgrub chen po yang tig nam mkha'i nor bu ltar mdzad par snang bas /
de ltar na bdag mdun gnyis ka la dmigs te /
rig 'dzin kun gyi gnas gsum 'od zer gyis :
snang srid thams cad sku dang 'od kyis bkang :
sku las gsung byung sngags kyi sgra ru sgrog :
khams gsum sgrib sbyangs sku gsum dngos grub bsdus :
bdag nyid gnas gsum 'od kyis byin rlabs zhugs :
rig pa ngar bskyed bzlas pas dngos grub thob :
oM AHhU~M ma hA gu ru sarba sid+d+hi hU~M:
zhes bzla ba ni bsnyen pa'o //
de nas rig 'dzin kun gyi bdag nyid can :
ma hA gu ru pad+ma 'byung gnas kyi :
gnas gsum dkar dmar mthing gsum gdan dang sngags :
de las 'od 'phros rig 'dzin thams cad kyi :
gnas gsum thim pas sku gsung thugs rgyud bskul :
gar 'dug gnas ni pad+ma bkod pa'i zhing :
gzugs snang thams cad rig 'dzin bla ma'i sku :
sgra grags thams cad gu ru pad+ma'i sngags   oM AHhU~M:
dran rtog thams cad bde stong ye shes gsal :
spros pas 'od kyis stong gsum sku yis gang :
bsdus pas thugs gsang thig le'i dbus su thim :
ma gsal bar du yang yang bskyed cing bsgom :
ma 'grub bar du gtang bar mi bya 'o :
oM AHhU~M badzra gu ru pad+ma sid+d+hi hU~M:
zhes bzla ba ni nye bar bsnyen pa'o //
de nas rig 'dzin pad+ma thod phreng rtsal :
lte bar hrIHma kha sbyor 'od zer gyis :
bde gshegs rgyal ba yab yum thams cad kyi :
sku gsung thugs dang ye shes bskul byas te :
mkha' la rig 'dzin rgyal ba yab yum rnams :
gnyis med sbyor ba'i byang sems dbang gi rgyun :
dang po bdag gi tshangs pa'i bu ga nas :
rim gyis zhugs nas gnas bzhi 'od kyis gang :
dbang bzhi bskur nas rtsa khams rlung rnams smin :
sgrib bzhi dag nas sku bzhi'i ye shes rgyas :
slar yang lte ba'i khung nas 'od byung ste :
rgyal ba kun la 'od kyi mchod pa 'bul :
lte ba nas brgyud spyi gtsug 'od kyis gang :
kun kyang bde chen ye shes 'bar ba'i 'od :
rang gi lte ba nas zhugs snying ga dang :
mgrin pa spyi gtsug bde chen 'od kyis gang :
sngags phreng sngags kyi rang sgras bskul bar bya :
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
zhes dang /
skabs kyi sgrub thabs 'di dang 'brel bar /
oM bo d+hi tsit+ta ma hA su kha dz+nyA na d+hA tu A:
zhes pa'ang bzla ste sgrub pa'o //
de nas rig 'dzin rnams las sprul pa'i lha :
sngags kyi sgra sgrog dgongs pa'i don ldan pas :
bdag gi snying khar 'od kyi thig le zhugs :
dngos po zang thal shes pa drung thon bya :
hU~M hU~M hU~M:
zhes bzla zhing 'od zer dkar ser dmar ljang sna tshogs pa'i spro bsdus las bzhi dang mchog sgrub pa ni las sbyor gyi bzlas pa ste dbang rkyang tsam la phyi ma 'di ma byas kyang chog go
/byang lugs kyi phyag bzhes su bdag mdun bum pa sogs chabs cig tu dmigs pa las bum bzlas zur du mi mdzad par snang bas de ltar stabs bde yang dmigs pas ma chun na /
slar yang bum thod la bla ma'i dkyil 'khor rten dang brten par bcas pa nam mkha' la 'ja' sprin ldangs pa ltar skad cig gis gsal bar gyur par bltas la gzungs thag la 'jus te /
sngags kyi 'od zer gzungs thag la 'khril te bum thod lha'i thugs rgyud bskul bas bde chen byang chub sems kyi rgyun babs par bsams la snying po rnams bzla /
gang ltar mthar stong tshigs spyi ltar dang /
phrin las spyi chings rjes chog ltar mchod bstod bya /
bzlas mthar dngos grub blang ba ni /
hU~M hrI:
mnyam med bla ma pad+ma thod phreng rtsal :
mtsho rgyal yum dang gnyis med bde bar rol :
thod phreng rtsal bzhi mtshan brgyad yum dang bcas :
sprul pa yang sprul rig 'dzin du ma'i tshogs :
dpa' bo mkha' 'gro sgo skyong lha mo'i tshogs :
sku gsung thugs kyi 'od zer chen po yis :
mos pa'i bu la mchog dang thun mong gi :
dngos grub thams cad myur ba'i shugs kyis stsol :
oM AHhU~M ma hA gu ru sarba sid+d+hi hU~M:
kA ya sid+d+hi oM:
wA ka sid+d+hi A:
tsit+ta sid+d+hi hU~M:
sarba sid+d+hi hrI:
bla ma yab yum sbyor mtshams nas :
dkar dmar 'dres pa'i bde chen chu :
tshangs bug nas zhugs gnas bzhi gang :
bum gsang shes rab rig rtsal gyi :
dbang bzhi yongs rdzogs thob par gyur :
ces pa'i don bsgom par bya ste bdag 'jug blang ba'i don yang tshang ngo //
'di nyid kyi bsnyen pa byed na bzlas pa'i mthar mchod bstod bya /
dbang blang min gang byas kyang rung la bsdu ldang smon lam sogs bya zhing bum bzlas mi dgos so //
dbang la las bum skabs 'di nyid du bsgrub par bya ste /
bsang sbyang /
stong pa'i ngang las las kyi bum pa mtshan nyid yongs su rdzogs pa'i nang du pad nyi'i gdan la hU~M las khro bo bdud rtsi 'khyil pa mthing nag 'bar ba'i ral pa gyen du brdzes pa /
g.yas rdo rje 'phyar zhing g.yon thugs kar sdigs mdzub mdzad pa /
khro bo'i chas kyis brgyan cing me 'bar ba'i dbus na brkyang bskum gyis bzhugs pa'i gnas gsum 'bru gsum las 'od zer 'phros /
rang 'dra'i ye shes pa badzra sa mA dzaH
dzaHhU~M baM hoH
thugs kar hU~M mthar sngags kyis bskor ba bzlas pas thugs rgyud bskul te dag byed bdud rtsi'i rgyun babs bum pa gang bar gyur /
ces mos la /
oM badzra a mr-ita kuN+Da lI ha na ha na hU~M phaT:
ces ci rigs bzlas mthar ar+g+haM sogs kyis mchod /
hU~M:
bskal pa me ltar 'bar ba'i klong dkyil na :
bdud dang log 'dren thams cad 'dul mdzad pa :
drag po'i stangs stabs 'gying bag tshul du bzhugs :
bdud 'dul khro bo'i sku la phyag 'tshal bstod :
lha 'od du zhu ba bum pa'i chur gyur :
ces mos la /
de nas gter srung gsol mchod dang /
tshogs mchod byin rlabs nas bsgral bstab kyi bar du bya zhing /
dkyil 'khor la yol ba gtang ngo /
gsum pa ni /
de nas skal ldan slob bu rnams :
las la dbang gis sbyar byas te :
zhes sogs gsungs pa ltar /
snod dang ldan pa'i slob ma rjes su bzung ba la gnyis /
sbyor ba 'jug pa'i chos dang /
dngos gzhi rnam pa nyi shus byang chub pa'i dbang bskur ba'o //
dang po ni /
slob ma rnams /
ji ltar bltams pa sogs dang /
e ho shud+d+he sogs kyis phyi rol du khrus byas la nang du 'khod /
bgegs gtor /
raM yaM khaM gis bsang /
oM AHhU~M/
gsum gyis byin brlab /
a kA ro lan gsum gyis bsngos la /
na mo /
rje btsun rtsa ba dang brgyud par bcas pa'i dpal ldan bla ma dam pa rnams kyi bka' bden pa dang /
sangs rgyas kyi bka'\u0f8e
chos kyi bka'\u0f8e
dge 'dun gyi bka'\u0f8e
gsang sngags dang rig sngags gzungs sngags snying po lhag bsam rnam par dag pa'i bden pa dang /
chos nyid ngo bo ka nas dag cing chos can rgyu 'bras bslu ba med pa'i bden pa dang /
khyad par du yang bla ma rig 'dzin yongs rdzogs kyi dkyil 'khor lha tshogs 'khor dang bcas pa'i bka' bden pa dang /
bden pa chen po'i mthu dang nus pa la brten nas deng 'dir rdo rje'i slob ma 'di rnams gsang sngags zab mo'i dkyil 'khor du dbang bskur bar byed pa la bar du gcod pa'i gnod byed gdon bgegs kyi rigs su gyur pa thams cad mchod sbyin gyi gtor ma rgya chen po 'dis tshims par gyis la rang rang gi gnas    su dengs shig
/gal te mi 'gro ba rnams lus ngag rdul phran bzhin du brlag par 'gyur ro //
zhes dang /
hU~M hU~M:
dus gsum bla ma sogs bka' bsgo mtshams gcod srung 'khor las byang ltar brjod la bgegs bskrad cing mtshams bcing me tog bkye bsdu byas la /
'o /
ma gyur nam mkha'i mtha' dang mnyam pa'i sems can thams cad gdod ma'i mgon po rigs kun khyab bdag kun bzang pad+ma 'byung gnas kyi go 'phang la 'god par bya /
de'i ched du dbang bskur zab mo gsan la don nyams su blang bar bgyi'o snyam pa'i thugs bskyed pa dang chos nyan pa'i spyod lam tshul bzhin du mdzad nas legs par gsan 'tshal /
gsan bya chos kyi rnam grangs du ma mchis pa las skabs su babs pa ni /
mdo rgyud man ngag thams cad kyi snying po lam zab bla ma'i rnal 'byor zhes gsar rnying kun la rgya cher grags pa las /
bla ma thams cad kyi mchog rab phul du gyur pa ni /
sangs rgyas snang ba mtha' yas nyid stong gsum mi mjed kyi 'jig rten rnams su rdo rje slob dpon gyi gzugs kyis rnam par rol nas 'ja' lus rdo rje'i skus 'khor ba ma stongs kyi bar du 'gro ba'i don rgya cher mdzad pa o rgyan gyi slob dpon pad+mA ka ra ste /
sangs rgyas gnyis pa de nyid bod yul mun pa'i ljongs su sku dngos kyi zhabs kyis gcags shing dam pa chos kyi sgron me sbar ba'i skabs su /
chos rgyal khri srong lde'u btsan yab sras /
grogs ye shes kyi mkha' 'gro mtsho rgyal ma /
'bangs dge slong nam mkha'i snying po dang /
sna nam rdo rje bdud 'joms te las can rnam pa lnga gtso bor gyur pa'i skal ldan rnams la /
mdo rgyud kyi chos sgo rab 'byams tshig nyung ngur 'dus pa'i gsol 'debs dang de'i man ngag gtso bor gyur pa'i gdams pa zab cing rgya che ba bstsal pa rnams /
phyi nang gsang ba'i skor gsum du phyes nas phyis dus kyi gdul bya la dgongs nas gter gnas rnams su sbas pa /
phyi skor gsol 'debs le'u bdun ma lha sras rnam 'phrul mang lam ri khrod pa bzang po grags pas ru lag gram pa rgyang nas phyung zhing /
rig 'dzin rgod kyi ldem 'phru can gyis shog ser las bsgyur te gangs can gyi ljongs tsam na 'gro don rgya che la rgyun chags par spel /
nang skor zab mo thugs kyi sgrub pa'i skor rnams bdud 'joms skye ba rig 'dzin dngos grub rgyal mtshan gyis zang zang lha brag nas spyan drangs /
gsang skor mchog dang thun mong gi dngos grub sgrub pa la ma tshang ba gcig kyang med pa spyi dang bye brag gi lha'i sgrub thabs sum brgya bstan pa yongs 'dus rnam gsum gyi chos sde'am /
bka' 'dus gsum pa'i skor du grags pa rnams chos 'khor dpal gyi bsam yas kyi dbu rtse rnam snang thugs kyi gsang sgrom du rgyas btab pa nyid /
ji skad du /
e ma dus kyi snyigs mar 'gro rnams bsod nams dman :
tshogs la mi 'bad sdig pa'i las la brtson :
rnam smin dang ni dbang bdag 'bras bu sogs :
yid mi 'thad pa'i sdug bsngal las la spyod :
de dus o rgyan nyid dang rig 'dzin rnams :
dgongs pa gcig dang dbyangs gcig nyid du 'gyur :
yang dag snying po bla ma sgrub pa'i chos :
rig pa don ldan tshe gcig sangs rgyas lam :
'di nyid bstan pa'i dus la babs nas 'ong :
zhes gsungs pa ltar gdul bya'i yul dang rgyal ba'i thugs rje nye bar len pa'i rten 'brel tshogs pa na /
gter 'byin gyi gang zag kyang /
rdo rje'i gsung las /
de ltar bstan pa'i dus kyi mthar thug tshe :
pad+ma rgyal po ye shes rdo rje rtsal :
de nyid rgyal ba kun gyis rab bskul nas :
dam chos ma lus kun gyi snying po sdud :
de nyid 'phrad dang mthong dang thos pas kyang :
srid pa tha ma'i 'gro ba nyid du byed :
ces sogs rgya cher bsngags pa /
chos rgyal tshangs pa lha'i me tog 'bras bu mthar phyin pa'i mi zad pa rgyan gyi 'khor lo'i 'phrul lnga bsgyur ba las gsum pa thugs rje'i bdag nyid /
bstan pa yongs su rdzogs pa'i mkhas grub chen po mnga' ris paN chen pad+ma dbang rgyal ye shes rol pa rtsal lam /
sprul sku yon tan 'od zer sogs mtshan gyi rnam grangs mang po dang ldan pa de nyid dang /
gcung rdo rje bdud 'joms kyi rnam 'phrul mnga' ris rig 'dzin chen po legs ldan rdo rje'am rdo rje gro lod rtsal te sku mched zung du 'brel bas dbu rtse'i steng khang rdo rje dbyings kyi pho brang gi rten gtso rnam par snang mdzad mi bzhi rgyab sprod kyi gsang sgrom snying mdzod ba gam smug po mun pa'i dkyil 'khor nas /
yongs 'dus rnam gsum dang lta ba rdzogs chen pad+ma snying tig sogs ngo mtshar ba'i chos sde rab 'byams spyan drangs pa las /
chos bka' rags rim paN chen rin po che'i chos bdag lung zin sprul pa'i gter ston bzhi'i ya gyal lha sras rnam 'phrul chos rgyal rin chen phun tshogs sogs nas rim par brgyud pa'i zam ma chad par byon pa las /
brgyud pa'i phyag bzhes ltar smin byed rnams kyi thog ma rig 'dzin rtsa dbang du grags pa dge slong nam mkha'i snying po la gnang ba'i gsol 'debs spros bral bde chen ma'i sgrub thabs kyi dbang bskur zab mo bgyi ba la /
bdag nyid kyis bgyi bar 'os pa rnams grub zin pa lags /
khyed rang rnams kyi ngo skal du gyur pa bla ma dang dkyil 'khor gyi gtso bo tha mi dad pa'i drung du dbang bskur zhu ba'i yon du dmigs te maN+Dal 'bul bar zhu /
zhes mtshams sbyar la maN+Dal 'bul du gzhug
/sngon chad brda dang don gyi dkyil 'khor ji bzhin pa ma mthong ba'i brdar gdong g.yogs 'ching bar mdzod /
A khaM bI ra hU~M gis mig dar /
dkyil 'khor pa dang mjal ba'i phyag rten rin thang dang bral ba'i lha mi'i rin po che'i me tog gi cod pan thogs pa'i mos pa mdzod /
sngags snga mas me tog sbyin /
gsol ba gdab pa ni /
snyims pa me tog dang bcas thal mo sbyar la 'di'i rjes zlos mdzod /
ho :
rdo rje slob dpon dgongs su gsol :
bla ma rig 'dzin dkyil 'khor du :
bdag cag 'jug cing bsnyen sgrub spro :
gus pas dkyil 'khor gzhug tu gsol :
lan gsum slob dpon gyis /
e ma skal ldan rigs kyi bu :
bla ma rig 'dzin dkyil 'khor du :
sems bskyed dam la mi gnas na :
bstan pas mi mthong de bas khyod :
'dir 'jug sems skyed dam tshig srungs :
zhes pa'i lan du dam tshig tshul bzhin bsrung snyam pas 'di'i rjes zlos /
ho :
bdag cag skal ldan rigs kyi bu :
byang chub snying por mchis bar du :
bka' sgrub dbang zhu dam srung lags :
bdag cag dkyil 'khor 'jug par 'tshal :
zhes dam bzhag
/mdun gyi nam mkhar bla ma dang gnyis su med pa'i rig 'dzin rdo rje thod phreng rtsal yab yum la rig 'dzin rgyal ba rgya mtsho'i tshogs dang bcas pas bskor nas bzhugs pa'i spyan sngar /
nga rgyal gyi gnyen por phyag 'tshal ba /
ser sna'i gnyen por mchod pa 'bul ba /
gti mug gi gnyen por sdig pa bshags pa /
phrag dog gi gnyen por rjes su yi rang ba /
'dod chags kyi gnyen por chos kyi 'khor lo bskor bar bskul ba /
zhe sdang gi gnyen por mya ngan las mi 'da' bar gsol ba 'debs pa /
log lta'i gnyen por skyabs su 'gro ba /
theg dman gyi gnyen por byang chub kyi mchog tu sems bskyed pa /
lung ma bstan pa'i gnyen por bsngo ba dang smon lam ste /
yan lag bcu pas tshogs gsag par bya'o snyam pas 'di'i rjes zlos /
sangs rgyas zhing khams rab 'byams thams cad dang :
sogs nas /
yang dag ye shes rdo rje gsum thob shog :
bar las byang sngon 'gro ltar lan gsum /
de nas skyabs su 'gro ba'i slad du mdun gyi nam mkhar skyabs yul rnams gong bzhin bzhugs pa la khyed rang rnams 'khor ba dang ngan song gi sdug bsngal la 'jigs nges pa dang /
de las skyob pa'i nus pa dkon mchog la yod nges par shes pa ste skyabs su 'gro ba'i rgyu gnyis dang ldan pa'i sgo nas 'di'i rjes zlos /
e ma ho :
bdag dang dus gsum pha ma rnams :
kun bzang klong du ma gyur bar :
dkon mchog gsum dang rtsa ba gsum :
sku gsum ngang du skyabs su mchi :
lan gsum /
sems bskyed pa'i slad du mos pa 'di bzhin du mdzod /
nam mkha' dang mnyam pa'i sems can thams cad rang gi pha mar ma gyur pa ni gcig kyang med pas /
'di rnams 'khor ba dang ngan song gi sdug bsngal las sgrol nus pa zhig byung na ci ma rung snyam pa'i smon pa sems bskyed dang /
de'i slad du bla ma rig 'dzin 'dus pa'i bskyed rdzogs rdzogs pa chen po'i lam la 'jug par byed snyam pa 'jug pa'i sems bskyed dang ldan pa'i sgo nas 'di'i rjes zlos /
e ma ho :
ka dag rang byung ye shes sku :
lhun grub 'od gsal 'dus ma byas :
khyab brdal klong du ma gyur bar :
smon 'jug byang chub sems bskyed do :
lan gsum /
de ltar skyabs sems kyi sdom pa bzung nas gsang sngags kyi rtsa ba dam tshig la rag las pas /
rigs lnga'i dam tshig dang sdom pa bzung ba'i slad du 'di'i rjes zlos /
sdom pa yi ni tshul khrims dang //
dge ba'i chos ni sdud pa dang //
sems can don byed tshul khrims gsum //
nam yang bdag gis mi spang ngo //
rdo rje dril bu'i phyag rgya yang //
yang dag nyid du gzung bar bgyi //
slob dpon dag kyang gzung bar bgyi //
nyin re bzhin du dus drug tu //
sbyin pa rnam bzhi rtag tu sbyin //
phyi nang gsang ba'i theg pa gsum //
dam pa'i chos ni ma lus bzung //
sdom pa rnam bzhi rtag tu bzung //
bdag gis sdom pa ma lus bzung //
lan gsum /
slob dpon gyis dkyil 'khor ba la gnang ba zhu ba ni gus 'dud bcas /
ho :
bla ma rig 'dzin yongs rdzogs dgongs :
bla ma rig 'dzin dkyil 'khor 'dir :
bdag gi slob ma 'jug par bgyi :
sku gsung thugs kyis byin brlab mdzod //
lan gsum /
da ni dbang gi gzhi sgrub pa ye shes pa dbab pa ni /
gzhung las /
bu khyod gnas skabs 'di nyid du :
ma yengs yengs na dam tshig nyams :
zhes gdams par mdzad pa ltar yid gzhan du ma yengs par sgo gsum gyi gnad gcun la dmigs pa 'di bzhin du mdzod cig
/las bum gyi chu 'thor la bsang sbyang /
stong pa'i ngang las yul phyogs thams cad pad+mo bde ba can gyi zhing khams /
gnas khang pad+ma 'od kyi gzhal yas khang mtshan nyid yongs su rdzogs pa'i dbus su chos ston pa po slob dpon yang bla ma rdo rje thod phreng rtsal dngos yin snyam pa dang /
khyod rang rnams kyang pad+ma nyi zla'i gdan la gtso mchog gu ru pad+ma thod phreng rtsal mthing gsal rdor dril bsnol bas yum dang 'khril ba'i snying gar yum rdo rje rnal 'byor ma dmar mo tshon gang ba zhig gsal ba'i thugs kar g.yung drung dmar po g.yon du 'khor ba'i dbus su rlung sems ye shes kyi ngo bo baM dmar ser /
yan lag bzhi la ha ri ni sa /
yi ge bzhi'i 'og nas yaM las rlung g.yos pas g.yung drung g.yon du je myur 'khor zhing bskul bas /
rim par smin mtshams su sleb pa la shes pa drag tu gtad /
steng rlung chir gyis mnan /
'og rlung cung zad bskums te rig pa'i ngar bskyed pas /
bla ma dang lha'i mthus bskul nas 'og min gyi dbyings nas bde bar gshegs pa thams cad kyi thugs rje g.yos te /
'jig rten dag pa'i zhing khams dang gnas chen po so so nas thugs rje'i byin rlabs sprin ltar du nam mkha' la 'ja' tshon sna lnga 'khrigs /
thugs rje'i thig le dang rig pa lu gu rgyud du char ltar bab /
sna bug dang smin phrag nas babs snying gar thim par mos shig
/chos sman sbyar ba'i bdud rtsi blud /
'beb pa'i rdzas bsreg
/Da dril sogs rol mo dang dbyangs kyis bskul te /
hU~M:
bzhengs shig pad+ma 'byung gnas mkha' 'gro'i tshogs :
sogs tshang ba dang /
thod phreng rtsal gyi sngags sham du /
sa ma ya A be sha ya a A:
btags pa drag tu brjod mthar /
de ltar dbab pa'i ye shes pa brtan par byas pa'i mos pa mdzod /
dzaHhU~M baM hoHtiSh+Tha badzra :
zhes rdo rje spyi bor bzhag
/don ngo sprad pa 'di la gsan 'tshal /
lus sems bde ba sprul pa'i sku :
de nyid gsal ba longs spyod rdzogs :
mi rtog stong pa chos kyi sku :
de gsum dbyer med ngo bo nyid :
dkyil 'khor bzhi mthong de nyid las :
rnam pa gang du'ang ma yengs shig :
de nas me tog 'dor ba'i slad du /
khyed rang rnams la sngar byin pa'i me tog de nyid /
ngo bo ye shes rang snang nyi ma dang zer bzhin lha tshogs gtso 'khor la bzang ngan gyi dbye bsal ma mchis kyang /
rnam pa rang rang gis tshe rabs thog ma nas 'brel ba'i lha gang yin pa la phog par shog cig snyam pa'i blos 'di'i rjes zlos dang bcas tshom bu'i dkyil 'khor du 'dor bar zhu /
ho :
rig 'dzin yongs rdzogs dkyil 'khor du :
rang rig snang ba'i me tog 'bul :
sngon nas las 'phro gang yod pa :
gang yin pho brang nang der bobs :
puSh+pe pra tIts+tsha pU tsa ho :
zhes me tog dkyil 'khor ram slob dpon gyi sku la dor tshul bya /
slar yang ye shes kyi lha'i byin gyis brlabs pa'i me tog gi phreng ba de nyid kyis khyed rang rnams la dbang bskur bas ye shes pa thim pa'i mos pa mdzod /
ho :
deng nas bu khyod rgyal ba'i sras :
rig 'dzin yongs rdzogs thugs srog 'dzin :
dbang rtag cod pan pu ru ru :
'khor 'das rang grol dbang thob shog :
puSh+pe sid+d+hi a b+hi Shiny+tsa hU~M:
dzaHhU~M baM ho :
zhes cod pan spyi bor bzhag
/ye shes kyi mthong ba la sgrib pa'i ma rig pa'i ling tog kyang mig dar dang lhan cig par bsal ba'i mos pa mdzod /
gser thur ram rdo rjes mig dbye tshul byas la /
ho :
bu khyod rdo rje thod phreng rtsal :
rig 'dzin nga dang dbyer med gyur :
rig pa ye shes mig phye bas :
rang byung ye shes ngo la ltos :
oM AHhU~M:
mig dar yol ba bsal /
ltos shig rig 'dzin dkyil 'khor ltos :
bltas pas mthong ba bde ba che :
rang bzhin med pas chos kyi dbyings :
'du 'bral med par rtag tu zungs :
zhes dkyil 'khor bstan /
nang mchod sbyin la /
dbang bskur ba'i ye shes rgyud la brtan par byed pa la rtsa ba yan lag gi dam tshig spyi dang /
khyad par sngags dang phyag rgya la the tshom spang zhing gsang bcu gzhan la mi smra ba la sogs pa'i brtul zhugs srog gi phyir yang bsrung ba'i dpang po dam tshig rdo rje'i chu 'thungs te tha tshig gi bro bor ba 'di'i rjes zlos /
sa ma ya i dan+te na ra kan :
de nas dkyil 'khor gyi mthong ba bstan pa ste /
spyir dkyil 'khor la phyi snod bcud rang bzhin gyi dkyil 'khor /
nang 'byung khams phung po'i dkyil 'khor /
gsang ba rang byung ye shes kyi dkyil 'khor /
glo bur brdar btags gzugs brnyan gyi dkyil 'khor sogs rnam grangs mang yang /
don bsdu na mtshon byed dpe'i dkyil 'khor dang mtshon bya don gyi dkyil 'khor gnyis su 'du ba yin la /
don gyi dkyil 'khor de nyid ngo 'phrod par byed pa ni /
dpe'i dkyil 'khor la nges par ltos dgos pa'i phyir na mdun gyi sgrub gzhi'i dkyil 'khor 'di nyid ye shes rang snang las grub pa'i gzhal yas khang gru bzhi sgo bzhi rgyan rta babs srung 'khor sogs mtshan nyid yongs su rdzogs pa'i dbus su /
gdan pad+ma nyi zla brtsegs pa'i steng du /
gtso bo rig 'dzin rdo rje thod phreng rtsal la /
gu ru sprul pa'i mtshan brgyad kyis bskor ba sogs bla ma rig 'dzin 'dus pa'i dkyil 'khor lha tshogs gsal la ma 'dres pa bkra lam gyis mthong ba'i mos pa mdzod cig
/gnyis pa ni /
de dag gis 'jug pa'i chos rnams grub nas /
rnam pa nyi shu'i byang chub pa'i tshul dang mthun par dbang bskur byin rlabs kyi snying po gsan pa'i slad du maN+Dal phul /
gsol ba gdab pa 'di'i rjes zlos mdzod /
kye :
bla ma rdo rje 'dzin pa che :
'khor ba mtha' med rgya mtsho ru :
bying ba skyabs med bdag la skyobs :
bdag la re ltos gzhan na med :
mchog gi thugs rjes dbang bskur gsol :
lan gsum /
lus srongs bu khyod ma yengs shig :
dbang gi ngo bo rang bzhin la :
rang byan tshud pa dam tshig go :
de phyir tshig don rjes su rtog :
bde gshegs rig 'dzin nyid du 'gyur :
zhes brjod /
de nas bum pa thogs la /
bum pa 'di nyid phyi bum pa'i rnam pa la nang bla ma rig 'dzin 'dus pa'i dkyil 'khor gyi lha tshogs yongs su rdzogs pa gsal bas khyed rang rnams kyi spyi bor bzhag cing khrus byas pa bum dbang /
mgrin par bzhag cing bum chu blud pas gsang dbang /
snying gar bzhag ste tshig don ngo sprad pas sher dbang /
de la brten nas bde gsal mi rtog pa'i nyams skyes pa ni dbang bzhi pa ste bum pa la ltos pa'i dbang bzhi rdzogs par thob pa'i mos pa mdzod /
hU~M:
bum pa spros bral zlum po ni :
phyi nang snod bcud lhun gyis grub :
skye med byang chub sems kyi chus :
rnam rtog ma rig dri ma 'khrud :
chos sku spros bral bde chen chus :
gzung 'dzin 'khor ba'i bag chags 'khrud :
rang byung ye shes sems nyid chus :
dug lnga rnam dag dbyings su 'khrud :
nyon mongs lnga yi bag chags sbyong :
bum gsang shes rab ye shes kyi :
dbang bzhi ma lus yongs rdzogs shog :
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
sngags lan gsum gsum brjod cing spyi bor bzhag la khrus bya /
mgrin par bzhag la bum chu blud /
snying gar bzhag la sngags mthar /
chos nyid spros bral gyi bum pa zlum por rang byung byang chub sems kyi chu rgyun 'khyil bas ma rig 'khrul rtog gi dri ma 'khrud cing rig pa ye shes kyi bcud rgyas par byas pa yin pas nyams gang skyes kyi rang ngo la ltos shig
/thod pa'i bdud rtsi thogs la /
rig 'dzin bla ma yab yum rol pa'i byang sems dkar dmar gyi rang bzhin dung chen gyi snod du bskyil ba 'di nyid kyis gnas gsum du dbang bskur zhing tshig gis brda sprad pas gsang dbang la ltos pa'i dbang bzhi rdzogs      par thob pa'i mos pa mdzod /
hU~M:
thod pa zlum po chos nyid dbyings kyi ngang :
'chi med bdud rtsi chang gis rab tu bkang :
sha lnga bdud rtsi rigs lnga ye shes lnga :
nyon mongs bdud 'joms rigs lnga sku lngar bskyed :
gnyis med ngang du chos nyid rol par sbyar :
ma bcos rang byung bde chen byang chub sems :
chos nyid bdud rtsi rnam rtog bdud las rgyal :
dbang bzhi ye shes rdzogs pa'i dbang thob shog :
thod phreng rtsal gyi sngags lan gsum brjod cing bskur tshul sngar dang 'dra ba las /
snying ga'i sngags mthar /
dbyings skye med thod pa zlum po'i nang du rigs lnga ye shes lnga'i bdud rtsis bkang bas nyon mongs pa chos nyid kyi ngang du sbyangs pa yin pas /
nyams gang skyes kyi rang ngo la ltos shig
/me long thogs la /
me long sin+d+hu ra'i dkyil 'khor gyis khyed rang rnams kyi gnas gsum du dbang bskur zhing /
tshig gis brda sprad pas shes rab ye shes kyi dbang la ltos pa'i dbang bzhi rdzogs par thob pa'i mos pa mdzod /
hU~M:
me long zlum po chos sku dri ma med :
dag cing gsal la rnyogs pa med par dwangs :
gzugs brnyan gsal la ngos bzung 'dzin pa bral :
sems nyid rnam dag gsal la ma 'gag pa :
gzung 'dzin mtshan ma'i dngos po yul las 'das :
byang chub sems kyi cho 'phrul ci shar yang :
gsal stong ma 'gag dbyings nas gsal 'grib med :
dbang bzhi ye shes rdzogs pa'i dbang thob shog :
sngags gsum brjod de spyi bo dang /
mgrin par bzhag pa'i rjes su /
bzlas lung sbyin pa la dmigs pa 'di ltar mdzod /
bla ma rdo rje thod phreng rtsal yab yum du gsal ba'i thugs ka nas 'od zer 'phros /
mdun bskyed kyi gtso mchog rig 'dzin 'dus pa'i thugs rgyud bskul /
de'i thugs srog sngags phreng dang bcas pa las sngags phreng gnyis pa zhig bye ste khyed rang rnams kyang bla ma rdo rje thod phreng rtsal du gsal ba'i zhal du zhugs thugs srog sngags phreng dang bcas pa la thim pa'i mos pa dang bcas 'di yi rjes zlos mdzod /
byas la /
thod phreng rtsal gyi sngags lan gsum rjes zlos byar gzhug
/snying gar sngags bcas bzhag la /
chos sku 'gyur ba med pa'i me long zlum por gzugs sku'i snang brnyan sna tshogs su shar yang snang la rang bzhin med pa ltar sems nyid ka dag gi klong du ci snang ci shar thams cad gsal stong rang grol du rtogs par byas pa yin   pas /
nyams gang skyes kyi rang ngo la ltos shig
/gtor ma thogs la /
gtor snod b+han+d+ha gzhal yas khang gi dbus su gtor ma bla ma rig 'dzin 'dus pa'i lha tshogs su gsal bas khyed rang rnams kyi spyi bo mgrin pa snying ga gsum du dbang bskur zhing tshig gis brda sprad pas dbang chen gsum pa gtor ma'i dbang la ltos pa'i dbang bzhi rdzogs par thob pa'i mos pa mdzod /
hrI:
gtor snod b+han+d+ha gzhal yas chos kyi dbyings :
gtor ma 'dod yon rnam lnga ye shes lnga :
gu ru'i sku mchog bde chen 'du 'bral med :
rnam dag bdud rtsi bla ma mchod pa'i rdzas :
gnyis med dbyings su dam tshig gnyan po bsre :
ma mo mkha' 'gro dbang du sdud pa dang :
phrin las rnam bzhis 'gro ba 'dul slad du :
sprul pa mang po las la 'gyed pa'i phyir :
dbang bzhi ye shes rdzogs pa'i dbang thob shog :
thod phreng rtsal lan gsum brjod la spyi bor bzhag
/sngags de'i gsham du /
gu ru de ba DA ki nI dz+yo ki nI:
kA ya wA ka tsit+ta a b+hi Shiny+tsa oM AHhU~M hrI:
zhes btags pa brjod la gtor ma'i cha shas sbyin la myang du gzhug
/sngags bcas snying gar bzhag la /
gtor snod chos dbyings rang byung ye shes gzhal yas khang du gtor ma 'dod yon rnam lnga sku lnga ye shes lnga'i rang bzhin gyis dug lnga bde chen lhan cig skyes pa'i ye shes su smin par byas pa yin pas /
nyams kyi rang ngo la ltos shig
/bla ma'i sku 'bag thogs la /
rig 'dzin bla ma yab yum gyi sku 'bag 'di nyid gnas gsum du dbang bskur zhing tshig gis brda sprad pas dbang bzhi par ltos pa'i dbang bzhi rdzogs par thob pa'i mos pa mdzod /
a :
chos sku skye med ngang las ma g.yos kyang :
longs sku gsal la ma 'dres gu ru'i sku :
sprul sku sna tshogs thabs kyis sems can 'dul :
sku gsum ngang gis mnyam zhing ma 'dres gsal :
sngon tshe pad+ma khyed dang smon lam gcig :
da lta bdag dang slob ma'i stangs zungs shig :
srog gi phyir yang mi gtong bsgrub lags na :
ye shes dbang chen rab 'byams kun rdzogs shog :
sngags lan gsum gsum brjod cing spyi bo dang /
mgrin pa'i rjes su /
khyed rnams kyi dbang rtags gsang ba'i mtshan ye shes rdo rje rtsal zhes bya ba yin no /
snying gar bzhag la /
rang sems ngo bo stong pa chos sku
/rang bzhin gsal ba longs sku
/rnam pa ma 'gag sprul pa'i sku ste bla ma yi dam rang sems sku gsum dbyer med bde ba chen po rang byung don gyi sangs rgyas kun bzang pad+ma 'byung gnas kyi rang zhal mjal bar byas pa yin pas /
nyams kyi rang ngo la ltos shig
/de ltar rtsa ba don gyi dbang bskur rnam pa lnga la yan lag bzhi bzhir dbye ba rnam pa nyi shus byang chub pa'i skur thabs kyis rig 'dzin rtsa dbang legs par grub pa yin pas /
rtsa ba yan lag gi dam tshig spyi dang bye brag tu /
rang gzhung las /
mi 'bral don gyi ye shes rgyun bzung phyir /
thod phreng rtsal gyi sku de rtag tu bcang :
rdo rje dril bu gling gcig pad+ma'i snod :
kha T+wAM DA ma ru dang a mr-ita :
rus pa'i rgyan bzung gsang ba'i rgya yis gdab :
mi med dben pa'i sa ru rtag tu bsgrub :
tshes bcu'i mchod pa byung ngo cog la bya :
bla ma spyi bor bsgoms la gsol ba thob :
pad+ma 'byung gnas bdag dang 'du 'bral med :
spyod lam spyod pa chos spyod bcu dang bsre :
sems dang rig pa bla ma'i thugs dang bsre :
'di phyi bar do sku gsum klong du bsre :
na tsha sdug bsngal lam gyi grogs su khyer :
dngos po kun la chags med tshogs 'khor bskor :
rtsa sbyang rlung bzung thig le stong gsal bsgom :
myur ba nyid du pad+ma can du skye :
zhes gsungs pa'i don nyams su blang ba'i blos 'di'i rjes zlos /
gtso bos ji ltar sogs dang /
gtang rag maN+Dal /
lus longs spyod 'bul ba /
dge bsngo spyi ltar byas la slob ma rnams gyes /
tshogs la rol zhing lhag ma gtong ba sogs rjes kyi rim pa las byang ltar bya'o //
dpal chen grub pa'i blo~X gro~Xs kyis //
mchog la sbyor ba'i gdams zab nos //
skal ldan gdul bya mtha~X' ya~Xs dpyid //
'bad med spyod 'di rmad du byung //
snyan brgyud snying po thugs kyi yang tig gi sgrub thabs rig 'dzin rtsa dbang dang bcas pa'i le tshan no //
!
oM swasti /
rdo rje'i sku la dkyil 'khor rab 'byams rdzogs //
gzhom med chos gsung rang rang skad du sgrog
/dgongs pa rgyal ba kun dang ro gcig pa //
rigs brgya'i khyab bdag gu ru rje la 'dud //
chos rgyal khri srong lde'u btsan gyis zhus pa'i gsol 'debs bstan pa rmad byung gi phrin las la /
sbyor ba dkyil 'khor khro dkyil spyi 'gre'i dbus su pad+ma 'dab brgyad kyi lte bar rdor dril /
'dab ma brgyad la sgrub sde brgyad kyi phyag mtshan nam rang mdog thig le bkod /
yang na tshom bu dgu'i maN+Dal la brten kyang rung /
gang ltar dkyil 'khor gyi dbus su many+dzi'i khar rnam bum bcud ldan /
shar du zhi ba rigs lnga /
rigs bzhi /
dpal dgu
/mkha' 'gro khyung dang bcas pa'i tsakli
/lhor dbu rgyan /
nub tu rdo rje /
byang du dril bu /
rgyab tu gsang dbang thod pa bdud rtsis bkang ba'i khar me long dang shel rdo rig tsaka bcas /
mdun du sman raka gtor gsum /
phyi mchod g.yas skor sogs rig 'dzin rtsa dbang skabs ji lta ba dang /
lcags phur dar nag gi cod pan can /
sta gon rdzas bzhi dang mchod pa /
phyag len kha cig ltar na oM AHhU~M trAM hrIHhA lnga po'ang so sor tsaka li bris pa gnas rnams su reg srol 'dug pa spro na de ltar yang dbang chog la dgos nges ni ma yin no //
gzhan yang tshogs gtor gyi rigs sogs 'du bya'o //
phrin las dngos la gsum /
bsnyen pa /
sgrub pa /
las sbyor ro //
dang po ni /
sngon 'gro bdun po mchod rlabs yan las byang ltar song nas /
snod bcud stong gsal rdo rje'i gur nang du :
trAM las pad+ma'i mchod sdong pad zlum rtser :
a las zla ba ma las nyi steng du :
hrIHdkar 'od 'phros yongs su gyur pa las :
bde gshegs kun 'dus ma hA gu ru'i sku :
zhal gcig phyag gnyis dkar dmar 'dzum mdangs can :
mdzes pa'i spyan gsum thugs rje'i yul la gzigs :
shangs kyi dbyibs rno smin ma 'khyug cing gsal :
zhal gyi dkyil 'khor zla rgyas pad+ma'i mdangs :
phyag g.yas rdo rje rtse lnga thugs kar bsnams :
g.yon pas pad phor bdud rtsis gang ba ni :
lte bar bsnams nas dkrugs 'thung bu la sbyin :
gru mor 'chang ba rdo rje'i kha T+wAM ga :
me long dar dpyangs stag ras gzig ras 'phyang :
Da ru g.yer kha sil khrol tshangs skud ldan :
mdzes pa'i pad zhwa 'dab lngas brgyan pa la :
za 'og pad+ma rdo rje'i ri mos mdzes :
rdo rje'i gtsug tor dar sna'i cod pan can :
nyi zla'i mthong gsal me long lnga yis spras :
dkar dmar spel ba'i na bza' dri ma med :
mthing nag dar gyi phod chen rdo rje yi :
gong thod stod cod smad dkris stag ras can :
dar dmar gser gyi pa tras spras pa'i gos :
za 'og smug ber gser gyi ha tshom can :
snyan mgul rdo rje rin chen 'bar bas brgyan :
'od lnga'i klong na rdo rje'i skyil krung can :
mtshan dang dpe rdzogs yan lag drug cu'i dbyangs :
bsam yas ting 'dzin ngang du mi g.yo ba :
pad+ma'i sdong po yal ga lo ma ldan :
phyogs mtshams brgyad du 'bar ba'i pad steng du :
phyi ltar byang sems nang ltar sgrub sde brgyad :
gsang ba slob dpon yang gsang dur khrod kyi :
mkha' 'gro sde brgyad sku mdog ma nges shing :
zhal gcig phyag gnyis gri gug thod khrag thogs :
rus rgyan dur khrod chas brgyad brkyang bskum gar :
zag med yar mar dga' bzhi'i ngo bor bzhugs :
kun kyang ye shes 'od lnga'i me klong na :
ha ri ni sa sngags kyi gdung dbyangs len :
byin rlabs dngos grub kun gyi ngo bor bzhugs :
kun gyi gnas bzhir oM AHhU~M dang hrI:
de ltar gsal bas 'jig rten khams 'di gang :
phyi rol snang ba bla ma mkha' 'gror gsal :
bar du sngags kyi 'ur sgra di ri ri :
nang du bdag nyid gu rur gsal ba yi :
snying nang pad+ma dmar po 'dab brgyad dbus :
nyi zla pad steng rdo rje thod pa rtsal :
phyogs mtshams sgrub chen brgyad dang rig 'dzin brgyad :
kun kyang zhal gcig phyag gnyis dkar dmar mdog :
rdo rje dril 'dzin 'gyings ldem mdangs dang ldan :
dar dpyangs rus rgyan dbang gi thor tshugs can :
'od zer lnga ldan snying gi mun pa sel :
stong phrag bdun cu rtsa gnyis rtsa yi grangs :
ma lus dpa' bo mkha' 'gro bsam mi khyab :
til gyi gong bu kha bye ji bzhin du :
kun kyang hU~M hU~M ha ri ni sa zhes :
gsang ba'i sngags sgra rgyun mi chad du sgrog :
de nyid spyi gtsug 'phags pa spyan ras gzigs :
zhal gcig phyag bzhi dung mdog rgyan dang ldan :
de yi dbu gtsug sangs rgyas snang mtha' yas :
dmar gsal zhal gcig phyag gnyis lhung bzed bsnams :
dar dmar chos gos rdo rje skyil krung bzhugs :
gnas gsum 'od kyis rnam dag zhing khams nas :
rig 'dzin brgyud pa sgrub sde brgyad kyi lha :
mkha' 'gro dam can 'khor dang bcas pa rnams :
sgrub mchog bdag la byin gyis rlob phyir gshegs :
spyan drang ba ni /
hU~M hU~M:
bde ba can dang gru 'dzin dang :
rnga yab gling dang dur khrod brgyad :
rang bzhin gnas nas 'dir gshegs shig :
'khor dang sprul pa bsam mi khyab :
rig 'dzin gtso bo pad+ma 'byung :
sgrub sde brgyad kyi lha tshogs dang :
sprul sku rig 'dzin chen po brgyad :
mkha' 'gro sde brgyad dam can rnams :
sku ni mtshan mchog mdangs dang ldan :
gsung ni don dam chos kyi sgra :
thugs ni 'od gsal bde chen 'bar :
rnam 'gyur yon tan bsam mi khyab :
phrin las sprul pa 'jig rten khyab :
rgyan dang cha lugs bsam las 'das :
sgrub mchog bdag la brtser dgongs la :
gnas mchog 'dir yang byin chen phob :
mos pa'i bu la dbang skur cig :
nyi zla pad+ma'i steng bzhugs la :
sku gsung thugs kyis byin rlobs shig :
oM AHhU~M gu ru d+he ba DA ki nI badzra sa ma ya dza :
bzhugs su gsol ba ni /
lha rnams mdun gyi nam mkha' la :
mdzes pa'i 'od phung dkyil 'khor dbus :
sna tshogs nyi zla pad gdan la :
dgyes shing brtse bas bzhugs par gyur :
pad+ma ka ma lA ya satwaM:
mchod pa ni /
e ma ho :
rnam dag rab 'byams kun bzang mchod pa'i sprin :
ma lus kun khyab yid 'ong phun sum tshogs :
phyi nang gsang 'dus yongs rdzogs bsam mi khyab :
bla ma bde gshegs yongs rdzogs lha la 'bul :
sku gsung thugs su bdag kyang 'gyur ba dang :
ye shes lnga yi ngo bor smin par mdzod :
sarba pU dza me g+ha sa mu dra s+pha ra Na sa ma ye hU~M swA hA:
thog mar bsnyen pa'i bsnyen pa gsol ba 'debs pa ni /
de nas bdag dang sems can rnams :
ye nas gnyis su med pa la :
rang snang 'thas pas gnyis su bzung :
thar med 'khor ba'i sdug bsngal myangs :
da ni srid pa'i mtha' grol nas :
ye shes klong du sangs rgyas phyir :
snying nas gdung bas gsol ba 'debs :
mos gus mchi ma 'khrugs par bskyed la /
oM AHhU~M ma hA gu ru sarba sid+d+hi hU~M:
zhes pa'i gsol 'debs ji tsam nus pa dang /
e ma ho :
sangs rgyas bstan pa rmad byung sogs kyis gsol ba btab la mthar /
gsol ba btab pas mdun gyi lha tshogs las :
dkar dmar mthing tshogs bsam yas 'od zer gyis :
gnas gsum gang bas sgo gsum sgrib pa sbyangs :
sku gsung thugs su byin gyis brlabs pa dang :
'od zer phar 'phros sku gsung thugs la thim :
phyi nang gsang ba'i mchod pas mnyes pa dang :
bar du 'od zer snod bcud thams cad gang :
bla ma yi dam mkha' 'gror gsal bar gyur :
ces mos la rig pa gzengs bstod cing mos gus drag tu bskyed la gong gi snying po ji tsam nus pa bzla ste gsol 'debs kyi bsnyen pa la thun gyi sum cha bya'o //
de nas bsnyen pa'i sgrub pa ni /
snying nang rig 'dzin gtso 'khor thams cad kyi :
thugs kar pad+ma dmar po sran gshags tsam :
ge sar dbus su gser gyi rdo rje ni :
nas tsam drang por langs pa'i lte ba'i nang :
nyi zla'i steng du hU~M yig dngul chu'i mdog :
gsal 'tsher dwangs pa 'od lnga'i dbus su bsgom :
rig 'dzin rnams kyi sku gsung thugs yig las :
'od zer 'phros pas khong pa'i rtsa khams gang :
rtsa khams gnas pa'i mkha' 'gro bde bas tshim :
bung ba'i tshang ltar ha ri ni sa sgrog :
mkha' 'gro'i 'od zer rig 'dzin sku la 'dus :
zag med bde bas sgo gsum smin par gyur :
snang ba sku la sgra grags sngags dang ni :
dran rig bla ma'i mos gus 'od gsal lo :
zhes mos la bying rgod spangs te /
hU~M hU~M hU~M hU~M hU~M hU~M hU~M hU~M hU~M:
ha ri ni sa sid+d+hi hU~M:
zhes thun gyi sum cha bzla /
de nas bsnyen pa'i las sbyor ni /
spyi gtsug bla ma brgyud pa'i thugs ka nas :
'od 'phros nam mkha'i khams na bzhugs pa'i lha :
thams cad dngul chu'i rnam pa 'ba' zhig gyur :
snod bcud snang ba lha skur shigs se shig :
thams cad sngags kyi skur gyur gcig tu 'dres :
bdag gi spyi gtsug tshangs pa'i bu ga nas :
snying dbus bla ma rdo rje thod pa rtsal :
de nyid spyi bor sku gsum thim zhing zhu :
de dus snying nang lha tshogs thams cad kyang :
'od zer lnga yi pho brang dang ldan pas :
phrin las thams cad lhun gyis grub par gyur :
ces bsams la steng 'og gi rlung rngubs pas snang ba dang stong pa dbang du 'dus /
bar rlung bskyil zhing dkrugs pas zung du tshud /
g.yas g.yon gyi rlung rngubs pas pho rgyud mo rgyud dbang du 'dus /
dbu mar thim pas ma ning gi srog rgyud bsdus /
'khor 'das gnyis med byang chub thob par mos te rlung sbyor gang la goms pa dang sngar gyi dmigs gnad bsre zhing /
sngags /
oM badzra ma hA gu ru sarba sid+d+hi hU~M phaT:
ces pa yid bzlas sam /
ngag bzlas thun gyi sum cha bya ste bsnyen pa'i tshad ni zhag bdun phrag gcig go
/thun mthar /
bla ma lha dang mkha' 'gro rang la thim :
rang nyid 'od phung ye shes lnga ldan gyur :
ces mos la lta ba'i ngang du mnyam par gzhag go
/gnyis pa ni /
thog mar bsnyen pa'i rnal 'byor thun gcig nyams su blangs nas /
stong pa'i ngang las skad cig dran rdzogs su :
dur khrod srung 'khor rin chen gzhal yas dbus :
pad sdong nyi zla brtsegs pa'i gdan steng du :
bde gshegs kun 'dus drug pa rdo rje 'chang :
sku mdog mthing nag zhal gcig phyag gnyis pa :
rdo rje rtse lnga thugs kar ldan pa la :
g.yon pas dngul dkar dril bu dku la brten :
gnyis med yum chen rdo rje rnal 'byor ma :
zhal gcig phyag gnyis gri gug thod khrag stob :
gnyis med sku mchog mtshan dang dpe byad ldan :
gsang rdor nu ma b+ha ga rgyas shing mdzes :
bde stong gar nyams dbu skra thor cog dang :
skra grol gcer bu 'od ldan rus rgyan dang :
rin chen dar dpyangs rgyan ldan 'od lnga'i klong :
lta bas mi ngoms ye shes sgyu ma'i sku :
bde stong zung 'jug sku gsum lhun gyis grub :
de yi spyi gtsug pad+ma nyi zla'i steng :
dga' rab rdo rje dkar gsal rdor dril 'dzin :
rin chen rus rgyan mdzes pa'i gar dgur ldan :
de nyid spyi gtsug gsang bdag rdo rje sems :
dri med dung mdog mchog tu gzugs bzang ba :
rdo rje dril bu 'gying bag phyag rgyas 'dzin :
rin chen rus rgyan dar dang mtshan dpe ldan :
de nyid spyi gtsug pad+ma nyi zla'i steng :
thog ma'i rgyal ba kun bzang yab yum sku :
zhal gcig phyag gnyis mnyam gzhag phyag rgya'i steng :
ut+pa lar gnas rdo rje dril bu 'dzin :
bzang mo thal sbyar bde stong rig pa'i sku :
'od lnga'i klong na mtshan rdzogs dpe byad ldan :
de ltar gsal ba'i pad+ma'i sdong po la :
phyogs mtshams gyes pa'i pad sdong nyi zla'i steng :
che mchog la sogs sgrub sde brgyad kyi lha :
sku mdog zhal phyag ma 'dres lhun gyis grub :
gtso dang 'khor bcas bsam las 'das par bsgom :
de ltar bdag nyid gsal ba'i snying ga ru :
zhes sam /
dbang gi skabs /
de ltar bdag dang mdun bskyed mtshan ma'i rten :
ma 'dres so sor gsal ba'i snying ga ru :
zhes bsgyur /
pad+ma nyi zla lha klu byol song steng :
bcom ldan dpal chen che mchog he ru ka :
mthing nag sku la zhal gcig phyag gnyis pa :
rdo rje thod khrag dkrugs 'thung brkyang bskum gar :
gnam zhal yum dang gnyis med gtso 'khor gsal :
sku bzhi rang byung ye shes lhun gyis grub :
tshogs brgyad dag pa snying gi phyogs mtshams su :
shar gyi 'dab steng ru dra nyi zla'i steng :
me long ye shes badzra he ru ka :
mthing nag phyag gnyis rdo rje dril bu 'dzin :
khro mo dbang gi yum dang gnyis su med :
lho yi 'dab steng chu glang nyi zla'i steng :
mnyam nyid ye shes 'jam dpal gshin rje'i gshed :
mthing nag phyag gnyis 'khor lo sdigs mdzub mdzad :
ro langs khro mo yum dang gnyis su med :
nub kyi 'dab steng chu bdag nyi zla'i steng :
sor rtog ye shes pad+ma dbang gi rgyal :
dmar nag phyag gnyis rdo rje dril bu 'dzin :
ral gcig khro mo yum dang gnyis su med :
byang gi 'dab steng dbang phyug nyi zla'i steng :
bya grub ye shes rdo rje gzhon nu'i sku :
mthing nag phyag gnyis ri rab phur pa 'dril :
'khor lo rgyas 'debs yum dang gnyis su med :
shar lho 'dab steng ma bdud nyi zla'i steng :
klong gyur ye shes bla med he ru ka :
mthing nag phyag gnyis rdo rje thod khrag 'dzin :
kun tu bzang mo yum dang gnyis su med :
lho nub 'dab steng srin po nyi zla'i steng :
'da' ka ye shes rig 'dzin drag po rtsal :
mthing nag phyag gnyis rdo rje dril bu 'dzin :
rdo rje phag mo yum dang gnyis su med :
nub byang pad steng dregs pa nyi zla'i steng :
dbyings grol ye shes dregs pa kun 'dul dpal :
mthing nag phyag gnyis rdo rje thod khrag bsnams :
khams gsum spyi 'dul yum dang gnyis su med :
byang shar pad steng lha chen nyi zla'i steng :
mtha' grol ye shes stobs ldan nag po'i sku :
mthing nag phyag gnyis rdo rje tsit+ta bsnams :
'byung lnga'i bdag mo yum dang gnyis su med :
rang rang 'khor tshogs ye shes rol pa'i sku :
rtsa khams nyi khri chig stong thams cad na :
dbyings dang ye shes rtsal las grub pa'i rtsal :
dpa' bo mkha' 'gro til gyi gong bu ltar :
snang stong ye shes bde chen lhun gyis grub :
gnyis med 'khril sbyor rgyan dang cha lugs ldan :
sgeg pa dpa' ba 'jigs su rung ba dang :
rgod dang gshe dang 'jigs par ston pa dang :
snying rje rngam dang zhi ba la sogs pa'i :
gar dgu'i tshul gyi ye shes sgyu ma'i sku :
bsam gyis mi khyab yongs rdzogs lhun gyis grub :
dpal chen spyi gtsug kun bzang rdo rje sems :
tshom bu dgu ldan zhi ba'i lha tshogs rnams :
ye shes rol pa'i lha tshogs rang rtsal las :
zhi tshul dgu ldan rgyan chas bcu gsum mdzes :
dbu rgyan lhag pa'i lha tshogs lhun gyis grub :
dug lnga dag pa ye shes lnga yi klong :
bzhi bcu rtsa gnyis dam pa rigs brgya'i sku :
du mar snang yang gcig gi ngo bor bzhugs :
'dom gang gru bzhi lus ni gzhal yas khang :
kha sna gsang gshang phyi yi sgo bzhir gsal :
mig gnyis dang ni rna ba gnyis kyi sgo :
lkog gyur ye shes gsal ba'i sgo bzhi dang :
snying gi sgo nas phyogs bzhir 'byung bzhi'i rlung :
rtag tu rgyu bas bar gyi sgo bzhi gsal :
rkang brgyad ka ba rtsa brgyad ka gdung dang :
tshil bu pha gu sha yi 'dod pa'i khyams :
rtsa bran dral khar rtsig pa rta babs dang :
rna ba ri dwags smin ma bya ru dang :
thod lpags gdugs dang skra yi dar dpyangs dang :
tshangs bug tog dang rtsa yi drwa ba dang :
pags pa rwa gur ba spu me ri 'bar :
pags pa'i phyi rtsa 'khor lo rtsibs stong gsal :
khams lnga dag pa lus rnams 'byung bzhi dang :
ri rab rtsig pa rang bzhin lhun gyis grub :
kun kyang 'od gsal me klong 'od lnga'i dkyil :
gsal la ma 'dres rang byung dkyil 'khor rdzogs :
rang byung rang shar rang rig gsal bar bsgom :
kun kyang rigs lngas dbur brgyan sku gsung thugs :
rang 'dra'i ye shes sems dpa'i thugs dkyil du :
thod pa la gnas rdo rje rtse dgu pa'i :
lte ba nyi zla'i steng du spu shad ltar :
gsal ba'i hU~M yig sngags kyi phreng bas bskor :
'brug ltar gsal ba'i gdangs can me 'od 'phro :
snod bcud sbyangs nas rnam dag lha ru bsgom :
'od zer 'dus nas dngos grub snying nang bstim :
zhes bsgoms la /
hU~M hU~M hU~M hU~M hU~M hU~M:
zhes bung ba tshang brdol ba lta bur bzla ba ni sgrub pa'i bsnyen pa ste /
de'ang /
thun gcig sku yi klong du gsal bar blta :
thun gcig yid kyi yul du gsal bar bsgom :
thun gcig ma yengs lta ba'i ngang du bzhag :
ces gsungs pa ltar nyams su len /
de la gsal snang thob nas sgom don /
'brug ltar gsal ba'i gdangs can me 'od 'phro :
zhes pa'i mjug tu /
'od zer phar 'phros mgal gyi sol me yi :
me stag ltar 'phros snang ba khro bos gang :
sku las gsung 'phros sngags kyi 'brug sgra sgrog :
'od zer tshur 'dus phyi nang lha tshogs kyi :
sbyor mtshams nas zhugs snying gar hU~M la thim :
ma gsal bar du lha tshogs bskyed cing bsgom :
ma 'grub bar du bde stong ngang nas bsgrub :
ces mos la /
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
oM AHhU~M swA hA:
muM hrIHhU~M A:
shrI badzra ma hA kro d+ha oM hU~M:
badzra he ru ka :
ya mAn+ta ka :
hrIHpad+mAn+ta kr-ita :
hU~M badzra kI la ya :
ma ma kro d+hI shwa ri :
badzra ma hA gu ru :
badzra tsaN+Da sarba duSh+TAn :
e dza b+h+yo :
khroM ga ru Da :
sarba DA ki nI:
sa ma ya hrIng hrIng :
ma hA yak+Sha ka la rU pa :
karma raM raM dz+wa la raM hU~M phaT:
ces bzla ste /
de'ang /
ma yengs thun bzhi'i dang po lha la blta :
gnyis pa 'khrul 'khor lus kyi gnad dang bstun :
gsum pa lta stangs rlung dang bstun nas bsgom :
bzhi pa 'og rlung bskum zhing gsang sngags bzla :
zhes gsungs pa ltar bya zhing /
bzlas pa stong stong gi mtshams su gong gsal /
e ma ho :
rnam dag rab 'byams sogs kyis mchod /
hU~M hU~M:
yang dag rang rig ye shes thugs kyi lha :
ma bcos spros bral mthing nag chos kyi sku :
zhal gcig 'gyur med phyag gnyis thabs shes sbyor :
zhabs gnyis mtha' gnon ye shes gar dgur ldan :
dug lnga ma spangs rin chen dur khrod chas :
bde stong mnyam sbyor yab yum spyi gtsug na :
rang rig ye shes bla ma rdo rje 'chang :
sku dang ye shes gnyis med tshogs brgyad kyi :
lha tshogs dag pa sgrub sde brgyad kyis bskor :
gsal la ma 'dres chu zla 'ja' tshon ltar :
snang la ma grub ye shes sgyu ma'i sku :
gcig tu ma nges sna tshogs cir yang sprul :
dbyings las ma g.yos thig le chen po'i ngang :
rang rig ngo bo bla ma rdo rje 'chang :
rang rig rang grol lha la phyag 'tshal bstod :
phyi nang gsang ba gnyis med ye shes kyi :
mchod pa'i mchod bzhes dbang dang dngos grub stsol :
ces bstod /
'di ni sgrub pa'i sgrub pa dngos gzhi yin la thun mtshams rnams su snang grags rig gsum lha sngags ye shes kyi rol par lam du khyer ba ni sgrub pa'i grub mtha' las la sbyor ba'o //
'di'i tshad ni brtan pa thob kyi bar du bya ba yin la /
thun mthar bsdu ldang sogs spyi dang mthun no //
gsum pa ni /
gzhung las /
de nas las la sbyor ba rnam pa gsum :
sbyor na rtsa dang rlung gi rnal 'byor sbyang :
sgrol na rtog med rig pa'i rtsal kha bskyed :
zung 'jug 'od gsal phra thig spros med bsgom :
ma yengs byi dor bstan pa'i bya ba yin :
kun gyi thog mar dbang bzhi'i rnal 'byor blang :
zhes gsungs pa las skabs su babs pa slob ma la dbang bskur ba'i tshe bstod pa'i mthar dngos sta phye na las bum sgrub cing sta gon la 'jug
/mi phye na /
gter srung gtor 'bul nas tshogs mchod bsgral bstab kyi bar du byas la /
spro na bdag 'jug blang /
bsdu na ting nge 'dzin gyi dbang dang dngos grub blang ba rig 'dzin rtsa dbang gi bsnyen pa'i mjug ltar byas la dkyil 'khor yol bas bsgrib /
dbang la sta gon dang dngos gzhi gnyis /
dang po ni /
dbang gi gal mdo dang sgrub chen dbang gi kha skong rnams 'dir bsdebs pa phyag len du snang bas de ltar na /
slob ma sgo drung du 'tshogs las kyi rdo rjes sgo'i phyi rol nas /
khyed rang gsang ba'i dkyil 'khor gnyan por 'jug par 'dod pa rnams sgo srung khro bo chen po la gsol ba gdab dgos pas 'di'i rjes zlos /
kye :
khro bo chen po mi bzad pa :
khyod ni dam tshig yid du 'ong :
nor bu rin chen spyir bcings shing :
dbyug tho lag na bsnams pa kye :
bdag nyid 'khor ba las bsgral phyir :
yang gsang bla med dkyil 'khor du :
bzang po'i sgo 'di phye mdzod la :
gtso bos gnang gis gtang du gsol :
zhes zhus pa'i lan du 'di ltar gsung bar mos mdzod /
khyod ni phyi rol mu stegs dang :
lta spyod log pa'i rigs min nam :
slob mas /
ma yin lags brjod pa kun la 'gres /
nyan thos dang ni rang sangs rgyas :
sems bskyed spangs dman ma yin nam :
sngar nas dam mnos dam 'gal ba :
dam sri'i rigs can ma yin nam :
dam med sngags kyi dngos grub la :
skrag cing sngangs pa'i rigs min nam :
ma yin lags /
brjod /
dung chos kyi chu sbyin la /
ho :
ma smin skye bo dam nyams dang :
skal med nang du gtong ba min :
ci phyir gsang sngags gsang ba'i lam :
bka' btsan byin dang ldan pa'i phyir :
kun gyi mthong lam ma yin no :
skal ldan yin na dam tshig chu :
'di 'thungs nang du 'du ba dang :
rang rang gral la 'dug par gyis :
hU~M badzra g+ha Ta :
zhes brjod /
ji ltar bltams pa sogs kyis khrus byas nang du 'khod nas /
ye shes sku mchog ma sogs bshags pa dang yig brgya bzla /
bgegs gtor gtang zhing mtshams bcad srung 'khor bsgom pa bcas rtsa dbang ltar byas te /
maN+Dal bkye bsdu /
sems bskyed gsal btab la /
skabs su babs pa'i gsan bya ni /
bde gshegs 'dus pa'i rgyud dang 'jam dpal rtsa ba'i rgyud sogs nas lung bstan cing /
gangs can mun pa'i ljongs su dam pa'i chos kyi nyin byed thog mar 'dren pa'i shing rta pa chen po /
rje btsun brtan pa'i 'khor lo'i ye shes sgyu ma'i rnam par rol pa mnga' bdag chos rgyal chen po tshangs pa lha'i me tog gis /
o rgyan sangs rgyas gnyis pa la /
bdag dang ma 'ongs pa'i dad pa can rnams kyi don du :
dus gsum bde bar gshegs pa thams cad kyis byin gyis rlob pa :
tshe 'di'i bar chad sel ba :
phyi ma phyag rgya chen po mchog gi dngos grub thob pa :
nangs nub tu gsol ba 'debs pa'i chos shig zhus pa la brten nas bka' drin du bstsal pa /
mdo rgyud kyi chos sgo rab 'byams rgya mtsho'i don 'dus pa'i gsol 'debs bde gshegs yongs 'dus kyi mtshan gzhi bstan pa rmad byung ma'i spyi sgrub yang tig snying po'i dbang bskur ba yin la /
de la'ang sta gon dang dngos gzhi'i rim pa gnyis su yod pa las /
thog mar sngon 'gro sta gon gyi chos rnams zhu ba'i yon du maN+Dal phul /
de nas thal mo me tog dang bcas te gsol ba 'debs pa 'di'i rjes zlos /
oM:
khro la khros pa zhi mdzad pa :
thugs rje khro dpal rngam pa'i tshogs :
'bar ba'i byin rlabs rmad po che :
de nyid du ni mnyam sbyor ba'i :
phyag rgya chen por bdag sbyor cig :
dga' chen khyod bdag ston pa ste :
slob dpon khyod ni dgongs su gsol :
byang chub chen po'i tshul bstan pa :
mgon po chen po bdag 'tshal lo :
dam tshig de nyid bdag la stsol :
byang chub sems kyang bdag la stsol :
sangs rgyas chos dang dge 'dun te :
skyabs gsum dag kyang bdag la stsol :
thar pa chen po'i grong mchog tu :
mgon pos bdag ni gzhug tu gsol :
lan gsum /
khams gsum las yid nges par 'byung zhing 'jig rten las 'das pa'i 'bras bu don du gnyer ba'i blo brtan por skyed cig
/sngags kyi dngos grub don gnyer gang //
dkyil 'khor 'dir ni gzhug par bya //
bsod nams 'dod pas de las gzhan //
gzhan dag 'jig rten pha rol gnyer //
dad pa chen po ldan pa dag
/'jig rten pha rol la dmigs nas //
blo ldan dkyil 'khor gzhug bya ste //
'di yi 'bras bu gnyer mi bya //
gal te 'di 'bras don gnyer na //
'jig rten pha rol 'grub mi 'gyur //
'jig rten pha rol la dmigs na //
'bad pa med par 'di 'bras 'grub //
ces brjod /
rigs kyi snod ldan du bskrun pa la dmigs pa 'di bzhin du mdzod /
slob dpon che mchog he ru ka yab yum du gsal ba'i gzi brjid kyis khyed rang rnams kyi tha mal pa'i phung khams skye mched 'od gsal gyi dbyings su sbyangs /
las bum gyi chu 'thung la /
sngags kyis bsang sbyang /
stong pa'i ngang las sems nyid hU~M yig mthing ga'i rnam par gyur pa slob dpon che mchog he ru ka yab yum du sbyor ba'i zhal du song /
yum gyi mkhar babs pa las he ru ka mthing nag zhal gcig phyag gnyis pa'i skur gyur /
ye shes pa spyan drangs te gnyis su med par thim /
badzra sa mA dza :
dzaHhU~M baM ho :
mkha' nang nas phyir phyung /
bla ma dang lha la phyag lan gsum mdzad nas rang rang gi gdan la 'khod par mos shig
/bu tshur shog cig theg chen po /
khyod ni tshul bzhin snod yin te //
gsang sngags spyod tshul cho ga ni /
khyod la yang dag bshad par bya //
rdzogs pa'i sangs rgyas gang bzhugs dang //
gang dag 'das dang ma byon pa //
de dag kun gyis gsang sngags kyi //
cho ga zab mo 'di mkhyen pas //
dpa' bos byang chub shing drung du //
thams cad mkhyen pa tshad med brnyes //
skyob pa sangs rgyas dpa' chen pos //
bdud sde shin tu mi bzad pa'i //
dpung chen dag kyang 'di yis bcom //
de bas kun mkhyen thob bya'i phyir //
bu yi blo gros 'di gyis shig
/ces brjod la spro ba bskyed /
de nas mdun gyi nam mkhar bcom ldan 'das rgyal ba zhi khro sgrub chen bka' brgyad kyi dkyil 'khor la rtsa ba gsum dang sangs rgyas byang sems chos skyong srung ma'i tshogs kyis bskor ba sprin gtibs pa ltar spyan drangs te bzhugs pa'i drung du phyag 'tshal ba sogs yan lag bcu pa'i tshig don rjes dran gyi ngang nas 'di'i rjes zlos /
sangs rgyas zhing khams rab 'byams thams cad dang :
sogs las byang bzhin lan gsum /
skyabs yul khyad par can de rnams kyi drung du khyad par bzhi ldan gyis skyabs su 'gro zhing /
smon 'jug don dam pa'i sems bskyed rnams kyang blang snyam pas 'di'i rjes zlos /
na mo :
bde gshegs ma lus sogs dang /
e ma ho :
'gro ba ma lus sogs lan gsum /
de nas sku gsung thugs rdo rjer byin gyis brlab pa'i slad du dpon slob gnyis ka che mchog he ru ka'i nga rgyal dang ldan pas gsol ba 'debs pa 'di'i rjes zlos /
oM:
dpal ldan rdo rje'i sku 'chang ba :
rdo rje mi phyed sku dang ldan :
deng bdag sangs rgyas sku 'dzin pa :
rdo rje sku yi dam tshig tu :
byin gyis brlab par mdzad du gsol :
A:
dpal ldan rdo rje'i gsung 'chang ba :
rdo rje mi phyed gsung dang ldan :
deng bdag sangs rgyas gsung 'dzin pa :
rdo rje gsung gi dam tshig tu :
byin gyis brlab par mdzad du gsol :
hU~M:
dpal ldan rdo rje'i thugs 'chang ba :
rdo rje mi phyed thugs dang ldan :
deng bdag sangs rgyas thugs 'dzin pa :
rdo rje thugs kyi dam tshig tu :
byin gyis brlab par mdzad du gsol :
de ltar gsol ba btab pas slob dpon dpal chen yab yum sbyor ba'i byang chub sems kyi thig le khyed rang rnams kyi gnas gsum du bkod pa la brten nas /
spyi bor bud+d+ha he ru ka dkar po 'khor lo dang dril bu 'dzin pa'i thugs kar rnam par snang mdzad /
mgrin par pad+ma he ru ka dmar po pad+ma dang dril bu 'dzin pa'i thugs kar snang ba mtha' yas /
snying gar badzra he ru ka sngon po rdo rje dang dril bu 'dzin pa'i thugs kar mi bskyod pas mtshan pa gsal thob la 'di'i rjes zlos mdzod /
dung zhal du sbyar ba'i dri bzang gi chu gung mdzub kyis spyi bor thig le bkod la /
oM:
dpal ldan rdo rje'i sku sogs kyi tshig mtha'/
byin gyis brlab pa'i gnas mdzod cig :
ces bsgyur ba dang /
oM sarba ta thA ga ta kA ya badzra swa b+hA ba At+ma ko\u0f85 haM:
zhes dang /
mgrin par gsung dang /
kA ya'i gnas su wA ka zhes dang /
snying gar thugs dang tsit+ta zhes 'don pa spo /
de ltar gdod gnas kyi rdo rje gsum sngags dang ting 'dzin gyi mthus gsal zhing brtan par byas pa la phyi nang gi mchod lha rnams kyis mchod par mos shig
/mchod rdzas rnams phyag rgyas stob pa'i tshul byas la /
oM badzra ar+g+haM nas 
shab+da'i bar dang /
ma hA pany+tsa rak+ta ba liM ta khA hi zhes pas mchod /
de nas so shing 'dor ba'i stegs maN+Dal tshom bu dgu pa dang /
stan pad dkar bris pa 'du bya /
so shing las chus bsang sbyang /
stong pa'i ngang las hU~M yig dkar po 'od du zhu ba las /
so shing tshad dang mtshan nyid thams cad yongs su rdzogs shing /
slob ma'i dngos grub kyi la nye brtags pa'i nus ldan du gyur /
lag tu gtad la /
khyed rang rnams mkha' dbyings kyi phyag rgya dang bcas so shing bzung ste cung zad 'cha' ba'i tshul byas pas las dang nyon mongs shes bya'i sgrib pa thams cad khong nas phyir bsal te dmigs med du song /
rtse mo rigs kyi lha'i phyogs su phog par shog cig pa'i mos pa dang bcas rkang pa pad+ma'i stan la brdzis te 'di'i rjes zlos /
hU~M:
bla mas gnang ba'i so shing 'di :
sngags dang phyag rgyas byin brlabs la :
zhi khro yongs rdzogs lha brtag cing :
dngos grub rnam gnyis 'dod pa'i phyir :
maN+Dal dbus su bdag 'dor na :
bskal pa sngon nas bsags pa yi :
gang yin skal ldan der 'bab shog :
oM badzra hA sa hA:
zhes 'dor du gzhug
/so shing rtse mo dbus su gtad na che mchog yon tan dang mchog gi dngos grub /
shar du yang dag thugs dang zhi ba'i phrin las sogs phyogs mtshams gang du bstan pa dang mthun pa'i rigs kyi lha dang phrin las rnams 'grub pa yin no //
srung skud sngo dmar mdud pa gsum btab pa bsang sbyang /
stong pa'i ngang las srung skud sngon po bdud rtsi 'khyil pa /
dmar po dbang chen rta mgrin gnyis khro bo'i chas rdzogs shing zhabs zung bsnol ba'i stabs can /
gnas gsum yi ge gsum gyis mtshan pa las 'od zer 'phros ye shes pa badzra sa mA dzaHdzaHhU~M baM hoH
las sngags dang /
oM badzra kro d+ha ha ya grI ba hU~M phaT:
ces bzla /
lha 'od du zhu nas srad bu la thim pas khyed rang rnams kyi bar chad srung ba'i nus ldan du gyur pa'i mos pa mdzod /
hU~M:
ye shes lnga ldan srad bu 'di :
sku gsung thugs kyi mdud par ldan :
g.yas g.yon dpung par bcings pa yis :
sgo gsum bar gcod bgegs srung shog :
ces dang /
las chus brlan pa'i steng rdo rje rgya gram du gdab la /
kA ya wA ka tsit+ta rak+Sha rak+Sha hU~M:
sarba bud+d+ha mai tri rak+Sha rak+Sha hU~M:
dang drag sngags so lnga pa brjod /
dung zhal gyi chu hU~M yig dkar po chu'i rdul phra rab kyi rang bzhin du gsal ba khyed rang rnams la byin pas sgo gsum gyi sdig sgrib dag cing rtsa khams thams cad hU~M yig dkar po'i rang bzhin du gyur par mos shig
/khyor chu sbyin la /
oM hrIHsu bi shud+d+ha d+harma sarba pA paM nish+tsa ya s+ya bi sho d+ha ya sarba bi kalpA na a pA na ya hU~M:
ku sha'i phon po che chung bsang sbyang /
stong pa'i ngang las hU~M yig ljang gu zhu ba las byung ba'i ku sha sngo ljang rtsa rtse ma nyams pa rdo rje slob ma'i dngos grub kyi pra brtags pa'i nus ldan du gyur /
hU~M:
rtswa mchog gtsang ma'i ku sha 'di :
rmi lam mtshan rtags gsal ba'i phyir :
rdo rje slob dpon ngas sbyin gyis :
bu khyod nyal ba'i sngas gdan mdzod :
d+hI na rak+Sha na b+hi pra mo ho :
zhes brjod la g.yas g.yon gnyis su gtad la /
chung ba sngas dang che ba stan gyi 'og tu zungs shig
/zab mo'i chos bshad mdor bsdus pa rdo rje'i gsung 'di la gsan par khyab par gda'/
e ma ho :
'jig rten du ni kun mkhyen dag :
'byung ba u dum+ba ra bzhin :
de bzhin gsang sngags che 'byung ba :
brgya lam na ni res 'ga' zhig :
sems can sangs rgyas myur byed pa :
tshul chen sngags kyi lam yin no :
zhes gsungs pa'i don thugs la nges par zhu /
spro na de'i don gsol 'debs nyid kyi lung dang sbyar te rgyas par 'chad /
des slob ma lhag par gnas pa'i rim pa rnams grub pa lags /
dngos sta phye na dge bsngo brjod la grol /
srung ma'i gtor chog sogs rjes rim rnams bya /
nangs par las gzhung gong du ji skad smos pa bsrang zhing bdag nyid 'jug pa bcas grub nas /
khrus dang bgegs bskrad /
mtshams sbyor ji ltar 'os pa dang bcas maN+Dal 'bul ba la 'jug
/deng sang dngos sta sbrel ma'i phyag len ltar na /
gong gi 'phros su /
gnyis pa dbang bskur dngos kyi rim pa la sngon 'gro 'jug pa'i chos dang /
dngos dbang bzhi rdzogs su sbyin pa gnyis su yod pa las /
thog mar 'jug pa'i chos rnams zhu ba'i yon du maN+Dal phul /
mig dar dang me tog
A khaM bI ra hU~M gis sbyin /
bla ma dang dkyil 'khor gyi gtso bo gnyis su med pa'i thugs ka nas 'od zer 'phros /
bla ma rig 'dzin zhi khro rab 'byams mkha' 'gro chos skyong rnams /
mdun gyi nam mkhar sprin phung gtibs pa bzhin spyan drangs bzhugs pa'i spyan sngar yan lag brgyad pa'i gsag sbyang bgyi'o snyam pas 'di'i rjes zlos /hU~M:
rnam dag mnyam pa'i ngang nyid las :
bla ma ye shes lha tshogs gshegs :
nyi zla pad+ma'i steng du bzhugs :
phyag 'tshal mchod 'bul sdig pa bshags :
dge la yi rang chos 'khor bskor :
bzhugs su gsol 'debs dge rtsa bsngo :
yang dag rdo rje 'chang thob shog :
lan gsum /
rtsa gsum rgyal ba rab 'byams dpang por gsol nas so thar byang sems rig 'dzin sngags kyis bsdus pa'i sdom pa dam tshig spyi dang khyad par ba thams cad blangs te tshul bzhin du bsrung bar bya'o snyam pas 'di'i rjes zlos /
rtsa gsum rgyal ba rab 'byams rnams :
yud tsam bdag la rab dgongs shig :
bdag nyid rdo rje che ge mos :
dus 'di nas bzung byang chub bar :
khyed dang gnyis med skyabs su mchi :
so sor thar dang byang chub sems :
rig 'dzin nang gi sdom pa'i tshogs :
'di nas byang chub ma thob bar :
yang dag nyid du bzung bar bgyi :
e ma ho :
khyad par du yang rigs lnga yi :
dam tshig sdom pa bdag gis bzung :
'gro ba ma brgal ba rnams bsgral :
ma grol ba rnams dgrol bar bgyi :
dbugs ma phyung ba dbugs dbyung zhing :
sems can mya ngan 'das la 'god :
phyag rgya gzhon pa mi dmad cing :
lha dang lha min gsang ba pa :
lha dang mnyam sbyor brnyas pa spang :
bla ma sangs rgyas rtag tu mchod :
rgyal bas bsgrags pa gang yin pa :
de dag thams cad bdag gis bzung :
lan gsum /
bla ma dang dkyil 'khor dbang gi rdzas rnams rang byung lhun gyis grub pa'i rdo rje'i dkyil 'khor chen por gsal ba la kun bzang mchod pa'i sprin gyis mchod par mos pa dang gsol ba 'debs pa 'di'i rjes zlos /
e ma ho :
rang byung ye shes phyi nang mchod pa'i tshogs :
ma lus mngon byas rgyal ba rnams la 'bul :
byang chub rdo rjes sangs rgyas thams cad la :
ji ltar mchod chen bstsal pa de bzhin du :
bdag kyang yongs su bskyab par bya ba'i phyir :
nam mkha'i rdo rje deng 'dir bdag la stsol :
lan gsum /
de nas spyod pa sngags kyi dbang bskur ba'i slad du /
nam mkha' gang ba'i de bzhin gshegs pa'i lha tshogs rnams kyis dbang bskur /
rig ma rnams kyis rdo rje'i glu blangs /
sems ma rnams kyis mchod pas mchod /
sems dpa' rnams kyis bkra shis brjod /
khro bo'i tshogs kyis bgegs bskrad cing srung ba'i phrin las mdzad de byin gyis brlabs pas /
khyed rang rnams kyi nyan byed rna ba'i dbang po rin 'byung gi rang bzhin /
lce'i dbang po snang mtha'i rang bzhin /
bsam byed rdo rje sems dpa'i rang bzhin /
yan lag gi bya byed thams cad don grub kyi rang bzhin /
'gul bskyod la sogs pa bdag rtog yid chos kyi rol pa thams cad kun bzang rgyal ba'i rang bzhin phyag rgya chen por rgyas thebs pa'i mos pa mdzod /
'bru lnga'i tsaka li yod na gnas so sor bzhag
/med na bdud rtsi'i thig le bkod la /
hU~M:
nyan byed rna ba'i dbang po ni :
rin chen 'byung gnas de bzhin gshegs :
nyan pa thams cad sangs rgyas gsung :
thos pas rang grol mnyam nyid ngang :
trAM trAM trAM trAM trAM:
hU~M:
smra byed lce yi dbang po ni :
snang ba mtha' yas de bzhin gshegs :
brjod pa thams cad sangs rgyas sgra :
brjod pa rang grol sor rtog ngang :
hrIHhrIHhrIHhrIHhrI:
hU~M:
bsam par byed pa sems kyi rten :
tsit+ta kun bzang rdo rje sems :
dran pa thams cad sangs rgyas thugs :
dran pa rang grol chos nyid ngang :
hU~M hU~M hU~M hU~M hU~M:
hU~M:
bya ba byed pa yan lag lnga :
don yod grub pa de bzhin gshegs :
bya byed spyod pa sangs rgyas mdzad :
'du byed rang grol bya grub ngang :
hA hA hA hA hA:
hU~M:
rdo rje rgyal po bde ba che :
bdag nyid khyab bdag kun tu bzang :
kun bzang yangs pa chos kyi dbyings :
'gul bskyod rgyal ba'i phyag rgya che :
oM oM oM oM oM:
gsang chen rgyud lung man ngag zab mo rnams la nyan 'chad sgom phrin la sogs pas rang gzhan don gnyis spyod pa'i mthu dbang thob par mos shig
/de nas dngos gzhi ye shes dbab pa'i slad du mos pa 'di bzhin du mdzod /
las bum gyi chus bsang sbyang /
stong pa'i ngang las /
rang nyid gnas pa'i yul phyogs srung 'khor dang bcas pa'i gzhal yas khang gi dbus su pad sdong nyi zla brtsegs pa'i gdan la khyed rang rnams bla ma bde gshegs kun 'dus drug pa rdo rje 'chang sku mdog sngon po zhal gcig phyag gnyis g.yas rdo rje thugs kar 'dzin cing g.yon dngul dkar gyi dril  bu dkur brten pa longs spyod rdzogs sku'i rgyan cha lugs yongs su rdzogs par gsal ba'i pang du yum rdo rje rnal 'byor ma dmar mo gri thod 'dzin pa dang mnyam par sbyor ba /
gnyis ka'ang dug lnga dag pa ye shes lnga'i 'od klong na bzhugs pa'i spyi bor oM/
mgrin par AH
thugs kar hU~M las 'od zer 'phros pas bla ma rig 'dzin rgyal ba zhi khro'i lha tshogs rnams kha ba dang bu yug 'tshubs pa lta bur byon nas khyed rang rnams la thim pa'i mos pa mdzod /
'beb rdzas dbyangs rol dang bcas te /
hU~M:
thugs srog hU~M las 'od zer 'phros :
phyogs bcu dus gsum rgyal ba rnams :
mkha' la char ltar babs nas kyang :
rnal 'byor sgo gsum rdo rjer mdzod :
bla ma rig 'dzin brgyud par bcas :
bar snang glog ltar 'khyug nas kyang :
rtsa khams rlung la ye shes spor :
mkha' 'gro dam can srung ma'i tshogs :
sa las rlangs ltar brdol nas kyang :
rig pa'i rtsal chen rang la spor :
hU~M hU~M hU~M:
gu ru d+he ba DA ki nI:
sarba sa ma ya A ral+li pheM pheM:
sarba sa ma ya A be sha ya a A:
ma hA raM ma nu ta raM:
dzaHdzaHdza :
ra ra ra :
tsA la ya tsA la ya hU~M hU~M phaT phaT:
ces dbab /
de ltar phab pas rgyud la ye shes kyi byin rlabs zhugs pa'i nyams myong rtog bral nam mkha' lta bur dwangs pa'i rang ngo la ltos shig
/ces mnyam par 'jog tu bcug
/sngar byin pa'i me tog de nyid mnyam nyid chos sku'i ngang las kun bzang thugs mchog rdo rje sems dpa'i rang rtsal du snang ba'i mdun gyi dkyil 'khor la 'bul ba'i blos 'di'i rjes zlos /
ho :
sngon tshe ye shes bsnyen pa'i lha :
sgrub pa'i dngos grub thob bya'i phyir :
rig pa ye shes chen po yi :
sngags kyi me tog bzhes su gsol :
badzra puSh+pe pra tIts+tsha ho :
zhes 'grim dkyil du 'dor du gzhug
/me tog slar spyi bor sbyin la /
me tog gang la babs pa'i lha dang rigs mthun pa'i gsang mtshan bla ma dang dkyil 'khor gyi lhas mgrin gcig tu btags pa'i mos pa mdzod /
spro na rang shar sogs ltar rigs dang mthun pa'i sngags kyis dbang bskur zhing gsang mtshan so sor gdags /
bsdu na /
oM ma hA he ru ka bud+d+ha badzra rat+na pad+ma karma a b+hi Shiny+tsa oM AHhU~M swA hA:
rdo rje che mchog 'dus pa rtsal zhes bya ba'o /
kho bos ji ltar btags pa bzhin du nam mkha' gang ba'i lha tshogs rnams kyis kyang de ltar brjod nas rdo rje ming gi dbang thob pa'i mos pa mdzod cig
/ho :
legs 'ong bu khyod skal pa bzang :
ma rig ling tog nga yis bsal :
rtsa gsum bde gshegs dkyil 'khor bstan :
dga' dang 'dun pa spro sems kyis :
dkyil 'khor 'dir ltos dam tshig srungs :
rtse gcig rtag tu mnyam par byos :
badzra tsak+Shu pra be sha ya phaT:
ces mig dar dbye /
mdun gyi rten dkyil 'khor chen po 'di nyid mtshan nyid yongs su rdzogs pa'i rang bzhin gyi dbus su brten pa lha bde gshegs kun 'dus drug pa rdo rje 'chang chen po yab yum /
de'i dbu gtsug tu dga' rab rdo rje /
de steng gsang bdag
/de'i spyi gtsug tu kun bzang yab yum /
gtso bo'i phyogs mtshams su che mchog la sogs sgrub sde brgyad kyi lha tshogs dpal chen po'i spyi gtsug gi kun bzang rdo rje sems dpa' la zhi ba'i lha tshogs kyi 'khor dang bcas pa mngon sum lta bur mthong ba'i mos pa mdzod /
des 'jug pa'i chos rnams grub nas /
gnyis pa dngos gzhi'i dbang rnams las thog mar bum dbang zhu ba'i slad du maN+Dal 'bul /
gsol ba 'debs pa 'di'i rjes zlos /
ho :
'khor ba 'dam rdzab rgya mtsho la :
bying ba skyabs med bdag la skyobs :
dbang bzhi'i rim pa rdzogs pa dang :
mchog gi thugs rjes bdag skyobs shig :
lan gsum /
nam mkha' gang ba'i dbang gi lha rnams dang bla ma dkyil 'khor gyi lha tshogs dang bcas pas dri ma gtor zhing blugs pa'i bum dbang /
bka' rtags kyi cod pan /
thabs shes kyi phyag rgya gtad cing /
zhi khro'i rgyan cha mchod pa'i dam rdzas dang bcas pas rim par dbang bskur zhing mnga' gsol bar mos shig
/rnam bum thogs la /
hU~M:
snod bcud rab 'byams bum pa'i dbang :
sku lnga ye shes lnga rdzogs shog :
hU~M hU~M hU~M hU~M hU~M:
badzra ka lA sha a b+hi Shiny+tsa hU~M:
zhes bskur la bum chu sbyin /
dbu rgyan mgor bzhag la /
hU~M:
'di ni dbu rgyan rigs lnga'i dbang :
dug lnga rnam dag yongs rdzogs shog :
hU~M oM swA AMH hA:
rat+na mu kuT a b+hi Shiny+tsa hU~M:
rdor dril g.yas g.yon du gtad la /
hU~M:
thabs kyi rdo rje phyag rgya'i dbang :
ye shes lnga ldan yongs rdzogs shog :
ma hA badzra a b+hi Shiny+tsa hU~M:
hU~M:
shes rab dbyangs kyi rjes 'gro'i dbang :
yan lag drug cu'i don rtogs shog :
badzra gaN+De a b+hi Shiny+tsa hU~M:
dur khrod chas gtad la /
hU~M:
rin chen dar dpyangs dur khrod dbang :
phyi nang brda' rtags don rtogs shog :
rat+na he ru ka a b+hi Shiny+tsa hU~M:
sman gtor rak+ta gtad la /
hU~M:
sman rag gtor ma bsnyen sgrub rten :
lha dang mkha' 'gro'i rten dbang bskur :
pany+tsa rak+ta ba liM ta a b+hi Shiny+tsa hU~M:
rten snying brjod cing me tog 'thor /
de ltar bum pa sogs phyi'i dbang bskur thob pa yin pas bslab bya ni /
gzhung las /
snod bcud dag pa rtsa ba gsum :
rang dang gnyis med rtag tu bsgom :
zhes gsungs pa ltar nges par gyis shig
/de nas nang lha dbang bskur ba la /
dkyil 'khor gyi lha tshogs rnams las rang 'dra'i sku mar me gcig las gnyis chad kyi tshul du byon /
khyed rang rnams rdo rje 'chang yab yum du gsal ba la thim pa'i mos pa mdzod /
lha tsaka rim par gnas so so'am spyi bor bzhag la /
hU~M:   'di spyir bskur ba yin pas tsakli med /
rang byung rtsa gsum dpal chen po :
mthu rtsal yongs rdzogs ye shes lha :
sku gsung thugs su byin dbang bskur :
ye shes lnga rdzogs rang gnas ston :
hU~M:   zhi ba rigs lnga /
dug lnga dag pa zhi ba'i sku :
bzhi bcu rtsa gnyis dbang thob shog :
hU~M oM swA AMHhA:
mUM lAM mAM pAM tAM a b+hi Shiny+tsa hU~M:
hU~M:   zhi ba rigs bzhi /
'khor lo'i gnas bzhir bde gshegs bzhi :
bdud bzhi 'joms pa'i dbang thob shog :
muM hrIHhU~M A:
a b+hi Shiny+tsa hU~M:
hU~M:
chos dbyings ye shes yongs rdzogs lha :
che mchog yongs rdzogs dbang bskur ro :
hU~M mUM he ru ka sarba sa ma ya a b+hi Shiny+tsa hU~M:
hU~M:
mnyam nyid ye shes yongs rdzogs lha :
'jam dpal yongs rdzogs dbang bskur ro :
oM hrIHSh+TiHwi kr-i tA na na sarba sa ma ya a b+hi Shiny+tsa hU~M:
hU~M:
sor rtog ye shes yongs rdzogs lha :
rta mgrin yongs rdzogs dbang bskur ro :
oM ha ya grI ba sarba sa ma ya a b+hi Shiny+tsa hU~M:
hU~M:
me long ye shes yongs rdzogs lha :
yang dag yongs rdzogs dbang bskur ro :
oM ru lu ru lu hU~M b+h+yo hU~M sarba sa ma ya a b+hi Shiny+tsa hU~M:
hU~M:
bya grub ye shes yongs rdzogs lha :
phur pa yongs rdzogs dbang bskur ro :
oM badzra kI li kI la ya sarba big+ha nAn baM hU~M phaTaHsarba sa ma ya a b+hi Shiny+tsa hU~M:
hU~M:
dbyings grol ye shes yongs rdzogs lha :
ma mo yongs rdzogs dbang bskur ro :
oM gu h+ya dz+nyA na shrI he ru ka sarba sa ma ya a b+hi Shiny+tsa hU~M:
hU~M:
'da' ka ye shes yongs rdzogs lha :
rig 'dzin yongs rdzogs dbang bskur ro :
oM badzra ma hA gu ru sarba sa ma ya a b+hi Shiny+tsa hU~M:
hU~M:
klong gyur ye shes yongs rdzogs lha :
'jig rten yongs rdzogs dbang bskur ro :
oM badzra tsaN+Da sarba duSh+TAM sarba sa ma ya a b+hi Shiny+tsa hU~M:
hU~M:
mtha' grol ye shes yongs rdzogs lha :
drag sngags yongs rdzogs dbang bskur ro :
oM badzra sarba duSh+TAn e dzaHb+h+yo sarba sa ma ya a b+hi Shiny+tsa hU~M:
hU~M:
mkha' klong dbyings grol yongs rdzogs lha :
mkha' lding mkha' 'gro'i rdzogs dbang bskur :
khroM ga ru Da sarba DA ki nI sa ma ya a b+hi Shiny+tsa hU~M:
de dag gis nang lha dbang thob pa yin pas bslab bya ni /
rtsa khams bde stong yongs rdzogs sku :
ye shes chen po rtag tu bsgom :
phyi nang bum pa'i dbang bzhi rdzogs :
snang stong zung 'jug don la blta :
thun gcig lha yi rnam pa bsgom :
gnyis pa yid dang gnyis med bsre :
gsum pa zung 'jug sgyu mar bsre :
bzhi pa mngon sum don la 'jog :
ces gsungs pa ltar nyams su len dgos so :
de dang rjes su 'brel ba bzlas pa'i lung sbyin pa'i slad du spyan dmigs 'di ltar mdzod /
bla ma bde gshegs rdo rje 'chang du gsal ba'i thugs ka nas 'od zer 'phros /
mdun bskyed kyi bla ma rgyal ba zhi khro'i lha tshogs kyi thugs rgyud bskul /
thugs ka nas sngags phreng gnyis pa zhig byon te zhal nas thon /
khyed rang rnams kyi zhal du zhugs /
thugs srog sngags phreng dang bcas pa la thim pa'i mos pa dang bcas bsnyen sgrub kyi sngags 'di rnams kyi rjes zlos mdzod /
oM AHhU~M ma hA gu ru sarba sid+d+hi hU~M:
hU~M hU~M hU~M hU~M hU~M hU~M hU~M hU~M hU~M:
ha ri ni sa sid+d+hi hU~M:
oM badzra ma hA gu ru sarba sid+d+hi hU~M:
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M AH
oM AHhU~M swA hA:
muM hrIHhU~M A:
shrI badzra ma hA kro d+ha oM hU~M:
badzra he ru ka :
ya mAn+ta ka :
hrIHpad+mAn+ta kr-ita :
hU~M badzra kI la ya :
ma ma kro d+hI shwa ri :
badzra ma hA gu ru :
badzra tsaN+Da sarba duSh+TAn :
e dzaHb+h+yo :
khroM ga ru Da :
sarba DA ki nI:
sa ma ya hrIng hrIng :
ma hA yak+Sha kA la rU pa :
karma raM raM dz+wa la raM hU~M phaT:
ces lan gsum re rjes zlos byar gzhug
/phreng ba gtad la /
hU~M:
bde gshegs kun 'dus rtsa ba'i sngags :
rkyen dang sbyar te 'khor lo bzhir :
skyor zhing rtag tu bzlas pas 'grub :
ces brjod /
ras bris dal du bum dbang thob :
lus kyi sgrib dag kun tu 'od :
sa non zhi ba'i las rnams 'grub :
sprul sku mngon du byas pa 'o :
zhes rtogs pa bskyed /
gsang dbang zhu ba'i don du maN+Dal phul /
gsol ba 'debs pa 'di'i rjes zlos mdzod /
kyai :
'gyur med bde gshegs bla ma longs spyod rdzogs :
gsang dbang rang byung bskur du gsol :
lan gsum /
bla ma dang nam mkhar bzhugs pa'i lha tshogs yab yum rnams mkha' gsang rdo rje pad+ma mnyam par sbyar ba'i bde ba'i sgras bskul te rgyal ba sras bcas bde rol mdzad pa'i byang sems dkar dmar lhan cig 'dres pa'i rgyun bdud rtsi'i rang bzhin du gyur pas dbang bskur ba'i mos pa mdzod /
gsang rdzas thod pa spyi bor bzhag ste /
hU~M:
nam mkhar bzhugs pa'i bde gshegs rnams :
mkha' gsang sbyar ba'i sgras bskul te :
ji ltar sngon gyi sangs rgyas kyis :
dbang bskur sras la sbyin pa ltar :
gnyis med sbyor ba'i bdud rtsi'i chu :
gdan gsum ngo bos khyod dbang bskur :
oM shrI he ru ka sa ma ya bo d+hi tsit+ta a b+hi Shiny+tsa hU~M:
bdud rtsi blud la /
byang chub sems kyi bdud rtsi mgrin pa nas brgyud /
rtsa khams gang bas ye shes su smin par mos shig
/de'i nyams len ni /
skyon can rlung ni phyir la 'bud :
yon tan rlung ni nang la rngub :
ro rkyang dbu ma rang gsal gdab :
lte bar gnam zhal 'bar ba yis :
'khor lo bzhi bsregs slar gsos te :
spyi bor he ru ka dang sbyor :
'bar 'dzag drod kyi ye shes bsgom :
g.yas su bskor zhing g.yon du gcu :
'og nas drangs te steng nas bsdig :
de bzhin go log sbyor ba dang :
dkrug pa dgu dang bsdig pa dgu :
bskor ba dgu dang 'bud pa dgu :
rngub pa dgu dang dgang gzhil dgu :
bsgoms pas 'grub pa longs spyod rdzogs :
zhes gsungs pa'i don nyams su len par zhu /
kun rdzob byang sems dkyil 'khor du :
gsang ba'i dbang thob ngag sgrib dag :
rgyas pa'i las 'grub pad can non :
rang byung rnam bzhi mngon du gyur :
longs sku 'grub pa'i skal can no :
de nas shes rab ye shes kyi dbang gi don du maN+Dal phul nas /
gsol ba 'debs pa 'di'i rjes zlos mdzod :
hU~M:
bde gshegs bla ma chos kyi sku :
shes rab ye shes bdag la stsol :
lan gsum /
bla ma dpal chen po gnyis su med pa'i thugs ka nas byung ba'i lha mo gzugs dang lang tsho ldan pa zhig khyed rang rnams la sbyin pa'i mos pa mdzod /
rig tsaka thogs la /
hU~M:
dpal chen thugs ka nas byung ba'i :
lha mo dga' ster gnas ster ma :
gzugs dang lang tsho kun ldan ma :
'di khyer rtag tu mchod par gyis :
de nas lha mo des 'di skad gsungs par mos mdzod /
lha mo dang ni bde chen ma :
cho ga tshul bzhin bsten nus sam :
zhes gsungs pa'i lan btab par mos la 'di'i rjes zlos mdzod :
ji ltar gsungs pa'i cho ga sgrub :
spro bas bsten no mdzes ldan ma :
rig ma dgyes nas khyed rang gi pang du byon te /
nga yi b+ha ga chos kyi dbyings :
'di bsten bde ba ma lus thob :
ma yengs yengs na mchog med do :
'dir zhugs 'di ltos 'di don spyod :
pad+ma b+hany+dza mok+Sha ho :
zhes gsungs te 'du shes gsum ldan gyis snang stong kha sbyor du rol par mos shig
/dzaHhU~M baM hoHdpal dang ldan :
snang stong rdo rje pad+ma las :
byung ba'i yid kyi bdud rtsi'i chu :
'khor lo bzhi babs ldog khyab kyis :
srid pa ngo bo nyid kyi ngang :
thungs shig thungs shig dpa' bo che :
bde mchog bde ba'i don sgoms shig :
hU~M hU~M hrIHhrIHha ha ho :
dga' bzhi lugs 'byung du drangs pa'i mthar :
rdo rje'i lam du zhugs :
snying gar brgyud de spyi bor thim :
mas brtan dga' bzhi mthar bskyal lo :
zhes gsungs pa bzhin lha mo 'od du zhu mkha' gsang nas snying ga brgyud de spyi bor thim pas mas brtan gyi dga' ba bzhi nyams su myong ba'i mos pa mdzod /
de'i nyams len yang /
dngos sam yid kyis bsten byas la :
sna tshogs gzugs can yid la bsgom :
'bud pa gsum dang rngub pa gsum :
'du shes gsum dang snyoms 'jug dang :
ldog khyab bde stong chen por bskyal :
dal bu dal bus ma lus bya :
seng ge rnam rol dga' bzhi 'khrab :
rnam snang chos bdun ngang du bskyal :
thun kyang nyung min nyer gcig sogs :
'bad pas 'khor bdag grol bar 'gyur :
ces gsungs pa'i don la nan tan bskyed 'tshal /
chos kun 'byung ba'i dkyil 'khor du :
shes rab dbang thob yid sgrib dag :
dbang gi las 'grub tshogs chen non :
dga' bzhi'i ye shes mngon du gyur :
chos sku 'grub pa'i skal can no :
de nas tshig dbang rin po che'i don du maN+Dal phul nas /
gsol ba 'debs pa 'di'i rjes zlos mdzod /
hU~M:
bde gshegs bla ma ngo bo nyid :
bzhi pa'i dbang mchog bdag la stsol :
lan gsum /
slob ma'i lag tu rdo rje dang dril bu gtad /
rdo rje dang me long mig sngar phyar te /
khyed rang rnams la sngar gsum pa'i dbang dus su skyes pa'i bde stong gi nyams myong dran par mdzod la de'i rang ngo la bzo med kyi ting 'dzin bskyang bar zhu /
hU~M:
bde la sems bzung stong pa'i ngang :
srid pa ngo bo nyid dag pa :
snang stong zung 'jug mtha' las 'das :
rang bzhin dag pa'i don bsgom bya :
a ti ho :
bid+ya tha :
de'i nyams len ni /
sgo gsum klod la rlung gsum 'bud :
so ma rang dwangs lhug par bzhag :
rtog med rang gsal don la blta :
mi 'gul gsum dang dal ba gsum :
thun bzhi thun drug dag tu bskyang :
zhes gsungs pa'i don las g.yel ba med par mdzod cig
/don dam byang sems dkyil 'khor du :
bzhi pa'i dbang thob rba rlabs dang :
drag po'i las 'grub bla ma'i sa :
non cing sgo gsum sgrib pa dag :
ngo bo nyid sku he ru ka :
ma bcos rdzogs pa che mchog 'grub :
de ltar dbang bzhi rdzogs par thob pa'i mtha' rten drag po sgrol ba'i dbang bskur ba la /
lta ba'i rdzong la gzhi bca'/
sgom pa'i 'phrang gis gnad bzung /
spyod pa'i srog gis man ngag gtan la phab nas /
yul gsum gsal ba'i ngang du phur bu bsgril zhing btab pas dgra gsum sku gsum gyi ngang du bsad pa'i mos pa mdzod /
hU~M:
bde gshegs yongs rdzogs 'dus pa'i sku :
phur bu 'dril zhing 'debs par bya :
yul gsum gsal ba dang bcas pas :
dgra gsum sku gsum ngang du gsod :
bdud bzhi skye med ngang du bsgral :
'phrang gsum dpal chen rang ngor sprad :
ces dang drag sngags so lnga pa bzlas la /
phur pa gtad de phyogs mtshams su bsgril du bcug go
/de dag gis bla ma bka' brgyad yongs 'dus kyi rtsa ba'i dbang bskur ba legs par thob pa yin pas dam tshig gi rim pa rnams tshul bzhin du bsrung snyam pas 'di'i rjes zlos /
gtso bos ji ltar sogs dang gtang rag maN+Dal /
bla ma dpal chen po dkyil 'khor yongs rdzogs kyi bdag nyid la khyed rang gi lus longs spyod kun 'bul gyis yongs su bzhes te thugs rjes bzung nas mchog gi dngos grub tshe 'di nyid la 'grub pa'i smon sems dang bcas te 'di'i rjes zlos /
hU~M:
bdag gi lus dang longs spyod kun :
khyed la 'bul gyis yongs su bzhes :
khyed kyi thugs rjes bdag zungs la :
kun mkhyen ye shes mchog thob shog :
ces lan gsum brjod du gzhug la /
dzaHhU~M baM ho :
nam mkha' gang ba'i dbang lha rnams yi ge gsum gyi rnam par zhu nas khyed rang rnams la thim pa la bla ma dang dkyil 'khor gyi lha tshogs rnams kyis ye shes brtan pa'i shis brjod mdzad par mos shig
/shis brjod gang 'os dang dge bsngo byas la slob ma rnams rang gnas su gtang /
rjes tshogs la rol pa sogs las byang ltar bya'o //
pa~Xd+ma~X kun tu 'chang chen po'i //
ye shes gara~X gyis rnam rol lha //
bka' 'dus chos kyi dba~Xng phyug rnams //
bsgrubs nas mchog gi grub brnyes shog
/yongs 'dus yang tig snying po'i sgrub thabs yongs 'dus rtsa dbang dang bcas pa'i le tshan no //
!
oM swasti /
bde ba chen po 'khor 'das mnyam pa nyid //
rtag brtan chen po 'gyur med rdo rje'i sku
/thugs rje chen pos 'khor ba dong nas sprugs //
o rgyan chen po sangs rgyas gnyis par 'dud //
mkha' 'gro ye shes mtsho rgyal la gsungs pa'i gsol 'debs nyi ma lho nub ma'i phrin las /
sbyor ba bla ma'i pho brang gnas bab ma'i dkyil 'khor ram /
ma 'dzom na maN+Dal tshom bu phyi nang brgyad rim gnyis gtso bo dang bcas pa'i khar bum thod me long sku 'bag
/sman raka gtor gsum /
phyi mchod bskor bsham /
tshogs gtor sogs 'du byas te /
phrin las dngos la gsum /
bsnyen pa /
sgrub pa /
las sbyor ro //
dang po ni /
sngon 'gro tshogs gsag yan las byang ltar song nas /
gnas khang dag pa'i zhing khams bde ba can //
bdag nyid mos pa'i rten gyur mdun gyi mkhar //
dus gsum bde gshegs yi dam lha yi tshogs :
mkha' 'gro dam can kun gyi ngo bo nyid :
pad+ma 'byung gnas bder gshegs 'dus pa'i sku :
gcig chog skyabs kyi rgyal po nyid du bzhugs :
de las thugs rje'i 'od zer lcags kyu'i tshul :
spros pas zhing mchog dam pa o rgyan nas :
rje btsun pad+ma rig 'dzin mkha' 'gro'i tshogs :
rten dang brten par spyan drangs rang nyid kyi :
'dug pa'i gnas dang snang ba'i yul la thim :
zhes mos la cang te'u 'khrol zhing spos rol mos gus 'dud bcas /
hU~M hU~M hU~M:
hU~M hrI:
o rgyan yul gyi nub byang mtshams :
pad+ma ge sar sdong po la :
ya mtshan mchog gi dngos grub brnyes :
pad+ma 'byung gnas zhes su grags :
'khor du mkha' 'gro mang pos bskor :
khyed kyi rjes su bdag sgrub phyir :
byin gyis brlab phyir gshegs su gsol :
oM AHhU~M badzra gu ru pad+ma sid+d+hi hU~M:
sa ma ya dza :
zhes ci nus kyis gsol ba gdab cing bsnyen pa'i tshad ni zhag bdun no //
thun mthar bla ma'i sku gsung thugs dang rang gi sgo gsum ro mnyam du bzhag go
/gnyis pa ni /
'di nyid kyi sgrub thabs nag 'gros dkyus su bklag pa las lha bskyed so sor gsal ba mi snang zhing rtogs pa dang ldan na de ltar rung yang /
rtogs pa dman pa dang dbang gi gal mdo'i tshig zin ltar gsol 'debs dang mthun pa'i lha bskyed 'dus pa rgyud sgrub thabs 'dir blangs na 'brel chags par snang bas /
kun gzhi ma bcos rig pa byang chub sems :
mtha' dang dbus med rin chen gzhal yas khang :
rgyan dang bkod pa ma 'dres yongs su rdzogs :
gru chad bar khyams glo 'bur 'od kyis mdzes :
kun bzang kun khyab zhing gi lte ba nas :
yongs 'du sa brtol pad sdong 'dab brgyad 'bar :
ge sar ze'u 'bru nyi zla pad+ma'i dbus :
lha chen dbang phyug pho mo bsnol ba'i steng :
kun bzang rnal 'byor badzra he ru ka :
dbu gsum mthing dkar dmar ba'i 'od zer 'bar :
sma ra smin ser dbu skra kham nag mdzes :
phyag drug dang pos rdo rje dril bu bsnol :
bar pas kha T+wAM thod khrag gang ba bsnams :
tha mas rnge'u chung rgyu zhags 'khrol zhing 'debs :
gar dgu'i nyams ldan dur khrod chas kyis brgyan :
zhabs bzhi'i dang po g.yas brkyang g.yon bskum bgrad :
gnyis pa brkyang bskum gar gyi rol par bzhugs :
dpal chen yum mchog khro mo dbang phyug sngo :
kha T+wAM thod khrag gzig sham rus rgyan mdzes :
gnyis med 'khril sbyor bde chen 'du 'bral med :
de yi spyi gtsug pad+ma nyi zla'i steng :
kun tu bzang po rdo rje thod phreng rtsal :
zhal gcig phyag gnyis mthing nag rdor dril bsnol :
kun bzang yum chen mtsho rgyal pad mdog 'khril :
gri gug thod 'dzin dar dang rus rgyan gsol :
mnyam sbyor bde ba'i lus can byin gyis brlabs :
ye shes 'od lnga me dpung klong na bzhugs :
phyi rim 'dab brgyad nyi zla'i gdan steng du :
shar du kun bzang che mchog he ru ka :
smug nag rdo rje dril bu yum la 'khyud :
shar lhor mngon rdzogs che mchog he ru ka :
mthing nag rdo rje thod khrag yum la 'khyud :
lho ru 'jam dpal gshin rje sku mdog mthing :
'khor lo be con 'dzin cing yum la 'khyud :
lho nub mgon po ye shes tshe dpag med :
dmar gsal mnyam gzhag bum 'dzin yum la 'khyud :
nub tu pad+ma rta mchog dbang gi rgyal :
dmar nag pad+ma sdigs mdzub yum la 'khyud :
nub byang dbang chen dregs pa kun 'dul rgyal :
mthing nag rdo rje thod chen yum la 'khyud :
byang du rdo rje gzhon nu khro bo'i rgyal :
mthing nag rdo rje phur bu yum la 'khyud :
byang shar stobs ldan nag po ha la'i sku :
mthing nag rdo rje snying phreng yum la 'khyud :
kun kyang zhi dang khro gar rgyan chas ldan :
dregs pa pho mo 'dul byed stabs kyis bzhugs :
gru chad bzhi la mchod pa'i lha mo brgyad :
gser khyams rigs kyi mkha' 'gro 'bum sde dang :
khrag khyams chos skyong dam can skar ltar 'khrugs :
sgo bzhir dpa' bo sde bzhi yum dang bcas :
khor yug rgyal chen phyogs skyong tshogs kyis bskor :
steng 'og 'dod yon snam bu mkha' 'gros gtibs :
gsal la ma 'dres 'dzum bzhad hU~M sgra sgrog :
bde chen 'od gsal thugs su ro gcig shar :
snang ba snod kyi 'jig rten gzhal yas khang :
srid pa bcud kyi sems can bla ma'i tshogs :
sgra dbyangs gsung gi snying po grags stong gsal :
dran rig thams cad bde chen 'du 'bral med :
rang shar rang grol chos nyid rol par gyur :
de ltar bdag mdun gyi lha tshogs chabs cig tu gsal btab la yan lag bcu pa bya ba ni /
e ma ho :
bla ma rje btsun pad+ma thod phreng rtsal :
gdung ba drag pos spyan drangs gnas 'dir gshegs :
rig 'dzin rgyal ba rgya mtsho'i tshogs rnams ni :
dwangs pa'i mkha' la sprin chags lta bur byon :
mkha' 'gro dam can rgya mtsho'i tshogs rnams ni :
bar snang char chen rgyun 'bab lta bur byon :
chos skyong bka' srung gter bdag tshogs rnams ni :
sa la gnas pa'i rdul bzhin shugs kyis byon :
hU~M hU~M:
rin chen 'od 'bar 'ja' tshon 'khyil pa'i gnas :
gru bzhi sgo bzhi rta bab rgyan ldan pa'i :
dbus su bai DUr 'od lnga'i sa gzhi la :
pad sdong zla nyi bam chen gdan steng du :
'dzum bzhad dgyes pa'i nyams ldan bzhugs su gsol :
hU~M:
pho brang dbus kyi rdo rje slob dpon khyod :
rang gis re ltos gyur pa'i bla ma rnams :
ma lus gcig 'dus rgyal ba 'dus pa'i sku :
'khor dang bcas la gus pas phyag 'tshal lo :
hU~M hU~M:
phyi mchod 'dod yon rnam lnga gtsang zhing mdzes :
gzugs sgra dri ro reg bya yid du 'ong :
sman gtor rak+ta gser skyems dang re spro :
dgyes mdzad lha mo'i tshogs dang bcas la 'bul :
hU~M hU~M:
bdag dang khams gsum sems can thams cad kyis :
mi dge bcu dang mtshams med chen po lnga :
nye ba lnga dang lci bzhi log pa brgyad :
rang bzhin bcas dang 'gal ba'i nyes kun bshags :
hU~M hU~M:
so so skye bo 'phags pa'i tshogs rnams dang :
sangs rgyas byang sems bla ma rig 'dzin gyi :
dus gsum zag med dge tshogs thams cad la :
dad pas rjes su yi rang 'bul bar bgyi :
hU~M hU~M:
bla ma rig 'dzin bde gshegs mkha' 'gro dgongs :
'gro rnams las dang ma rig rkyen dbang gis :
chos kyis phongs pa mun 'thoms 'khyams gyur na :
theg gsum sngags kyi 'khor lo bskor du gsol :
hU~M hU~M:
gang zhig gdul bya'i spyod par thugs chad cing :
dus las yol bar zhing khams gzhan rnams su :
gshegs par dgongs pa'i skyes chen thams cad kyang :
srid mtsho bsgral slad yun du bzhugs su gsol :
hU~M hU~M:
bdag gzhan dge ba'i lo tog ji snyed kun :
yun gyi dge bas 'gro kun tshim bya'i don :
snying po mchog gi sa la rgyas bya'i phyir :
'khor gsum mi dmigs kun bzang klong du bsngo :
hU~M hU~M:
ma dag las ngan rkyen gyi snang ba yis :
'khor ba zo chu'i klong du chud gyur nas :
thar pa'i dus med 'gro ba rigs drug tshogs :
rang grol rdzogs pa'i ye shes thob par shog :
oM:
bdag ni dus 'di nas bzung snying po'i bar :
yon tan kun 'byung dngos grub mchog gi gnas :
bla ma rin po che la skyabs su mchi :
gang la gang 'dul 'gro ba'i don mdzad pa'i :
yi dam lha tshogs rnams la skyabs su mchi :
spangs pa mthar phyin rtogs pa'i ye shes rgyas :
phyogs bcu'i sangs rgyas rnams la skyabs su mchi :
sangs rgyas gsung las sprul pa'i yig 'brur shar :
lung rtogs dam pa'i chos la skyabs su mchi :
thugs rje chen pos 'gro don stobs chen mdzad :
sar gnas sems dpa'i tshogs la skyabs su mchi :
gdul bya 'dul phyir phrin las bzhi ston pa'i :
chos skyong dam can tshogs la skyabs su mchi :
e ma ho :
bdag ni dus 'di nas bzung tshe rabs su :
'gro drug 'dren pa'i ded dpon byed par shog :
bdag gis dus gsum bsags pa'i dge rtsa yis :
'gro ba ma lus byang chub thob par shog :
ho :
rang byung rig pa rang shar chos kyi sku :
yang dag snying po rtogs par byin gyis rlobs :
mchod pa'i maN+Dal dngos 'byor yid sprul gyis phul la /
na mo :
dbang chen gzhal yas dbus kyi lte ba la :
ri rgyal lhun po brjid cing 'gying bag ldan :
gser gyi ri bdun rol pa'i mtsho bdun dbus :
mnyen lcug sra brtan rin chen rtsig par ldan :
gling bzhi gling phran brgyad kyis phyogs mtshams bskor :
lha dang mi yi 'dod yon rgyan gyis brgyan :
nyi zla'i 'od kyis 'jig rten mun pa sel :
lcags ri mu khyud mtha' nas legs par bskor :
phyi ltar snod kyi 'jig rten snang ba 'di :
bla ma dkon mchog gsum la gus pas 'bul :
bdag gi bsod nams ye shes tshogs rdzogs nas :
yang dag snying po myur du rtogs par shog :
na mo :
'jig rten las kyis bsdus pa'i bar do ru :
bdag lus shin tu gces par 'dzin pa ni :
yul 'khor longs spyod 'dod pa'i ra bar bcas :
byams pa'i pha ma mdza' ba'i grogs rten dang :
bu dang bu mo brtse ba'i 'khor gyis bskor :
zas nor gos dang longs spyod rgyan dang ldan :
bkrag mdangs kha dog rang 'od mdzes pas brgyan :
'dzin pa'i yid kyis gces par bzung ba yi :
bdag gi 'jig rten 'di yi gces pa rnams :
gu ru rat+na sprul pa'i sku la 'bul :
bdag gi nyon mongs 'dzin pa'i yul dag nas :
dag pa'i ye shes chen po bstan du gsol :
hU~M:
rang lus 'byung bzhi 'dus pa'i pho brang dbus :
sems kyi rten gnas tsit+ta 'bar ba la :
dbang po sgo lnga brten pas mtha' rten byas :
rnam shes tshogs brgyad 'khor gyis rab tu bskor :
sha khrag rus pa nang khrol longs spyod ldan :
mig gnyis dwangs ma'i 'od kyis mun pa sel :
bdag lus longs spyod rgyas pa'i sgyu lus 'di :
nges pa'i don ston bla ma nyid la 'bul :
bdag gi yid 'khrul snang ba kun dag nas :
rang rig ye shes rtogs par mdzad du gsol :
de nas snyan pa'i dbyangs kyis gsol ba 'debs pa ni /
e ma ho :
'di nas nyi ma lho nub mtshams shed na :
sogs nas /
chos skyong srung ma'i lha tshogs la gsol ba 'debs :
'khor ba sdug bsngal gyi rgya mtsho las bsgral du gsol :
oM AHhU~M badzra gu ru pad+ma sid+d+hi hU~M:
zhes lan grangs gang nus brjod la /
bzlas pa ni /
bla ma yab yum sbyor mtshams nas :
byang sems 'od kyi chu rgyun babs :
spyi bor babs pas bum dbang thob :
mgrin par babs pas gsang dbang thob :
snying gar babs pas sher dbang thob :
lte bar babs pas bzhi pa thob :
sgrib bzhi dag cing rgyud bzhi smin :
sku bzhi thob pa'i skal ldan byas :
zhes mos la /
badzra gu ru brgya rtsa brgyad bzla /
bla ma yab yum gnas gsum byon :
lus ngag yid gsum gsal brtan byas :
bdag nyid dpal gyi thugs ka ru :
'dab brgyad pad+ma'i dbus nyid du :
spyan drangs sku la sems gtad de :
sku yi sbyor mtshams 'od zer gyis :
lhun gyis grub pa'i rtsa rnams kun :
bum dbang sprul sku'i lha ru bsgom :
'od zer sngags kyi rang sgra yis :
las rlung gsang dbang longs skur bsgom :
thig le bde stong ye shes kyis :
sher dbang chos sku'i lha ru bsgom :
zung 'jug 'od lnga'i thig le yis :
dwangs ma'i rlung chen ngo bo nyid :
gdal khyab mngon par byang chub gyur :
ces mos la snying po ci nus bzla
/dbang gi skabs bum thod byin rlabs kyi bzlas pa'ang bya /
de nas mchod pa'i yo byad bdud rtsis bran la /
las byang ltar mchod pa byin brlabs /
'bru gsum lan gsum brjod de /
dang po spyan drang ba ni thod rnga 'khrol la /
hU~M hU~M:
bzhengs shig pad+ma 'byung gnas mkha' 'gro'i tshogs :
dgongs shig phyogs bcu dus gsum bder gshegs rnams :
rje btsun chen po pad+ma thod phreng rtsal :
rig 'dzin mkha' 'gro'i gnas nas gshegs su gsol :
dbu skra mdzes pa'i thor cog shigs se shig :
rin chen rgyan cha mang po si li li :
dur khrod rus pa'i rgyan cha khro lo lo :
sgra dang rol mo mang po 'u ru ru :
yi dam lha tshogs hU~M sgra di ri ri :
mkha' 'gro sde lnga gar byed shigs se shig :
ging chen dpa' bo bro brdung khrabs se khrab :
ma mo mkha' 'gro sprin ltar thibs se thib :
chos skyong sde brgyad las byed khyugs se khyug :
zhub chen stong gi sgra skad si li li :
g.yas na pho rgyud thams cad sha ra ra :
g.yon na mo rgyud thams cad sha ra ra :
bar snang thams cad dar gdugs lhabs se lhab :
dri zhim spos kyi ngad pa thu lu lu :
mkha' 'gro gsang ba'i brda skad di ri ri :
ging chen dpa' bo bshug glu kyu ru ru :
hU~M gi snang glu mang po di ri ri :
phaT kyi brda skad drag po sangs se sang :
bdag dang 'gro drug sems can thams cad la :
thugs rjes gzigs la gnas 'dir gshegs su gsol :
hU~M hU~M:
gnas 'dir thugs rjes dgongs te gshegs nas kyang :
bdag gis byang chub snying po ma thob bar :
bgegs dang log 'dren bar chad 'dul ba dang :
mchog dang thun mong dngos grub bstsal du gsol :
mchod tshogs byin gyis brlabs nas 'bul ba ni /
oM oM oM spros tshogs kyi skyon rnams kun :
bsregs sbyangs stong pa nam mkha'i dkyil ltar gyur :
AHAHAHspros sman raka bdud rtsi'i rdzas :
stong gsum snod nang zag med bcud kyis gang :
hU~M hU~M hU~M spros phyi nang mchod pa'i sprin :
rdul phran rab 'byams lha mos rtsa gsum mchod :
hrIHhrIHhrI:
tshogs khang rin chen sman gyi chag chag gdab :
sna tshogs rgyan phreng dar gyi yol ba bres :
rtsa ba gsum gyi lha tshogs byon nas kyang :
pad sdong nyi zla dar khrir bzhugs su gsol :
oM AHhU~M:
rje btsun bla ma pad+ma thod phreng rtsal :
gdung shugs drag pos snying nas gsol ba 'debs :
yi dam mkha' 'gro'i tshogs dang bcas pa la :
gzugs sgra dri ro reg bya'i tshogs mchod 'bul :
ba liM dar gyi rgyan ldan mchod pa 'bul :
'chi med sman raka bdud rtsi'i mchod pa 'bul :
bde chen rig ma dga' bzhi'i mchod pa 'bul :
'od gsal ting 'dzin rtse gcig mchod pa 'bul :
bla ma rig 'dzin tshogs rnams mchod pa bzhes :
bde chen rgyal ba rgya mtsho mchod pa\u0f8e
mkha' 'gro zhing skyong rgya mtsho mchod\u0f8e
chos skyong pho rgyud mo rgyud mchod\u0f8e
dam can bka' srung gter bdag mchod\u0f8e
dus gsum pha ma rigs drug mchod\u0f8e
bgegs rigs lan chags gdon rigs mchod pa bzhes :
thams cad thig le byang chub chen po'i ngang :
kun bzang yangs pa'i klong du mchod pa bzhes :
hU~M:
snang ba snod kyi 'jig rten gtor gzhong du :
srid pa bcud kyi sems can gtor mar sbyar :
dpal gyi gtor ma brjid ldan 'gying ba ni :
ri rgyal lhun po bas kyang brjid re che :
ma mo'i gtor ma pad+mas bskor ba 'di :
gling bzhi gling phran bas kyang bkod re legs :
dkar gyis thig gdab dmar gyis gur phub pa :
nyi zla gza' skar bas kyang 'od re gsal :
rak+ta dmar gyi ar+g+haM sbrengs pa 'di :
rgya mtsho'i mching snam bas kyang gting re zab :
bdud rtsi sman mchod gtor mar sbran pa ni :
lha yi zhal zas bas kyang ro re mngar :
dkar rtsi dmar rtsi sha chen dri chen dang :
dri chu byug pa'i rdzas te rnam pa lnga :
seng ge rta dang glang chen ba lang dang :
mchog chen mi la sogs te rnam pa lnga :
ma hA mAM sa la sogs sha sna stong :
ma hA tsit+ta la sogs snying sna stong :
ba su ta dang nang khrol rnam pa lnga :
dbang po rnam lnga go ro tsa na dang :
shing thog me tog 'bru sna sman sna dang :
zan dang khur ba thug pa'i bye brag dang :
mar thud phrum dang zho dang 'o mar bcas :
rtsi dang tsA ru rtsi chen go snyod dang :
lga dang lan tshwa spod kyi bye brag dang :
ri sgog klung sgog sha mo sna tshogs dang :
bza' dang bca' dang btung ba'i bye brag dang :
gzugs sgra dri ro reg bya chos la sogs :
'dod yon lnga yi mchod pa 'di dag kun :
thogs med blo yis thams cad kun bsdus nas :
ting 'dzin dgongs rgyud dag pas byin brlabs te :
bdud rtsir gyur pa'i gtor ma chen po 'dis :
rdo rje slob dpon thugs dam bskang gyur cig :
yi dam lha tshogs thugs dam bskang gyur cig :
mkha' 'gro sde lnga'i thugs dam bskang gyur cig :
dpa' bo ging bzhi'i thugs dam bskang gyur cig :
dam can srung ma'i thugs dam bskang gyur cig :
mchod par 'os pa'i thugs dam bskang gyur cig :
tshogs mchod bzhes la mi mthun rkyen gyi tshogs :
chag chen nyam nga rnam rtog zhi bar mdzod :
tshe dpal longs spyod rtsa rlung nyams rtogs spel :
mos pa bzhi po bdag gi dbang du mdzod :
gdug can dgra bgegs thal ba'i rdul du rlog :
sku lnga ye shes lnga ldan mchog gi ni :
phyag rgya chen po'i dngos grub bstsal du gsol :
gu ru d+he wa DA ki nI d+harma pA la sarba ga Na tsakra kha kha khA hi khA hi :
zhes 'bul /
bka' srung gi gtor chog bya /
hU~M hrI:
mnyam med bla ma sogs kyis dbang dang dngos grub blang /
dbang gi skabs las bum bsgrub bo //
gsum pa ni /
slob ma rnams khrus byas /
gral la 'khod pa na bgegs gtor btang zhing mtshams srung bya /
maN+Dal bkye bsdu dang sems bskyed gsal btab la /
skabs su babs pa 'di ni /
dbyings phyug shes rab kyi pha rol tu phyin ma /
gsang chen bka'i sdud po mkha' 'gro rgya mtsho'i tshogs rje mkhar chen ye shes mtsho rgyal gyis slob dpon chen po la /
tshig nyung la don 'dus pa /
don zab la byin rlabs che ba /
gu ru nyid la gsol ba btab pa tsam gyis byin rlabs nam mkha'i sprin ltar g.yo nus pa /
bdag tha mal pa rnams kyis bod yul du gsol ba btab pas /
gu ru nyid slar o rgyan du gshegs pa'i dus su o rgyan mkha' 'gro'i gling nas thugs rjes bod kyi dad pa can gyi gnas su byon te byin gyis rlob nus pa zhig zhus pa la brten nas thun mong ma yin pa'i thugs rje'i rtsal sprugs te gnang ba gsol 'debs nyi ma lho nub ma'i sgrub thabs rig 'dzin spyi sgrub yang tig nor bu dang 'brel ba'i smin byed sgrub pa la bdag gi bya ba rnams sngon du grub /
khyed rang rnams kyi ngo skal du gyur pa dbang bskur zhu ba'i yon du maN+Dal 'bul 'tshal /
AHkhaM bI ra hU~M/
zhes pas mig dar dang me tog sbyin /
thal mo me tog dang bcas gsol ba 'debs pa 'di'i rjes zlos /
slob dpon bdag la dgongs su gsol :
sngon chad lam log 'khor bar 'khyams :
srid pa'i mtsho las bsgral slad du :
bla ma'i dkyil 'khor bstan du gsol :
lan gsum /
zhu don gnang ba sbyin pa dang dam tshig bsgrags pa 'di la snyan gtod cig
/ho :
bu khyod nga la legs par nyon :
gsang ba sngags kyi dkyil 'khor 'dir :
'jug par dka' la nyes dmigs che :
dam tshig nyams na brlag par 'gyur :
dam tshig bsrung na dbang bskur sbyin :
dam tshig srog bzhin du bsrung snyam pas 'di'i rjes zlos /
e ma ho :
bla med mchog gi dkyil 'khor 'dir :
sngon nas dad pa'i skal ldan bdag :
lus dang srog la mi ltos pas :
dam tshig mchog bsrung dbang bskur stsol :
mdun bskyed rtsa gsum rgyal ba'i dkyil 'khor dang /
gzhan yang rgyal ba sras bcas spyan drangs te bzhugs pa'i drung du phyag mchod sdig pa bshags pa sogs gsag sbyong snying por bsdus pa bgyi ba'i tshig rjes su don dran pas yan lag bcu pa 'di'i rjes zlos /
sangs rgyas zhing khams rab 'byams thams cad dang :sogs las byang ltar lan gsum /
skyabs yul mthar thug tu gyur pa de dag la bdag gzhan byang chub ma thob kyi bar du skyabs su 'gro zhing /
snying rje chen pos gzhan don byang chub mchog tu sems bskyed pa'i blos 'di'i rjes zlos /
las byang ltar skyabs sems kyi rjes zlos gsum gsum bya /
yon tan kun gyi gzhi dang rtsa bar gyur pa so thar byang sems sngags kyi sdom pa dang dam tshig mtha' dag legs par blangs te bzung bar bgyi'o snyam pas 'di'i rjes zlos /
ho :
bla ma mchog gsum yi dam lha :
byang chub sems dpa' mkha' 'gror bcas :
phyogs dus kun na bzhugs pa rnams :
brtse bas bdag la dgongs su gsol :
bdag ni rig 'dzin rdo rje sems :
dus 'di nas ni yongs bzung nas :
ji srid byang chub mchog gi bar :
lus ngag sems kyi sdom pa ni :
so thar byang sems gsang ba sngags :
de dag tshul bzhin bzung bar bgyi :
bde gshegs rdo rje rin chen dang :
pad+ma las kyi rigs mchog gi :
dam tshig sdom pa ma lus gzung :
ma brgal ba rnams thams cad bsgral :
ma grol kun nas dgrol bar bgyi :
dbugs ma phyin pa de dag kyang :
dbugs dbyung mya ngan 'das la 'god :
de ltar thob la spro ba'i yid :
rab tu brtan por bzung bar bgyi'o :
de nas dbang gi gzhi sgrub pa ye shes pa dbab pa'i slad du thugs ma yengs par dmigs pa 'di bzhin du mdzad 'tshal /
khyed rang rnams kyi snying gi nang du 'byung ba bzhi'i dwangs ma'i rlung gcig tu 'khyil pa'i g.yung drung ris dmar po bde drod kyi rang bzhin /
zur bzhir ye shes bzhi'i ngo bo ha ri ni sa /
dbus su ye shes lnga gcig tu 'dus pa dwangs ma'i snying po kun rdzob don dam gyi byang chub sems dbyer med pa'i ngo bo rdo rje rnal 'byor ma pad+ma rA ga'i mdog can :
bde ba chen po'i drod kyis phyi nang gi khams gsum po bde gsal mi rtog pa'i rang bzhin du byin gyis rlob pa /
de dag gi 'og tu yaM las rlung gi dkyil 'khor 'od phung ljang gur 'khyil ba'i shugs kyis bskul te g.yung drung g.yas dang g.yon du 'khor /
rnal 'byor ma'i thugs ka nas 'od zer lcags kyu bla ma dang dkyil 'khor gtso bo dbyer med pa'i thugs kyi gsang bar 'phros pas thugs dam gyi rgyud bskul te /
gtso 'khor rnams las 'bar ba'i 'od zer phyogs bcur 'phros pas 'jig rten gyi khams ma lus lus pa med pa thams cad kun tu rab tu g.yos shing bskul bas /
rtsa gsum rgyal ba sras dang bcas pa'i gsang ba gsum gyi byin rlabs thams cad bsdus te thim /
steng 'og gi rlung kha sbyor gyi shugs kyis g.yung drung drag tu 'khor zhing rnal 'byor ma mi g.yo ba'i sku las 'phros pa'i bde drod kyis lus thams cad gang nas bde ba chen pos khyab pa la sems rtse gcig tu gtod cig
/'beb rdzas dbyangs rol sbyar nas /
tshig bdun gsol 'debs dang /
bzhengs shig pad+ma'i mthar /
oM AHhU~M hrIHbadzra gu ru pad+ma thod phreng rtsal badzra sa ma ya dzaHdzaH
A be sha ya :
ra ra ra :
tsA la ya tsA la ya hU~M:
a dz+hA+eM:
zhes drag tu dbab la ngo sprod pa ni /
de ltar byin dbab pa'i mthu las rang byung gi ye shes 'bebs pa'i nyams /
bde ba skyes na bum pa'i dbang ste 'dod khams dag pa sprul sku
/rtags 'phar g.yo ldeg pa /
gsal ba shar na gsang dbang ste gzugs khams dag pa longs sku
/rtags smra brjod ngu dgod /
mi rtog rang shar sher dbang ste gzugs med dag pa chos sku /
rtags bde gsal mi rtog pa /
nyams rtogs sgo gsum la skyes pa de dag re re la'ang gsal ba dang shin tu gsal ba dang rab tu gsal ba ni rim bzhin sku gsung thugs yin la /
de ltar rnam par dbye ba dgu po'ang ye shes gcig gi ngo bor dbyer med ngo bo nyid sku zung 'jug tshig gi dbang dam ye gnyis med sku dang ye shes lhun gyis grub pa ste /
de dag goms shing rtogs pas lus ngag yid gsum smin cing 'ching ba kun dang bral nas sku bzhi mngon du 'gyur ba ni /
ji skad du /
yang dag ye shes zla 'od bzang :
gnyis med ye shes 'chang ba'i tshul :
rnam pa sangs rgyas kun rig pa :
rnam par rtog med lhun gyis grub :
ces gsungs pa lags pas 'di ni dbang bzhi'i rtsa ba mtshungs ldan dbang don gyi dngos gzhi yin pas spyod lam rnam bzhir 'bral med du bsgom pa yin no //
dbang gi ye shes de nyid gtso bor gyur pa'i brda don mtha' dag gi gsang ba bsrung zhing dam tshig las mi 'da' ba bros bsgags pa'i don rtogs par mdzod cig
/rdo rje spyi bor bzhag
/bdud rtsi a mr-ita khar sbyin te /
hU~M:
'di nyid dam tshig rdo rje'i chu :
thungs shig dngos grub kun thob 'gyur :
ye shes rdo rje brtan pa'i sa :
nyams na dmyal ba nyid du 'o :
sa ma ya na ra kan :
las kyi rdo rjes phyag gi rdo rjes dkyil 'khor gyi nang du drangs par mos shig
/hU~M dzaHdza :
ye shes lnga ldan dkyil 'khor du :
'jug par 'dod pa'i bu tshur shog :
'di na bde gshegs rig 'dzin gyi :
lha dang mkha' 'gro dam can bzhugs :
yol ba bsal /
sngags kyi dngos grub dang ye shes bskul ba'i phyir dkyil 'khor la bskor ba byas par mos la gsol 'debs kyi sngags 'di'i rjes zlos /
oM AHhrIHma hA gu ru sarba sid+d+hi hU~M:
dkyil 'khor gyi phyogs bzhi'i sgo phyes te so so nas lha la phyag 'tshal bar mos shig
/dzaHhU~M baM ho :
dkyil 'khor gyi lha'i sku gsung thugs las 'od zer 'phros te khyed rang la thim pas rgyud byin gyis brlabs par mos la sngar byin pa'i me tog de nyid shar gyi sgo nas rigs dang 'brel ba'i lha la 'bul ba'i blos tshig 'di'i rjes zlos dang bcas dkyil 'khor du 'dor bar zhu /
ho :
sngon tshe ye shes bsnyen pa'i lha :
sgrub pa'i dngos grub thob bya'i phyir :
rig pa ye shes chen po yi :
sngags kyi me tog bzhes su gsol :
badzra puSh+pe pra tIts+tsha ho :
de ltar phul bas gang la babs pa'i rigs kyi lha dang gsang ba'i mtshan ni rtsa ba rdo rje'i gsung las /
'dod khams bum pa rdul tshon la :
bab na bud+d+ha thod phreng rtsal :
gzugs khams thod pa'i dkyil 'khor la :
bab na pad+ma thod phreng rtsal :
gzugs med dag pa me long gi :
sin+d+hu ra la bab gyur na :
badzra thod phreng ming dang sngags :
thams cad 'dus pa ye shes kyi :
dkyil 'khor sku 'bag la phog na :
kun bzang rdo rje rig pa rtsal :
gal te sku 'bag de nyid kyi :
gnas lnga gang la bab pa yi :
rigs dang mthun par ming yang gdags :
sku kun khyab par bab pa na :
ye shes rdo rje thogs med rtsal :
ces gsungs pa ltar so sor nges par zhu /
thur mas mig dar bsal la /
ho :
legs 'ong bu khyod skal pa bzang :
ma rig ling tog nga yis bsal :
rtsa gsum bde gshegs dkyil 'khor bstan :
dga' dang 'dun pa spro sems kyis :
dkyil 'khor 'dir ltos dam tshig srungs :
rtse gcig rtag tu mnyam par byos :
badzra tsak+ShuHpra be sha ya phaT:
de ltar mig dgab pa'i brdas mtshon nas ye shes mthong ba la sgrib pa'i lhan skyes kyi ma rig pa bsal bas rang byung ye shes mngon du mthong bar mos shig
/rdo rje'i phyag shing gis mtshon te /
ho :
sgyu ma'i lus 'di rang byung yang :
'khrul rtog rtsa yis kun tu bcings :
rnam dag sprul sku'i dkyil 'khor ni :
bde ba chen po'i ye shes te :
'dod pa'i khams las rnam grol ba'i :
rdul tshon rdzas dang bum pa ni :
rnam dag ye shes ngang du ltos :
ho :
grags stong sngags 'di rang byung yang :
'khrul rtog rlung gis kun nas bcings :
rnam dag longs sku'i da la ni :
gsal ba bde chen ye shes te :
gzugs kyi khams las rnam grol ba'i :
rang byung thod pa rdzas kyi lha :
rnam grol ye shes ngang du ltos :
ho :
bde stong khams 'di rang byung yang :
'khrul rtog yid kyis kun nas bcings :
rnam dag chos sku'i dkyil 'khor ni :
mi rtog chen po'i ye shes te :
gzugs med khams las rnam grol ba'i :
dwangs gsal me long sin+d+hu ltar :
rnam mkhyen ye shes ngang du ltos :
ho :
rig stong skyon bral rang byung yang :
glo bur las dang bag chags bcings :
rnam mkhyen rig pa'i dkyil 'khor ni :
gdod nas lhun grub dkyil 'khor te :
khams gsum pa las grol ba yi :
rang rig bla ma mchog gi lha :
sangs rgyas sku lnga'i bdag nyid ltos :
bltas pas phyi rol brda mtshon la :
don gyi ye shes gsal bar mthong :
mtshams med lnga byang ye shes thob :
chos nyid mngon sum mthong ba'i phyir :
tshogs kyi lam dang sbyor ba'i lam :
ma lus mthar phyin mthong lam yin :
rtag tu bde gsal mi rtog pa'i :
ye shes nyid la lta bar byos :
thams cad ye shes cho 'phrul te :
sngangs skrags logs su ma rtog bu :
ma rtogs 'ching ba chen po ste :
rtogs na grol ba nyid du 'gyur :
de dag gis 'jug pa'i cho ga grub pa lags /
dbang bskur dngos gzhi zhu ba'i don du dkyil 'khor chen po'i nub phyogs su pad+ma'i stan la 'khod de /
phyi ltar ri rab gling bzhi 'dod pa'i yon tan lngas yongs su gang ba yid kyis sprul te 'bul bar dmigs la 'di'i rjes zlos mdzod /
oM AHhU~M hrI:
rnam dag ye shes bkod pa'i zhing khams su :
rin chen sna tshogs 'dod yon rgya mtsho'i sprin :
yongs su bkang pa'i maN+Dal rab 'byams rnams :
bla ma dkyil 'khor lha tshogs rnams la 'bul :
rat+na maN+Dal pU dza ho :
slar yang nang ltar yul 'khor nor rdzas la sogs pa bdag gir bzung ba'i dngos po thams cad 'bul ba'i blos 'di'i rjes zlos /
oM AHhU~M hrI:
bdag gis bdag tu bzung ba'i yul nor 'khor :
rab tu gces dang yid la 'thad pa rnams :
snying po med las snying po'i don rtogs phyir :
zhen pa spangs la 'bul gyis bzhes su gsol :
rat+na maN+Dal pU dza ho :
gsang ba bdag lus gzugs kyi phung po tshogs su 'bul ba ni nged kyis ji ltar brda sprad pa'i dmigs rim la 'jug par zhu /
A:
rig pa snying nang nas byung ba'i :
rang rig rdo rje rnal 'byor mas :
rnam par sprul pa'i ye shes las :
mdun du mi mgo'i sgyed bu gsum :
rnam par shar bas 'jig rten gang :
bdag gi phyag g.yas gri gug gis :
bdag lus zag bcas phung po yi :
smin mtshams nas bcad steng du bkab :
lus kun phye mar rab tu gtubs :
phyag g.yon thod pa dang bcas te :
bsdus nas thod pa rab tu bkang :
de steng zla steng rdo rje dkar :
rtse lnga dbus kyi rwa rtser oM:
nang du hU~M oM swA AMHhAH
sha lnga ye shes lnga dang ldan :
de dang lhan cig gnas pa yi :
mU~M lAM mAM pAM tAM yig lnga :
bdud rtsi sku lngar lhun gyis grub :
nad sel dug sbyang ye shes spel :
'khor ba dag pa'i bcud du bsam :
'og tu rang byung rang 'bar ba'i :
yaM raM las byung me rlung gis :
thod rdzas bkol zhing ye shes lnga'i :
rlangs pa 'od zer lnga ldan gyis :
phyogs bcu'i sangs rgyas rab 'byams kyi :
zhing khams kun tu khyab pa'i dri :
bde ba chen por rab tu 'phros :
slar yang ye shes bdud rtsi'i rgyun :
nam mkha' gang ba'i char ltar bkug :
rdo rje la thim de nyid kyis :
g.yas su lan gsum dkrugs pa las :
sku gsung thugs kyi bdud rtsir 'bar :
khams gsum dag pa'i rdzas su gyur :
oM AHhU~M ha hoHhrIHpheM:
rang rig rdo rje rnal 'byor mas :
rnam par sbyangs rtogs spar byas pa'i :
bdud rtsi'i 'od kyis spyan drangs pa'i :
bla ma yi dam dkyil 'khor lha :
sangs rgyas byang sems DA ki'i tshogs :
chos skyong rigs drug gdon bgegs rnams :
thams cad ye shes gcig tu bsgom :
rang 'dra sprul pa'i lha mo yis :
thod pas bdud rtsi bcus te mchod :
hU~M hU~M:
rje btsun bla ma 'khor dang bcas :
gdung shugs drag pos bdag nyid gdung :
mos gus chen pos spyan 'dren na :
thugs dam dbang gis gnas 'dir byon :
oM badzra sa ma ya dzaHdza :
nam mkha'i khams kun gang ba yi :
bla ma yi dam mkha' 'gro dang :
chos skyong rigs drug lan chags mgron :
ye shes gcig tu mnyam sbyar nas :
me tog bdug spos mar me dri :
zhal zas sgra snyan dag gis mchod :
gzugs sgra dri ro reg bya chos :
sman gtor rak+ta bde bas mchod :
tshad med bzhi dang ye shes lnga :
skye med byang sems rig pa'i rtsal :
kun bzang mchod sprin mchog tu rol :
ma lus kun nas mnyes gyur cig :
pad+ma pU dzaHho :
zhes dal bus brda sprad cing brjod /
mchod yul dkyil 'khor lhar rtog ye shes dbyer mi phyed pa'i drung du dbang gi don du thal mo me tog bcas gsol ba 'debs pa 'di'i rjes zlos /
ho :
'khor ba 'dam rdzab rgya mtsho la :
bying ba skyabs med bdag la skyobs :
dbang bzhi'i rim pa rdzogs pa dang :
mchog gi thugs rjes bdag skyobs shig :
lan gsum /
brda dang byin rlabs kyi khyad par thun mong ma yin pa'i tshul lnga la brten nas /
sgo gsum ye shes su smin par byed pa bum pa la sogs pa'i dbang rnams rim par bskur ba yin pas /
tshig don rjes su mthun par bu rnams kyis rab tu rtogs par bya ba gnas skabs kyi dam tshig tu gsungs pas yid rtse gcig tu mdzod cig
/bum pa thogs la /
oM:
bum pa spros bral zlum po nas :
skye med byang sems chu rgyun bab :
gzung 'dzin rnam rtog bag chags 'khrud :
kun gzhi gsang ba'i bum pa nas :
rang byung ye shes sems nyid chus :
rnam rtog ma rig bag chags 'khrud :
chos sku spros bral bde chen chus :
dug lnga dug gsum dbyings su 'khrud :
gnyis med rtogs pa'i ye shes kyis :
las nyon shes bya'i sgrib sbyangs nas :
dbang bzhi yongs su rdzogs par shog :
oM AHhU~M hrI:
badzra gu ru dang thod phreng rtsal gyi sngags sham du /
kA ya a b+hi Shiny+tsa oM:
lan gsum brjod pa spyi bor bzhag ste bum chu 'thor /
mgrin par bzhag la khar blud /
snying gar bzhag ste /
bum dbang gi dmigs pa dang byed las ni 'di ltar du nges 'tshal /
bum nang lha las byung ba oM:
bdud rtsi 'od zer lngar bcas pa :
spyi bo nas zhugs lus gang ba :
bum pa dbang gi dang po ste :
gtso bor lus kyi sgrib pa dag :
skal par bskyed rim bsgom la dbang :
bde ba'i ye shes dga' ba dang :
sprul sku mchog gi ye shes kyis :
lus kyi phra ba rtsa dang ni :
rags pa ril por 'dzin pa sbyong :
'dod khams skye ba'i rgyun bcad de :
thugs rje kun khyab brda don rtogs :
mgrin pa nas brgyud rtsa yig rnams :
byin rlabs gsang dbang gnyis pa ste :
gtso bor ngag gi sgrib pa dag :
skal par gsang sngags bzlas la dbang :
gsal ba'i ye shes mchog dga' dang :
longs sku mchog gi ye shes kyis :
ngag gi phra ba rlung dang ni :
rags pa sgra yi 'dzin pa sbyong :
gzugs khams skye ba'i rgyun bcad de :
rang bzhin kun gsal brda don rtogs :
snying ga nas brgyud khams rnams kun :
byin rlabs sher dbang gsum pa ste :
gtso bor yid kyi sgrib pa dag :
skal par bde chen bsgom la dbang :
mi rtog ye shes dga' bral dang :
chos sku mchog gi ye shes kyis :
yid kyi phra ba kun gzhi dang :
rags pa tshogs bdun bag chags sbyong :
gzugs med skye ba'i rgyun bcad de :
zung 'jug 'od gsal brda don rtogs :
dbang chen gsum pa bde chen dbang :
sgo gsum bag chags ma lus dag :
skal par ye shes lnga la dbang :
dbyer med lhan cig skyes dga' dang :
mngon par byang chub sangs rgyas nas :
shes bya'i sgrib pa phra mo dang :
rags pa las dang nyon mongs sbyong :
sa bcu rgyun gyi mtha' bgrod de :
kun bzang don gyi thig le mthong :
rin chen bum pa'i dkyil 'khor la :
brten nas dbang bzhi rdzogs pa 'o :
de'i brda don ngo sprad pa'ang 'di la snyan gtod par zhu /
phyi ni rin chen bum pa ste :
chos sku grwa zur med pa'i brda :
bum rdzas chu rgyun rgyan dang gos :
byang chub chos mchog sum cu bdun :
'gag med bde chen longs sku'i brda :
ro dang nus pa lha dang sngags :
chu rgyun sprul sku rang grol brda :
de gsum gcig la gcig brten pa :
snang stong zung 'jug dbyer med don :
ngo bo nyid kyi sku yin no :
nang ni bum pa pags pa ste :
zlum po kun khyab chos kyi sku :
phung khams skye mched don snod rdzas :
rang byung byang chub mchog chos rnams :
longs spyod rdzogs sku lhun gyis grub :
phung khams skye mched chu bo'i rgyun :
rang sar rang grol sprul pa'i sku :
gcig la gcig brten gcig pa'i ngang :
bde stong dga' bzhi lhun gyis grub :
zung 'jug ngo bo nyid yin no :
gsang ba kun gzhi kun gyi gnas :
phyogs cha med pa bum pa ste :
snang stong kun khyab chos kyi sku :
sems dang sems las byung ba'i chos :
thams cad bum rdzas longs spyod rdzogs :
rtog tshogs las dang byed dbang rnams :
rgyun chad med pa chu bo'i rgyun :
sna tshogs rang grol sprul pa'i sku :
thams cad ye shes chen po'i rtsal :
rang shar rang grol ngo bo nyid :
de dag brda ru bstan pa ni :
don gyi ye shes thig le gcig :
chos sku rang byung bum pa yin :
rang mdangs 'od lnga sku dang zer :
bum rdzas longs spyod rdzogs pa'i sku :
snang bzhi tshad pheb byang chub sems :
rang grol chu rgyun sprul pa'i sku :
gzhi dang lam gyi nyes zad nas :
rtsal chen rdzogs pa'i ngo bo nyid :
bden bzhi'i tshul gyi rnam pa can :
ces gsungs pa'i don thugs la nges par zhu /
ban+d+ha'i bdud rtsi lha rnams gnyis med sbyor ba'i byang sems su mos pa thogs la /
A:
thod pa zlum po chos nyid dbyings kyi ngang :
sha lnga bdud rtsi rigs lnga ye shes lnga :
nyon mongs dug 'joms bde chen byang chub sems :
chos nyid bdud rtsis rnam rtog bdud las rgyal :
dbang bzhi ye shes rdzogs pa'i dbang thob shog :
sngags sham du /
wA ka a b+hi Shiny+tsa A:
gnas gsum bskur 'thor blud pa gong ltar byas la /
b+han+d+ha'i bdud rtsi'i dbang gi dmigs pa dang byed las ni 'di ltar du nges 'tshal /
bdud rtsi spyi gtsug nas zhugs mgrin par myong :
AHdmar mdangs ldan 'od kyi bdud rtsi yis :
rtsa yig ma lus yongs su gang bar gyur :
snying gar gtad de rlung nyid nang du rngubs :
sgrib bzhi dag cing lhag med lhan gyis grol :
de dus dbang bzhi'i ye shes don la blta :
de ni gzugs khams dag pa rang byung gi :
rdzas kyi dkyil 'khor longs spyod rdzogs sku der :
gsang ba'i dbang bzhi ma lus lhun gyis rdzogs :
rang byung sha lnga bdud rtsi lnga spyod dang :
snying po zlos shing 'bras bu longs sku thob :
kun tu 'od kyi sa la rab sbyangs nas :
pad+ma can gyi sa la mngon rdzogs 'gyur :
bde gsal mi rtog dbyer med don bsgom zhing :
bde chen don dam rnam pa bcu gnyis ldan :
b+han+d+ha rang byung rdzas kyi dkyil 'khor la :
brten nas dbang bzhi yongs rdzogs thob pa yin :
de'i brda don ngo sprad pa'ang 'di la snyan gtod par zhu /
phyi yi thod pa khams gsum yul drug yin :
rdzas ni khams gsum srid pa'i sgo gsum ste :
rang rang las dang nyon mongs ro dang bcud :
thams cad mnyam nyid bde chen byang chub sems :
nang gi b+han+d+ha mgo bo thod pa'i nang :
rdzas ni phung khams skye mched bcud kyis gtams :
rang rang las dang byed dbang ro dang bcud :
thams cad mnyam nyid byang chub bde ba'i lam :
gsang ba'i b+han+d+ha a wa d+hU ti'i nang :
ro rkyang las skyes rtsa khams bcud kyis gang :
rang gsal bde chen ro bcud nus par ldan :
thams cad dbyer med 'od gsal chos kyi sku :
yang gsang b+han+d+ha kun gzhi gsang ba'i mkha':
cir snang tshogs brgyad ye shes rdzas kyis bkang :
rang byung ye shes rang shar rang grol bcud :
thams cad mnyam nyid chos sku'i thig ler gsal :
ces gsungs pa'i don thugs la nges par zhu /
me long thogs la /
hU~M:
me long zlum po chos sku dri ma med :
dag cing gsal la mi 'gag 'dzin mtha' bral :
snang stong zung 'jug dbyings nas gsal 'grib med :
dbang bzhi ye shes rdzogs pa'i dbang thob shog :
snying po'i sham du /
tsit+ta a b+hi Shiny+tsa hU~M:
lan gsum gyis dang pos spyi bor bzhag
/gnyis pa'i rjes su /
dkyil 'khor gyi lha'i thugs ka nas sngags phreng gnyis pa 'phros te zhal nas byung /
khyed rang rnams lhar gsal ba'i zhal du zhugs te thugs srog sa bon gyi mthar 'khod par mos la sngags 'di'i rjes zlos /
badzra gu ru dang thod phreng rtsal gyi rjes zlos gsum gsum byar gzhug la /
sin+d+hu ra'i thig le mgrin par byug
/snying gar gtad la /
me long sin+d+hu ra'i dkyil 'khor dbang gi dmigs pa dang byed las ni 'di ltar du nges 'tshal /
spyi bor gtugs pa bum pa'i dbang yin te :
chos rnams thams cad me long gzugs brnyan ltar :
rtogs shing goms par gyur na sprul sku mngon du 'gyur :
mgrin par gtad pa sin+d+hu sngags kyis byug :
sngags kyi lung dang sgrub pa'i dam bca' sbyin :
gsang ba'i dbang yin grags stong ye shes rtogs :
goms par gyur na longs sku mngon du 'gyur :
snying gar gtad de sngags kyi 'od zer rnams :
hU~M gi yi ge mthing nag nyid las 'phros :
snying nang zhugs shing rtsa khams rlung ltar dgram :
bde stong chen po dga' bzhi'i ye shes 'bar :
de nyid don rtogs goms na chos skur 'gyur :
gsal la ma 'gag shes rab ye shes dbang :
de dus skyes pa rang byung don gyi lha :
bde gsal mi rtog don de sus myong ba :
bzhi pa'i dbang yin sgom na mngon byang 'gyur :
gzugs med dag pa me long dkyil 'khor du :
shes rab ye shes chos sku'i dbang bzhi ste :
de nyid rnam pa bcu drug don rig pa :
gsang ba'i dbang chen dbang rdzogs thob pa 'o :
de'i brda don ngo sprad pa'ang 'di la snyan gtod par zhu /
phyi yi me long rgya chen snang ba'i yul :
sin+d+hu ra yi tshogs drug dkar dmar chos :
thig le yungs 'bru snying po byang chub sems :
dbyer med mnyam sbyor sprul sku'i brda dang don :
gang gis shes sgom shes rgyud sangs rgyas 'grub :
nang gi me long sems nyid brdal ba'i mkha':
sin+d+hu ra yi gsang ba dag pa'i klong :
thig le yig 'bru dbyings dang ye shes gsal :
dbyer med byang chub chen por longs spyod sku :
shes dang sgom pas thabs rgyud sangs rgyas 'grub :
gsang ba'i me long yum gyi b+ha ga e :
sin+d+hu ra yi yab kyi rdo rje waM:
bcu drug dga' ba thig le yig 'bru gsal :
rnam pa kun ldan dbyer med chos kyi sku :
goms 'dris bsten pas 'bras bu'i sangs rgyas 'grub :
de kho na nyid me long chos kyi dbyings :
sin+d+hu ra ni stong sgron lu gu rgyud :
gong 'phel snang ba thig le yig 'brur gsal :
bag chags kun zad chos nyid snang ba rgyas :
de nyid mthong dang sgom par byas pa yis :
dang po'i sangs rgyas 'od phung chen po 'grub :
de nyid rnam pa bcu drug rig pa'i don :
gzugs med khams las rnam grol chos kyi sku :
me long sin+d+hur shes rab ye shes dbang :
rim pa bzhi rdzogs gsang ba'i mthar thug go :
zhes gsungs pa'i don thugs la nges par zhu /
dbang de rnams brtan par byed pa'i don du gu ru'i sku 'bag 'di nyid mtsho skyes rdo rje 'chang dngos su gsal ba la bla ma rig 'dzin sangs rgyas byang sems yi dam mkha' 'gro'i tshogs kyis bskor ba khyed rang rnams kyi spyi bor byon nas byin gyis brlab pa ni /
dwangs ma'i lus la bla ma'i sku dbang thim :
dwangs ma'i gsung la bla ma'i gsung gi dbang :
dwangs ma'i thugs la bla ma'i thugs dbang bskur :
thams cad mnyam nyid bde chen thig le la :
bla ma rtsa gsum 'khor bcas thim pa yis :
bla ma'i sku gsung thugs mchog dri med dang :
slob bu'i lus ngag sems gsum dwangs ma gsum :
dbyer med chu la chu bzhag 'dres pa ltar :
legs par sgoms la rig rtsal don la blta :
zhes gsungs pa'i sgom don nges par mdzod la rig pa gzengs bstod cig
/spos dang rol mo dbyangs dang bcas sku 'bag thogs la /
hrI:
chos sku skye med ngang las ma g.yos kyang :
longs sku gsal la ma 'dres rtsa gsum lha :
sprul sku sna tshogs thabs kyis 'gro ba 'dul :
sngon tshe rtsa gsum lha dang gnyis su med :
da lta bdag dang slob ma'i stangs bzung phyir :
srog gi phyir yang mi gtang bsgrub lags na :
ye shes rab 'byams dbang bzhi thob par shog :
snying po'i gsham du /
kA ya wA ka tsit+ta dz+nyA na a b+hi Shiny+tsa oM AHhU~M hrI:
lan bzhir brjod la gnas bzhir bzhag
/dbang bskur de'i byed las dang dgos pa'ang 'di lta ste /
spyi bor thim pas bum dbang sprul pa'i sku :
rtsa rnams dwangs ma bla ma'i sku ru gyur :
mgrin par thim pas gsang dbang longs spyod rdzogs :
rlung rnams dwangs ma bla ma'i gsung du gyur :
snying gar thim pas sher dbang chos kyi sku :
thig le'i dwangs ma bla ma'i thugs su gyur :
lte bar thim nas dwangs ma kun khyab pa :
bzhi pa'i dbang bskur ye shes rlung gi dngos :
bla ma'i ye shes mchog gi thig ler gyur :
dbang rnams kun thob rdo rje slob dpon mchog :
rab 'byams rgyal po bka' yi bdag por 'gyur :
gsang ba'i mtshan du ye shes rdo rje rtsal :
zhes bya ba yin no //
de nas khyed rang rnams rdo rje rin po che pad+ma'i khri stan la bkod cing gdugs dang ba dan sgreng /
mchod pa'i yo byad du mas mdun bdar te rigs thams cad kyi 'khor los sgyur ba'i gnas la mnga' gsol bar mos shig
/kun bzang thugs mchog kha lo sgyur ba nyid :
khams gsum kun na yongs su grags pa'i phyir :
rin chen khrir bkod rgyan dang chos kun sbyin :
me tog gtor zhing kun gyis de nyid mchod :
rgya chen khur gyis 'gro ba 'dren pa'i phyir :
gang la gang 'dul phrin las rnam pa lngas :
gdul bya rgya mtsho'i 'dren par mnga' dbul lo :
rten snying brjod cing me tog 'thor /
des ni gzung 'dzin mtshan ma'i yul dag par :
ye shes rgyal po bla ma'i dkyil 'khor du :
tshig dbang rin chen dbyer med bde chen thob :
snang srid thams cad bla ma'i sku gsung thugs :
bdag dang tha dad 'dzin pa'i rtog pa dag :
kun khyab phyag rgya chen po rdzogs pa'i klong :
rab 'byams ting 'dzin 'bum phrag sgo 'byed cing :
sku gsum dbyer med ngo bo nyid sku 'thob :
rnam dag ye shes 'khor ba dong sprugs kyi :
dbang bzhi yongs rdzogs kun bzang rdo rje yi :
yi ge 'khor lo tshogs chen nyid la gnas :
rang rig dag pa bla ma'i dkyil 'khor du :
dbang bskur rgyal po rab 'byams bka' yi dbang :
yongs rdzogs bskur ba mthar thug nyid du gnas :
de'i brda don ngo sprad pa'ang 'di la snyan gtod par zhu /
phyi yi bla ma sprul pa'i sku yin te :
snod kyi 'jig rten bla ma'i gzhal yas khang :
bcud kyi sems can bla ma'i sku gsung thugs :
byed spyod 'pho 'gyur bla ma'i mdzad par bsgom :
chags sdang bral nas snang ba bla mar 'char :
nang gi longs sku skye 'gro sems can gyi :
lus kyi khog pa bla ma'i gzhal yas khang :
phung po yab lnga 'byung ba yum chen lnga :
skye mched sems dpa' yan lag khro bo dang :
khro mor bsgoms pas byed spyod mdzad par 'char :
gsang ba'i chos sku rtsa rnams gzhal yas khang :
khams kyi bye brag bla ma'i sku gsung thugs :
rlung gi 'gro 'ong mdzad pa yin par shes :
don gyi bla ma 'khor 'das ma lus kun :
gsang gsum bdag nyid sku gsung thugs yin phyir :
ngo bo stong pa chos kyi sku ru grub :
rang bzhin gsal ba longs spyod rdzogs skur shar :
sna tshogs rang grol sprul sku mngon du gyur :
thams cad mnyam nyid chos sku thig ler 'khyil :
rnam pa nyi shus byang chub mngon byed thabs :
chags sdang spangs nas rab 'byams bla ma sgoms :
tshe gcig skad cig yud cig sangs rgyas gnad :
'di nyid rtogs dang bsgoms pas mngon du byed :
ces gsungs pa'i don thugs la nges par zhu /
rin chen 'bar ba'i gtor ma la phyi nang gsang ba'i dkyil 'khor gyi lha tshogs rten dang brten par bcas pa chu zla bzhin du gsal la ma 'dres par rdzogs shing 'dod dgu 'byung ba'i dngos grub kyi rdzas kyis phyur bur gang ba de nyid kyis gnas bzhir byin gyis rlob par mos shig
/gtor ma thogs la /
oM AHhU~M hrI:
gtor snod b+han+d+ha gzhal yas chos kyi dbyings :
gtor ma sha lnga ye shes bdud rtsi lnga :
gu ru'i sku mchog bde chen 'gyur ba med :
ma mo mkha' 'gro dbang du sdud pa dang :
sprul pa mang po las la 'gyed pa'i phyir :
phrin las rnam bzhi lhun gyis grub pa yi :
dam rdzas gtor ma'i dbang mchog 'di bskur bas :
dbang bzhi ye shes rdzogs pa'i dbang thob shog :
snying po'i gsham du /
kA ya wA ka tsit+ta dz+nyA na ba liM ta a b+hi Shiny+tsa oM AHhU~M hrI:
lan gsum brjod la gnas gsum du bskur /
mgrin pa'i skabs su gtor ma'i cha shas sbyin /
de'i byed las dang dgos pa'ang 'di lta ste /
gtor ma spyi bo'i gnas su bzhag pa yis :
bum pa'i dbang thob sku yi ye shes rgyas :
mgrin par gtad de kham gcig zos pa yis :
gsang ba'i dbang bskur gsung gi ye shes rgyas :
snying gar gtad de lha tshogs rang la thim :
shes rab dbang thob thugs kyi ye shes rgyas :
lte bar gtad de mnyam nyid don la blta :
bzhi pa'i dbang thob sku lnga ye shes rgyas :
ba liM dam rdzas gtor ma'i dkyil 'khor la //
brten nas dbang bzhi yongs su rdzogs pa'o //
de'i brda don ngo sprod pa'ang 'di la snyan gtod par zhu /
phyi yi gtor snod 'jig rten drug gi zhing :
gtor ma khams gsum srid pa'i sems can khams :
gtor rgyan phung khams skye mched bkrag mdangs ldan :
thams cad mnyam nyid rgyal ba'i dkyil 'khor yin :
nang gi gtor snod lus can khog pa ste :
gtor ma don lnga khams kyi bye brag yin :
gtor rgyan rlung dang nus pa sna tshogs pa :
thams cad lhun grub rang byung bla ma yin :
gsang ba'i gtor snod gsang ba yum gyi mkha':
yab kyi rdo rje bde chen gtor mar 'khyil :
snyoms 'jug dga' bzhi'i ye shes gtor ma'i rgyan :
thams cad bde chen ye shes bla ma yin :
don dam gtor snod gzhi dbyings dag pa'i mkha':
rig rtsal ma 'gag gtor mar rtag tu shar :
sku lnga ye shes lhun grub gtor ma'i rgyan :
ma lus gcig gyur mngon sum theg chen yin :
de ltar gtor snod gzhal yas khang pa'i nang :
gtor ma dkyil 'khor lha dang dbyer med la :
sku gsum ye shes dbang bzhi brda sprad nas :
rtag tu bsgrub na dngos grub thams cad 'grub :
gtor ma rin chen 'od du 'bar ba la :
gzhi lam 'bras bu'i chos kun ngo sprad pas :
sku dang ye shes rang la gnas pa'i don :
mthong dang thos dang bcangs dang bsgrubs pas 'grub :
ces gsungs pa'i don thugs la nges par zhu /
rdo rje lag g.yas su gtad la /
yab kyi dbang rtags rdo rje thugs kar gsor la yang dag thig le 'gyur med bde ba chen po'i don sgoms shig
/'di ni thabs kyi rdo rje nyid yin pas :
rtag tu bcang zhing stong nyid ye shes kyi :
don la spyod cig yab kyi dbang rtags so :
ma hA badzra hU~M:
thod pa dum gcig bdud rtsi lngas bkang ba g.yon du gtad la /
yum gyi dbang rtags ka pA la lte bar zungs la srog rtsol kha sbyor gyi rnam par sgoms shig
/'di ni shes rab bde chen mchog yin te :
rtag tu bcang zhing bde ba'i don la spyod :
'dzag med bde stong yum gyi dbang rtags so :
ma hA su kha badzra A:
zung 'jug gi dbang rtags rdo rje ka pA la spyi bor bsnol la bzung ste bde gsal mi rtog pa'i don bsgom zhing /
slad nas yar ngo tshes bcu'i mchod pa ma chag par gyis shig
/rdor thod dpral bar bsnol la bzung du gzhug
/gtor chen spyi bor bzhag la /
'di ni yon tan kun 'byung dngos grub rten :
yab yum gnyis med rlung sems dwangs ma'i bcud :
rtag tu mnyam sbyor sangs rgyas thams cad 'grub :
yar ngo tshes bcu rnam pa rtag tu zungs :
rtsa rnams sgo gsum rtsa rlung thig le gsum :
khams gsum sku gsum gzhi lam 'bras bu gsum :
rtag tu bde gsal mi rtog don la spyod :
sarba sa ma ya oM AHhU~M:
des ni rgyal po rgyal sar byung ba ltar :
snang srid 'khor 'das bla ma'i sku lnga yi :
sku gsung thugs dang yon tan phrin las kyi :
rnam rol ye shes bde gsal mi rtog pa :
legs par rtogs na mngon par 'tshang rgya 'gyur :
yang gsang gces pa srog them gsang ba'i dbang :
thob pas rtsa ba yan lag dam tshig rnams :
lus dang srog gi phyir yang ma gtang zhig :
rtag tu gsang mtshan thugs kyi sgrub pa spyod :
ji ltar bkas gnang ba'i dam tshig dang sdom pa'i brtul zhugs mtha' dag la legs par slob par bgyi'o snyam pas 'di'i rjes zlos /
gtso bos ji ltar sogs /
de nas rtsa ba rdo rje'i gsung las /
gser srang brgya dang glang po nor bu rta :
bu dang bu mo gces pa'i yo byad rnams :
yul 'khor longs spyod bcas pa kun phul la :
gus pas lha phyag brgya dang stong du bya :
spro ba'i yid kyis bla ma'i bstod pa bya :
zhes gsungs pa ltar gtang rag gi maN+Dal 'bul bar zhu /
maN+Dal 'bul ba dang /
skye 'gag 'gyur med ma'i bstod pa byar gzhug
/lus longs spyod 'bul ba /
dge bsngo spyi ltar byas la slob ma rnams gyes so //
de nas rjes kyi bya ba tshogs kyi yo byad byin gyis rlob pa nas brtsam /
shis pa brjod pa'i bar yang las byang mthar chags su btang bas 'grub bo //
sa lam yona~X tana~X ji snyed pa //
lam zab 'di kho na nyid las //
'byung phyir gzhung gdams rgya~X mtsho~X'i bcud //
las 'phro can rnams bsten par rigs //
rtsa ba'i chos gsang ba ye shes yang tig nor bu'i sgrub thabs yang gces srog them dbang gi gal mdo dang bcas pa'i le tshan no //
!
oM swasti /
rang byung chos sku mkha' khyab gdod ma'i mgon //
longs spyod yongs rdzogs rigs lnga'i zhing sku spro //
sprul pa'i cho 'phrul gang 'dul bsam yas bdag
/pad+ma rgyal pos skye kun rjes 'dzin mdzod //
sna nam rdo rje bdud 'joms la gsungs pa'i gsol 'debs sin+d+hu rgya mtsho che ba'i phrin las la /
sbyor ba sku rten gyi mdun du maN+Dal tshom bu gcig pa'i steng du many+dzi la bum pa bcud ldan gyi khar thod pa bdud rtsi dar dmar gyis bkab pa /
bla ma'i dbang gtor sman raka
/phyi mchod /
gtor tshogs kyi yo byad sogs 'du bya'o //
phrin las dngos la gsum /
bsnyen pa /
sgrub pa /
las sbyor ro //
dang po ni /
sngon 'gro tshogs gsag yan las byang ltar song nas /
mdun gyi nam mkhar rab tu rgyas pa yi :
pad sdong khri 'phang 'khor lo bzhi ldan pa'i :
steng na nyi zla 'od stong 'bar ba'i dbus :
bdag la dbang bskur byin gyis rlob pa'i mgon :
rtsa ba brgyud pa'i bla ma kun 'dus pa :
bdag nyid chen po o rgyan pad+ma la :
phyogs bcu dus gsum rgyal ba sras bcas dang :
dpa' bo mkha' 'gro chos skyong srung mas bskor :
kun kyang 'od zer 'phro 'du'i dbus na bzhugs :
bdag dang 'gro la spyan 'bras hrig ger gzigs :
de la mos shing rtse gcig 'dun pa yis :
bdag gzhan byang chub bar du skyabs su mchi :
zhes gsal gdab la /
na mo :
dkon mchog gsum gyi rang bzhin byang chub sems :
bdag sogs 'gro ba kun la dgongs su gsol :
na mo :
dkon mchog gsum dang bla ma mchog :
yi dam lha dang mkha' 'gro mar :
sgo gsum dad pas skyabs su mchi :
lan gsum /
gu ru'i thugs ka nas oM AHhU~M la sogs pa'i yig 'bru dang 'od zer dpag tu med pa spros te :
bdag gi gnas gsum du thim pas sku gsung thugs dang yon tan phrin las lnga'i dbang thob par gyur /
e ma ho :
lho nub rnga yab sogs dang /
oM AHhU~M:
bla ma la gsol ba 'debs so :
bla ma chos kyi sku la gsol ba 'debs :
bla ma la gsol ba 'debs :
bla ma longs spyod rdzogs pa'i sku la gsol ba 'debs :
bla ma la gsol ba 'debs :
bla ma thugs rje sprul pa'i sku la gsol ba 'debs :
bla ma la gsol ba 'debs :
mi mthun rkyen dang bar chad sol :
bla ma la gsol ba 'debs :
mchog dang thun mong gi dngos grub bstsal du gsol :
zhes gdung shugs drag pos gsol ba ci nus phur tshugs su gdab /
mthar /
bla ma 'od du zhu nas rang la thim pas yid la gang 'dod pa'i dngos grub thob /
bla ma'i sku gsung thugs dang sgo gsum dbyer med du gyur par mos la mnyam par gzhag
/gnyis pa ni /
mchod pa byin brlabs la /
gzhung las mdun gyi nam mkhar bskyed par gsungs kyang /
bdag mdun gnyis kar sgom par mdzad de /
oM swa b+hA bas sbyang /
'khor 'das kyi chos thams cad spros bral chos kyi sku'i rang bzhin du ma rtogs pa'i sems can rnams la snying rje'i ngang nas rang sems hrIHyig gi 'phro 'du las rang gnas pad+ma 'od kyi gzhal yas khang mtshan nyid yongs su rdzogs pa'i dbus su /
pad+ma nyi zla'i gdan gyi steng du skad cig gis rje btsun gu ru pad+ma 'byung gnas sku mdog dkar la dmar ba'i mdangs chags pa dung la pho tshos byug pa lta bu /
zhal gcig phyag gnyis pa a tsa ra'i cha byad gzhon nu lo brgyad pa'i tshul can /
phyag g.yas pas rdo rje thugs kar 'dzin pa /
g.yon pas ka pA la bdud rtsis bkang ba lte ba'i thad kar 'dzin pa /
sku la dar mthing nag dang zab ber sbrags ma gsol ba /
dar dmar po'i chos gos gser gyi pa tra ris gsol ba /
dbu la she'u'i snyan zhu gsol ba /
rtse la rgod sgro dar sna lngas bcings pa la me long gis brgyan pa /
snyan cha gser dang mgul rgyan rin chen 'bar bas brgyan pa /
de'i pang du yum rdo rje rnal 'byor ma sku mdog dmar mo sin+d+hu ra'i mdog lta bu /
zhal gcig phyag gnyis pa /
g.yas dbang sdud kyi phyag rgyas yab la 'khyud pa /
g.yon thod khrag bdud rtsi lnga'i rang bzhin yab la stob pa /
rus pa'i rgyan drug gis brgyan pa /
gcer bu g.yon nas yab la 'khril ba /
gu ru'i phyag zhabs bzhi la rigs bzhi'i mkha' 'gro dpa' bo dang dpa' mo'i rigs dpag tu med pa 'od zer du ma 'phros nas phrin las rnam bzhis 'gro ba 'dul ba /
bla ma yi dam mkha' 'gro chos skyong thams cad 'dus pa'i skur gyur /
thugs ka'i sa bon las 'od zer 'phros pas lho nub rnga yab pad+ma 'od kyi gzhal yas nas ma hA gu ru pad+ma 'byung gnas rtsa ba gsum dam can rgya mtsho'i tshogs dang bcas pa spyan drangs nas rang dang sgrub rdzas la thim par mos la /
thod rnga dang gsur chen dud pa gdung ba'i dbyangs kyis bskul la /
hU~M:
o rgyan yul gyi nub byang mtshams :
pad+ma ge sar sdong po la :
ya mtshan mchog gi dngos grub brnyes :
pad+ma 'byung gnas zhes su grags :
'khor du mkha' 'gro mang pos bskor :
khyed kyi rjes su bdag sgrub na :
byin gyis brlab phyir gshegs su gsol :
oM AHhU~M hrIHhU~M hU~M ha hU~M:
bzhengs shig bla ma rje btsun bzhengs :
dgongs shig bla ma slob dpon dgongs :
o rgyan pad+ma thod phreng rtsal :
rig 'dzin gnas nas sku bskyod la :
bzhengs shig yi dam lha tshogs bzhengs :
dgongs shig rgyal ba rigs lnga'i tshogs :
chos kyi dbyings nas skur bzhengs 'tshal :
dbu la thor tshugs rgyan gyis brgyan :
dbu skra'i thor cog shigs se shig :
rin chen rgyan cha khra la la :
gser gyi gdu bu si li li :
sil snyan mang po khro lo lo :
rgyan cha mang po pu ru ru :
glu len gar byed khyugs se khyug :
rol mo mang po di ri ri :
yi dam lha tshogs 'khor gyis bskor :
mkha' 'gro rnams kyi tshogs kyis bskor :
chos skyong rnams ni bran du khol :
dpa' bo'i bro brdung khrabs se khrab :
dpa' mo'i gar byed khyugs se khyug :
mkha' 'gro ma tshogs thibs se thib :
lha srin sde brgyad sha ra ra :
zhub chen stong gdangs si li li :
g.yas na pho rgyud thibs se thib :
g.yon na mo rgyud thibs se thib :
dar gyi ru mtshon lhabs se lhab :
dri zhim ngad ldan thu lu lu :
mkha' 'gro'i brda skad di ri ri :
dpa' mo'i bshug glu kyu ru ru :
hU~M gi snang glu di ri ri :
phaT kyi brda skad sangs se sang :
byin gyis brlab phyir gshegs su gsol :
sku gsung thugs kyi byin rlabs zhu :
dbang rnams rdzogs pa'i rim pa zhu :
bgegs dang log 'dren bar chad sol :
mchog dang thun mong dngos grub stsol :
lho nub rnga yab gling phran :
srin po gnas pa'i 'jig rten :
pad+ma 'od kyi gzhal yas nas :
gu ru pad+ma mkha' 'gro'i tshogs kyis bskor nas thibs kyi byon nas :
sku 'bag sogs mdun rten dang dbyer med du gyur par bsam /
mchod pa ni /
hU~M:
rje btsun pad+ma thod phreng rtsal :
gdung ba drag pos bdag gdung zhing :
mkha' 'gro'i tshogs dang bcas pa la :
'dod yon lnga ldan mchod pa 'bul :
ba liM rgyan gyi mchod pa 'bul :
bdud rtsi sman gyi mchod pa 'bul :
rak+ta dmar gyi mchod pa 'bul :
zhal zas tshogs kyi mchod pa 'bul :
ting 'dzin rtse gcig mchod pa 'bul :
sku gsung thugs kyi dngos grub stsol :
oM AHhU~M badzra ma hA gu ru pad+ma d+he wa DA ki nI i daM ba liM ta khA hi :
ma hA pany+tsa a mr-ita khA hi :
ma hA rak+ta khA hi :
ma hA ga Na tsakra pU dza me g+ha khA hi swA hA:
zhes dang /
oM gu ru de ba DA ki nI puSh+pe d+hU pe A lo ke gan+d+he nai bid+yA shab+da pU dza AHhU~M:
oM gu ru de ba DA ki nI ma hA mAM sa rak+ta kiM ni ri ti khA hi :
oM gu ru de ba DA ki nI bo d+hi tsit+ta ma hA su kha pU dza ho :sa mchod /
hU~M hrI:
ma bcos spros bral bla ma chos kyi sku :
bde chen longs spyod bla ma chos kyi rje :
pad sdong las 'khrungs bla ma sprul pa'i sku :
sku gsum rdo rje 'chang la phyag 'tshal bstod :
ces bstod /
dzapa? bzla ba ni /
sgo gsum mi g.yo zhing rig pa ma yengs par mdun bskyed las dbang bzhi len pa dang /
thugs srog 'od kyi spro bsdus don gnyis sgrub pa dang /
snang grags rig gsum bla ma'i gsang ba gsum du lta bas /
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
zhes bzla ste bsnyen pa'i tshad ni 'bum phrag bcu gnyis yin la /
dbang dang tshogs mchod sogs gnas skabs kyi phrin las la brgya rtsa brgyad bzla bar gsungs so //
dbang gi skabs /
bum pa thod pa gtor ma rnams kyi snod rang byung gi gzhal yas khang gi nang du /
nang bcud gu ru yab yum sbyor ba mdzad pa'i byang chub sems kyi thig le dkar dmar bde ba'i rgyun gyis khengs par bsams la /
thod phreng rtsal gyi sngags sham du /
pa shaM ku ru hU~M sarba sid+d+hi hU~M A:
brgya rtsa re bzlas la /
gong gi mchod bstod tshang bar bya /
bka' srung gi gtor 'bul dang /
las byang ltar dmigs pa'i dbang blangs la /
dkyil 'khor yol bas bcad //
gsum pa ni /
slob ma rnams phyi rol du khrus bya /
bgegs gtor mtshams srung /
maN+Dal bkye bsdu /
sems bskyed gsal gdab kyi bar du byas la /
skabs su babs pa ni /
bod khams phur thogs yongs kyi rje btsan du bsngags pa zhang sna nam pa chen po rdo rje bdud 'joms kyis /
bde gshegs kun 'dus pad+ma 'byung gnas nyid kyi byon tshul mdzad tshul la brten nas thos pa tsam gyis dang ba 'dren cing /
yid ches mos gus skye ba'i gsol 'debs zhus pa la brten nas /
bsam gyis mi khyab pa'i rnam par thar pa las 'dzam bu'i gling dang khyad par bod kyi yul du sprul pas 'gro don mdzad pa'i tshul mdor bsdus te bstan pa lho nub rnga yab ma'am /sin+d+hu rgya mtsho che bar grags pa'i gsol 'debs kyi sgrub thabs dbang dang 'brel ba 'di nyid rig 'dzin yongs 'dus kyi kha byang dang lhan cig lho      brag gtam shul gyi brag srin mo sbar rjes nas rig 'dzin legs ldan bdud 'joms rdo rjes spyan drangs nas rim par brgyud pa ste /
de nyid kyi smin byed zab mo bsgrub par bgyi ba la /
bdag nyid kyi bgyi bar 'os pa rnams grub zin pas /
khyed rang rnams kyi ngo skal du gyur pa maN+Dal 'bul bar zhu /
zhes maN+Dal phul /
khyed rang rnams kyi mdun gyi nam mkhar bla ma dang gnyis su med pa'i pad+ma thod phreng rtsal yab yum la rtsa gsum lha tshogs rnams kyis bskor nas bzhugs par gsal ba'i spyan sngar yan lag bdun pa'i tshogs gsag pa 'di'i rjes zlos mdzod /
hU~M:
bla ma bde gshegs rig 'dzin zhing 'dir byon :
pad+ma nyi zla'i gdan steng mkha' la bzhugs :
lus ngag yid gsum gus pas phyag 'tshal bstod :
phyi nang gsang gsum dngos 'byor yid kyis mchod :
sdig pa'i las dang ting 'dzin nyams chag bshags :
dge tshogs mdzad pa kun la rjes yi rang :
bla med chos kyi 'khor lo bskor bar bskul :
mya ngan mi 'da' 'gro ba'i don la bzhugs :
sgo gsum dge ba byang chub phyir du bsngo :
'gro kun rdo rje gsum mchog thob par shog :
lan gsum /
phyag snyims pa me tog gis bkang ste gsol ba 'debs pa 'di'i rjes zlos /
slob dpon dgongs su gsol :
bdag che ge mo zhes bya ba byin rlabs dngos grub la 'jug pas :
gu ru thod phreng rtsal dgongs su gsol :
bdag gi las dang nyon mongs dag par byin gyis brlab tu gsol :
'khor ba las dbugs dbyung ba dang :
gzengs bstod pa dang :
'khor ba'i rgya mtsho chen po las sgrol bar byin gyis brlab tu gsol :
lan gsum gyis gsol ba gdab ste yol ba bsal /
gsang sngags kyi rtsa ba dam tshig la rag las pa'i phyir na /
dam tshig dang sdom pa bzung ba 'di'i rjes zlos /
ho :
bla ma mchog gsum yi dam lha :
byang sems dpa' bo mkha' 'gror bcas :
phyogs dus kun na bzhugs pa rnams :
brtse bas bdag la dgongs su gsol :
bdag ni rig 'dzin rdo rje sems :
dus 'di nas ni yongs bzung nas :
ji srid byang chub mchog gi bar :
lus ngag sems kyi sdom pa ni :
so thar byang sems gsang ba sngags :
de dag tshul bzhin bzung bar bgyi :
bde gshegs rdo rje rin chen dang :
pad+ma las kyi rigs mchog gi :
dam tshig sdom pa ma lus gzung :
ma brgal ba rnams thams cad bsgral :
ma grol kun nas dgrol bar bgyi :
dbugs ma phyin pa de dag kyang :
dbugs dbyung mya ngan 'das la 'god :
de ltar thob la spro ba'i yid :
rab tu brtan por bzung bar bgyi'o :
lan gsum /
khe nyen gyi gnad la bkar te tha tshig rdo rje'i dam chu sbyin pa 'di gsol la brtul zhugs kyi gnas las nam yang mi 'da' bar mdzod cig
/hU~M:
'di ni dam tshig rdo rje'i chu :
thungs shig dngos grub kun thob 'gyur :
ye shes rdo rje brten pa'i sa :
nyams na dmyal ba nyid du 'o :
sa ma ya na ra kan :
zhes bdud rtsi blud rdo rje spyi bor bzhag go
/de nas dbang gi gzhi 'god pa ye shes pa dbab pa la khyed rang rnams dkyil 'khor gyi rtsa bar zhal lho nub tu bstan te 'khod par mos la gzhan du ma yengs par dmigs pa 'di bzhin mdzod cig
/khyed rang rnams rdo rje rnal 'byor mar gsal ba'i spyi gtsug tu sangs rgyas kun 'dus kyi ngo bo gu ru rdo rje thod phreng rtsal yab yum bzhugs pa /
snying gar g.yung drung dmar po g.yon du 'khor ba'i dbus su baM dmar ser /
yan lag bzhir ha ri ni sa phyogs kyi mdog can du gsal ba'i 'og tu yaM ljang gu dang /
bla ma'i smin mtshams su'ang g.yung drung dmar po g.yon du 'khor ba la shes pa gtod cig
/bla mas ha ri ni sa yaM zhes brjod pa la brten nas khyed rang gi snying ga'i yaM las rlung g.yos pas g.yung drung g.yon du drag tu 'khor zhing /
spyi bo'i gu ru yab yum gyi smin mtshams kyi bar du sleb /
de dag las 'od zer phyir 'phros lho nub rnga yab pad+ma 'od kyi pho brang nas ma hA gu ru pad+ma thod phreng rtsal yab yum la rtsa gsum dam can rgya mtsho'i tshogs dang bcas pa sprin gtibs pa ltar byon nas khyed rang rnams la sib sib thim pas rtsa ba gsum gyi byin rlabs ma lus pa thob pa'i mos pa mdzod cig
/spos rol dang bcas /
hU~M hU~M hU~M:
bzhengs shig ye shes mkha' 'gro bzhengs :
dur khrod gnas nas sku bskyod 'tshal :
dbu la thor cog shigs se shig :
rin chen rgyan cha khro lo lo :
gser gyi gdu bu si li li :
sil snyan mang po khro lo lo :
rgyan cha mang po pu ru ru :
glu len gar byed khyugs se khyug :
rol mo mang po khro lo lo :
yi dam lha yi 'khor gyis bskor :
mkha' 'gro rnams kyi tshogs kyis gtibs :
lha srin sde brgyad sha ra ra :
zhub chen stong dang si li li :
g.yas na pho rgyud thibs se thib :
g.yon na mo rgyud thibs se thib :
dar gyi ru mtshon lhabs se lhab :
dri zhim ngad ldan thu lu lu :
mkha' 'gro'i brda skad di ri ri :
dpa' bo'i bshugs glu kyu ru ru :
hU~M gi snang glu kyu ru ru :
phaT kyi brda skad sangs se sang :
byin gyis brlab phyir gshegs su gsol :
gnas mchog 'di ru byin phob la :
sgrub mchog bdag la dbang zhig skur :
mos pa'i bu la byin gyis rlobs :
sku gsung thugs kyi byin rlabs zhugs :
bgegs dang log 'dren bar chad sol :
mchog dang thun mong dngos grub stsol :
ces myur dal spel ma'i dbyangs kyis brjod /
slar yang rol mo sna tshogs kyi sgras bskul te /
oM:
sku yi byin gyis brlab tu gsol :
lus kyi gzi brjid bskyed du gsol :
lus kyi sgrib pa sbyang du gsol :
lha dbang lus la bskur du gsol :
A:
gsung gi byin gyis brlab tu gsol :
ngag gi sgrib pa sbyang du gsol :
gsang dbang ngag la bskur du gsol :
gsung snying po lung gi dngos grub stsol :
hU~M:
thugs kyi byin gyis brlab tu gsol :
sems kyi sgrib pa sbyang du gsol :
chos dbang sems la bskur du gsol :
thugs skye med rdo rje'i dngos grub stsol :
sku gsung thugs kyi byin gyis rlobs :
ye shes lnga yi dbang zhig skur :
brgyud 'dzin bu slob byin gyis rlobs :
zhes brjod la dbab bo //
dbang bskur dngos gzhi zhu ba'i yon du dmigs te maN+Dal phul mdzod /
gsol ba 'debs pa 'di'i rjes zlos /
hU~M:
bla ma sangs rgyas dgongs su gsol :
ji ltar sngon gyi sangs rgyas rnams :
bla ma'i rjes gnang thob nas ni :
sangs rgyas sa la gshegs pa ltar :
de rjes bdag kyang 'jug par 'tshal :
bdag la bskur bar mdzad du gsol :
lan gsum /
rigs kyi bu rnams brda sprod pa'i tshig don la rjes su rtogs shig
/bum pa ye shes kyi gzhal yas khang du gu ru rdo rje thod phreng rtsal lus dkyil lha dang bcas pa rnams kyi sku las babs pa'i bdud rtsi'i rgyun gyis mngon par dbang bskur ba'i mos pa mdzod cig
/bum pa thogs la /
oM:
bum pa spros bral zlum po nas :
skye med byang chub sems kyi chus :
rnam rtog ma rig dri ma 'khrud :
chos sku spros bral bde chen chus :
gzung 'dzin 'khor ba'i bag chags 'khrud :
rang byung ye shes sems nyid chus :
dug lnga dug gsum dbyings su 'khrud :
nyon mongs bag chags kun byang nas :
dbang rnams ye shes rdzogs par shog :
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M AH
lan gsum brjod de gnas gsum du bskur ba sogs tshig mthun byas la /
bum pa spyi bor bzhag ste khrus bya ba bum dbang /
mgrin par bzhag ste bum chu blud pas gsang dbang /
snying gar bzhag ste tshig don ngo sprad pa ni /
dbyings 'gyur ba med pa'i bum pa zlum por rig pa 'od gsal zang thal gyi bcud gtams pa'i rgyun gyis ma rig pa'i dri ma gtor zhing ye shes kyi bcud blugs par shes pa ni shes rab ye shes kyi dbang /
de'i rjes shes su bde gsal mi rtog pa'i nyams skye ba ni dbang bzhi pa de kho na nyid de bum pa la ltos pa'i dbang bzhi yongs rdzogs thob pa yin no //
ban+d+ha rang byung gi gzhal yas khang du bla ma thod phreng rtsal yab yum snyoms par zhugs pa'i zag med bde ba'i rgyun gyis mngon par dbang bskur ba'i mos pa mdzod cig
/thod pa thogs la /
A:
thod pa zlum po chos kyi dbyings kyi ngang :
'chi med bdud rtsi chang gis rab tu gang :
sha lnga bdud rtsi rigs lnga ye shes lnga :
nyon mongs bdud 'joms rigs lnga sku lngar bskyed :
gnyis med ngang la chos nyid rol par sbyor :
ma bcos bde chen byang chub sems kyi ngang :
chos nyid bdud rtsi rnam rtog bdud las rgyal :
dbang rnams rdzogs pa'i ye shes dbang thob shog :
rtsa sngags lan gsum brjod de gong ltar bskur la /
thod pa spyi bor bzhag pa bum dbang /
mgrin par gtad nas bdud rtsi 'thung ba gsang dbang /
snying gar gtad nas tshig don ngo sprad pa ni /
thabs bde ba chen po'i ban+d+ha zlum por shes rab stong nyid chos kyi dbyings rnam pa'i ldog char ye shes lngar snang ba'i bcud kyis dug lnga'i bdud la ye shes kyi rtsis thebs par shes pa ni shes rab ye shes kyi dbang /
de'i rjes shes su bde gsal mi rtog pa'i nyams skye ba ni dbang bzhi pa de kho na nyid de thod pa la ltos pa'i dbang bzhi yongs rdzogs thob pa yin no //
gtor ma gu ru thod phreng rtsal rtsa gsum dam can srung ma'i tshogs dang bcas pa dngos su gsal ba'i ye shes bdud rtsi'i rgyun gyis mngon par dbang bskur ba'i mos pa mdzod /
hrI:
gtor snod ban+d+ha gzhal yas chos kyi dbyings :
gtor ma'i 'dod yon lnga ldan ye shes lnga :
gu ru'i sku mchog bde chen 'du 'bral med :
rnam dag bdud rtsi bla ma mchod pa'i rdzas :
gnyis med dbyings su dam tshig gnyan po bsre :
ma mo mkha' 'gro dbang du sdud pa dang :
phrin las rnam bzhis 'gro ba 'dul slad du :
sprul pa mang po las la 'gyed pa'i phyir :
dbang bzhi ye shes rdzogs pa'i dbang thob shog :
rtsa sngags kyi sham bur /
gu ru de ba DA ki nI dzo ki ni :
kA ya wA ka tsit+ta a b+hi Shiny+tsa oM AHhU~M hrI:
lan gsum brjod de bskur tshul gong bzhin byas la /
gtor ma spyi bor bzhag pa bum dbang /
mgrin par bzhag nas gtor zan dngos grub tu rol pa gsang dbang /
snying gar gtad de tshig don ngo sprad pa ni /
gtor snod chos dbyings yangs pa'i zhing khams /
gtor ma rang rig gu ru sku lnga zung du 'jug pas rdo rje ye shes kyi byin rlabs rgyud la bstsal bar shes pa ni shes rab ye shes kyi dbang /
de'i rjes su bde gsal me rtog pa'i nyams skye ba ni dbang bzhi pa de kho na nyid de gtor ma la brten pa'i dbang bzhi yongs su rdzogs pa yin no //
de ltar gu ru rdo rje thod phreng rtsal gyi byin rlabs brda'i dbang bzhi rnam pa bcu gnyis su bskur ba legs par thob pa yin pas /
rtsa ba yan lag gi dam tshig spyi dang /
khyad par yab kyi dbang rtags su sku dang rdo rje bzung zhing /
yum gyi dbang rtags su me long dang ka pA la gling gcig pa bcang ba /
yab yum gnyis su med pa'i rtags tshes bcu'i dus mchod bzung ba la brtson par bgyi'o snyam pa 'di'i rjes zlos /
gtso bos ji ltar sogs /
gtang rag maN+Dal /
lus 'bul dge bsngo byas la /
rjes kyi cho ga'ang tshogs mchod nas bkra shis kyi bar dkyus ltar bsnyegs pas 'grub bo //
gang blo~X nam mkhar sbyor ba rnams //
'dun gro~Xs ma 'chugs yid bzhin nor //
chos sgo mtha~X' yasa~X rgya mtsho'i bcud //
'di 'dra snying gi nor du 'chongs //
srin sbar gter byon yang gter gu ru'i sgrub skor dbang dang bcas pa'i le tshan no //
!
oM swasti /
sku lnga lhun grub mtshan mchog brgyad dang ldan //
rigs drug 'dul mdzad 'phrul mtshan bzhi bcu'i bdag
/stong gsum phyogs bcur rnam 'phrul rab 'byams kyis //
'gro 'dul sangs rgyas thod pa rtsal gyis skyongs //
lha sras 'jing yon mu tig btsan po'i chos skal du gnang ba'i gsol 'debs nub phyogs bde chen ma'am /
sin+d+hu rgya mtsho chung ba'i phrin las la /
sbyor ba dkyil 'khor rdul tshon byed na thig tshon byin rlabs gzhung gsal ltar la /
ras bris skabs zhi dkyil sgo rdzogs spyi mthun la nang pad+ma 'dab bzhi phyogs mdog
/de rgyab 'dab brgyad mdzes tshon /
lte ba mthing ga'i dbus su rdor dril /
'dab bzhir 'khor lo sogs rigs rtags /
'dab brgyad la rdo rje /
gru chad bzhi /
sgo bzhi phyi nang mtshams bzhi rnams su thig le lha mdog dgod /
ma 'dzom na maN+Dal bdud rtsis byugs pa la tshom bu lha grangs bkod pa'i khar many+dzi la sgrub gtor dpe'u ris ltar ram rin chen 'bar ba rgyan ldan dar gdugs bcas bzhag pa'i g.yas g.yon du sman rag
/mdun du rnam bum bcud ldan khar me long la sin+d+hu ra byugs par chos 'byung bsnol ma'i nang thig le lnga tshom hU~M gis mtshan pa'i mthar rtsa sngags g.yas skor du bkod pa'i steng du gu ru'i sku 'bag na bza' bcas bzhugs /
las bzhi'i 'brang rgyas dkar ser dmar ljang dar gyi rgyal mtshan dang zas snas brgyan pa /
mchod gtor tshogs kyi yo byad gzhan gong mtshungs nye bar bsdogs par bya'o //
phrin las dngos la gsum /
bsnyen pa /
sgrub pa /
las sbyor ro //
dang po ni /
sngon 'gro tshogs sag yan las byang ltar song nas /
spyi gtsug pad+ma'i sdong po'i steng :
pad+ma nyi zla 'od 'bar dbus :
rdo rje de bzhin rin po che :
pad+ma las kyi thod phreng rtsal :
sku mdog 'od kyi rang 'od 'bar :
phyag g.yas rdo rje 'khor lo dang :
rin chen pad+ma rgya gram 'dzin :
g.yon pas dril bu dku la brten :
rigs kyi yum bcas 'khril sbyor bzhugs :
dar dang rin chen rus pas brgyan :
'ja' 'od phung po'i dkyil na gsal :
de yi phyi rim gu ru'i sku :
mtshan brgyad sprul pa'i rig 'dzin rnams :
ye shes dpal gyi sku ru bzhugs :
phyi rol lha dang rig 'dzin dang :
mkha' 'gro chos skyong sprin ltar gtibs :
sku gsung thugs kyi phyag rgyar ldan :
thugs kar zla steng hU~M 'od 'phros :
rang bzhin chos sku dag pa'i zhing :
ma 'dres yongs rdzogs 'og min gnas :
sprul pa sangs rgyas zhing khams nas :
bla ma yi dam mkha' 'gro rnams :
spyan drangs spyi bo'i lha la thim :
hU~M:
o rgyan yul gyi nub byang mtshams :
sogs tshig bdun gsol 'debs brjod /
e ma ho :
nub phyogs bde ba can gyi zhing khams su :
mgon po tshe dpag med kyi sogs gsol 'debs ci lcogs dang /
khyad par /
kye :
rje btsun bla ma rdo rje 'dzin :
sangs rgyas kun gyi sku gsung thugs :
yon tan phrin las rdzogs pa'i dpal :
khyod la phyag 'tshal skyabs su mchi :
dbang bzhi rdzogs pa'i dngos grub stsol :
sgrib pa sbyang bar mdzad du gsol :
oM AHhU~M badzra gu ru pad+ma sid+d+hi hU~M:
zhes pa grangs su bsags la mthar /
oM AHhU~M hrI:
rnam dag ye shes bkod pa'i zhing khams su :
rin chen sna tshogs 'dod yon rgya mtsho'i sprin :
yongs su bkang ba'i maN+Dal rab 'byams rnams :
bla ma yi dam lha tshogs rnams la 'bul :
rat+na maN+Da la pU dza ho :
zhes dang /
oM AHhU~M hrI:
bdag gis bdag tu bzung ba'i yul 'khor nor :
rab tu gces dang yid la 'thad pa rnams :
snying po med las snying po'i don rtogs phyir :
zhen pa spangs te 'bul gyis bzhes su gsol :
sarba maN+Da la pU dza ho :
zhes phyi nang gi maN+Dal kho na'am /
gsang ba'i maN+Dal lcogs shing spro na dbang gi gal mdo ltar 'bul ba tshar re dang /
gsol 'debs tshar re spel ba lan bdun gyi rjes su /
gu ru'i thugs kyi dpal be'u las :
'od zer bye ba drug cu 'bar :
sgyu lus bde ba'i rang bzhin las :
'od zer stong gsum ma lus khyab :
phyogs bcu'i rgyal ba sras bcas kun :
'od kyi rtsa nas tshur 'dus nas :
bdag gi smin mtshams mdzod spur thim :
nyi ma'i 'od zer 'bum shar bas :
dngos po shugs kyis sbyangs pa ltar :
bdag gi lus ngag yid gsum gyi :
bag chags mi dge bcu po sbyangs :
bdag lus 'od kyi phung po ni :
gsal 'tsher dwangs pa 'od lngar 'char :
tshon lnga'i dru gu lta bu'i dbus :
ting 'dzin sems dpa' hU~M mthing gsal :
de la spyi bo'i gu ru'i sku :
thim pas bde ba bum pa'i dbang :
gsal ba gsang dbang mi rtog pa :
shes rab dbyer med dbang bzhi pa :
sku bzhi'i ngo bor rdzogs pa 'o :
zhes mos la hU~M bzla zhing ngo bo bskyang ngo //
gnyis pa ni /
las byang ltar mchod pa byin brlabs la /
hU~M:
stong gsal mtha' dbus med pa la :
de nyid ma rtogs yang dag nyid la rmongs :
'khrul pa'i yul la snying rje phyir :
stong nyid snying rje gnyis med hU~M:
mthing zhun mdog can gsal bar gyur :
hU~M las e yaM raM baM suM yig las :
'byung ba nam mkha' rlung me chu sa'i steng :
keM las ri rab me dpung 'bar ba'i dbus :
b+h+rU~M las rin chen gzhal yas gru bzhi pa :
sgo bzhi rta babs rin chen rgyan phreng ldan :
pha gu drwa phyed shar bu mda' yab ldan :
rtsig pa 'dod snam ka gdung gdugs dang tog :
phyi nang med par kun tu gsal ba'i dbus :
shar phyogs dung la lho phyogs baiDUr+Ya :
nub phyogs rA ga byang phyogs in+d+ra'i mdog :
lte ba mi 'gyur baiDUr sa gzhi'i steng :
gru chad bzhi ldan lte dbus trAM ser las :
pad+ma'i sdong po 'dab brgyad ge sar mdzes :
de dbus pad+ma nyi zla'i dkyil 'khor steng :
hU~M byung hU~M zhu hU~M las bdag nyid ni :
bla ma bde gshegs kun 'dus rdo rje 'chang :
mthing nag zhal gcig phyag gnyis rdor dril 'dzin :
skyil krung mthing 'bar yum bcas rin chen dang :
dar dang rus rgyan 'dzum mdangs ya la la :
phyogs bzhir hU~M las hU~M byung zhu ba yi :
thig le hU~M gis bskul ba'i bdag nyid dpal :
rigs bzhi'i thod phreng rdo rje 'chang gi tshul :
dkar ser dmar ljang rigs kyi kha dog 'dzin :
de yi phyi rim sprul pa'i rig 'dzin ni :
gu ru mtshan brgyad dkar smug rdor dril 'dzin :
skyil krung gzi brjid ldan pa'i phyi rim du :
gru chad bzhi la DA ki zhi ba 'tsho :
rdo rje bdud 'dul phag mo phra men bzhi :
rigs bzhi'i phyag mtshan rgyan dang cha lugs 'dzin :
sgo bzhir phung srung ma mo shwa na bzhi :
mtshams bzhir lha mo bdag nyid chen mo bzhi :
phyi rol sgo yi glo 'bur mtsho chen bzhir :
bse yi ma bzhi skyes bu ging bzhi dang :
mkha' 'gro 'bum sde brtan ma'i tshogs bcas bsgom :
kun kyang rang rang sprul pa sprin phung bzhin :
sku mdog phyag mtshan rgyan rnams gsal bar bskyed :
lha tshogs rnams kyi gnas gsum oM AHhU~M:
dkar dmar mthing gsum gsal bsgom 'od zer gyis :
o rgyan gnas dang 'og min gnas mchog nas :
rang 'dra'i ye shes sems dpa' spyan drangs gyur :
lha bskyed las byang ltar na /
hU~M:
stong gsal sogs nas /
mthing zhun mdog can de nyid las :
mkha' rlung chu sa ri bo me :
rim brtsegs srung 'khor rdo rje'i dbus :
hU~M las rin chen gzhal med khang :
mtha' dbus med pa'i yon tan rdzogs :
hU~M:
de dbus pad+ma'i sdong po'i steng :
pad+ma nyi zla 'od 'bar steng :
hU~M babs yongs gyur skad cig la :
rdo rje de bzhin rin po che :
pad+ma las kyi thod phreng rtsal :
sku mdog 'od kyi rang 'od 'bar :
phyag g.yas rdo rje 'khor lo dang :
rin chen pad+ma rgya gram 'dzin :
g.yon pas dril bu dku la brten :
rigs kyi yum bcas 'khril sbyor bzhugs :
dar dang rin chen rus pas brgyan :
'ja' 'od phung po'i dkyil na gsal :
de yi phyi rim gu ru'i sku :
mtshan brgyad sprul pa'i rig 'dzin rnams :
ye shes dpal gyi sku ru bzhugs :
bar khyams gru chad mkha' 'gro'i tshogs :
las dang ye shes sprul pa can :
sgo skyong dam can sprin ltar gtibs :
sku gsung thugs kyi phyag rgyar ldan :
thugs kar zla steng hU~M yig gsal :
thugs ka'i hU~M las 'od 'phros pas :
rang bzhin chos sku dag pa'i zhing :
ma 'dres yongs rdzogs 'og min gnas :
sprul pa sangs rgyas zhing khams nas :
bla ma yi dam mkha' 'gro rnams :
mdun gyi nam mkhar spyan drangs gyur :
ces brjod /
gong ma rnams kyis phyag len snga ma ltar mdzad kyang /
sgrub dus su snga ma dang /
dbang bskur sogs la phyi ma gtso bor bzung na legs par sems so //
de nas spyan 'dren pa ni /
hU~M:
skye med chos dbyings rol pa chen po'i gnas :
ma 'dres yongs rdzogs sprul pa'i zhing khams nas :
thugs rje che mnga' bla ma yi dam lha :
mkha' 'gro dam can ma lus gshegs su gsol :
oM badzra sa ma ya dza :
nyi zla pad+ma'i gdan steng dgyes par bzhugs :
gus pas phyag 'tshal phyi nang mchod pa'i tshogs :
ar+g+haM me tog spos me dri chab dang :
zhal zas rol mo gzugs sgra dri ro reg :
chos dang sman gtor rak+ta tshogs mchod kyis :
bla ma yi dam mkha' 'gro thams cad dang :
dam can srung ma'i tshogs kyi thugs dam bskang :
oM AHhU~M badzra gu ru de ba DA ki nI d+harma pA la sa ma ya DA ki nI sUr+Ya pU dza kha kha khA hi khA hi :
hU~M:
bla ma'i sku ni 'od gsal dbyings las shar :
'gag med gsung ni gzhom med gsang ba'i dbyangs :
'gyur med thugs ni 'od gsal mtha' dbus bral :
sku lnga yongs rdzogs bla ma'i sku la 'dud :
snang stong lha sku rang rig chos kyi sku :
rgya chad phyogs bral nam mkha'i mtha' dang mnyam :
ye nas ma bskyed lhun rdzogs gsang ba'i gter :
bde gshegs 'dus pa'i lha la phyag 'tshal bstod :
skye med stong pa'i mkha' dbyings dag pa las :
thugs rje'i cho 'phrul mi g.yo shugs kyis bskyed :
rang grol gnyug ma 'od gsal snying po'i gter :
rig rtsal mkha' 'gro dam can tshogs la bstod :
ces spyan 'dren bzhugs phyag mchod bstod kyi phrin las byas nas /
'dzab bskul ba ni /
rmad byung ting 'dzin 'dzab kyi 'phro 'du yi :
dgongs spyod dag pa'i ye shes kyis sbyangs pas :
mchog dang thun mong dngos grub tshul bzhin du :
dus 'di nyid du bdag la gnang bar mdzod :
bzlas dmigs ni /
sgrub thabs rdo rje gsang ba las /
gsol ba gdab cing 'od zer 'phro 'du yis :
dbang bzhi blang zhing snod bcud sems can kun :
gzhal yas khang du bla ma'i sku ru bskyed :
dag snang cher bskyed sgyu lus 'od gsal bsgom :
zhes gsungs pa ltar las /
bzla bya'i snying po'ang de las /
oM AHhU~M badzra gu ru pad+ma sid+d+hi hU~M:
ma hA gu ru sarba sid+d+hi hU~M:
ra tsa hri ya ha ri ni sa sid+d+hi hU~M:
zhes dang /
nang sgrub rdo rje rin chen las /
oM AHhU~M badzra gu ru pad+ma sid+d+hi hU~M:
ha ri ni sa :
ra tsa hri ya :
tsit+ta hrIng hrIng dzaHdza :
zhes 'byung ba sgrub pa'i skabs su snga ma gtso bor bzla zhing /
phrin las tsam la phyi ma gtso bor bzla /
sgrub pa'i tshad ni zhag bdun nam zla gcig gam zla drug tu gsungs shing /
dbang gi skabs su dbang rdzas rnams kyang lhar gsal ba la spro bsdu spyi mthun bya zhing /
bum pa rang byung gi gzhal yas khang du lha rnams dwangs pa'i mtsho la gza' skar shar ba bzhin skad cig gis gsal bar gyur /
rang srog sngags kyi sogs gzungs thag blangs la /
bum par dmigs pa'i bzlas pa dang /
las bum bskyed bzlas bya /
mthar /
ar+g+haM me tog sogs dang /
hU~M:
bla ma'i sku ni sogs kyis mchod bstod sngar bzhin bya /
de nas gter srung gtor 'bul dang /
tshogs mchod byin rlabs nas bsgral bstab kyi bar du btang rjes /
rig pa'i me tog dor la bdag nyid 'jug par bya'o //
gsum pa ni /
slob ma rnams la khrus bgegs bskrad mtshams srung sems bskyed gsal gdab yan song nas /
skabs su babs pa ni /
bod rje chos skyong ba'i rgyal po chen po'i sras mchog gsum gyi sras mchog tha chung /
thugs sgam bka' btsan pa sogs legs pa lnga dang khyad 'phags bcu gsum ldan par grags pa mjing yon mu tig btsan po'am rgyal srid skyong ba'i mtshan lha sras mu khri btsad por grags pa de nyid kyis lnga brgya snyigs ma'i sems can sdug bsngal las skyob nus pa'i gsol 'debs zhus pa la     brten nas /
gu ru nyid kyi rnam par thar pa mtha' dag sku gsung thugs yon tan phrin las mi zad pa rgyan gyi 'khor lo lnga dang sbyar te gnang ba sin+d+hu rgya mtsho chung bar grags pa'i dbang bskur rdo rje gsang ba rin po che bsgrub par bgyi ba la /
bdag nyid kyis bya ba'i 'os su gyur pa rnams song ba lags pas /
khyed rang rnams kyi ngo skal du gyur pa 'jug pa'i chos rnams zhu ba'i yon du dmigs te maN+Dal 'bul sogs /
oM AHhU~M gis mig dar /
AHkhaM bI ra hU~M gis me tog sbyin /
phyag snyims pa me tog dang bcas gsol ba btab pa 'di'i rjes zlos /
e ma ho :
nub phyogs bde ba can gyi zhing khams su :
mgon po tshe dpag med kyis thugs rjes gzigs :
'dzam bu'i gling du 'gro ba'i don la dgongs :
phyogs bcu'i sangs rgyas rnams kyis byin gyis brlabs :
dus gsum bde gshegs rnams la gsol ba 'debs :
bdag cag skal ldan dbang skur byin gyis rlobs :
lan gsum /
bla ma dkyil 'khor gyi lha tshogs rgyal ba sras dang bcas pa'i spyan sngar tshogs gsag yan lag bcu pa tshul bzhin bya ba'i blos 'di'i rjes zlos /
hU~M:
bla ma bde gshegs rig 'dzin zhing 'dir byon :
pad+ma nyi zla'i gdan steng mkha' la bzhugs :
lus ngag yid gsum gus pas phyag 'tshal bstod :
phyi nang gsang gsum dngos 'byor yid kyis mchod :
sdig pa'i las dang ting 'dzin nyams chag bshags :
dge tshogs mdzad pa kun la rjes yi rang :
bla med chos kyi 'khor lo bskor bar bskul :
mya ngan mi 'da' 'gro ba'i don la bzhugs :
sgo gsum dge ba byang chub phyir du bsngo :
'gro kun rdo rje gsum mchog thob par shog :
lan gsum /
so thar gyi rtsa ba lam log pa las ldog pa skyabs su 'gro ba 'di'i rjes zlos /
na mo :
bla ma mchog dang sangs rgyas dang :
dam chos 'phags pa'i tshogs rnams la :
bdag dang sems can ma lus pa :
byang chub bar du skyabs su mchi :
gsum /
byang sems kyi rtsa ba lam dman pa las khyad par du byed pa sems bskyed pa 'di'i rjes zlos :
na mo :
bdag gi lus ngag sems kyi las :
'gro kun byang chub sa thob phyir :
dmigs med phyogs bral smon 'jug gis :
byang chub mchog tu sems bskyed do :
gsum /
de'i nyams len gyi snying po tshad med pa bzhi'i ting nge 'dzin la blo bzhag ste 'di'i rjes zlos /
na mo :
tshad med nam mkha' dang mnyam pa'i :
'gro rnams bdag gi mar shes shing :
de dag sdug bsngal bral ba dang :
chags sdang gnyis bral btang snyoms bsgom :
sngags kyi rtsa ba rigs lnga spyi dang bye brag gi sdom pa bzung ba'i slad du 'di'i rjes zlos /
ho :
bla ma mchog gsum yi dam lha :
byang chub sems dpa' mkha' 'gror bcas :
phyogs dus kun na bzhugs pa rnams :
brtse bas bdag la dgongs su gsol :
bdag ni rig 'dzin rdo rje sems :
dus 'di nas ni yongs bzung nas :
ji srid byang chub mchog gi bar :
lus ngag sems kyi sdom pa ni :
so thar byang sems gsang ba sngags :
de dag tshul bzhin bzung bar bgyi :
bde gshegs rdo rje rin chen dang :
pad+ma las kyi rigs mchog gi :
dam tshig sdom pa ma lus bzung :
ma brgal ba rnams thams cad bsgral :
ma grol kun nas dgrol bar bgyi :
dbugs ma phyin pa de dag kyang :
dbugs dbyung mya ngan 'das la 'god :
de ltar thob la spro ba'i yid :
rab tu brtan por bzung bar bgyi'o :
lan gsum /
dbang gi gzhi 'god pa ye shes pa dbab pa'i slad du dmigs pa 'di bzhin du mdzod /
bsang sbyang /
stong pa'i ngang las sa phyogs dag pa'i zhing khams gnas khang pad+ma 'od kyi gzhal yas khang du /
slob dpon yang tha mal pa ma yin pa rdo rje thod phreng rtsal dngos yin snyam pa dang /
khyed rang rnams kyang pad sdong nyi zla'i dkyil 'khor gyi steng du rdo rje thod phreng rtsal dkar la dmar ba'i mdangs dang ldan pa /
phyag g.yas rdo rje dang g.yon dril bu dku la brten pa'i pang na rigs kyi yum dang mnyam par sbyor ba /
dar dang rin po che rus pas brgyan cing 'ja' 'od kyi klong na bzhugs par gsal ba'i thugs kar g.yung drung dmar po rang 'od 'phro ba'i dkyil 'khor gyi steng du /
rdo rje rnal 'byor ma gcer bu gar stabs bde ba chen po'i nyams dang ldan pa /
yan lag bzhir rdo rje rin chen pad+ma las kyi mkha' 'gro sde bzhi /
rlung kha sbyor bzung ba'i rkyen gyis 'og gi rlung g.yos pas bskul te snying ga'i g.yung drung g.yon du drag tu 'khor bas /
lus kyi nang thams cad 'ja' zer 'od phung 'khrugs pa'i dbus su mkha' 'gro ma bye ba 'bum phrag gar stabs mer mer bsgyur zhing /
de dag las kyang 'od zer phyir 'phros pas phyogs bcu 'ja' dang 'od kyis gang ste pad+ma 'od kyi zhing dang 'og min bde ba can sogs sangs rgyas kyi zhing khams rab 'byams thams cad nas /
bde gshegs rig 'dzin mkha' 'gro'i tshogs dang bcas pa kha ba bu yug 'tshubs pa lta bu nam mkha' bar snang sa gzhi thams cad yam yam mer mer shig shig byon nas /
khyed rang rnams la thim pas khyed rang rnams kyi lus ngag yid gsum dang /
bla ma rig 'dzin 'dus pa'i sku gsung thugs dbyer med gcig tu gyur pa'i mos pa mdzod /
DA dril dbyangs dang 'beb rdzas bsregs la /
hU~M:
bzhengs shig pad+ma sogs tshang ba'i gsham du /
hU~M hU~M ha ri ni sa A be sha ya a A:
zhes drag tu brjod la byin dbab /
de ltar dbab pa'i byin rlabs kyi mthu las rang byung gi ye shes rtsol med du skyes pa de nyid gnas lugs ka dag gi lta ba yin pas de'i ngo bo ma bcos lhug par bskyang bar zhu /
gzhung las lta ba ngo sprad cing ngal gso bar gsungs pa'i don bsdu na de tsam gyis 'thus la /
dgos shing spro na /
'di ltar mig gi yul du snang ba yi :
sogs nas /
bdag 'dra'i rang rgyud grol bar byin gyis rlobs :
bar brjod par bya ste ngo sprod kyi bshad pa rgya mtsho tsam las byin rlabs che'o //
sngar byin pa'i me tog tshig 'di'i rjes zlos dang bcas te dor mdzod /
ho :
sngon tshe ye shes brnyes pa'i lha :
sgrub pa'i dngos grub thob pa'i phyir :
rig pa ye shes chen po yi :
sngags kyi me tog bzhes su gsol :
badzra puSh+pe pra tIts+tsha ho :
zhes dor ba slar sbyin te /
gsang mtshan ye shes rdo rje thogs med rtsal zhes bya ba yin zhing me tog kyang dbang rtags cod pan du zungs shig
/ma rig pa'i sgrib g.yogs dang mig dar lhan cig bsal bar mos shig
/ho :
legs 'ongs bu khyod skal pa bzang :
ma rig ling tog nga yis bsal :
rtsa gsum bde gshegs dkyil 'khor bstan :
dga' dang 'dun pa spro sems kyis :
dkyil 'khor 'dir ltos dam tshig srungs :
rtse gcig rtag tu mnyam par byos :
badzra tsak+Shu pra be sha ya phaT:
ces mig dar dbye /
mdun gyi sgrub gzhi dpe'i dkyil 'khor 'di nyid rin po che las grub pa'i gzhal med khang mtshan nyid thams cad yongs su rdzogs pa rgya chad phyogs lhung med pa'i dbus su /
gdan pad+ma nyi zla sum brtsegs kyi steng du /
dbus su gtso mchog
/bla ma rdo rje 'chang la rigs bzhi'i rdo rje 'chang gis bskor ba /
zhes sam /
bla ma rdo rje thod phreng rtsal la 'khor thod phreng rtsal rigs bzhis bskor ba /
zhes lha bskyed gang byas ltar bsgyur /
de'i phyi rol pad+ma 'dab brgyad la sprul pa'i gu ru mtshan brgyad /
gru chad bar khyams la ye shes dang las las grub pa'i dpa' bo mkha' 'gro'i tshogs dang /
sgo bzhi skyong ba bzhi sogs mdor na bla ma rig 'dzin 'dus pa'i rten brten pa'i dkyil 'khor lha tshogs thams cad mngon sum du mthong ba'i mos pa mdzod cig
/ces lha ngo bstan /
dngos gzhi'i dbang bskur zhu ba'i don du maN+Dal phul /
de nas gsol ba gdab pa 'di'i rjes zlos mdzod /
e ma ho :
sin+d+hu rgya mtsho rol pa'i mtsho gling du :
me tog pad+ma 'bar ba'i sdong po la :
pha dang ma med rang byung shugs las byung :
rgyu med rkyen med 'gro ba'i don la byon :
rang byung ngo mtshar can la gsol ba 'debs :
bdag la dbang skur byin gyis brlab tu gsol :
lan gsum /
de nas sku 'bag thogs la /
bla ma'i sku 'bag 'di nyid khyed rang rnams kyi spyi bor bzhag pa la brten nas /
lus snang stong sgyu ma lta bur snang la ma 'gags pa rig 'dzin bla ma'i sku dang gnyis su med par gyur pa'i mos pa mdzod /
oM:
sangs rgyas kun gyi sku yi sprul pa ste :
rang byung mtshan dang dpe byad ldan par byon :
nyi ma stong gi 'od las gzi mdangs che :
khyed kyi sprul pas 'jig rten khyab par 'gengs :
ya mtshan sprul pa'i sku yi dbang thob shog :
oM AHhU~M badzra gu ru pad+ma sid+d+hi hU~M:
saM b+ho kA ya a b+hi Shiny+tsa oM oM oM:
zhes spyi bor bzhag
/me long thogs la /
me long sngags dang sin+d+hu ra :
slob bu'i mgrin par bzhag cing grags stong gi :
sngags kyi rang sgra rdo rje'i ngag tu bsam :
zhes gsungs pas /
me long thogs te /
mos pa 'di bzhin du mdzod /
me long sngags dang bcas pa khyod rang rnams kyi mgrin par bzhag nas dbang bskur bas /
sgra skad dang rlung 'byin 'jug gnas gsum rang byung rdo rje'i sngags su smin par byes pa'i mos pa mdzod /
A:
sangs rgyas kun gyi gsung gi sprul pa ste :
ma chags pad+ma 'bar ba'i rtse las 'khrungs :
'brug stong ldir ba'i sgra las gsung gdangs che :
'gro ba'i don du theg chen chos sgra sgrog :
'brug chen sgrog pa'i gsung gi dbang thob shog :
oM AHhU~M badzra gu ru pad+ma sid+d+hi hU~M:
wA ka a b+hi Shiny+tsa AHAHA:
zhes mgrin par bzhag
/bum pa kha rgyan rma bya'i mdongs bcas thogs la /
bum pa snying gar gtad de dbang bskur zhing bum chu myang bas khyed rang rnams kyi sems nyid 'od gsal chos kyi skur gsal bar mos la ma bcos so ma'i ngang du 'jog par mdzod /
hU~M:
sangs rgyas kun gyi thugs kyi sprul pa ste :
rgya mtsho gting mtha' med pa'i klong las skye :
nam mkha'i glog las thugs rje'i phrin las myur :
dgongs pa zab mo nam mkha'i mtha' dang mnyam :
cir yang sa le'i thugs kyi dbang thob shog :
oM AHhU~M badzra gu ru pad+ma sid+d+hi hU~M:
tsit+ta a b+hi Shiny+tsa hU~M hU~M hU~M:
zhes snying gar bzhag la bum chu sbyin /
gtor chen thogs la /
gtor ma lhar gsal ba khyed rang rnams kyi spyi bor bzhag pas /
bde gshegs 'dus pa bla ma'i sku gsung thugs dang khyad par yon tan yongs rdzogs sangs rgyas sku lnga'i bdag nyid yid bzhin nor bu bla ma'i skur gyur nas rdo rje slob dpon chos chen rgyal srid la dbang 'byor thob par mos shig
/hrI:
'gro ba'i don du yid bzhin nor bu'i sku :
khyed kyi mtshan thos tsam gyis sdug bsngal sel :
'ja' tshon bzhin du yon tan so sor gsal :
skad cig dran pas byang chub lam sna 'dren :
yon tan kun 'byung bla ma'i dbang thob shog :
oM AHhU~M badzra gu ru pad+ma sid+d+hi hU~M:
a b+hi Shiny+tsa hrIHhrIHhrI:
zhes spyi bor bzhag
/las bzhi'i 'brang rgyas thogs la /
'brang rgyas bzhi po rdo rje 'chang ngam thod phreng rtsal rigs bzhir gsal ba khyed rang rnams kyi spyi gtsug dang lag tu bzhag ste dbang bskur bas /
bde gshegs kun gyi phrin las rgya mtsho'i dpal la thogs pa med par dbang sgyur ba'i nus pa brnyes te las rab 'byams kyi gnyer thob par mos shig
/oM AHhU~M hrI:
thugs rje phrin las dbang gis 'gro don mdzad :
zhi rgyas dbang drag phrin las rnam bzhi yis :
nyon mongs gdul dka'i sems can thams cad thabs kyis 'dul :
nam mkha'i skar ltar phrin las bsam mi khyab :
phrin las rgya mtsho'i rlabs chen dbang thob shog :
oM AHhU~M badzra gu ru pad+ma sid+d+hi hU~M:
hA karma a b+hi Shiny+tsa hA hA hA:
zhes spyi gtsug dang lag par bzhag
/rdor dril thod pa Da ru thogs la /
slob dpon sangs rgyas sku lnga'i bdag nyid ma hA gu rur gsal ba'i phyag gi rdo rje dril bu thod pa cang te'u dang bcas khyed rang rnams kyi gnas gsum du bzhag cing /
slar yang spyi bo dang lag mthil du sprad pas /
bla ma'i thugs rjes khyed rang rnams kyi rgyud gtams te rnam dag sngags kyi phrin las thams cad thogs pa med pa'i skal ldan du byas pa'i mos pa mdzod /
e ma ho :
steng 'og phyogs bcur 'gro ba'i don mdzad kyang :
bod yul kha ba can du thugs rjes gzigs :
bod kyi mnga' bdag rje 'bangs thams cad la :
dus gsum rgyun chad med par byin gyis rlobs :
'khor ba sdug bsngal rgya mtsho las sgrol bar shog :
oM AHhU~M hrI:
ma hA gu ru sarba sid+d+hi hU~M:
zhes gnas gsum du gtug
/slar yang spyi bo dang lag par bzhag go
/de ltar dbang bskur zab mo legs par thob nas rtsa ba rdo rje'i gsung las /
bla ma'i sku ni sangs rgyas kun gyi sku :
de yi gsung ni bde gshegs 'dus pa'i sngags :
'od gsal thugs ni mnyam nyid chos kyi sku :
yon tan lhun rdzogs mdzad pa sangs rgyas sku :
phrin las chen po 'gro mgon gu ru rje :
nga la rtse gcig gdung bas byang chub thob :
mi mthun bgegs zhi 'dod pa'i dngos grub ster :
de phyir nyon mongs sdug bsngal thams cad las :
nga yi byin rlabs thugs rjes myur du skyob :
de phyir dad gus mos pas nga nyid kyi :
sgrub thabs phyi nang gsang ba dag 'bad do :
zhes gsungs pa'i don bzhin nyams su len pa dang /
bla ma'i sku gsung thugs kyi dam tshig spyi dang bye brag pa rnams tshul bzhin du bsrung ba dang /
khyad par du'ang yar ngo tshes bcu'i dus kyi mchod pa dang gsol 'debs la brtson pa sogs rtsa ba dang yan lag gi dam tshig mtha' dag tshul bzhin du bsrung bar bgyi'o snyam pas 'di'i rjes zlos /
gtso bos ji ltar sogs gsum /
gtang rag maN+Dal /
lus longs spyod 'bul zhing dge ba bsngo ba spyi ltar byas nas slob ma rnams grol lo //
rjes kyi bya ba tshogs la rol zhing lhag ma gtong ba nas shis brjod kyi bar las byang ltar mthar chags su gtang ngo //
pa~Xd+ma~Xs gtsigs su gdams pa'i chos //
rdo rje'i gara~X gyis gsang ba'i lam //
bgrod byed 'di ko rigs 'chang gi
/dba~Xng phyug rnams kyi snying bcud do //
gu ru'i thugs sgrub rdo rje gsang ba'i nor bu rin po che dbang dang bcas pa'i le tshan no //
'di dag so sor bsnyen cing sgrub pa'i tshe sngon 'gro'i 'dor len gong smos ltar la /
ye shes tshogs gsag kyang thun rjes ma rnams la ma bzung na chad skyon med de sgrub thabs so so'i bsnyen pa dang don gcig pa yin la /
bsnyen pa zur du gtang skabs bstan pa rmad byung ma ma gtogs gzhan la mchod rlabs kyang mi dgos pa dang /
tshogs mchod ni sgrub chen rigs sogs la gtang bas chog cing /
rjes chog la'ang dbye bsdu phrin las gzhan gyis rigs 'gre
/dbang bskur dkyus gcig tu sgrub pa'i skabs su sngon 'gro tshang ma rig 'dzin rtsa dbang gi dbang sgrub la btang nas /
gzhan lnga por phyi gtor gyi mtshams dang bgegs gtor rnams mi dgos shing ye shes tshogs gsag kyang longs khyab dang bstun /
dbang gi sngon 'gro'i bgegs gtor dang bka' srung mchod gtor yang nyin gcig la dbang rnams grangs du tsam bskur yang thog mar lan gcig gis chog pa sogs bye brag phyed par bya'o //
sgrub thabs yon tan gter mdzod kyi phrin las dbang dang bcas pa ni gzhan du bshad zin pa las shes par bya'o //
rtsa ba'i gzhung dang brgyud pa'i phyag bzhes la //
brten nas rang 'dra'i blo yi mun sel phyir //
legs bshad sgron me cha tsam btegs na yang //
nongs pa'i dri ma thugs rjes bgrung bar gsol //
skye nas skye bar mgon po pad+ma'i zhabs //
rigs kyi bdag gyur gsang ba'i mdzod kun 'dzin //
de las srid pa'i rgya mtsho dong sprugs te //
phrin las 'khor lo mkha' mthar sgyur byed shog
/ces pa'ang pad+ma'i rgyal tshab kun mkhyen tA'i si tu pad+ma dbang chen gyi gsang ba gsum gyi byin rlabs thob cing /
gnyags chen dri med zla shar gyi rnam 'phrul grub dbang zla ba bzang po sogs yongs 'dzin dam pa rnams kyi bka' drin las zab chos 'di'i smin grol gyi bdud rtsi dang rjes su gnang ba legs par thob pa'i skal ba bzang po can /
sngags rig 'chang ba pad+ma gar dbang phrin las 'gro 'dul rtsal gyis dpal spungs yang khrod tsa 'dra rin chen brag rdo rje thod phreng rtsal gyis byin gyis brlabs pa'i bsti gnas su sbyar ba dge legs 'phel /
nyi ma lho nub ma'i dbang rgyun gsan yig khungs ma phal cher du mi bzhugs kyang khams phyogs kyi rgyun 'ga' rer byung ba ltar bkod pa'o //

//
