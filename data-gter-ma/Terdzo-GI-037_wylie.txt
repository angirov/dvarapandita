@#:
dmod pa drag sngags mthu'i spyi sdom srid pa'i gter khyim chen mo bzhugs so :
mnga' bdag nyang gi gter ma'o //
\u0f88\u0f88\u0f88\u0f88\u0f88[ \u0f88\u0f88\u0f88\u0f88\u0f88 \u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88 ]rgya gar skad du :
lo ka pra ti :
bod skad du :
srid pa'i gter khyim las :
'jig rten pa'i gnad bstan pa'o :
ngan sngags kyi phugs :
dgongs pa'i mdo :
man ngag gi gzer :
gab pa'i thugs brtol ba'o :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88 ]srid pa'i gter khyim nas :
'jig rten pa'i tha rams las :
spyir lo ka pa gang bsgrub kyang :
mi bsgom du mi rung ba'i lha gsum yod :
mi gsag tu mi rung ba'i rdzas gsum yod :
mi bzlas su mi rung ba'i sngags gsum yod :
mi shes su mi rung ba'i gnad gsum yod :
mi bskul du mi rung ba'i pho nya gsum yod :
mi mchod du mi rung ba'i mchod thabs gsum yod :
mi bca' ru mi rung ba'i rten gsum yod :
mi gcad du mi rung ba'i srog gsum yod :
mi gcud du mi rung ba'i gcud gsum yod :
mi bskor du mi rung ba'i 'khor lo gsum yod :
mi bca' ru mi rung ba'i dkyil 'khor gsum yod :
mi srung du mi rung ba'i dam tshig gsum yod :
mi brab du mi rung ba'i thun gsum yod :
mi byar mi rung ba'i las gsum yod :
med du mi rung ba'i thabs gsum yod :
mi gtad du mi rung ba'i gnas gsum yod :
mi bsgral du mi rung ba'i bsgral thabs gsum yod :
mi brten du mi rung ba'i rten thabs gsum yod :
mi gtad du mi rung ba'i gtad thabs gsum yod do :
rgya rgya rgya :
lha gsum la :
lta ba gyab kyi lha :
gnyen po stobs kyi lha :
mngags pa las kyi lha'o :
rdzas gsum la :
phyi rten yo byad kyi rdzas :
nang rten dpe rgyud kyi rdzas :
gsang ba 'jig rten pa'i rdzas so :
sngags gsum la :
srog nas drangs pa'i sngags :
dbang du sdud pa'i sngags :
las la mngags pa'i sngags so :
gnad gsum la :
yi dam sems kyi gnad :
'jig rten las kyi gnad :
dgra srog yul gyi gnad do :
pho nya gsum la :
dmod pa skos la 'debs pa'i pho nya :
rbad pa gnad la 'debs pa'i pho nya :
gang 'dod las la mngags pa'i pho nya'o :
mchod gsol gsum la :
lo dus ngar gdags rgya chen gyi gsol kha :
nya stong dus drug bcol gtam gyi gsol kha :
nang nub dus bzhi rgyun gyi gsol kha'o :
rten gsum la :
mos pa dad pa'i rten :
shes rab gdams ngag gi rten :
gsag pa rdzas kyi rten no :
srog gsum la :
rang bzhin rnal 'byor gyi srog :
mngags pa 'jig rten pa'i srog :
bsad pa dgra bo'i srog go :
'khor lo gsum la :
log non srog gi 'khor lo :
sku rten bla rdo'i 'khor lo :
yang dag don gyi 'khor lo'o :
dkyil 'khor gsum la :
sgrub pa rten gyi dkyil 'khor :
mngags pa thun gyi dkyil 'khor :
las sbyor bsad pa'i dkyil 'khor ro :
dam tshig gsum la :
mthun pa spyi'i dam tshig :
khyad par sgos kyi dam tshig :
dmigs pa gzer gyi dam tshig go :
thun gsum la :
gcod byed mtshon gyi thun :
mngags pa pho nya'i thun :
brab pa rdzas kyi thun no :
las gsum la :
dang po sgrub pa'i las :
bar pa rbad pa'i las :
tha ma gang 'dod pa'i las so :
rtsol ba gsum la :
lus phyag rgya'i rtsol ba :
ngag sngags kyi rtsol ba :
sems ting nge 'dzin gyi rtsol ba'o :
thabs gsum la :
dang po lo ka sgrub pa'i thabs :
bar du dbang du bsdu ba'i thabs :
tha ma las la mngags pa'i thabs so :
gnas gsum la :
rang sems skye ba med pa dben pa'i gnas :
stegs bu 'jig rten pa chags pa'i gnas :
brub khung dgra srog gcod pa'i gnas so :
brten thabs gsum la :
jo bo ltar brten pa :
grogs po ltar brten pa :
bran ltar brten pa'o :
gtad thabs gsum la :
rang sems skye ba med par gtad pa :
'jig rten pa sgyu ma'am sprul pa lta bur gtad pa :
dgra 'jig rten pa'i zas skal du gtad pa'o :
lo ka ba gsum tsho bco brgyad   bcu dgu snang mchan /kyi dka' gzer :
lha ma srin sde brgyad kyi khog ston pa'o :
rdzogs so :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88 ]srid pa'i gter khyim nas :
lo ka gsum tsho bco brgyad kyi dka' 'grel :
de la lta ba gyab kyi lha :
snang srid 'khor 'das kyi chos thams cad rang gi sems su shes dgos :
de ma shes na rang 'khor bar lhung :
gnyen po stobs kyi lha :
gang shes par bsgom :
de ma shes na lo ka dbang du mi 'du :
mngags pa las kyi lha :
chos skyong gang yin mngags dgos :
de ma shes na phrin las kyi dmigs mi 'grub :
phyi rten yo byad kyi rdzas :
phun sum tshogs pa bzhi dang ldan dgos :
de ma ldan na sgrub pa mthar mi phyin :
nang dpe rgyud kyi rdzas :
man ngag gnad dang ldan pa dgos :
de ma shes na bsgrub kyang don med :
gsang ba lo ka pa'i dam rdzas :
rten rdzas skong rdzas mchod rdzas rnams tshogs dgos :
de ma tshogs na las mi 'grub :
srog nas drangs pa'i sngags kyis gnad nas 'gugs dgos :
des ma khug na rbad pa la don med :
dbang du bsdu ba'i sngags kyis dregs pa can dbang du bsdu dgos :
de ma shes na 'khor dang g.yog la 'cha':
las la mngags pa'i sngags kyis rang dbang med par gtang dgos :
de ma shes na las 'gyang :
yi dam sems kyi gnad :
rang sems lha'i skur gsal dgos :
de ma gsal na dbang du mi 'dus :
'jig rten las kyi gnad :
yi dam gyi bran du 'khol dgos :
de ma 'khol na las la 'gror mi btub :
dgra srog yul gyi gnad :
dgra bo'i ming rus yul zhing la gshed du bsgo dgos :
de ma shes na 'byams te las mi 'grub :

'dir 

rbad pa gnas nas bton   gnad la 'debs zer ba snang /pa'i pho nyas lo ka pa las la bskul zhing rbad dgos :
de ma shes na las la 'gror mi btub :
gang 'dod las la gtong ba'i pho nyas 'phrin las kyi dmigs bzung :
de ma shes na las kyi ngo len mi btub :
lo dus ngar btags rgya chen gyi gsol ka :
lo dus su gsol ka bzang pos bskang :
de ma byas na phyis bskangs kyang mi skong :
nya stong dus drug bcol gtam gyi gsol ka :
dus bzang po la gtor ma mi bcag :
de chag na nor rdzas la ngan :
nang nub rgyun gyi gsol ka :
ci za ci 'thung phud kyis mchod :
de ma byas na lus dang grib ma bzhin mi yong :
mos pa dad pa'i rten :
bla ma yi dam chos skyong gsum la blo gtad :
de ma shes na byin rlabs la 'phel 'grib 'ong :
shes pa gdams ngag gi rten :
yid ches shing the tshom med pa dgos :
de ma shes na bsgrubs kyang tshi chad :
gsag pa rdzas kyi rten :
thun rdzas ma nor bar gsog dgos :
de ma shes na nyes pa sna tshogs 'ong :
rang bzhin sems kyi srog :
rang gi sems nyid skye ba med par shes dgos :
de ma shes na 'khor bar ltung zhing don med :
mngags pa 'jig rten pa'i srog :
srog rtsa nas rbad cing 'dul dgos :
de ma shes na las kyi kha g.yel :
bsad pa dgra bo'i srog :
snying gi dkyil nas yi ge nr-i 'dug pa de bkug la bsad dgos :
de ma shes na khug kyang srog mi chod :
rang sems dmigs pa'i gcud :
ting nge 'dzin rtse gcig tu bya dgos :
de ma shes na yid kyi 'dzin phur mi thebs :
'jig rten pa dbang gi gcud :
sngags dang ting 'dzin gyis gcud la 'khor dgos te :
de ma shes na las byed dbal zhen :
dgra srog 'gugs 'dren gyi gcud :
bla bkug na ling ga la bstim dgos :
de ma shes na bla khugs kyang mi sod :
log non srog gi 'khor lo :
gnad la dbab pa'i thabs shes dgos :
de ma shes na tshur zlog cing bkra mi shis :
sku rten srog gi 'khor lo :
bris dang :
rU pa :
lder so la sogs pa la srog gi 'khor lo shes dgos :
de ma shes na gnad la mi 'khul :
yang dag don gyi 'khor lo :
thams cad rang gi sems las byung ba'i 'khor lor shes dgos :
de ma shes na spyi'i gnad mi shes :
sgrub pa rten gyi dkyil 'khor :
rang gang byed kyi dkyil 'khor 'bri shes dgos :
de ma shes na sgrub pa'i dmigs med :
mngags pa thun gyi dkyil 'khor :
drag po'i rdzas rnams kyis thun du byas te bsad dgos :
de ma shes na sngags kyi dbal med de las mi 'grub :
las sbyor bsad pa'i dkyil 'khor :
'brub khung 'khor ba'i btson khang du 'phen dgos :
de ma shes na btson pa btson khang med pa dang 'dra ste 'chor :
mthun pa spyi'i dam tshig :
gsang sngags dam tshig ma nyams par bsrung dgos :
de ma bsrungs na me tog sad kyis khyer ba dang 'dra ste :
phyi ma dmyal bar 'gro :
khyad par sgos kyi dam tshig :
lo ka pa rang sgrub pa'i dam tshig gang yin pa bsrung dgos :
de ma bsrungs na bar chad glo bur du 'ong :
dmigs pa gzer gyi dam tshig :
ma 'grub bar du sems rtse gcig byed dgos :
de ma byas na las mthar mi phyin :
gcod byed mtshon gyi thun :
mi bsad pa'i mtshon gyis gtubs dgos :
de ma shes na dgra srog mi chod :
mngag pa pho nya'i thun :
'jig rten pa rbad de bla 'gugs dgos :
de ma shes na dgra bo'i bla mi khug :
brab pa rdzas kyi thun :
drag po'i rdzas kyis ling+ga la brab dgos :
de ma shes na nad kyi char mi 'beb :
dang po sgrub pa'i las :
lo ka pa gang bsgrub dgos pa de bsgrub dgos :
de ma shes na dmigs pa'i bdag po med de las mi 'grub :
bar du rbad pa'i las :
dgra la khugs su tshud par rbad dgos :
de ma shes na 'phrin las kyi dbyung sa mi thebs :
tha ma gang 'dod kyi las :
bsad gso'i dbab gcad kyi kha tshar shes dgos :
de ma shes na phrin las mjug rdum dang sgab med du 'gro :
lus phyag rgya'i rtsol ba :
rang lus lha'i skur bsgom dgos :
de ma shes na rang tha mal du lus te dman sar ltung :
ngag sngags kyi rtsol ba :
ngag bzlas brjod dang ma bral bar byed dgos :
de ma shes na ngag la nus pa mi yong :
sems ting nge 'dzin gyi rtsol ba :
skye med kyi don gsal la ma yengs par bsgom dgos :
de ma shes na sems tha mal du 'gro ste sangs mi rgya :
dang po sgrub pa gang yin 'grub par byed dgos :
de ma byas na las gting nas mi phyin :
bar du sngags dang ting nge 'dzin gyis dbang du 'dus par byed dgos :
de ma byas na sna tshogs byed cing 'khu ldog 'ong :
tha ma las la mngags thabs :
dgra la yid rtse gcig pas brnag cing rbad :
de ma shes na las kyi 'bras bu mi 'byung :
rang sems skye med dben pa'i gnas :
phrin las thams cad sems kyi cho 'phrul du shes dgos :
de ma shes na ngal ba don med yin :
stegs bu 'jig rten pa chags pa'i gnas :
rten gyi khang bu bca' zhing gta' bsdam :
de ma shes na kha g.yel te phyis bsgrub dka':
brub khung dgra srog gcod pa'i gnas :
'khor ba'i btson khang du shes dgos :
de ma shes na bla khug dka' 'o :
rje bo ltar bsten pa ni :
lha'i bsnyen pa ma rdzogs bar du rang bas lhag par bkur :
de ma shes na 'go ba'i stobs chung :
spun zla'am grogs ltar bsten pa ni :
rtags cung zhig byung nas rang dang mnyam par blta dgos :
de ma shes na snying ring :
bran ltar brten pa ni :
bsnyen sgrub rdzogs nas bran ltar las bcol bas de ltar byed pa'o :
de ma shes na rang la 'khu ldog 'ong :
rang sems skye med dben par gtad pa ni :
sems nyid kyi chos ji ltar snang ba skye med ngang du gtad :
de ma shes na mthu rang la ldog :
lo ka pa sgyu ma'i sprul par gtad pa ni :
lha 'dre thams cad skye med cho 'phrul du shes dgos :
de ma shes na gzhan snang zil gyis mi non :
dgra bo 'jig rten pa'i zas su gtad pa :
dgra thams cad lo ka'i lha ma srin sde brgyad dang srung ma'i zas su bsngo'o :
de ma shes na phyis 'khren ldang :
gsum tsho bco brgyad lo ka pa gnad la dbab pa'i dka' gzer :[ \u0f80]atsha :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]srid pa'i gter khyim las :
lo ka pa gang bsgrub kyang :
dka' ba sum cu'i gzer shes dgos :
de yang snang srid dregs pa can gang la yang :
bsnyen pa'i dus su chu bo'i gzhung tshul du bsgrub :
rbad pa'i dus su gab pa mngon phyung du bsgrub :
bsad pa'i dus su tsit+ta dmar 'byin du bsgrub pa dang gsum :
bsnyen pa'i dus su nyer ma 'dod na :
rengs pa khugs su bcug ste bsgrub :
rbad pa'i dus su 'gror ma btub na :
'khyil ba lam du bcug ste bsgrub :
bsad pa'i dus su dgra srog gcod du ma 'dod na :
log rdugs mtha' la gtad de bsgrub pa dang gsum mo :
de la bsnyen pa'i dus su yi dam lha la gcud :
rbad pa'i dus su las mkhan 'dre la gcud :
bsad pa'i dus su dgra bo'i srog gcud thabs dang gsum mo :
rtsub na mgo med mgo bo gdags te bsgrub pa :
'jam na mgo bo can mgo bo bcad de bsgrub pa :
rdugs na srog 'dril sngags kyis gcun te bsgrub pa dang gsum mo :
tshan chung na mang po dmag tu sbags te bsgrub pa :
nyung na 'ur ba gcig tu bsgril te bsgrub pa :
brtul na rno ba ngar gyis btags nas bsgrub pa dang gsum mo :
phrin las sgos kyi dus su 'chol bu kun las btus te bsgrub pa :
las phran tshegs kyi dus su rgyal po'i bang mdzod ltar bsgrub pa :
phrin las kyi spyi 'byams kyi dus su gnam sa kha sbyor du bsgrub pa dang gsum mo :
pho skyur la brid de bsgrub pa :
mo dmar la dbab ste bsgrub pa :
las mkhan chas su bcug ste bsgrub pa dang gsum mo :
spyir gnad sgos su bskul te bsgrub pa :
sgos gnad spyir bskul te bsgrub pa :
gdags srib gnyis su sbrags te sgrub pa dang gsum mo :
pho rkyang gis las ma 'grub na pho gnad mo la bskul te bsgrub pa :
mo rkyang gis las ma 'grub na mo gnad pho la bskul te bsgrub pa :
bsgrubs pas ma 'grub pa'am las byed du ma btub na rang dbang med par srid pa dkrugs te sgrub pa dang gsum mo :
bsgrubs kyang nyer ma 'dod na dregs pa can gnad la dbab pa'i ched du bya ba :
gzhan gyi rbod gtong zug na rang gshed rang la dbab pa'i ched du bya ba :
log par lta ba'i ru dra sku la bsdo na nga rgyal can ltag pa bcag pa'i ched du bya ba dang gsum mo :
gsum tsho bcu'i dka' gzer sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88\u0f88 ]srid pa'i gter khyim las :
gsum tsho bcu'i dka' 'grel :
bsnyen pa'i dus su chu bo'i gzhung tshul du sgrub pa ni :
lo ka pa gang yin pa'i bsnyen pa la yun ring ba gal che :
yun thung na rbad bsad la don med pa'i skyon du 'gyur :
rbad pa'i dus su gab pa mngon phyung du sgrub pa ni :
dam can las la tshud nges pa gal che :
de ma tshud na bsad pa byas kyang dgra mi 'chi :
bsad pa'i dus su tsit+ta dmar 'byin du sgrub pa ni :
dgra rtags glo snying ma byung bar du bsgrub :
de ma byung na bla 'gyur nyen yod pas bsgrub dgos :
bsnyen pa la rengs pa khugs su gzhug pa ni :
'dren sngags la dzaHgdags :
de ma byas na rang dbang med par mi 'du :
rbad pa'i dus su 'khyil ba lam du gzhug pa ni :
rbad sngags la b+h+yo gdags :
de med na rbad pa gnas su mi skyol :
bsad pa'i dus su log rdugs mtha' la gtad pa ni :
bsad sngags la mA ra ya btags :
de ma byas na dgra mi 'chi :
bsnyen pa la yi dam lha gcud pa ni :
lha gsal bar bsgom :
de ma shes na lha nyer mi btub :
rbad pa'i dus su las mkhan 'dre gcud pa ni :
yi dam gyi lhas srung ma rang dbang med par bskul la btang :
de ma byas na las la 'gror mi btub :
bsad pa'i dus su dgra bo'i srog gcud pa ni :
dgra bo'i bla rang dbang med par 'gugs dgos :
de ma byas na dgra srog mi chod :
rtsub na mgo med mgo gdags pa ni :
sngags kyi mgo la oM gdags :
de ma shes na cho 'phrul chen po 'ong :
'jam na mgo bo bcad pa ni :
oM 'dug na hU~M du bsgyur :
de ma shes na las mi 'grub :
rdugs na srog 'dril sngags kyis gcun pa ni :
sngags mgo mjug ldog :
de ma shes na dam can gnad la mi 'beb :
tshan chung na mang po dmag tu bya ba ni :
lha 'dre'i sngags mang po gtor ma'i rjes la bzla :
de ma byas na mthu tshan chung :
nyung na 'ur ba gcig tu sgril ba ni :
'bod rbad bsad gsum gcig tu sgril :
de ma byas na mthu kha 'gyang :
rno la ngar gyis gdags pa ni :
mo gsham pho la gdags :
pho gsham mo la gdags :
phrin las sgos kyi dus su 'chol bu kun las bsdu ba ni :
zhi bar shAn+tiM ku ru gdags :
rgyas par puSh+TiM ku ru gdags :
dbang la pA shaM ku ru :
drag por mA ra ya phaT:
zhes rtsa sngags la gdags :
de ma byas na phrin las rnam pa bzhi mi 'grub :
las phran tshegs kyi dus su :
rgyal po'i bang mdzod ltar sgrub pa ni :
las tshogs nor la sogs pa gang 'dod las la sbyor shes dgos :
de ma shes na 'dod pa'i las ka mi rdzogs :
spyi 'byams kyi dus su gnam sa kha sbyor ba ni :
pho mo spel ma bsgrub :
de ma byas na las la sbyor mi nus :
pho skyur la brid pa chang phud nar mar mchod pa'o :
de ma shes na 'gor mi btub :
mo dmar la dbab pa ni :
khrag sna mang po mchod :
de ma byas na chags su mi btub :
las mkhan chas su gzhug pa ni :
sngags 'bod rbad bsad gsum gcig tu bzla :
de ma byas na chags kyang mthu mi 'ong :
spyi gnad sgos su bskul ba ni :
spyir sgrub pa la 'jug kyang lha srin gang shis la gtad :
de ma shes na las kyi mjug mi chod :
sgos gnad spyir bskul ba ni :
lha srin sde brgyad la dpang btsugs :
de ma shes na mthu tshan chung :
gdags srib gnyis sbrags pa ni :
pho mo gang yin spel te bsgrub bo :
de ma byas na bkra mi shis :
pho rkyang gis las ma 'grub na mo gnad la bskul ba ni :
mo gang shis pho la gdags :
de ma shes na mthu bul :
mo rkyang gis las ma 'grub na :
pho gnad la bskul ba ni :
pho gang shis mo la gdags :
de ma shes na las 'gyang :
ma 'grub na srid pa dkrugs pa ni :
srog sngags dkrugs la bzla :
de ma shes na mthu la spobs pa mi thon :
bsgrubs kyang nyer ma 'dod na :
dregs pa can gnad la dbab pa ni :
lha 'dre shi sa bstan pa shes dgos :
de ma shes na lha 'dre gnad la mi phebs :
gzhan gyi rbod gtong byung na :
rang gshed rang la dbab pa ni :
kho rang gi srung ma gshed du dbab :
de ma shes na mthu bya ba dka':
log lta can sku la bsdo na :
nga rgyal can ltag pa bcag pa ni :
dka' ba rnam pa bdun gyi gsod thabs shes dgos :
de ma shes na mthu pa'i rus mi thon :
gsum tsho bcu'i dka' 'grel :
rgya rgya rgya :[ \u0f88\u0f88\u0f88\u0f88\u0f88\u0f88\u0f88 ]srid pa'i gter khyim las :
gsang ba'i lha gsum gyi bcud phur bstan pa ni :
dregs pa can thams cad bsdu na rnam pa gsum :
pho rgyud mo rgyud klu rgyud gsum :
pho rgyud la ye shes kyi pho rgyud ging bco brgyad :
rang rgyud kyi pho rgyud dregs pa can thams cad :
sprul pa'i pho rgyud gcig las sna tshogs su byung ba de yin :
mo rgyud ye shes kyi mo rgyud la dbyings kyi yum drug :
las kyi mo rgyud mo rgyud tsam :
sprul pa gcig las sna tshogs su byung ba de yin :
klu yang ye shes kyi klu klu chen brgyad :
rang rgyud kyi klu klu tsam mo :
sprul pa'i klu gcig las sna tshogs su byung ba de yin :
'di gsum du ma gtogs pa'i 'jig rten pa gang yang med do :
las byed pa 'di gsum yin :
gang 'khol yang lha gsum de shes dgos :
de la lha gsum ni :
lta ba gyab kyi lha ni :
dregs pa can 'di rnams rang gi sems las byung zhing :
snang ba las logs su yod pa ma yin te :
bsgrub tu med :
bsgom du med :
rang dang gnyis su med par thag bcad de :
de ltar go na lta ba chos nyid kyis dbang du 'dus pa'i gding ngo :
gnyen po stobs kyi lha ni :
pho rgyud la gshin rje shis :
mo rgyud la che mchog :
klu la rta mgrin shis so :
mngags pa las kyi lha ni :
las myur ba pho rgyud :
bkra shis pa mo rgyud :
tshan che ba klu yin no :
gsang ba lha gsum gyi gcud do :
sa ma ya :
rgya rgya rgya :[ \u0f88\u0f88\u0f88\u0f88\u0f88\u0f88\u0f88\u0f88\u0f88 ]srid pa'i gter khyim las :
gcud phur lnga yis gcud pa ni :
ngan sngags gang bsgrubs kyang dgos te :
dang po chos nyid don gyi gcud phur gsum :
kun rdzob sgom pa'i gcud phur gsum :
mi 'gyur sngags kyi gcud phur :
mthun pa rdzas kyi gcud phur :
gzung ba thabs kyi gcud phur dang lnga'o :
de la chos nyid don gyi gcud phur ni :
srid pa'i pho mo ni :
dang po gang nas kyang ma byung :
tha ma 'dir 'gro yang med :
da lta yang ngo bor ma grub par gnas pa ste :
de ltar shes na lha srin sde brgyad kyi srog dbang du 'du'o :
kun rdzob sgom pa'i gcud phur la :
bdag dpal chen po'i thugs dang dbyer med :
'jig rten pa yang bdag gi sems dang dbyer med pa'o :
des rang gis rang gsod mi srid pa'o :
mi 'gyur ba sngags kyi gcud phur la :
lha 'dre ngo bo mang yod kyang :
srog gi sgra dang ming ci yin :
yi ge sngags su sdebs pa 'dis :
rang dbang med par gnas nas 'gugs :
mthun pa rdzas kyi gcud phur ni :
lha srin lus ni sgyu ma 'dra :
sgyu ma gzugs brnyan 'ja' tshon 'dra :
mig yor lta bu'i rdzas la brten :
rang dbang med par mngon du 'byung :
gzung ba thabs kyi gcud phur ni :
lha srin sde brgyad grangs mang yang :
rtsa ba bsdus pa gcig las med :
gcig kyang sems nyid ngang la 'dus :
spyir ni srid pa khugs su gzhug pa dang :
srid par ther la bor ba dang :
skabs su bda' dang byol la btang :
bskyar la 'don dang skye rgyud bcad :
zil gyis mnan dang gshed du bkol :
'di dag sdang ba'i dgra la bya :
gcud phur lha yi gnad shes na :
lha srin sde brgyad bran bzhin 'khol :
tshe 'dir mthu che bsam pa 'grub :
phyi ma 'bras bu sangs rgyas thob :
gcud phur lnga yi gnad \u0f80atsha yod :
des cho 'phrul rtsub pa zhi'o :
ci byas kyang bzlog pas ma tshugs na :
sngags pa de rang nyid du bsgoms pas :
kho'i srung mas kho rang gsod nges so :
rang rang gi gzhung nas bshad pa'i dam rdzas rnams tshang na las myur ro :
yid kyi 'dzin phur rtse gcig tu ma yengs na zlog pas mi bzlog go :
las sbyor dus su sngags kyi 'od zer kha rlangs dang :
thun rnams dug nad gzer char du bsam :
des las myur bas ldog mi srid do :
'phral du ci byung yang 'jigs shing dngangs par mi bya'o :
sgrub pa'i gzhung mi legs pa la legs so snyam pa'i 'phyor du ma song ba gces so :
legs pa rnams la mi legs snyam pa'i ras chod du ma song ba gces so :
lag len 'ol tshod du ma song ba gces so :
nang rtags rnams log par ma song ba gces so :
sgrub pa the tshom spang ba gces :
skyon gsum spangs na 'grub nges so :
spyir sgrub pa lan gsum bskyar yang las byed ma nyan na :
shi sa bstan pa'i las byas pas dgra 'chi'o :
dang po nas shi sa bstan na rang 'chi'o :
sngags kyi shi sa bstan pa ni :
sngags mgo zhabs bzlog la bzla'o :
rdzas kyi shi sa bstan pa ni :
mi khyi gnyis kyi rkyag pas sngags de brub khung du mgo zhabs bzlog la dud pas bdug go :
rang yang gnyen po stobs kyi lhar bsgoms la :
khams gsum dbang du bsdus :
srid gsum zil gyis mnan nas gzir bar bsgom :
rang la phyag 'tshal :
zhu ba 'bul :
nyam thag pa byung na :
bzod par gsol :
las sbyor byas pas dgra bo myur du 'chi'o :
spyir gcun pa dang shi sa bstan dgos pa brgya la re re tsam yin no :
rang dang 'brel ba med dam tshig nyams nas las mi byed na dgos so :
'bod pa'i dus su nang rtags byung ba :
rbad pa'i dus su bla rtags byung ba :
bsad pa'i dus su sod rtags byung ba gces :
rbad pa dang bsad pa'i dus su sngags la dgra bo'i ming rus bcug go :
des shor mi srid do :
'bod pa'i dus su mchod bstod bskang bshags bya :
rbad pa'i dus su bskul dang dmod pa bya :
dgra la khyi bzhin rbad :
gtor ma dum bu gcig dang khrag dgra'i khang pa'i rming ngam khyim la gtor :
des khyi rbad pa bzhin 'gro :
'ur rdo ma'i   gzhung nas bshad pa bzhin /zor dgra phyogs su 'phang ngo :
des bla 'khyams mi srid :
sgrub pa yar ngo la zhugs :
las sbyor mar ngo la bya :
yi dam lha bsnyen byed pa'i tshe :
dpal gyi gtor ma la brten te :
lo gsum bsnyen pa bya :
sngags kyi grangs ni sa yas 'grub bo :
rtags ni rab dngos :
'bring nyams :
tha ma rmi lam du :
rab zhal mthong :
'bring me dang :
'od dang :
sgra dang :
sa g.yos 'ong :
tha ma lung bstan dang dngos grub ster :
de rnams rtags kyi drod tshad yin :
des ni grub pa thob pa yin :
lha bsnyen tshad las mang na yon tan 'byung ngo :
de nas las gang bsgrub kyang :
bsnyen pa thon nas 'bum tsho res 'grub :
zhag nyi shu rtsa gcig gis 'grub bo :
las kha tshar rnams la sngags khri tsho res 'grub bo :
zhi ba dang rgyas pa la sngags grangs las mang yang gnod pa med do :
dbang du sdud pa dang 'gugs pa'i sngags la grangs las mang na tshe la gnod pa yin :
nad mang :
'phral la dgra bgegs yong :
bsad sngags tshad las mang na sngags pa gri ru 'chi :
tshad las nyung na dgra mi 'chi bas bsad pa'i nang rtags dang bstun pa gal che :
las kha tshar gang sgrub kyang :
sngags tshad las mang na rang gi nus pa yal :
rgyun du 'di ltar shes par bya :
rgyun du yi dam dang mi 'bral bar bya :
yi dam gyi sngags rgyun du stong ngam brgya brgya bzla :
chos skyong sngags la de dang 'dra :
rang gis gang sgrub las gang byed de'i sngags kyang de dang 'dra :
rgyun du gtor ma gtang zhing dgra la rbad na :
ma bsgrub kyang dgra la rtags yong ngo :
phyir dgra la rtags byung na :
gtang rag myur du gtang ngo :
de ma gtang na phyis nas mthu yong dka' 'o :
spyir gtor ma gtan nas ma gtang na lha 'dres za 'dre byed :
des rang nyid brlag :
rgyun du gtor ma gtang zhing sngags bzlas na mthu dang nus pa che :
mi nor dar la mtha' nas rgyas so :
dgra bgegs rang sar zhi nas 'gro :
spyir na gtor ma las rab kun gyi mchog :
rnal 'byor bsam pa gtor mas 'grub :
gtor ma med pa'i sgrub pa bkra mi shis so :
gtor ma la brtson na bar chad sus nus :
rnal 'byor pa gtor ma la mi brtson na :
de'i bar chad sus sel :
ces gsungs so :
yang sgrub pa la zhugs pa'i dus su :
'bod pa'i dus su sems 'phyo zhing snying mi dga':
blo mang zhing ngu snying 'dod :
'dug mi tshugs shing sngags bzlas chad lhag mang :
de'i dus su bla rtags byung na :
rang dang srung ma'i bla rtags yin pas mi sgrol lo :
rang phung brlag pa de yis lan :
bla 'khyams ni rang nyid sems kyang mi brtan te :
bla rtags byung na bla 'khyams yin pas mi bsgral lo :
rbad pa'i dus su rang yang rngam rngam gtsig gtsig khro snying 'dod :
de dus bla rtags byung na dgra bo'i bla yin pas myur du las sbyor bya'o :
myur du dgra 'chi'o :
bla ni rab dgra bo dngos su 'ong :
'bring bla rtags dngos su 'ong :
tha ma rmi lam du dgra'i bla rtags rnams gsal por 'ong :
bla rtags ni bla chen drug :
sprul pa drug   bla chung drug zer /dang bcu gnyis su 'ong :
rta 
glang 
sha ba 
lug 
khyi 
phag 
bla chen drug yin :
de drug gi sprul pa drug ni :
bong bu 'am dre'u 
g.yag 
bya dang 
ri dwags gna' ba 
spyang ki 
ra dang drug go :
de yang ba glang byung na myur ba yin te rab :
bya dang ri dwags byung na shin tu myur :
g.yag dang lug byung na 'bring po yin :
rta dang rkyang bong bu byung na sgrub pa bskyar ro :
de ltar bla rtags nam byung na :
rang yang skra brdzes gcer bu bya :
gdong dang lag pa la khrag byug :
shin tu khros pa'i sems kyis bsgral lo :
zhe sdang med na sgrol mi nus :
rbad pa'i dus su dgra bo'i bla de nyin phyed nam phyed la 'khyams pas gong bzhin bkug nas ling ga la yang yang bstim mo :
bla 'gugs pa'i sngags 'di thun mtshams la brgya brgya bzlas pas myur du khug go :
shel shel dgra bo'i bla la shel :
shag shag dgra bo'i bla la shag :
phung phung dgra bo'i bla la phung :
thun thun dgra bo'i bla la thun :
mug mug dgra bo'i bla la mug :
dgra bo'i bla khug ang+ku sha dzaHdza :
nyi ma shar nas dros chung tshun chod la dgra bo'i bla 'gyu bas :
sngags bzla'o :
bla khug pa'i rtags byung nas :
tshe lung khrus lung gi sgo nas phur pa gdab cing bsgral lo :
des myur du 'chi'o :
de ltar byas pas lta ba rtogs pa'i rnal 'byor pa dang :
dgra tshangs pa'i tshe dang ldan yang sgrol nges so :
bla ma khug nas las la sbyor ba kun 'khrul pa chen po yin :
spyang ki sgo khyir re ba snying re rje :
sems can gyi rigs la khyu mang po byung na bla 'khyams yin :
gsal po gcig byung na dgra bo'i bla yin :
bla ma khug par las la sbyor na dgra med par mtshon cha 'debs pa dang 'dra :
bla khug nas las la ma sbyar na bsgug ra nas dgra shor ba dang 'dra'o :
sgrub pa byed pa'i dus su dri zhim zhing sgrub khang bag dro na 'grub pa'i rtags so :
dri mi zhim zhing sgrub khang yang bag mi dro na mi 'grub pa'i rtags so :
bla ma khug na bsad las byas kyang don med do :
bla khug bzhin du dgug na :
lha srin khros nas rang la ldog go :
dgra sngon ma'i sa nas za kha zug nas :
phyi ma rbad pa'i sar 'gro ma nyan na :
thun khrag lgang phug tu blugs nas zhabs khab kyis gtsags nas :
rang gi sgrub khang nas kho'i khang pa'i bar sbrengs pas :
khyi rbad pa bzhin 'gro'o :
bla rdo gzung ba ni :
gang sgrub de'i bla rdo gzhung nas bshad pa bzhin gzung ngo :
lus dang grib ma bzhin 'ong ngo :
dgra'i bla rdo gzung ba ni :
dgra bo de'i zag rdzas gang thob dang :
bag zan nam :
sa spyin la ling+ga bya'o :
des gzhan la 'byams mi srid do :
phra ma bcug pa ni :
bdag gis ma lan :
dam nyams dgra che ge   dam nyams 'dis ni mi khyod la lha med /
srung ma khyod la mthu med zer bas /'di yis :
bdag dang srung ma la bsdos so :
myur du sgrol cig bya'o :
des phra ma tshud nas myur du gsod do :
za kha dgra la bsgyur ba ni :
tshogs dang gtor ma ling+ga dgra bo'i sha khrag tu bsgoms la :
ling+ga de rtag tu gtor mar bcug la gtor ma bsngos pas :
srung ma rnams kyis sha zos khrag 'thung bar bsam :
rang la mi ldog dgra la 'gro :
dgra bo mi nor brlag par byed :
lha 'dre'i pho brang dgra la 'debs pa ni :
phung sel la sogs dgra bo'i khang khyim mam :
yul la gong bzhin mnan pas phung nges so :
dgra la mthu byung nas gtang rag bzang po gtang :
dgra sod rtags byung nas dgra ma shi na :
yang gtang rag btang bas myur du 'chi'o :
skul lto byin pa dang 'dra bas dgra myur du 'chi'o :
mtshams thon pa'am gtang rag gtong ba'i dus su :
zan gyi nya bo byas la gtor ma 'bul :
phud gtor bya'o :
des dmag lto byin pa dang 'dra'o :
dgra bo'i sha zos khrag 'thung yul bcom rlung gis phyags nas gcig kyang med par bsgom :
nang rgyas na shing leb cig la kho'i ming rus bla dwags bris la :
kho 'bod pa'i sa la sba'o :
zlog pa gzhan yang bya'o :
des kho rang gi srung mas myur du gsod do :
'bod rbad bsad gsum gyi rtags 'ong 'phro la chad na :
gzhan la bshad dam :
mi gtsang ba byung ngam :
dam sel can byung ngam :
khyim du 'khon byas sam :
the tshom byas pas lan :
khrus dang skong bshags bya'o :
yang srung ma la gzhan gcig gis bsgrubs pas mthu byung nas :
rang gis ma byung na :
rang gis gong du skur ba btab bam :
dam tshig nyams sam :
bla ma la ma zhus par brkus sam :
dam nyams lag nas byung ngam :
rang gis srung ma de la ngan sems byas pas lan :
skong bshags byas nas bsgrub bo :
spyir sgrub pa gang byed kyang :
mtshams thon nas lo dus tshun chad la :
dgra gzhan byung rung rbad mi nyan no :
gzhan gcig rbad do :
mda' gcig gis sha ba gnyis mi sod pa dang 'dra'o :
spyir man ngag sna 'dres mang na sris mi sme'o :
rno myur mang na phyug po gnyen mang po dang 'dra'o :
khas nyan byed mi dgos :
mthu che bar byung yang rang la ldog na :
tshogs dang gtor mas skong bshags la brtson par bya'o :
be srog gtsang gsum brten pas rtsub drags byung na :
gtor ma phul la gzhan la byin :
yang na thag ring brag la sba'o :
des nus pa mi 'phel :
rang la mi gnod do :
sgrub pa'i dus su ngan rtags bzang por ston pa dang :
bzang rtags ngan par ston pa ni :
mi sdug pa'i cho 'phrul ci ston yang :
rang nyid dga' zhing khams bde bskyed rim gsal na :
ngan rtags bzang por ston pa yin :
gzugs mdzes par ston cing :
rtags mtshan bzang por bstan yang :
rang snying mi dga' zhing gnyid bro :
bskyed rim mi gsal na :
bzang rtags ngan du ston pa yin pas :
gcun zhing shi sa bstan no :
sgrub pa'i dus su rang grod pa che la snying tshol 'phros khyer na :
dam rdzas ma tshang ba dang gtor tshogs zhan pa'i rtags so :
de bzang por bya'o :
dam tshig nyams na bkra mi shis so :
rang gi srung ma gzhan la byin na mthu dang nus pa chung du 'gro'o :
gsang ma thub na dngos grub mi 'ong :
gzhan gyi zlog pa dang rim gro mang du byas na rang tshe thung ngo :
yang rtags mtshan ni :
bskyed rim ma gsal na me long mi gsal ba la lta ba dang 'dra :
shes pa mi gsal ba 'ong :
lung stong dang thang stong du phyin pa 'ong :
mtshon chas phar la rgyab pas rma med pa 'ong :
gtor ma 'dod na rang la zas ster ba 'ong :
rang lto che ba dang :
ston mo byed pa yong bas gtor ma btang ngo :
yang bsgrubs kyang mi 'grub pa'i rtags ni :
glu len pa dang :
rta rkyang bong bu'i khyu dang :
lag rdum dang :
dud 'gro dang :
mche ba med pa dang :
de 'dra byung na mi 'grub pa'i rtags so :
rang la khro zhing sdig pa byung na nang la ldog pa'i rtags so :
gcun sngags bya'o :
yugs sa pho mo dang :
mdze pho dang :
kha ba bu yug 'tshubs pa dang :
lung dang rdzab dong rmis na nyams grib phog pa'i rtags so :
ser ba dang 'brug dang rbab dang rang la mtshon rgyeb pa byung na zlog pa yod pa'i rtags so :
rang bas che ba byung na ma chun pa'i rtags so :
gnyen po sgom zhing gcun pa'i las bya'o :
'bangs bran dang dud 'gros bskor na nyan pa'i rtags so :
yang 'bod pa'i sngags ma tshang na :
mtshon cha la yu ba med pa dang :
mtshon cha chag pa byung na :
sngags ma tshang ba'am :
ma dag pa yin no :
rbad pa'i sngags ma tshang na :
las byed 'dod pa la lag cha med pa dang :
las byed 'phro la lus pa dang :
gzhan la las bcol bas mi nyan pa dang :
de byung na rbad sngags ma tshang ba'am :
ma dag pa yin no :
bsad sngags ma tshang na :
mda' dang mdung la lcags med pa'am :
gri la so med pa byung na :
bsad sngags ma tshang ba'am :
ma dag pa yin no :
sngags nor na rang la rgol ba dang :
a tsa ra khrims zer ba 'ong :
rdzas ma tshang na :
ka ca stor ba la sogs pa 'ong ngo :
mda' dang mtshon cha rnon po byung na sngags tshang ba yin no :
pho bsgrubs pas mo byung na mi nor zas gsum 'phel lo :
mo bsgrubs pas pho byung na :
rang chang smyo byed cing 'thab 'dod :
gzhan la mi 'jigs pa 'ong :
mthu che bar 'ong :
nus pa che'o :
pho mo ris su ma phye bar bsgrub na gang bsgrub gnyis ka 'grub pa yin :
mthu zlog pas mi bzlog :
tshan che bar bsgrub na :
srung ma dpung tshan che ba zhig la :
'bod rbad bsad gsum gyi sngags tshan che ba zhig bsgrangs na :
gzhan gyis ci tsam bzlog kyang mi bzlog ste tshan che'o :
rno myur rnams ni bzlog pas sla'o :
tshan tshung ngo :
tshan che ba nang rgyas pher ba dgos so :
tshan chung ba rnams ni 'jab mda' dang 'dra'o :
yang rang gis gang sgrub kyang bdud btsan ging gsum 'di gsol ka'i dus su mchod do :
rbad pa'i dus su :
bdud sngags yin /   du du ru tra dun ting rbad b+h+yo :
btsan /   tsa tsa shu la tsa rbad b+h+yo :
ging ka ra ging ka ra rbad b+h+yo :
zhes rbad sngags la btags la rbad :
du du ru tra dun ting che ge mo mA ra ya rbad sod :
tsa tsa shu la tsa che ge mo mA ra ya rbad :
ging ka ra ging ka ra che ge mo mA ra ya rbad sod :
ces bsad pa'i sngags la sham bur btags pas bsad pa gri mtshon rnams kyi ngar dang 'dra'o :
myur la tshan che'o :
zlog pas mi bzlog go :
bdud btsan ging gsum sham bu 'di :
rno zhing myur la tshan che man ngag rnams kyi khyad chos yin :
yang cho 'phrul rtsub pa rnams la :
dgra bo bkug ling+ga la yang yang bstims la :
rbad pa'i sngags kyis thun brab cing :
cho 'phrul rtsub pa gang byung rnams :
ling+ga la thim par bsgoms pas :
cho 'phrul log pas dgra la che ba 'ong :
man ngag go :
las sbyor dus su 'bod rbad bsad gsum dril nas gsod :
des rang bkra shis myur la tshan che'o :
las sbyor dus su so sor phral nas byed pa ni myur te bkra mi shis so :
bdag nyid gnyen po'i lhar bsgom :
brub khung steng du las mkhan bsgom :
des ni bag tsam bul te bkra shis la tshan che'o :
las mkhan de rang sgom na myur shing bkra shis so :
'bod rbad bsad gsum gyi nang rtags mi shes par nub kyi res kyis mchod pa dang bshags pa byed :
las mi 'grub par rgyud nas gsungs :
nang rtags dang bstun pa'i rim pa gong du gsungs pa bzhin bya'o :
'bod pa'i dus su mchod bstod dbyangs snyan pos bstod na dri za'i glu dang 'dra ste 'du'o :
rbad pa'i dus su drag tu rbad cing nga ro che na phyi bzhin 'gro'o :
bsad pa'i dus su sngags rnams gcig tu dril ba thun gyis brab bo :
zhe sdang drag pos bsgral bas dgra bo myur du 'chi'o :
dam rdzas tshogs na gcan gzan sha la 'du ba bzhin du 'ong ngo :
gtor tshogs bzang na sha la sbrang ma 'du ba bzhin 'ong ngo :
bla rtags byung na las sbyor bstud nas bya'o :
sod pa'i nang rtags rnams byung nas yid tsam ngal gso'o :
de ma shes na srung ma bang zad nas phar la mi 'gro :
rang la ldog :
sod pa'i nang rtags byung bzhin du :
da rung rbad cing bsad las byas na :
dmag gis dgra sod nas bskyar nas ga la 'gro :
phar la mi 'gro rang nyid gri ru 'chi'o :
sod pa'i nang rtags med par mnan sreg 'phang gsum byas na dgra mi 'chi'o :
sod pa'i nang rtags byung nas sbyin sreg mnan pa bya'o :
bsad las thal na rang nyid gri ru 'chi'o :
rbad pa'i dus su bla rtags med par dgra bo sod rtags byung na :
phar la mi 'gro tshur la rang la ldog :
de dus las sbyor bstud la bya'o :
ban bon rnams kyi bka' la ma nyan par yas glud ma len cig byas pas mi len no :
man ngag myur la tshan chen gzhu dang 'dra'o :
drod tshad la mkhas na mda' dang 'dra'o :
sgrub pa po dam tshig dang ldan pa na dpa' bo dang 'dra'o :
dgra'i sa nas zas nor byung na kha cig de la rnam rtog byed :
man ngag yod pas de phyir na 'gugs par sla'o :
gri bo gri mo rjes sa la bsten pa rnams bkra mi shis par 'dug go :
srung ma rnams la phra ma   ngas ma lan dam nyams dgra 'dis lan zer ba sogs so /tshud par snang :
gtor ma la brtson na gang bsam 'grub par 'dug gsung :
drod tshad la mkhas na dgra bo la dus btab pas mi shor ro :
drod tshad med na dgra la dus btab kyang :
rang la mi kha ngan pa phog yong :
sngags pa nang rgyas shor na :
dang po nas gnyis ka mnyam por bsgrubs pas gnyis ka 'phung ba de yis lan :
kho'i srung ma gang yin pa de bdag gis kyang mchod :
rang ma lan pa'i shag gdab bo :
ngag mnan la brtson par bya'o :
phar la kho rang brten pa'i   mi brten pa'i zer ba'ang snang /srung ma rbad :
kho rang gi srung ma de kho'i bdud gshed du phab :
des kho rang myur du 'chi'o :
spyir zla ba'i thebs dang rgyu dus las gang byed de dang bstun la bya'o :
zlog sngags de dus bzla'o :
khyad par dgu stong la zlog sngags bzlas shing thal mo brdab bo :
des nges par bzlog go :
khyad par rbad 'dren la 'ong dus su zlog pa gong bzhin bya'o :
des nges par bzlog go :
yang pho rgyud grib so zhon nas 'ong :
mnan gtad dmar thag tse re la bya'o :
mo rgyud nub mo la rgyu ste :
las sbyor   mnan gtad /nam phyed bya'o :
gshin rje nyin mo rgyu ste :
'khor lo dgong ka bskor :
stag mo gzan la 'tshol ba nyi ma ri rtse la rang gang byed bskul zhing rbad sngags rbad do :
tho rangs skya rengs shar nas nyi shar tshun chod rgyal po rgyu'o :
nyi ma shar nas dros tshun la dgra bo'i bla rgyu'o :
de dus bla bkug go :
nyin phyed la klu rgyu'o :
nyin phyed yol nas nyi ma rgas ka tshun chad la gnod sbyin rgyu'o :
srod la bdud dang btsan rgyu'o :
nam phyed la ma mo rgyu'o :
nam phyed yol la bgegs rigs pho mo rgyu'o :
de rnams kyi dus la las sbyor bya'o :
rgyu dus dang bstun pas las mi 'gyang ngo :
chu srin mjug ma g.yo ba grib so dwangs kha la bya :
'bod pa'i sngags rnams de dus bsgril la bzla'o :
ru sbal lto ba rub pa srod dang nam phyed la bya :
las sbyor dus yin pas bsad las bstud la bya'o :
nyi ma zla ba zer kha dang nyin phyed nam phyed :
skar ma'i dmag ni tho rangs skya rengs shar dus su las sbyor dus yin pas bstud la bya'o :
nyi zla gza' bzung dang sa g.yos 'doms na :
de dus bla rtags med kyang ling+ga la thun brab bo :
'bod rbad bsad gsum dril la bzla'o :
spyir rnal 'byor pa lus lha dang ma bral :
ngag sngags dang ma bral :
yid chos nyid stong pa nyid dang ma bral na :
sngags pa ngag nus pa dang ldan :
bsam pa'i don rnams 'grub :
mi nor zas gsum 'phel :
rigs rgyud mtha' nas rgyas so :
sngags pa phal cher dkon mchog gsum gtso bor mi brten mi 'dzin :
rnam smin la mi 'dzem na 'jig rten pa rnams 'go zhing mthu che yang :
phugs su tshe thung zhing sngags pa glo bur 'chi'o :
mi mthun pa'i ye shes pa dang 'jig rten pa bsdebs na :
nor la gang stong che zhing rigs rgyud rtsa ba nas brlag go :
spyir sgrub pa yang drod tshad la mkhas na :
sgrub pa chud mi za :
bkra shis nor zas 'phel lo :
yang man ngag gang zab ngos 'dzin ni :
cog rdung rnams las bdud btsan ging gsum zab :
shan pa dmar po zab :
mda' 'dra rnams las ma ra sgang tshal dang :
gza' rgod srog gi spu gri zab bo :
thog 'dra rnams las phung byed ma mo :
srog sgrub rnams kyi mthar thug pa :
mu stegs nag po'i grib gzugs su gsod pa zab bo :
bsod nams can du gcod /   gri 'dra rnams las mthon po dma' ru 'beb pa ser skya nag po :
mu stegs mdung dmar :
nye 'byed gri thogs ma   pho mo 'dzing ba'i gzugs /zab bo :
mthar thug rnams las ser ba'i mthar thug rdzas ser nag po :
zlog pa'i mthar thug ur mo :
ltas ngan mthar thug bya rog 'ug 'dus :
gtad kyi mthar thug sbal nag lto sbyor zab bo :
de rnams zab pa'i ngos 'dzin yin :
de rnams mi bslu ba nges pa'i man ngag yin :
yang sngags khyim ni :
dang po phreng ba'i bye brag ni :
rin po che sna tshogs kyi phreng ba ni las rnams kun la shis :
zhi ba dag la dung phreng shis :
rgyas pa dag la gser dang bo d+hi tsi :
dbang la pad+ma lung tang ngo :
drag po dag la rak+sha tsher nag go :
rta'i rus pas skrod par byed do :
rkang gi phreng bas rlag par byed :
thod pa'i phreng bas mkha' 'gro pho mo 'du :
gzhan rnams lung ma bstan gyi phreng ba yin :
'dren sngags bzla lugs ni :
rgyun du yid kyi bzlas pa byed pa rab yin :
rgyun du shub bur byed pa 'bring yin :
rgyun du gzhan gyis thos pa g.yel ba can tha ma yin :   dngos grub ring ngo //
de yang las la sbyor zhing 'dre rgod 'dul na drag por bzla'o :
sgrub pa'i dus su yun ring nyal zhing rgyun du bzla'o :
gang la yang smra ba gcod par gces so :
glal dang sbrid pa byung na grangs su mi the'o :
lus ngag yid gsum g.yeng ba grangs su mi the'o :
mchog dang thun mong gi dngos grub gnyis ka sngags kyis 'grub :
de yang man+t+ra zhes bya ba rang bzhin gyis bde ba chen po yin :
rang gi rtog pa ngan pa 'joms pa la bsngags pas drag sngags zhes bya'o :
de 'joms nas mthu dang ldan cing nus pa che ba la sngags pa zhes bya'o :
gsang zhing bzlas pas gsang sngags zer :
ma rig pa 'joms pas rig sngags zer :
yang dag pa'i ye shes shar bas rig sngags zer :
mi brjed par sems la gzung bas gzungs sngags zer :
ye shes pa dang 'jig rten pa'i snying po yin pas snying po zer :
srid gsum zil gyis gnon pas phyag rgya zer :
rgyun du gsal bar sgom pas ting 'dzin zer :
gzhan la phan pa'i sems bskyed yod pas :
bdag gi bsam pa rnam dag zer :
de ltar nyams su blangs pa'i 'bras bu ni :
mchog gi dngos grub thob pa'i rtags su :
phyi'i rtags ni sems kyi rang bzhin gnyis su med par rtogs :
tshe 'di la bar chad gang gis kyang mi tshugs so :
lus bde ba dang 'jam pa kha dog dkar du 'gyur :
shig sro dang srin bu'i rigs rnams zhi :
nad kyi rigs kyis mi tshugs :
nang gi rtags su shes pa dga' ba dang :
bskyed rim gsal ba dang :
nyams pa gang gis kyang gnod mi tshugs so :
gsang ba'i rtags su :
snang srid 'khor 'das kyi chos thams cad gnyis su med par rtogs pa'o :
de ltar nyams su len pa'i rnal 'byor pa de la sems dang po rgyu med :
bar du rkyen med :
tha ma las kyi rnam smin med :
sems kyi dngos po rang byung chen po yin :
de ltar gnas pa'i sems nyid rang byung gi bde ba chen po de la :
rtogs pa dang gzung 'dzin gang yang ma grub pas :
sdug bsngal med pa'i bde ba chen po :
gzung 'dzin med pa'i gsal ba chen po :
mtha' dbus med pa'i spros bral chen po :
dngos po med pa'i stong nyid chen po :
rtsis btab med pa'i yangs pa chen po :
spro bsdu med pa'i chos nyid chen po :
'khor 'das med pa'i rnal 'byor chen po :
zhen chags med pa'i bya bral chen po :
yangs dog med pa'i nam mkha' chen po :
dgos 'dod 'byung ba'i yid bzhin gyi nor bu chen po yin no :
de ltar rtogs pa'i rnal 'byor pas :
rang gi sems la rang gi sems kyis blta ba'i dus su :
rtogs par byed pa'i chos nyid kyi gzhi ma grub :
rtogs par bya ba'i sems kyi don ma mthong :
rtogs bya dang rtogs byed gnyis ka'i don 'dzin pa ma grub :
rtogs pa gang gis kyang ma bslad pa na :
las ngan dang bag chags cis kyang ma gos pa :
ma bcos pa'i sems nyid de dwangs seng nge :
'bol le shig ge rang bzhin gyis stong pa :
phyi snang ba'i yul la ma shor ba :
nang shes pa'i gzhi la mi gnas pa :
rgya yan chen po :
rang lugs chen po :
de lta bu zhig rang gi rgyud la skyes tsa na :
'bras bu sangs rgyas de ka yin no :
chos sku bde ba chen po yang de ka yin no :
'chi med kyi don yang de ka yin no :
sems kyi dngos po de gang du btsal yang rnyed par mi 'gyur ro :
sems nyid rtogs na sangs rgyas yin :
rang la gnas pa'i sems nyid de :
ma rig pa sangs nas rtogs pa rgyas las gzhan las 'byung ba ga la 'gyur :
re dogs bral na sangs rgyas kun gyi rje :
gsungs so :
sangs rgyas pa'i 'bras bu sems can kun la yod pas gzhi lhun grub kyi sangs rgyas :
sems nyid rtogs pa'i tshe de las gzhan du sangs rgyas med pas rtogs pa mngon gyur gyi sangs rgyas :
gzhan snang ci bsam dang 'das ma 'ongs da lta dus gsum mkhyen pas rnam mkhyen gyi sangs rgyas :
rang sems stong par shes nas gzhan sems dang gnyis su med par mi shes par :
gzhan dag smin cing grol bar mi nus pa rnams rang sangs rgyas yin no :
gnod pa'i dmyal ba'i ded dpon chen po de :
de ni sems can yin na ni :
de yi sdig pa gang du 'gro zhes bya :
gang dang gang du de yi rnam smin ni :
dus gsum rgyal bas ma gsungs so :
de nyid sems can yin na ni :
thug pa med par cis mi 'gyur :
ces so :
rang sems 'khrul pa yin par nges :
thams cad sems kyi cho 'phrul ma gtogs pa :
dmyal ba'i rgyu med ming med dngos po med :
ces gsungs so :
rang sems rtogs na sangs rgyas yin pas :
sangs rgyas logs nas ma btsal cig :
ces gsungs so :
des na sems nyid rtogs na sangs rgyas rnams kyi rgyal po yin gsungs so :
skal pa dang ldan pa'i gang zag rnams :
gsang sngags theg pa chen po'i sgor zhugs nas :
sgom sgrub byed pa la lam gnyis te :
rgyu lam du khyer ba dang :
'bras bu lam du khyer ba gnyis so :
mtshan nyid dang nyan thos kyis rgyu lam du khyer ba yin :
'bras bu phyi ma la thob par 'dod :
gsang sngags pas 'bras bu lam du khyer bas tshe 'di nyid la 'bras bu thob par 'dod :
'bras bu sku gsum tshang dgos te :
sku gsum ma tshang na gsang sngags kyi chos ma yin no :
sku gsum da lta myur du shar dgos pas khyad 'phags so :
'bras bu sku gsum da lta nyid du 'char ba la :
bla ma mtshan nyid dang ldan pa des slob ma la gdams pa bstan pa'i dus na :
yid ches shing ngo mtshar skyes te :
sgom pa'i dus na phyi'i snang ba dran rig rnams 'gags :
nang gi 'dzin pa ni ma skyes :
gzung 'dzin gnyis ka'i mtha' dang bral ba :
shes pa cir yang ma chags pa :
dwangs sangs nge ba de chos sku yin pas thag bcad do :
de'i ngang las rang lus yi dam gyi lha gang mos su :
nam mkha'i 'ja' tshon nam :
chu nang gi zla ba'am :
me long gi gzugs brnyan lta bur rgyun du bsgom pa ni :
longs sku yin par thag bcad do :
de las sems can rnams la gang la gang mos kyi chos ston cing 'phrin las rnam bzhis 'gro don byed pa ni :
sprul sku yin par thag bcad do :
de ltar sku gsum dang ldan pa'i bla ma sems can gyi don byed pa la :
sangs rgyas dngos yin par thag bcad do :
de ltar nyams su len pa de la sangs rgyas zer :
de ltar nyams su len cing sems rtogs pa de la grub pa thob pa zer :
o rgyan gyi gu ru rin po che'i thugs kyi gsang mdzod brtol ba'i chos kyi nying khu yin no :
'di sngags khyim yin no :
yang pra khyim bstan pa ni :
dang po gtor zan rdzi ba'i dus su :
chu mang du blugs kyang lag pa'i 'og tu 'khrang then thin byung na :
dngos grub mi 'byung ngan no :
chu nyung tsam blug kyang lag pa'i 'og tu rlan nyal nyal byung na :
srung ma rnams 'du ba yin no :
dngos grub yong ba'i rtags so :
gtor rgyan mang bar yod kyang ma langs na bar chad 'ong bas ngan no :
mi langs par yong snyam pa la khengs par langs na dngos grub 'byung ba'i bzang pra yin no :
gtor rgyan kha gang bar sla na bkra shis so :
kha ma gang na bkra mi shis so :
gtor rnams tshar nas /   gtor ma la khrag byugs pas smug cem byung na dngos grub 'ong bas bzang ngo :
khrag mi chags na bar chad 'ong bas ngan :
gtor ma tshar nas bag dro na srung ma rnams 'du :
gtor ma zhum dang sham khu ba che na bzang ngo :
gtor ma mi zhum zhing khu chung na mi nor mi 'phel bas ngan no :
gtor tshogs mgo nas 'dzug dus bag dro zhing dri zhim na bkra shis so :
bag grang zhing dri mi zhim na ngan no :
gtor ma byi bas zos na mi kha dang :
dgra dang :
rkun ma dang :
kha mchu 'ong bas ngan no :
maN+Dal steng dang gtor stegs khar byi ba dang pho rog sogs bya'i rtug pa mang po byung na bar chad 'ong bas ngan no :
grib phog pas khrus bya'o :
gtor phor gas na nang 'khor la nyes skyon 'ong ba yin pas ngan no :
sgrub khang dang maN+Dal steng na khrag bo na nor la god kha dang rims nad 'ong bas ngan no :
gtor ma rming nas med na rang dang bla ma 'grongs so :
gtor phor 'dug na rim gros zlog go :
gtor ma khyis zos na bar chad 'ong bas ngan no :
gtor ma btang nas zhag gsum tshun chod la :
rmi lam du ches bzang zhing bkra shis pa'i rtags byung na bzang :
ches ngan zhing bkra mi shis pa'i rtags byung na ngan no :
stegs khar gtor ma btang na :
pho rog gnyis pho skad mo skad du sgrog cing gtor ma len zhing zos na :
chag sgo bzlog ste bzang ngo :
sbom la drag na pho skad yin :
thung la phra na mo skad yin :
gzhi sprugs byed cing yun ring sdod na bzang ngo :
'drogs nas gtor ma mi len na ngan no :
bskyar la gtong :
des bzlog go :
pho rog gi sems can ro bor na :
chag sgo che ba'i rtags so :
gtor zlog bya'o :
des bzlog go :
yang na dgra bgegs thul bas bzang ngo :
gtor ma yun ring la mi len na srung ma ma mnyes shing chag sgo che ba'i pra yin :
gtor tshogs bzang du bshams la skong bshags bya'o :
rim gro'i gtor ma khyi dang bya yis mi za na :
chag sgo che bas bskyar la gtang ngo :
pho rog gis rang la mjug ma bstan nas grog grog zer na :
nor la god kha 'ong ba'i rtags so :
phyugs glud gtang :
chab gtor yang gtang :
pho rog gsum tsam sgrub khang dang khyim la gshog rtse skrad cing skad mang po sgrog na :
rang ngam 'khor la dgra 'ong ba'i rtags yin :
gtor zlog dang dgra zlog bya :
sgrub pa po la pho rog yun ring du mi 'khor na srung ma ma mnyes chag sgo che ba'i pra yin :
rim gro gong bzhin bya'o :
yang rmi lam du bla ma rdo rje slob dpon zhang nye dang :
ban bon sngags pa mang pos chas bzang po gyon nas :
'cham bro byed pa dang :
de rnams kyi 'khor du :
skyes bu chas bzang po go khrab can mang po dang :
de rnams kyi gseb du rang chas bzang po gon nas bdag rang rten nas :
rang la phyag 'tshal zas skom ster :
glu len gsol ba 'debs :
bro brdung g.yas skor byed pa rmis na ci bsam 'grub bo :
yab kyi bzang pra yin no :
yang bud med chas bzang po mang po dang :
ma dang :
sring mo dang :
bu mo dang :
gnyen bshes dang :
mdza' mo dang :
'khor du bran mo mang pos bskor nas chas bzang po sna tshogs thogs pa dang :
de'i dkyil du bdag nyid la gong bzhin byed na ci bsam 'grub bo :
yum gyi bzang pra yin no :
gtor stegs khar pho rog sgro g.yas pa byung na rang la ngan no :
g.yon pa byung na 'khor la ngan :
gtor zlog bya'o :
des bzlog go :
gtor stegs khar pho rog shi   bzhi'ang snang /'dug na :
brub kha yod zer ba yin pas gtor zlog bya :
zlog pa dang ngag mnan bya'o :
kha gdangs nas 'dug na :
rbad 'dre rang la zug pa yin pas :
gong bzhin bya'o :
pho rog gis gzhan gyi yas khyer nas byung na :
byol kha yin pas gtor zlog bya'o :
yang rang gi bsam pa 'grub mi 'grub kyi pra rtags bstan pa ni :
gtor ma nangs par snga mor gtor stegs khar btang la :
don 'grub na gtor ma longs shig :
mi 'grub na ma len cig :
'grub mi 'grub phyed tsam yin na kha phyed tsam gyis shig :
byas la dmod btsugs la :
nangs mor bltas pas mi 'chol lo :
pho rog ma byung na mi 'grub bo :
rang gar 'gro ba'i phyogs su pho rog sna drangs nas song na bar chad med pas bzang ngo :
mdun nas bsu na srung mas bsu ba yin pas bzang ngo :
'di pra khyim yin :
pho rog mngon shes yod pas pra rtags 'di gces so :
pho rog mi mnyes par byed mi rung ngo :
yang bla khyim bstan pa ni :
sde dpon bco brgyad kyi bla rdo gzung ba ni :
pha bang long bu gru bzhi la logs su sre mong khrag gis :
tri du dza :
zhes bris la sre mong gi snying du bcug la dar mthing nag gis dril :
sngo dmar skud pas bcings te lus la bcangs na :
snang srid lha 'dre rnams kyis /   gar rbad las byed do :
yang gza'i bla rdo bzung ba ni :
dar dmar po la :
dza pa ti rA hu la dza :
zhes bya pho mtshal lu'i khrag gis bris la bya pho mtsha' lu'i snying nang du bcug :
dar dmar gyis dril te zangs kyi phur pa sor bzhi pa bsdeb :
skud pa sngo dmar skud pas bcings te lus la bcangs na gza' thams cad kyis las byed do :
yang bdud kyi bla rdo gzung ba ni :
dar mthing nag la :
du ru dza :
zhes pa mtshal gyis bris la skyung ka'i snying du bcug :
dar nag gis dril la chu shing phur pa sor bzhi pa dang bsdeb :
skud pa sngo dmar gyis bcings nas lus la bcangs na :
bdud rnams bran bzhin du las byed do :
dmu'i bla rdo gzung ba ni :
dar smyug kha la :
pa mun mun dza :
zhes bris la phug ron gyi snying du bcug :
dar smyug khas dril la lcags kyi phur pa sor bzhi dang bsdeb :
skud pa sngo dmar gyis bcings nas lus la bcangs na :
dmu rnams kyis bran bzhin du las byed do :
yang btsan gyi bla rdo gzung ba ni :
dar dmar la :
tsa tsa tsa ra dza :
zhes bris :
skyer pa'i phur pa sor bzhi pa dang bsdebs la dar dmar gyis dril :
skud pa sngo dmar gyis bcings te lus la bcangs na :
btsan rnams bran bzhin du las byed do :
yang rgyal po'i bla rdo gzung ba ni :
dar dmar la :
rA tsa shag tri dza :
zhes bya pho dkar po'i khrag gis bris la byi la'i snying nang du bcug :
shel dang bsdebs nas dar dmar du dril la :
sngo dmar skud pas bcings te lus la bcangs na :
rgyal po rnams bran bzhin du las byed do :
yang yul lha'i bla rdo gzung ba ni :
dar dkar po la :
a d+he ma ka tri dza :
zhes pa g.yag dkar po'i khrag gis bris la :
g.yag dkar po'i snying nang du bcug la dar dkar pos dril :
skud pa sngo dmar gyis bcings nas lus la bcangs na :
yul lha rnams bran bzhin las byed do :
yang ma mo rnams kyi bla rdo gzung ba ni :
bya mo nag mo'i pags pa la :
ma ma ru lu ma b+h+yo dza :
ces bya mo nag mo'i khrag gis bris la :
bya mo nag mo'i snying nang du bcug nas seng ldeng gi phur pa sor bzhi pa dang bsdebs la dar mthing nag gis dril :
skud pa sngo dmar gyis bcings te lus la bcangs na :
ma mo rnams kyis bran bzhin du las byed do :
yang the'u rang gi bla rdo gzung ba ni :
pha wang long bu gru bzhi la ra khrag gis :
tri'u sha ku ru dza :
zhes bris la ra'i snying nang du bcug :
sgom khyer pha wang gi mgo dang bsdebs la dar dkar pos dril :
skud pa sngo dmar gyis bcings te lus la bcangs na :
the'u rang bran bzhin du 'gyur ro :
yang rdo rje legs pa'i bla rdo gzung ba ni :
ra rog pags pa la ra khrag gis :
badzra sA d+hu tri dza :
zhes bris la pha wang long bu gru bzhi dang bsdebs la ra rog gi snying nang du bcug :
dar nag pos dril la sngo dmar skud pas bcings te lus la bcangs na :
rdo rje legs pa dang 'gong po rnams bran bzhin du 'gyur ro :
yang klu'i bla rdo gzung ba ni :
sbrul lam nya'i pags pa la nya khrag gis :
phu nA ga rA tsa hu ya dza :
zhes bris nas nya'i mgo nang du bcug :
glang ma'i phur pa sor bzhi pa dang bsdebs la dar sngon pos dril :
skud pa sngo dmar gyis bcings te lus la 'chang na :
klu rnams bran bzhin du las byed do :
rang rang gi snying po brgya brgya re btab la btags go :
rang gang bsgrub kyang bla rdo lus la bcangs na lus dang grib ma bzhin 'grog go :
ci bcol las rnams byed do :
yang las byed ma nyan na shi sa bstan pa ni :
sgrub pa'i las byed ma nyan cing nang rgyas na :
kho'i srung ma de ngo shes na :
shi sa bstan pas kho rang la ldog go :
kho rang gi srung ma gshed du 'beb nges so :
las mgon rnams kyi shi sa ni :
gzugs dang dam rdzas bla rdo rnams :
brub khung nang du dug tsher shing :
mdzo mo shing gi me bus la :
mi dang khyi'i brun gyi dud pas bdug :
sku gzugs mgo mjug ldog la bdug go :
rang yi dam du bsgoms la sngags 'di stong bzlas la thun gyis brab bo :
nag po   nA ga yang snang /te du sa ma ya raM:
yaM he   b+hi'ang /raM:
dam tshig nag po srog la raM raM:
rang la phyag 'tshal gus pa phul ba byung na :
bzod par gsol nas bsgrubs pas da lta nyid du'ang :
ci bcol ba'i las byed do :
yang dam sri pho mo'i shi sa bstan pa ni :
dar dmar po la dug khrag gis sngags 'di bri'o :
oM badzra rak+sha rA tsa'i tsit+ta zungs :
kha rag sme sha rak+sha rA tsa'i tsit+ta rbad :
'khu na dum bu rA tsa'i tsit+ta shigs :
'da' na rak+sha rA tsa'i tsit+ta phyungs :
ldog na rak+sha rA tsa'i tsit+ta rbad :
tri'u gtubs gtubs rbad rbad :
tsit+ta hu lu hu lu rbad :
tsit+ta rak+sha gtubs gtubs :
tri'u du tri'u du :
badzra sarba duSh+TAn trig nan :
hur thums dzaHmA ra ya rbad :
ces bris nas sre mong thod par bcug la :
skud pa sngo dmar gyis bcings la :
sngags stong bzlas la thod pa thun gyis brab :
mal 'og tu mnan no :
rgyal 'gong dang dam sris gnod mi nus so :
yang ma mo'i shi sa bstan pa ni :
bya mo nag mo'i pags pa la :
gri khrag gis sngags 'di bri :
ma ma ru lu trag pa tsa dam la 'dus :
snying la 'dus :
srog la 'dus 'dus :
sa ma ya   mA ra ya zer /rak+mo dam la 'dus 'dus :
dza yu nag mo ling dza :
ma snying kha rag ma ma sa ma ya dam dza :
ma ma ru lu ru lu :
badzra sarba duSh+TAn trig nan :
hur thums mA ra ya rbad :
ces bris la mdzo rur bcug :
skud pa sngo dmar gyis bcings la sngags stong bzlas la thun gyis brab bo :
gtor stegs 'og gam mal 'og tu mnan no :
ma mo rnams kyis   'khu ldog byed mi nus /ci bcol gyi las byed do :
yang gza'i shi sa bstan pa ni :
me long la chu btab la me la bsros pa'i zil ba dang :
bya mtshal lu'i khrag dang bsres la shog gu la bri'o :
oM AHhU~M pa she mu ke du ru ma shi ka dza :
pa ti rA hu la dza :
hri sho sa ma ye :
'ur 'ur sod sod :
yaM yaM:
gar b+ha nag pa la :
rA hu la sa ma ya :
tri rbad   trig rbud zer /khug dza :
badzra sarba duSh+TAn trig nan :
hur thums mA ra ya rbad :
ces bris la bya mtshal lu'i thod par bcug la :
skud pa sngo dmar gyis bcings la sngags stong bzlas la thun gyis brab bo :
de thab 'og tu mnan na :
gza' rnams las mi byed pa'i dbang med do :
rang la gnod mi nus so :
yang bdud kyi shi sa bstan pa ni :
skyung ka'i khrag gis sngags 'di bris :
a yang 'dre yang sad d+ha li shi sham dza :
du du ru tra rbad :
ru tra dam la 'dus :
sa ma ya :
tsa pa la nag po dza :
dun dun rbad :
dam dam yaM yaM dum bu yaM sa ma ya :
badzra sarba duSh+TAn trig nan :
hur thums mA ra ya rbad :
ces bris la skyung ka'i thod par bcug nas skud pa sngo dmar gyis bcings la sngags stong bzlas la thun gyis brab bo :
them pa'i 'og tu mnan pas bdud kyis gnod mi nus las byed nges so :
yang za 'dre bse rag rnams kyi shi sa bstan pa ni :
dar nag la sngags 'di mtshal gyis bri :
du thun kha thun pra ma thun gam pa dza :
tri yaM tri yaM:
du pa yed kha chings :
kha tham kha tham rbad :
badzra sarba duSh+TAn trig nan :
hur thums mA ra ya rbad :
ces bris la rtsangs pa'i gsob kyi nang du sdig pa'i ro bcug la bong bu'i mjug spu dang :
khyi rgya bo'i mjug spus bcings la :
sngags stong bzlas la thun gyis brab :
them pa'i 'og tu mnan na gnod mi nus so :
yang btsan gyi shi sa bstan pa ni :
bse ko dmar po'i byang bu la mtshal gyis tri gcig bri :
tha mar raM bcu gcig gis bskor :
de'i tha mar sngags 'dis bskor :
tsa sho si pa ra du ri ya dza :
ran te tsa dur ma tri pra ma ni dza :
tsa tsa tsa ra nan :
tri pra ma ya :
sa ma ya :
daM thi li myog rbad :
shu tri rbud :    sho tri zer /
ru tri rbud :
dza ya dam thi li myogs rbad :
badzra sarba duSh+TAn trig nan :
hur thums mA ra ya rbad :
ces bris la rta mtshal lu'i thod par bcug la :
skud pa sngo dmar gyis bcings la :
mi khyi ra rta yi tshil gyi dud pas bdug cing :
sngags stong bzlas la thun gyis brab bo :
btsan gnas pa'i ri zur la mnan na :
gnod mi nus cing ci bcol byed do :
yang rgyal po'i shi sa bstan pa ni :
lcags kyi sdig pa nag po gnyis brdungs la :
rgya shog la bya pho dkar po'i khrag gis sngags 'di bri'o :
tri dza ya tri dza ya :
san tri dzaHmA ra ya tri dza :
yak+sha tri pak+sha :
d+ha sha g+h+ri wa d+ha sha g+h+ri wa :
srog 'dril :
bla 'dril :
rA tsa zlog nan rbad :
yak+sha kro d+ha shar shar :
dza la tri ya rbad :
badzra sarba duSh+TAn trig nan :
hur thums mA ra ya rbad :
ces bris la sdig pa gnyis kyi bar du bcug la :
skud pa sngo dmar gyis bcings nas :
mdzo rwa g.yas par bcug la ro sol nag pos dril :
rgyus chen gyis bcings la :
sngags stong bzlas la thun gyis brab bo :
de rang gi sngas 'og tu mnan :
mnan lugs spyi dang 'dra'o :
de'i steng du sAts+tsha sngon pos mnan :
rgyal po rnams kyis 'khu ldog dang gnod pa byed mi nus so :
ci bcol ba'i las byed do :
yang the'u rang rnams kyi shi sa bstan pa ni :
shog bu la ra khrag gis sngags 'di bri'o :
oM tri'u   tri tri kho na'ang snang /sha ku   chu ma snang /tri ra tri ra tri dza :
dam la 'dus :
tri dzaHdza :
haM shaM tri dza :
tri'u tri'u dza tri :
kha shi tri'u dza :
badzra sarba duSh+TAn trig nan :
hur thums mA ra ya rbad :
ces bris nas ra rgya bo'i thod par bcug la :
shing sho gsum byas pa'ang bcug go :
skud pa sngo dmar gyis bcings la sngags stong bzlas la thun gyis brab bo :
grog po phugs rdug gam :
them pa'i 'og tu mnan na gnod mi nus so :
ci bcol ba'i las rnams bran bzhin du byed do :
yang mu stegs rnams kyi shi sa bstan pa ni :
sngags 'di shog gu la bri :
ma hA de wa tsit+ta hring hring dza :
tir ti ka rbad :
badzra sarba duSh+TAn trig nan :
hur thums mA ra ya rbad :
ces bris mdzo ru g.yas par bcug la skud pa sngo dmar gyis bcing :
sngags stong bzlas thun gyis brab la :
maN+Dal 'og tu mnan na 'khu ldog byed mi nus so :
ci bcol ba'i las byed do :
gnod sbyin gyi shi sa bstan pa ni :
sngags 'di shog gu la bri :
yak+sha tri ya :
sa ma ya dza :
badzra sarba duSh+TAn trig nan :
hur thums mA ra ya rbad :
ces bris la mdzo ru g.yas par bcug la :
la phug dang :
btsong dang :
sha sna rnyed tshad bcug :
re ba nag pos dril la skud pa sngo dmar gyis bcings :
sngags stong bzlas la thun gyis brab :
maN+Dal 'og tu mnan na ci bcol ba'i las byed cing 'khu ldog mi nus so :
yang rdo rje legs pa'i shi sa bstan pa ni :
ra khrag gis shog bu la sngags 'di bri :
a tri sems dpa' pa ra ho :   ar tri sems pa bar ho :zer ba'ang snang /
sa ma ya tri shad dza :
badzra sA d+hu sa ma ya :
badzra 'bar ba'i srog la lhan lhan :
badzra sarba duSh+TAn trig nan :
hur thums mA ra ya rbad :
ces bris ra'i thod par bcug :
skud pa sngo dmar gyis bcings sngags stong bzlas la thun gyis brab :
gu gul dud pas bdugs nas maN+Dal 'og tu mnan na :
'khu ldog byed mi nus shing :
ci bcol ba'i las rnams byed do :
yang yul lha'i shi sa bstan pa ni :
mkhar sgong srin zos la :
lug thug dkar po'i khrag gis ya gcig bris la :
dbus su yul lha'i ming bris :
shog gu la sngags 'di bris la bstum :
tri sa na sa ma ya rA tsa sa ra dza :
badzra sarba duSh+TAn trig nan :
hur thums mA ra ya rbad :
ces bris la bstum :
skud pa sngo dmar gyis bcings sngags stong bzlas la thun gyis brab bo :
de rang gi gtor stegs sam :
lha yul lha de'i gdan gyi 'og tu mnan na :
dam la thogs te ci bcol ba'i las byed do :
yang srin po'i shi sa bstan pa ni :
shog gu la ra khrag gis sngags 'di bri :
rag sha ra tri dza :
b+ha sha hrI:
badzra sarba duSh+TAn trig nan :
hur thums mA ra ya rbad :
ces ra kham pa'i snying nang ngam :
pho rog gi snying nang du bcug la skud pa sngo dmar gyis bcings te thun gyis brab bo :
maN+Dal 'og tu mnan :
des ci bcol ba'i las byed 'khu ldog mi nus so :
yang klu'i shi sa bstan pa ni :
nya'i khrag gis shog bu la sngags 'di bri :
nA ga dum hu ya kar ko dza :
badzra sarba duSh+TAn trig nan :
hur thums mA ra ya rbad sod :
ces sa spyin po la sbal pa gnyis byas la bar du bcug go :
skud pa sngo dmar gyis bcings la sngags stong bzlas la thun gyis brab :
chu mig klu gnas pa'i 'og tu mnan :
des klu gnod pa dang 'khu ldog mi nus la bcol ba'i las byed do :
yang rgyal po la sogs gnod sbyin pho mo rnams gcun pa'i sngags ni :
oM ga du d+ha ra d+ha ka rak+sha :
ra tri sa   ya'ang 'dug /ma ya :
dza li thar phroM rbad :
badzra duSh+TAn trig nan :
hur thums mA ra ya rbad sod :
rang la ldog pa'i rtags ni :
rang snying mi dga' zhing ngu snying 'dod pa dang :
khang stong du phyin pa dang :
rlung 'tshubs chen po byung ba dang :
lud skyel ba rmis pa dang :
khro snying 'dod pa dang :
'thab snying 'dod pa dang :
phar la phyag 'tshal ba dang :
byin rlabs zhus pa dang :
rang bas che ba'i mi byung ba dang :
chus khyer ba dang :
rgyang glu len pa dang :
thur du rgyug pa dang :
bu chung thogs pa dang :
khyi dang :
spre'u a li dang :
rma dang rkub dang stu ston pa dang :
dbang po ston pa dang :
mdze pho dang :
sprang po dang :
bud med dang nyal ba rmis pa dang :
de rnams rmis na ni sngags drag tu bzla :
yi dam du bsgom :
des gnod mi nus so :
sngags brgya'am stong tsam bzlas pas chun pa'i rtags ni phyag 'tshal ba dang :
gus pa 'bul ba dang :
nyam thag par 'dug na 'phro bcad :
sngags de bzlas pa tsam gyis zhi bar 'gro'o :
yang las kyi gshin rje nag po'i shi sa bstan pa ni :
brub khung du mdzo mo shing dang tsher nag gi me la :
mi khyi phag brun dud pas bdug go :
tsaka li mgo zhabs ldog la me 'od dang dud pas bdug go :
rang ye shes kyi gshin rje gshed bsgoms la :
rang gi thugs ka nas raM dmar po gcig 'phros pas kho tshig par bsam :
oM ya mAn+ta ka hag nan rbad :
srin rtsug sdog g.yu b+he   steng /ma'am :
u sha khrag bram   nan /nan :
hrig mug myogs sug yig shog :
bi yig khaM yig b+ha ha   d+ha ni zer /tri nan :
yag pa ya :
ya ma rA tsa dza :
badzra sarba duSh+TAn trig nan :
hur thums mA ra ya rbad :
stong bzlas la thun gyis brab :
de nas bzod par gsol :
'di bsgrubs pas 'khu ldog mi nus :
ci bcol ba'i las byed do :
'di rnams lha srin gcun pa'i gcun sngags yin :
gnad la mi mkhas lha srin gcun 'dod na :
rje ngan g.yog po bkol ba 'dra :
phar la gcud pas tshul la rgol :
gnad la mkhas na :
rgyal po 'khor 'bangs bskol ba na :
ci bcol bka' la nyan pa 'dra :
sgrub pa gang byed la gcun thabs gces so :
da sgrub pa'i lag len bstan pa ni :
rang dgra phyogs su kha bstan la :
maN+Dal mda' gang gru bzhi bya :
thal chen dur khrod kyi ro sol gyis nag por byugs :
dbus su gru gsum khru gang mtho gang sor bzhi bru :
'brub khung mi grir shi ba'i sa dang :
thal chen dang :
dur khrod thal ba dang :
rdza sa spyin po bsres la :
'brub khung gru gsum khru gang bya :
kha khyer sor gsum phyir la bskyed :
de nas yar la sor bzhi brtsig :
gas chag med pa gces pa yin :
gri khrag dug chu khrag dang dur khrod thal ba sol chen dang :
dur khrod ro sol gyis nag por byug go :
tha mar skyer pa'i rtsang srin mo 'gros su btsugs :
rtsang rnams stod smad khrag gis dmar por byug :
rtse la sha yis brgyan :
dbus nag por byug go :
de ni 'brub khung man ngag yin no :
ling+ga bri ba ni :
dgra de'i zag rdzas dang bsres la gzugs bya :
bgegs la byed na 'dre 'tshubs kyi sa dang :
rang la gang gnod de'i phyogs nas sa blangs pa dang bsres la gzugs bya :
de yang bag phye dang bsres la nya bo bya'o :
da ming byang bri ba ni :
shog gu la gri khrag dang ra khrag gis bri'o :
bya sha zan gyi sgro rkang la smyug gu byas la bri :
pho rog khyad par shis pa yin :
bri dus thebs dang bstun pa yin :
dmar thag dang 'grogs la bri'o :
dgra bo re re la ling+ga re re bri'o :
rang gi lag pa bkrus la kha rlangs dang grib ma ma phog par bya'o :
gdong dang lag pa khrag gis byugs :
sha chen mur la lho'am nub tu kha bstan la bri'o :
'khor lo rtsibs drug lte ba che bar bskor :
rtsibs drug la mgo dang yan lag mtshan rnams brgyangs la bri :
yan lag bzhi la dzaHhU~M baM hoHbri :
spyi bor ha sa ya ra hri da ya na bris :
dbang po lnga la ta tha ya bri :
lce la dz+wa la pa ya :
yan lag bzhi la shri tri byi tri a na ya :
snying khar A b+he sha ya :
'doms la b+hi d+hi ya :
dpral bar rus :
snying khar mi la nr-i :
'dre la tri bri'o :
brla la gla ba'i khrag gis bla drug gi ming bri :
ling+ga'i tha mar rgya gram bskor :
tha mal spyi bo nas sngags mgo nang du bstan nas bon bskor :
spyir bsad pa dang dbang du bsdu ba la sngags mgo nang du bstan no :
zhi ba dang mnan pa'i 'khor lo sngags mgo phyir bstan la bri :
de ni ling+ga'i bri lugs yin :
dmar po srog gi 'khor lo yin pas gzungs dang sngags la gri khrag dang dug chus byug go :
ling ga rnams brtsegs la shi lpags kyis bstum pa bzhin byas la :
nya bo'i snying gar bcug go :
ling ga dang nya bo khyi nag dang ra rog gi spu shi skra'i skud pas phyin ka log tu rgya gram du bsdams la :
sngo dmar skud pas bcing ngo :
nya bo la byug pa'i rdzas ni :
dur khrod thal ba :
rang 'thag yas khebs rdo phye :
mi bsad pa'i lcags phye :
zangs phye :
dug sna :
gri khrag :
nad khrag :
mdze khrag 'di rnams kyi khu bas byug go :
de nas ling ga rlung la phyar :
me lce la bshur :
chu la bkrus :
des rang gi dri ma kha rlangs dag go :
rdzas de rnams kyi khu bas thun sbol bas nus mthu che'o :
de nas nya bo lha dang phye ba la :
rabs chad thod pa kha sbyor nang du bcug :
'og tu ro ras nag po bting :
thod pa yang gong gi skud pas bcings la :
'brub khung nang du kha tshur bstan la bcug go :
shing gru gsum gyis brub khung kha bcad la rlung mi shor bar bya'o :
ro g.yam la rdo rje rgya gram dang :
ri rab gling bzhi bris la mnan :
de'i steng du tsha tsha nag po lngas dbus dang phyogs bzhi la mnan no :
gtor ma gzhung bzhin bshams la :
chang phud ma nyams pa blug go :
sha khrag gis phyug por brgyan la mdun du bsham :
dar nag gis mi mthong bar bya'o :
mtshams ma thon bar de la mi reg go :
zur gtor gcig mdun du bshams la :
'bod pa'i nang rtags ma byung bar gta' ru gzung :
nang rtags byung nas dgong gi res la dgra phyogs su btab bo :
gzhan yang yi dam dang chos skyong gang byed de'i bris sku rnams bkram :
yol ba dang bkod pa logs su bsham :
rang yang dom lpags bting :
g.yag thod rnga ma gyon :
sha chen mur :
dri chu 'thung :
chas gos nag po gyon :
gzhi bdag la gtor ma btang la bar chad med pa'i bden pa bdar :
chang phud dang khrag bum mdun du bzhag la :
phud gtor bya :
khrag phyar ro :
thun snod du khrag thun ni :
gri khrag :
nad khrag :
mdze khrag :
nyungs thun ni :
nyungs dkar :
nyungs nag :
ke tse :
dug thun ni dug sna tshogs :
phur thun ni rab lcags phur :
seng ldeng phur pa :
med na skyer pa'i phur pa :
mda' thun ni grir shi ba'i rtsibs ma la gzhu byas :
yugs sa mo'i shi skra la rgyud byas :
skyer pa'i mda' la 'ug pa'i sgro bskyon :
mi bsad pa'i mde'u bskyon :
nyungs thun la sngags btab pa'i dus na :
sngags phur la dmar mdangs byung na nus pa che'o :
nag la mdangs med na nus pa chung ngo :
sgrub pa zhugs nas nub dang po la 'phrin las kyi gzhung bsrang ste :
de nub gnyen po stobs kyi lha'i bsnyen pa bya'o :
de nas 'bod rbad bsad gsum gyi sngags rnams drod tshad dang bstun la bzla'o :
gtad dang sgrub pa gang byed kyang gnad 'di gces so :
dgra la mi thebs mi srid pa'i gnad ni :
dang po ling ga bris la :
rang 'thag gi mig tu lan gsum chos skor du bskor :
gzhan la 'byams mi srid pa'i gnad ni :
g.yag shing bug pa la lan gsum bskor :
rang la ldog mi srid pa'i gnad ni :
rang gi brla g.yas la lan gsum bskor :
rang gi 'khor g.yog la ldog mi srid pa'i gnad ni :
ma them la lan gsum chos skor du bskor :
sngags ni :
sarba rbad ka shi rbad ka shi :
ces brgya brgya bzlas la bskor :
des ni dgra bo rnams tshe zad rgyags zad kyi man ngag go :
kun la gces so :
yang lcags kyi phur pa drag po yin :
tsher ma can gyi phur pa rtsub mo yin :
shing gi phur pa 'jam po yin :
ling+ga khrag gis bris na drag po yin :
nad khrag gis bris na rtsub mo yin :
mtshal gyis bris na 'jam po yin no :
mdze khrag gis bris na mdzes 'chi'o :
gri khrag gis byugs na gris 'chi'o :
nad khrag gis byugs na nad kyis 'chi'o :
yugs sa ma'i shi skras bcings na drag po yin :
khyi nag dang ra rog gi spus bcings na rtsub mo yin :
sna lngas bcings na 'jam po yin :
da lha dang phye ba ni :
dang po rdzas kyi dud pas phye ba ni :
yugs sa mo'i zhabs ma'am :   dam nyams la srung ma nye mi phod pa'i rdzas yin /
med na dri mas yong :
nal bu'i sha dang :
ra thug lug thug gi rmang kha'i gzhob dang :
dme pho'i khrag dang :
yugs sa'am rme can gyi l+h+wam krad :
tshil chen :
ra ru'i gzhob :
gu gul :
rta bon :
khyi lud :
mi brun :
phag brun :
mu zi :
sgog pa :
thang phrom :
mdze pho'i khrag gam brun :
phag tshil :
ri sho'i rtsa ba :
spru nag rtsa ba :
dug :
sha chen :
ram gyi skyo ma :
bong bu'i brun :
de rnams lha srin nye thag gcad pa'i rdzas yin :
rdzas rnams sbyor la tshags bya :
rang stobs kyi lha gang shis bsgoms la :   pho rgyud la gshin rje'am mo rgyud la che mchog he ru ka bsgom /
rang dang las mkhan gyi thugs ka nas khro bo dang khro mo grangs med pa spros te :
dzaHlas lcags kyu can 'phros pas :
dgra bo'i nr-i la 'khyud nas rang dbang med par bkug nas :
mdun gyi ling+ga la yang yang bstim mo :
bden pas bkug pa ni :
na mo sangs rgyas kyi bka' bden pa dang :
chos kyi\u0f8e
dge 'dun gyi\u0f8e
gsang sngags dang rig sngags dang gzungs sngags dang :
snying po dang :
phyag rgya dang :
ting nge 'dzin dang :
bdag gi bsam pa rnam par dag pa'i bden pa dang :
bden pa chen po'i byin rlabs kyis :
dam nyams dgra bo 'dis   dam nyams dgra bo zer ba 'di la mi 'dis /sangs rgyas kyi bstan pa bshigs :
dkon mchog gi dbu 'phang smad :
sngags 'chang bdag la bsdos :
bsgral ba'i zhing bcu tshang ba 'di :
dzaHhU~M baM ho :
nr-i aM ku sha dzaHdza :
bgegs la tri ang+ku sha dzaHdza :
zhes lcags kyu'i phyag rgya dang :
yang yang bkug la ling+ga la bstim mo :
dang po ling ga bris tshar nas lha dang phye'o :
de nas rbad pa'i dus su lha dang phye'o :
de nas bsad pa'i dus su lha dang phye'o :
sgrub pa'i khang pa min pa'i sa gzhan gyi 'og tu dong brus la mi mthun pa'i rdzas kyi dud pas bdug :
de'i steng du ling+ga kha sbub :
snod cig gis kha bcad la dud pa mi shor bar byas la :
bon le gu'i srung ma dang phye :
rang gi lag pa g.yas su pho rog gi phung sgro thogs :
g.yon du 'ug pa'i phung sgro thogs la :
phye ba'i sngags 'di yis phye'o :   phyag rgya bya zhing /
ru tra hab le hob le shag   chos srung /phyes :
ru tra ni mA ma sa shag   bon gyi srung ma /phyes :
ma matrag rak+sha shag   mkhar gyi rtse lha /phyes :
d+he wa ni mA ra ya shag   lhan cig skyes pa'i lha /phyes :
de wa tsit+ta shag   yul lha /phyes :
d+he ba shag shag   ma lha /phyes :
b+ha ri shag   dgra lha /phyes :
tsit+ta shag   srog lha /phyes :   ma le yang snang /
na su ye shag   zhang lha /phyes :
na ga phus pa shag   las lha /phyes :
ka kha ga g+ha nga lam :
dgra bo skyob byed lha bcu dang shag phyes :
g+ha dz+ha D+ha d+ha b+ha yam shag phyes :
dam nyams dgra bo ling ga la bris pa 'di rnams chos kyi srung ma dang shag phyes shig :
ces gong gis 'gre'o :
skyob byed kyi lha bcus dam nyams dgra bo ling+ga la btab pa 'di'i gshed dang bdud du phob cig :
sa ma ya :
ces brjod do :
de nas brub khung du bcug la :
phye ba'i rdzas kyi thum bu ling ga'i snying ga'i steng du bzhag go :
des lha dang 'bral nges so :
dang po ling+ga rang gi them 'og tu zhag gsum mnan nas bzhag pas lha dang 'bral nges so :
yang rbad pa'i dus su sgro gnyis gong bzhin thogs la :
dmar thag   dgong gi res la bya'o /tse re la gong gi dbye ba'i sngags rgya bya zhing phye'o :
dgra bo lha dang bral bas gsod par sla'o :
tshangs pa'i tshe dang ldan pa yang myur du 'chi'o :
lha dang phye zhing rbad pa'i dus su :
dngos sam nyams sam rmi lam du :
slob dpon dang sngags pa byung na chos skyong yin :
de dang nan cher phye'o :
bon po dang bya wang byung na bon srung yin :
de dang phye'o :
bya chen byung na mkhar gyi rtse lha yin :
de dang phye'o :
mi dkar byung na lhan cig skyes pa'i lha yin :
de dang phye'o :
lug dang g.yag dkar po byung na yul lha yin :
de dang phye'o :
skyes pa 'khor gsum can byung na pho lha yin :
de dang phye'o :
khra'am spyang ki'am g.yag byung na dgra lha yin :
de dang phye'o :
rta dkar po dang rang khyis rmug pa byung na srog lha yin :
de dang phye'o :
bya go bo byung na zhang lha yin pas de dang phye'o :
bud med dang sha ba yu mo byung na ma lha yin pas de dang phye'o :
yang 'bod rbad bsad gsum gyi drod tshad bstan pa ni :
slob dpon shrI siM ha dang :
o rgyan pad+ma 'byung gnas dang :
phung byed shAn+tiM gar+b+ha dang :
roM bu gu h+ya tsan+d+ra dang :
bla ma nyams can rnams kyi man ngag 'di rnams sems la chongs shig :
yid ches so :
sgrub pa gang byed pa ni gser dang 'dra'o :
bla ma'i nyams kyi drod tshad srang dang 'dra'o :
sgrub pa byed pa'i rnal 'byor pas :
sgrub pa nyams su len pa'i dus na :
tshad dang ldan pa'i srang la gser bkyags pas gtan la phebs shing yid ches pa dang 'dra bar :
bla ma nyams myong can gyi man ngag 'di lta bu 'chang ba dang bstan pas yid ches par 'gyur ro :
de yang bstan pa 'jig cing bstan pa la gnod pa dang :
sngags 'chang bdag la bsdo ba dang :
dam nyams dgra bo sgrol na 'di ltar bya'o :
rang sgrub pa gang byed kyang 'bod rbad bsad gsum gyi drod tshad gces so :
de yang ye shes lha'i bsnyen pa thems nas rang nyid lha'i nga rgyal dang ldan pas bkol ba las :
rnam rtog gi phung po rtog pa la zhen pas lha 'dre yid kyi gzugs can bkol du mi btub pa :
'bangs kyis rje bkol ba dang 'dra'o :
bcol yang las mi byed rang la ldog go :
de'i phyir na gnyen po stobs kyi lha gang shis su bsgoms la :
gnas dben par dam rdzas dpal gyi gtor ma la brten nas 'bod pa'i sngags rnams bzlas pas :
rab zhag gsum :
'bring lnga :
tha ma bdun tshun chod la :
rtags mtshan ci dang cir yang ston du 'ong :
dga' ba'i rtags mtshan ston yang yid ches par mi bya'o :
mi dga' ba'i rtags mtshan ston yang 'jigs shing dngangs par mi bya'o :
bar der rang dang mthun pa'i rdzas kyis mchod do :
ting nge 'dzin ma yengs par bya'o :
bsnyen pa rgyun ma bcad na :
lha 'dre pho mo nye ba'i nang rtags ni rab dngos :
'bring nyams :
tha ma rmi lam du sman dang :
zang zing mang po dang :
ltang mo khrom chen 'dus pa dang :
pho mo mang po 'dus pa dang :
ngo mi shes pa'i pho mo dang mdza' bo byed pa dang :
rtag tu grogs byed pa dang :
de ltar byung na lha 'dre nye ba'i rtags yin no :
de byung na 'bod pa'i drod tshad gtan la phebs pa yin :
de dus tshogs kyis bskang zhing gsol mchod bya'o :
ting 'dzin gsal po bsgom zhing bsnyen pa rgyun mi gcad :
rang la phyag 'tshal :
mos pas chos zhu gus pa phul ba dang :
rdzas khyad par can ster ba dang :
zas skom dang nor ster ba dang :
bka' la nyan pa dang :
rtags de rnams ni grogs po byas nas ngo so sor bsrung ba dang 'dra'o :
de rnams byung na dam la thogs pa'i rtags yin no :
de rnams byung na rbad do :
yang rang la che bcol mi byed pa dang :
phyag mi 'tshal :
zas nor ston zhing mi ster ba dang :
rang dang mi nor la 'khu ldog byed pa dang :
de byung na dbang du ma 'dus shing ma chun pa yin pas :
dpal chen po'i nga rgyal bya :
bsnyen sngags la gcun sngags btags la bzla'o :
mdze pho mo dang :
yugs sa pho mo dang :
rma dang rkub ston pa dang :
de rnams byung na bar chad 'ong ba'i rtags so :   sngags drags pas glod la bzla'o //
gtor tshogs bshams nas bskang bshags bya'o :
de rnams 'bod pa'i drod tshad yin :
'di rnams gtan la phebs na rbad las bya'o :
bsnyen sngags la rbad sngags btags la bzla'o :
rab zhag gsum :
'bring lnga :
tha ma bdun tshun chod la rang gis dmag 'dren g.yul 'gyed pa dang :
lings byed :
ri dwags gshor ba dang :
mtshon thogs pa dang :
mig mang rtses nas rang rgyal ba dang :
shag kha rang rgyal ba dang :
snyi btsugs nas bya bzung ba dang :
bla rtags rnams byung nas gcan gzan gyis sems can gsod pa dang :
rang snying la sha 'dod pa dang :
rang ngam gzhan gyis las byed pa dang :
rmi lam du dgra bo de yang yang byung na myur du 'chi'o :
rang gi ma dang chung ma dang sring mo dang mdza' mo rnams byung na las sbyor ngan :
rang bas che ba byung na ma chun pas gcun no :
gong du bshad pa'i bla rtags gal che'o :
bla rtags nam byung las sbyor ran :
de rnams byung na rbad pa'i drod tshad yin :
srung ma de las la tshud pa yin pas :
zhe sdang drag pos sgrol ba'i las la sbyar ro :
'bod rbad bsad gsum sngags rnams dril la las sbyor bya'o :
rab zhag gsum :
'bring lnga :
tha ma bdun tshun chod la ling+ga drag po'i thun gyis brab cing bsad pas :
sems can gyi rigs mang po bsad pa dang :
sha rigs mang po khyer nas byung ba dang :
thun snod dang brub khung nang du sems can gyi rigs shi ba dang :
sems can gyis ling+ga zos pa dang :
bya dang ri dwags ba lang g.yag dang gla ba'i rigs rnams bsad pa dang :
brub khung nang du skad ngan chen po 'don pa dang :
sems can bsad pa dang :
shing sdong bcad pa rmis na mtshams thon nas lo dus las phyir mi 'gyang :
mgo dang nang khrol dang de yang btsos pa byung na zla ba gsum las mi 'gyang :
dgra dngos su bsad pa rmis pa dang :
glo snying dron mor khyer ba byung ba dang :
de yang btsos pa byung na zla gcig las phyir mi 'gyang ngo :
rus pa brdung zhing lpags pa mnyed na :
rim gros kyang mi ldog go :
dgra sod pa'i nang rtags 'di rnams dang ma bstun na :
dgra la dus btab pas mi kha ngan pa 'ong :
nang rtags 'di rnams byung nas :
dus btab pas thebs :
grags pa can du 'ong :
dgra bo bsad pa'i las bya'o :
de rnams dgra bo sod pa'i drod tshad yang dag par bstan pa'o :
'bod rbad bsad gsum gyi drod tshad sbas pa'i mig 'byed bltas chog ma khyad par 'phags so :
sgrub pa gang byed kyang 'bod pa'i bsnyen sngags la nang rtags ye rang ma byung na :
bsnyen sngags la 'di sham bu btags la bzlas pas :
nang rtags mod la yong ngo :
mi 'ong mi srid do :
ye shes lha yi gnad la dbab pa /   oM hrIHha ha hu~M hU~M phaT:
su tri pa shi ni sa ma ya :   dam tshig gcig tu bsdu ba'i sngags /
tri badzra tri badzra tri badzra :
ma tha ma tha ma tha :
trag ru ru ma hur thums :   mo rgyud byed na 'di bcug
/mo rgyud thams cad 'dus so //
du tri tsa hur thums :   pho rgyud 'dus so //
badzra aM gu sha dzaHdza :
dam tshig la du du :   'bod rbad bsad gsum gyi rtags ma byung na /
dam tshig gcig tu sdud pa'i sngags 'di la rtags ma byung bar brgya re tsam bzlas pas nang rtags mod la 'ong nges so //
d+ha ka d+ha ka d+ha ka :
u ne u ne u ne :
a A A:
i I I:
u u U:
A kar sha ya :   gang byed de'i 'bod sngags bcug
/sa ma ya dzaHdza :
ces bzlas pas me long la blta ba dang 'dra :
srid pa gsum yang gsal por ston :
ci tsam rbad kyang nang rtags ma byung na :
rbad sngags gsham la 'di btags nas bzlas pas gong bzhin ston nges so :
badzra kha d+ha kha d+ha :   drag po sngags kyis rbad pa'i sngags /
d+ha d+ha d+ha ni swA hA:
yang pho rigs gang sgrub kyang bsad pa'i dus su sod pa'i nang rtags ma byung na :
bsad sngags sham bu btags la bzlas na gong bzhin ston nges so :
rag sha p+kh+la :
kha rag dun tri tha tri du :
mA ra ya rag sha 'dar :
u tra gzer ya :
rgyug ya khug drongs :
tri badzra ya tri badzra ya :
bsad sngags rigs thams cad la sngags 'di sham bur gdags /   ta ta ta mo thum ril rbad ya che ge mo ma btang mA ra ya rbad sod :
aM gu sha dzaHdza :
ces bzlas pas sod rtags gong bzhin 'ong ngo :
yang mo rigs gang sgrub rung bsad pa'i dus su sod rtags ma byung na :
bsad sngags la 'di sham bu btags la bzlas pas sod rtags mod la 'ong nges so :
ma mo raka mo raka mo :
ma gzer nan nan ya :
rgyug ya khug drongs :
tri badzra ya tri badzra ya :
ta ta tA mug thum ril rbad ya :
che ge mo ma btang zhig mA ra ya rbad sod :
aM gu sha dzaHdza :
bsad sngags kyi rigs thams cad la sham bu 'di gdags so :
bsad sngags yang dag pa /   tra ta tra ta :
myur du sod cig /   kro ta ya kro ta ya :
med par gyis shig /   g+ha ta g+ha ta :
myur du med par gyis /   sa ma ga ta sa ma g+ha ta ya :
tshos shig /   pa tsa pa tsa :
myur du tshos shig /   pa tsa ya pa tsa ya :
dgra bo thams cad dus las ma 'da' zhig /   sarba a mu ka che ge mo nr-i hur thums dzaHmA ra ya rbad sod :
ling+ga sreg pa'i sngags ni :
ha ra ha ra :   myur du sregs shig
/d+ha ha d+ha ha :   myur du sregs shig
/sa ra sa ra :   nges par sregs shig
/dz+wa la raM dz+wa la raM:   'bar ba me la sregs shig
/che ge mo nr-i hur thums dzaHmA ra ya rbad sod :
mnan pa'i sham bu ni :
sarba shA trun rbad nan :
las 'gyangs pa thams cad sngags kyi sham bu med pas lan :
'di bzlas pas sod rtags 'ong nges so :
yang zas nor sgrub pa'i sngags bzlas kyang dngos grub ma byung na :
zas nor sgrub pa'i sngags sham la 'di btags la bzla'o :
u ka le :
a sa ye :
ka sa ye :
badzra sid+d+hi sid+d+hi hU~M dzaHdza :
ces bzlas pas mi nor zas gsum 'du'o :
yang zas nor dang skam nor phyi la za 'dre byung na :
zas nor dbang du sdud pa gang sgrub kyang yi dwags 'gab 'dre kha 'ching ba ni :
zas nor sgrub pa gang byed de'i sngags sham la 'di btags la bzla'o :
tri mA ra ya thum ril rbad ya :
ru lu ru lu :
ma ma ni thum rbad :
badzra yak+sha tri thum ril rbad :
gu ling badzra nA ga rA tsa :
nA ga phu tri thum ril gnod byed kha tham kha tham :
mchu chings mchu chings :
rbad sod :
ces bzlas pas za 'dre rnams gnod mi srid :
sngags kyi sham bu 'di rnams gter khyim du sbas pas :
zab pa sngags kyi sbas khyim yin :
da tshe lung khrus lung gi man ngag gdab las   stod las kun gyis shes te sngags pa rnams gdab las la rdugs pa mang ngo /bstan pa ni :
dam nyams dgra bgegs sgrol ba'i las bstan pa ste :
de yang 'bod rbad bsad gsum gyi drod tshad byung ba dang :
khyad par rbad pa'i dus su bla rtags byung ba na :
las sbyor gdab las bya'o :
gtor zlog gi dus su :
stod las tshar nas :
smad las gdab las nya bo bsgral ba'i las bya'o :
de yang stod las nyi ma shar ba dang 'dra ste :
smad las gru gu 'thul ba dang 'dra :
gang la gdab las la sbyor ba'i dus su :
ting nge 'dzin med pa'i thabs med do :
bskul pa med pa'i thabs med do :
sngags med pa'i thabs med do :
ting nge 'dzin ni rang gnyen po stobs kyi lha :
gshin rje'am :
phur pa'am :
che mchog he ru ka bsgom :
phur pa'i stod khro rgyal   gshin rje'am che mchog he ru ka bsgom pa /lta bu la :
sku smad lcags kyi phur pa zur gsum pa la :
mgar gyi sol mal nas bton pa lta bu rtse la tshwa tshwa 'phro bar bsgom :
rgya mdud steng du khro bo hU~M kA ra yab yum bsgom :
rtse mo la khro bo stobs po che bsgom :
phur pa'i khong seng la dpal chen po yab yum bsgom :
hU~M kA ra'i steng du a dkar po skar ma rgyal lta bu bsgom :
de ltar bskyed pa'i phur pa de rang lhar gsal ba'i lag pa g.yas pa'i mthil du a las zla bar bsam mo :
sor mo lnga la oM AHhU~M swA hA las rigs lnga yab lngar bsam :
g.yon pa'i mthil du ma las nyi ma'i dkyil 'khor du bsam :
sor mo lnga la mUM lAM mAM pAM tAM las yum lngar bskyed la :
lag pa gnyis yab yum gnyis zhal sbyor bsam la :
dzaHhU~M baM ho :
sa ma ya dzaHdza :
zhes phur pa blangs la :
de ltar bskyed pa'i phur pa de bsgril cing dam nyams dgra bo'i snying khar gdab bo :
gang la btab pa de gzhob tu song bar bsam :
ling+ga gang la byed kyang dgra bgegs dngos su bsam :
bskul pa ni dam tshig chen pos bskul dang bstod pa rdzogs par bya :
sngags 'bod rbad gsum dril la gang dgos sham bur btags la gsod :
sngags rnying ma ba rang rang sngags spyi dril gyis :
phur pa gdab cing gsad par bya :
sngags gsar ma ba rnams rang rang gi mgon po'i sngags bzhi snying gcig tu dril bas bsad do :
dang po srung ma dang lha srin rnams la rang ma lan pa'i dpang po 'dzugs pa ni :
lag tu chang phud thogs la :
phyogs rnams kun tu gtor zhing 'di skad brjod do :
hU~M:
steng phyogs lha yi spyan lam na :
'jigs pa'i phur pa chen po ni :
khyed lha yi tshogs rnams dngangs par gyur :
dam nyams dgra bgegs 'di ni ma gtogs pa :
khyed lha yi tshogs la mi 'debs so :
lha srin sde brgyad rnams la mi 'debs so :
skyob byed lha srung rnams la mi 'debs so :
dam nyams dgra yi skyabs mgon ma byed cig :
'di yi skyabs dang mgon ni byas gyur na :
sangs rgyas bstan pa khyod kyis bshig :
dkon mchog dbu 'phang khyod kyis smad :
nga sngags 'chang yongs la khyod kyis bsdos :
sngags 'chang ngas ni ma lan no :
dam nyams dgra bgegs 'di yis lan pa yin :
bdag ni ma lan dpang po mdzod :
dam nyams dgra 'di chos kyi srung ma rnams dang phrol cig :
bon le gu'i srung ma dang phrol cig :
lhan cig skyes pa'i lha dang phrol cig :
mkhar gyi rtse lha dang phrol cig :
yul lha gnyan po dang phrol cig :
pho lha dang phrol cig :
dgra lha dang phrol cig :
srog lha dang phrol cig :
zhang lha dang phrol cig :
ma lha dang phrol cig :
skyob byed kyi lha bcu dang phrol cig :
dam nyams dgra'i gshed du phob cig :
bdud du phob cig :
dang po sangs rgyas kyi bden pa dang bcas pas bden pa brdar ro :
de nas :
dza :
dam tshig chen pos bskul lo :
bdag la sdang ba'i dam nyams dgra bo ling+ga la btab pa 'dis :
sangs rgyas kyi bstan pa bshig :
dkon mchog gi dbu 'phang smad :
sems can yongs la gnod pa byas :
snga dgra lag gis brdar ba :
phyi dgra yid la bsam pa :
da dgra mdun na sdod pa :
bla ma'i sku la bsdo ba :
sngags 'chang bdag la bsdo ba :
theg pa chen po'i chos la smad pa :
bstan pa'i spyi dgra :
rnal 'byor gyi sgos dgra :
bsgral ba'i zhing bcu tshang ba'i dgra bo 'di dru gu bzhin du chings shig :
sdug cing ngal du chug cig :
rings par khug la myur du sgrol cig :
smyo 'bog brgyal nad thongs shig :
las ngan byas pa'i rnam smin rnams dus da lta nyid du dran du chug cig :
tshe phyi ma'i snang ba da lta nyid du ston cig :
dpal ye shes kyi mgon po ma hA kA la khrag 'thung gi rgyal po :
nag po stong :
sha za 'bum :
ma mo bye ba'i tshogs kyis bskor ba :
sangs rgyas bstan pa'i srung ma :
las byed kyi pho nya :
dam nyams dgra bo'i srog gcod :
sngags 'chang bdag gi dgra bla lha :
dug gsum nad kyi sman pa :
gtsug lag khang rnams kyi srung ma khyed rnams kyis :
rnal 'byor pa bdag cag 'khor dang bcas pa srungs shig :
tshe dang bsod nams spel cig :
'khor dang bstan pa srungs shig :
dpal dang grags pa sgrubs shig :
sangs rgyas kyi bstan pa srungs shig :
dkon mchog gi dbu 'phang bstod cig :
rnal 'byor bdag gi bsam pa sgrubs shig :
da drang srong dmod pa ni :
nga ni srid gsum kun gyi bdag :
nga ni srog gcod kun gyi bdag :
nga ni srog snying kun gyi bdag :
khyed lha srin sde brgyad srog snying nga la yod :
bcol pa'i las rnams khyed kyis sgrubs shig :
gal te bka' la mi nyan cing dam la mi gnas na na raka dmyal ba chen por skye nges so :
de bas dam la ma 'da' zhig :
yang dam nyams pa'i dgra bo 'di yi srid pa spyi nas shigs shig :
srid gsum rmang nas sgyel cig :
'khor ba gting nas phyungs shig :
bskal pa'i mes sregs shig :
drang srong bka' yi dmod pas sdigs shig :
bka' yi chad pa nam mkha'i dbyings nas chod cig :
gnam lcags kyi thog dang ser ba ral gris spyi gtsug la rgyob cig :
mgo tshal pa brgya ru thongs shig :
snying dum bu stong du thongs shig :
lus dum bu stong du gtubs shig :
rdo rje'i ser ba chen po phob cig :
dgra bo mi nor 'khor dang bcas pa phung du chug cig ya :
dam nyams pa'i dgra bo 'di rnams la :
dmod pa drag sngags kyi lha tshogs :
bka'i pho nya las byed pho mo khyed rnams kyis :
'jigs pa'i gzugs la rngams pa'i zhal :
rtsub pa'i mtshon cha sna tshogs lag na thogs :
kha gdangs mche gtsigs sha dang khrag la rngams :
bdag la sdang ba'i dgra bo 'di'i :
bla dang rdzu 'phrul khug la shog :
glo snying dmar po phyung la shog :
kha nas khrag skyugs shig :
gnam gyi 'ju thag chod cig :
sa'i rten phur phud cig :
bar gyi dmu thag chod cig :
ltag nas bdud g.yos shig :
mdun nas 'od 'phrog cig :
las kyi rlung dmar gyis rgyab nas ded cig :
'jigs pa'i mun nag gis mdun nas bsus shig :
nye 'brel mi nor dang phrol cig :
gong gi phu bo dang phrol cig :
'og gi nu bo dang phrol cig :
mchan gyi bu dang phrol cig :
glo bur ye 'drog thongs shig :
mi nad phyugs nad thongs shig :
klad khrag snying khrag dkrugs shig :
mda' gri dang mdung grir sod cig :
rme gri dang chu gri rbab grir sod cig :
'gag gri dang lceb grir sod cig :
lo nad zla gcong gis sod cig :
mdze nad rims nad kyis sod cig :
rang srog rang gis chod cig :
ya thod nyi ma 'de ru chug cig :
ma thod sa 'gam du chug cig :
mkhar rmeng dang dur rmeng dkrugs shig :
phung gsum g.yab kyis thob cig :
drag po'i 'dre dmag thongs shig :
bdun rgyud rtsad nas chod cig :
thal ba rlung la phyor cig :
lo dang zla ba zhag dang za mar ma bzhag cig :
sngags 'chang bdag la bsam gtan bsgom du ma ster :
rnal 'byor nga la bde ru ma ster :
srung ma mthu rtsal can rnams dang :
snang srid lha srin sde brgyad rnams :
bdag gi ra mdar ldog go :
mthun rkyen rnams legs pa phar la byas pas nyes pa tshur la byed du byung ngo :
yag len ngan gyis 'jal :
mgo thog tu g.yam pa byed du byung ngo :
mi khyod la lha med zer :
chos skyong khyed la mthu med ces zer du byung ngo :
dam nyams pa'i dgra bo rnams ma bzhag cig :
ma bzhag cig :
bzhes shig :
bzhes shig :
sa ma ya :
dus la bab bo sa ma ya :
dam nyams dgra bo rnams mA ra ya hur thums rbad sod ya :
gser skyems gtor zhing rang ma lan pa'i dpang btsugs :
bskul dang dmod pa rdzogs par bya zhing :
rbad pas khyi rbad pa bzhin 'gro'o :
ma lan pa'i dpang po btsugs pa gces so :
de nas gdab las rgyas bsdus gnyis kas bsgral lo :
rgyas pa gtor zlog dus su nya bo bcu bsgral lo :
bsdus pa tshogs dang gtor ma'i dus su grub pa'i tha ma phur tshugs su gdab bo :
bla rtags byung na ling+ga bsgral lo :    tshe lung khrus lung gi sgo nas bsgral ba /
ling+ga bri zhing lha dang dbye ba khrus lung yin /
phur pa btab pa tshe lung yin /
sngon la khrus lung gi sgo nas ling+ga gong du bstan pa bzhin lha dang phye :
mdun du ling+ga dgra bo dngos su bsam :
'gugs gzhug yang yang bya bar gces so :
sngon du ling+ga thun gyis brab :
de nas khrag thun brab :
de nas dug thun brab :
de nas mda' thun dug khrag brab :
dgra bo mug myogs myogs :
ces brjod la :
kha ru dug chu btig go :
de nas phur pa gdab bo :
de nas 'dis bskul lo :
hU~M:
dpal chen gsang ba'i bka' las ni :
sdig can gang zhig 'da' byed na :
stobs chen khro bo thugs khros nas :
rdo rje me yi ser ba dang :
drag po sngags kyi 'brug sgra yis :
brlag par 'gyur ba gdon mi za :
dgra bgegs srog rtsa len par byed :
dza :
dam tshig chen po'i dus la bab :
mthu rtsal 'don pa'i dus la bab :
dngos grub bar chad rtsom pa dang :
bdag la sdang ba'i dgra bo 'di :
gtogs shig srog dang phrol la shog :
glo snying dmar po phyungs la shog :
ma g.yel ma g.yel las mdzod cig :
dus la bab bo sa ma ya :
ces bskul lo :
de nas phur pa gong du bstan pa bzhin bsgoms la :
lag tu blangs la bsgril zhing 'di skad brjod do :
hU~M:
sangs rgyas kyi ni ye shes sku :
nga ni dpal ldan khrag 'thung rgyal :
dus gsum sangs rgyas rnams kyis dbang skur cig :
sku yi dbyig tu bdag bskyed do :
ces gsol ba btab :
de nas 'di yis bskul lo :
hU~M:
stong gsum stong gi 'jig rten na :
byang phyogs stong gi 'jig rten na :
lcags sam drag po'i shing dag la :
drag po'i phur pa zur gsum pa :
rtse mo gru gsum rgya mdud ldan :
logs la drag po'i lha bsgoms nas :
btab pas dgra bgegs thal bar brlag :
brlags par ma gyur gang yang med :
mngon spyod lha la phyag 'tshal lo :
hU~M:
sku stod khro rgyal 'bar ba la :
sku smad lcags phur zur gsum pa :
rgya mdud rtse nas 'brug sgra sgrog :
bcum gzhog steng nas rbab ltar 'gril :
chu srin kha nas tshwa tshwa 'phro :
rtse mo'i phyogs nas 'od zer 'phro :
'od zer 'phros pa'i nus mthu yis :
lha yang rung ste dgra bgegs sgrol :
dgra bo'i srog rtsa len par byed :
btab pa med kyang brgyal bar 'gyur :
bsgril zhing bsgril zhing btab tsa na :
rnam shes tshogs brgyad dbyings su spar :
ces phur pa btab bo :
de la dang po phur pa bla gnas sar gdab :
de nas snying gi r+n+r-i la gdab :
snying gi dkyil na khrag gi sbal pa byi'u'i snying tsam gcig yod :
de la yid kyi rnam shes gnas yod pas gdab bo :
de nas lus kyi rnam shes gnas pa'i sa lte ba la gdab bo :
ngag gi rnam shes kha la gdab bo :
mig gi rnam shes mig la gdab bo :
sna'i rnam shes sna la gdab bo :
rna ba'i rnam shes rna ba gnyis la gdab bo :
lce'i rnam shes lce la gdab bo :
kun gzhi'i rnam shes gsang ba la gdab bo :
spyi bo dang rkang mthil gnyis la re re btab pas bcu'o :
khro bo yab yum gyi sngags brjod cing gdab pa ni :
rang rang gi sngags kyi gsham la gdab bo :
oM badzra kro d+ha bi dza ya hU~M:   khro bo rnam par rgyal ba /
ha na ha na hU~M phaT:   khro mo snyems ma /
shar rnam par rgyal ba yab yum sna la gdab bo :
oM badzra kro ta nI lam daN+Da hU~M:   khro bo dbyug pa sngon po /
da ha da ha hU~M phaT:   khro mo sder mo /
shar lho dbyug pa sngon po yab yum mig gnyis la gdab bo :
oM badzra kro d+ha ya mAn+ta ka hU~M:   gshin rje gshed /
pa tsa pa tsa hU~M phaT:    khro mo dur khrod /
lho gshin rje gshed yab yum rna ba gnyis la gdab bo :
oM badzra kro d+ha Ar+ya a tsa la hU~M:    khro bo mi g.yo /
ban d+ha ban d+ha hU~M phaT:    khro mo gtun khung /
lho nub mi g.yo mgon po yab yum lte ba la gdab bo :
oM badzra kro d+ha ha ya g+h+rI wa hU~M:   khro bo rta mgrin /
hu lu hu lu hU~M phaT:   khro mo gtum mo /
nub rta mgrin rgyal po yab yum lce la gdab bo :
oM badzra kro d+ha a pa ra dzi ta hU~M:   khro bo 'dod rgyal /
tiSh+Tha tiSh+Tha hU~M phaT:   khro mo mda' snyems /
nub byang 'dod pa'i rgyal po yab yum ngag la gdab bo :
oM badzra kro d+ha a mr-ita kuN+Da lI hU~M phaT:   bdud rtsi 'khyil ba /
tshin+d+ha tshin+d+ha hU~M phaT:   khro mo rlung 'byin /
byang bdud rtsi 'khyil ba yab yum snying gar gdab bo :
oM badzra kro d+ha trai lokya bi dza ya hU~M:   khams gsum rnam rgyal /
b+hin d+ha b+hin d+ha hU~M phaT:   khro mo gsod byed ma /
byang shar khams gsum rnam rgyal yab yum nu ma gnyis la gdab bo :
oM badzra kro d+ha hU~M kA ra hU~M:   khro bo hU~M kA ra /
gardza gardza hU~M phaT:   khro mo rdo rje sgra 'byin /
steng phyogs hU~M kA ra yab yum spyi bor gdab bo :
oM badzra kro d+ha ma hA ba la hU~M:    khro bo stobs po che /
s+pho ta s+pho ta hU~M phaT:   khro mo rdo rje skul byed ma /
'og phyogs stobs po che yab yum rkang mthil gnyis la gdab bo :
phur pa gar btab btab la dbal nub par bsam :   gdab zer /
yang phur pa snying khar btab nas 'byung ba la 'byung ba bstims nas bsad pa ni :
sa chu la thim :
chu me la thim :
me rlung la thim :
rlung rnam par shes pa la thim :
kho'i bkrag dang mdangs rnams phur pa la thim nas :
phur pa'i khong seng las yar don :
rang gi snying ga'i nr-i la phog pas :
rang gi tshe dang bsod nams rgyas par bsam :
yang phur pa btab pas kho'i rnam par shes pa tshogs brgyad po yang phur pa la 'dus nas gong bzhin du bsam mo :
yang phur pa btab pas kho'i rnam par shes pa phur pa la 'dus :
phur pa 'od du zhu nas hU~M kA ra la 'dus :
hU~M kA ra a la 'dus :
a de rang gi snying khar 'dus pas :
rang bkrag dang gzi mdangs dang ldan te tshe dang bsod nams rgyas par bsam :
yang phur pa snying khar btab pas :
snying gi dkyil na khrag gi sbal pa la btab pas :
kho'i rnam shes kyi rten dngul zhun ma 'dra ba bye'u'i snying tsam gcig yod :
de la phur pa btab pas :
kho'i rnam shes phur pas 'ub ste bsdus par bsam :
phur pa de 'o ma'i rkyal pa bzhin dkar mer gyis song :
phur pa tser gyis bton pas dgra bo 'ub kyis song bar bsam :
phur pa rang gi snying gar gtad la :
A be sha ya A:
zhes brjod pas kho'i bkrag dang gzi mdangs tshe dang bsod nams rang gi snying gar thim pas rang tshe dang bsod nams rgyas par bsam :
yang phur pa kho'i snying khar btab pas :
kho'i rnam shes hU~M du gyur nas :
yaM las rlung gis btegs nas 'og min gnas na dpal chen po yab yum gyi sbyor mtshams su 'phangs nas btang bas rgyal ba'i sras su skyes par bsam :
man ngag 'di dang ldan na sems can grangs med bsgral yang las kyi sgrib pa rnam smin til 'bru tsam yang med par rgyal bas gsungs :
man ngag 'di 'dra mi shes par las sbyor byed pa ni :
glen pa bab col byed pa yin :
'ol tshod kyi las sbyor gyis dgra mi 'chi'o :
de bas bla ma mnyes par byas nas :
man ngag gting nas lon pa gces so :
'di ni mig 'byed sgron ma yin :
'di ni sbas pa mngon du phyung ba yin :
'dis ni lus mi gsod :
sems mi gsod :
dgra'i bla gsod pa'i sngags yin :
'di ni tshe lung khrus lung gi sgo nas phur pa 'debs pa bstan pa'o :
da gso ba rnam pa gsum bstan pa ni :
bdag gso ba :
phur pa gso ba :
dgra bo gso ba dang gsum :
bdag gso ba ni :
dpal chen po'i sngags brgya bzla :
de nas hU~M brgya bzlas pas :
khams gsum hU~M gis gang bar bsam :
hU~M de rnams rang gi thugs kar thim pas :
bdag nyid sku che la yan lag rags par bsam :
da phur pa gso ba ni :
gong bzhin dpal chen po'i sngags bzlas la :
phur pa de las phur pa grangs med 'phros par bsam :
tshur 'dus phur pa la thim :
phur pa de bkrag gzi mdangs dang ldan par bsam :
da dgra bo gso ba ni :
dpal chen po'i sngags brgya bzlas pas :
sngags kyi 'od zer kho'i snying gar thim pas tshogs gnyis rdzogs shing sgrib pa byang nas :
kho dpal chen po tshon gang du gyur par bsam :
de rlung rdo rje rgya gram gyis btegs nas dpal chen po yab yum gyi sbyor mtshams su phog pas :
rgyal ba'i sras su skyes par bsam :
oM oM zhes brgya bzlas pas chos sku thob par bsam :
AHAHzhes brgya bzlas pas longs spyod rdzogs pa'i sku thob par bsam :
hU~M hU~M zhes brgya bzlas pas sprul sku thob par bsam :
man ngag 'di 'dra shes pa na :
sems can grangs med bsgral yang bla med 'bras bu thob :
rang dang dgra bo dmyal bar mi ltung ngo :
don 'di dang ldan na zhe sdang srin po'i mthu ma yin :
byang chub sems kyi sngags pa yin no :
de nas ling+ga brdung ba ni :
nya'o nas ling+ga bton la :
nya'o nas dum gcig dang :
zan gyi nya'o gcig bya'o :
ling ro de gtun gyi nang du bcug la :
gtun ni dbang chen gser gyi sa gzhir bsam :
rdo rje ni rdo rje pha lam bsam :
dza :
zhes gong bzhin bkug la :
hU~M:
rdo rje 'bar ba'i gtun khung du :
rdo rje pha lam tho bas brdung :
lha yang rung ste bgegs kyang sgrol :
dam nyams dgra bo'i tshe srog chod :
kha tham kha tham mchu chings mchu chings :
zhes nyer gcig bzlas la brdung ngo :
de nas ling ro zhal du bstab pa ni :
ling ro nas dum gcig dang gong gi nya'o bsgral la :
tshogs phud dang chang phud khrag phud blugs la :
mi rkang gzar bu'i nang du blugs la :
zhal du stob pa'i tshul bya zhing 'di skad brjod do :
hU~M:
gru gsum mthing nag 'bar ba'i dkyil 'khor du :
bcom ldan dpal chen yab yum 'khor dang bcas :
sgrub pa bka' brgyad lha tshogs 'khor dang bcas :
bka' brgyud lha tshogs 'khor dang bcas pa dang :
rgyud sde bzhi yi lha tshogs 'khor dang bcas :
dpal chen mgon po yab yum 'khor dang bcas :
ma mo mkha' 'gro'i lha tshogs 'khor dang bcas :
khro chen pha bcu'i lha tshogs 'khor dang bcas :
khro mo ma bcu'i lha tshogs 'khor dang bcas :
za byed gsod byed 'khor dang bcas :
sprul pa yang sprul 'khor dang bcas :
nag po stong dang sha za 'bum :
ma mo bye ba 'khor dang bcas :
lcags kyu la sogs sgo ma bzhi :
dam can sde bzhi 'khor dang bcas :
chos skyong srung ma 'khor dang bcas :
lha srin sde brgyad 'khor dang bcas :
gnam sa tsam gyi zhal phyes shig :
gangs ri tsam gyi mche gtsigs shig :
nyi zla tsam gyi spyan gzigs shig :
glog dmar tsam gyi ljags rkyongs shig :
bstab bo bstab bo zhal du bstab :
bstab bo dpal chen yab yum zhal du bstab :
gsol cig rol cig kha raM khA hi :
stong gsum hU~M sgra di ri ri :
khams gsum phaT sgra di ri ri :
srid gsum ha sgra di ri ri :
ma hA mAM sa la khA hi :
ma hA rak+ta la\u0f8e
ma hA kiM ni ri ti la\u0f8e
ma hA go ro tsa na la\u0f8e
ma hA tsit+ta la\u0f8e
ma hA ba su ta la\u0f8e
ma hA zhing chen la khA hi :
zhes lan bdun bzlas la zhal du bstab bo :
yab yum 'khor dang bcas pas gsol bar bsam :
yi dam sngags la kha kha khA hi btags la 'bul lo :
ling ro bsreg pa ni :
sla nga'i nang du dug shing skyer pa'i tsher ma la :
gru gsum khru gang brtsigs la :
me sbar la me lha rang gis yi dam gang byed las mkhan du bskyed la :
dz+wa la raM zhes gzhung nas bshad pa bzhin byas la sngags bzlas shing :
ling+ga rnams zhal du bstab par bsam la :
ling ro rnams bsreg go :
ling+ga'i thal ba de mnan pa ni :
thal ba de rabs chad dam :
glen lkug gam :
khol po'am :
mon thod du bcug :
yang na thal ba la nya'o byas la bcug go :
thod pa ma 'dzom ra ru g.yas pa'am :
khyi thod du bcug go :
kha la la cha'i thel tshe btab la :
ro ras nag pos bstums la :
ra khyi nag po'i skud pas phyin ka log tu bcing ngo :
mnan pa'i sa brgyad ni :
brgya lam chen po rgya gram mam :
brgya lam kha gnyis sam :
brgya zam 'og gam :
phung shul 'og gam :
shing gnyan rkang gcig gam :
dur khrod ro mang po bsregs pa'i sa 'og gam :
ma them 'og gam :
lha khang mchod rten rnying pa'i ma them 'og gam :
chu mig gnyan po kha byang du bstan pa'i sa 'og gam :
brag dang chu 'thab pa'i 'og tu mnan no :
brub khung 'og gam :
rang gi sgo them 'og gam :
rang gi them 'og tu mnan no :
mnan pa'i sa tshad ni :
khru gang yan chad phan gnod med pa'i sa ro yin :
de nas sor dgu ma mo'i gnas yin :
'gong chog mnan no :
de nas sor bcu gnyis la sa'i lha mo brtan ma'i gnas yin :
dgra bgegs rnams de ru mnan no :
de nas sor nyi shu rtsa bzhi la klu'i gnas yin :
de la gtad na dgra rnams 'phung ngo :
chags tshad 'di rnams dang bstun na mi thebs mi srid do :
chags tshad 'di rnams med na mnan pa 'ol tshod yin :
chags tshad 'di gces so :
zur gsum thod pa shong ba bru'o :
dong de bas ring na rtsub pa yin pas rang la ldog go :
de bas thung na 'jam pa yin pas dgra mi 'chi'o :
ro g.yam la rdo rje rgya gram bris :
de'i steng du ri rab gling bzhi bris la mnan dong kha bcad do :
de'i steng du sas byibs :
me dang chu blug go :
mi dang khyi phag gsum gyi brun dang mi kha'i rdzas rnams blug go :
mnan sngags bzlas la 'phrin las bzhi'i bro brdung ngo :
mnan lugs spyi dang mthun par bya :
mnan yang mi non pa'i thod pa ni :
sngags pa'i thod pa :
rgyal po'i thod pa :
bud med bu mang po skyes pa'i thod pa'o :
sems nyid rtogs pa'i thod pa :
'phags pa'i thod pa   sel bcug na bzang /rnams mnan du mi rung ba'i thod pa'o :
da zor du 'phang ba ni :
gong gi sla nga'i nang gi thal ba dang :
gtor ma dgra phyogs su 'phang ngo :
mnan bsreg 'phang gsum mi shes na :
phrin las gzhug rdum yin :
yang spyir ban d+he phyi ba'i thod par mnan :
bon po la grum pa'i thod par mnan :
skye bo la rabs chad thod pa :
nor la mdzo dre'u'i thod pa :
rang gshed rang dbab kyi thod pa yin :
yang na dgra bo'i lo dang gshed rtsis la mnan pa man ngag go :
da ni dgra'i bla gnas brtsi ba ni :
tshes gcig bya zer nas nyi ma ma shar bar la rkang mthil la gnas so :
tshes gnyis la nyi ma shar nas dros chen tshun chad byin pa'i dkyil la gnas so :
tshes gsum nyi ma dros chen tshun chod la brla'i dkyil na gnas so :
tshes bzhi nam langs sked la gnas so :
lnga la nyi ma shar nas nyi shur   nyi myur /tshun chad kha'i nang la gnas so :
tshes drug nyi ma dros ma dros la lag pa'i mthil la gnas so :
bdun gyi nyi ma shar nas nam langs tshun chad la rkang pa'i bol gnyis la gnas so :
tshe brgyad nam phyed la lag pa gnyis kyi gru 'jong khugs la gnas so :
dgu la nam langs mtshan ma la :
bcu'i srod 'khor rked pa la :
bcu gcig srod la sna dang rna ba la :
bcu gnyis bya zer pho ba dang dpral mdo'i skra mtshams la :
bcu gsum nyi ma myur ba la so la :
bcu bzhi'i nam phyed snying :
bco lnga nyi ma myur ba la lus byings la gnas so :
khyad par byin pa'i dkyil du gnas so :
bcu drug nyi ma myur ba la rke dang brang gzhung la :
bcu bdun srod 'khor mgul ba g.yon zur la :
bco brgyad nyi ma dros chen pho ba dang brla gnyis kyi nang na gnas so :
bcu dgu ni brla gnyis kyi khugs dang rkang pa'i long gnyis la gnas so :
nyi shu'i nyi ma phyed ngar gdong gnyis la gnas so :
nyer gcig la nyi ma dros chung rkang pa'i mthil gnyis la :
nyer gnyis la nam langs mkhal khung gnyis la gnas so :
nyer gsum nyin phyed la byin pa gnyis la :
nyer bzhi nyi ma phyed la lag mthil gnyis la :
nyer lnga nam phyed lce la :
nyer drug skya rengs shar ba la mjing pa la :
nyer bdun nam langs la pus mo gnyis la :
nyer brgyad nyi shar mtshan ma dang lte ba gnyis la :
nyer dgu nyi ma phyed yol mig gnyis la gnas so :
stong chen nyin phyed la lus khyab par gnas so :
khyad par rgyu ma la gnas so :
yang nam langs rkang pa gnyis la gnas so :
nyi shar mjing pa la gnas so :
dros chung ltag khung la :
dros chen mchu la :
nyi phyed brang gzhung la :
phyed yol lte ba la :
myur ba snying la :
myur chung rgyab la :
nyi nub rkang pa gnyis la :
srod nas nam langs bar lte ba man chad khyab par gnas so :
khyad par mtshan la gnas so :
bla gnas pa'i sar phur pa btab na dgra bo myur du 'chi'o :
bla sod nas dgra mi 'chi ba'i dbang med do :
bla gnas mi shes par phur pa 'ol tshod la btab pas dgra mi 'chi'o :
bla gnas shes na shan pas sems can gsod pa dang 'dra'o :
dgra mi 'chi ba'i dbang med do :
bla gnas kyi man ngag khyad par can 'di bla khyim yin no :
yang rnal 'byor pas sgrub pa byed pa'i tshe :
zlog pa mkhan byung gis dogs na :
mtshams la ma zhugs pa'i gong du :
rang gshed rang la bskol ba'i las rnams bya :
yang na mtshams thon nas zlog pa dang :
yang zlog rnams la 'bad par bya'o :
zlog pa mkhan yod pa'i rtags ni :
ban bon dmag tshogs dang :
skye bo'i dmag tshogs dang :
rbab dang rlung 'tshubs dang :
ser ba dang :
shag 'debs dang :
mda' dang :
sgyogs rgyab pa dang :
gzhan gyis rang gsod du byung ba dang :
de ltar byung na zlog mkhan yod pa'i rtags so :
yang sgrub pa gang byed kyang :
dam tshig srung ba ni :
gzhan gyi phye phud srung :
'bag btsog rnams srung :
dme yugs dang mi gtsang ba rnams srung :
gzhan dang kha mi bsre :
nang du 'khon mi bya :
rang gi gos mi la mi bskon :
rang gi lus dang phor sder mi bkru'o :
yugs sa mo dang mi nyal :
skra dang sen mo mi 'breg :
gdan mi sprugs :
khyi lpags mi 'ding :
khyi la zan mi ster :
smra bcad dam du bya :
mtshams g.yog bud med la mi 'chol :
grib la 'dzem pa gces so :
rtsa ba'i bla ma ma gtogs pa :
gzhan la phyag mi 'tshal :
rang gi grib ma la gzhan gyis 'gom mi bcug :
dam tshig 'di rnams bsrungs na :
mthu dang nus par ldan no :
man ngag 'di rnams gter khyim nang nas yang khyim yin no :
man ngag srid pa'i gter khyim zhes bya ba rdzogs so :
rgya rgya rgya :
snang srid rnams kyi rgya rgya :
kha tham kha tham :
gter rgya :
mkha' 'gro rnams kyi rgya :
mnga' bdag nyang gi gter ma yin //
sprul sku sngags 'chang chos kyi spyan //
dbon po bsod nams rdo rje pas //
ma nor phyogs su bsdebs pa lags //
mu tig phreng ba dang 'dra :
sbas pa'i mig 'byed man ngag yin :
dpe mthong thos chog man ngag yin :
dang po las 'bras med na zab mo'i gdams ngag 'di rnams dang mi 'phrad :
bla ma ma mnyes na man ngag gi snying rnams mi lon :
dam tshig ma bsrungs na tshe thung bar chad 'ong :
dam rdzas ma tshang na lha mi 'du :
srog snying gnad nas ma zin na rtags dang mtshan ma log par 'gro :
gnyen po stobs kyi lha ma gsal na dbang du mi 'du :
dam tshig nyams na bsgrubs kyang ngal ba don med yin :
smra bcad ma byas na nyams rtags mi gsal :
sngags rnams nor na cho 'phrul rtsub mo yong :
las sbyor dus su 'bod rbad bsad gsum ma dril na dgra mi 'chi'o :
phrin las kyi gzhung ma bsrang na las sbyor gyi rno mi theb :
the tshom zos na don mi 'grub :
gdung ba med na yal nas 'gro :
zhe sdang med na sgrol mi nus :
ting 'dzin mi gsal na 'khu ldog che :
bsten thabs ma shes na 'khor la gnod :
lta ba med na dbang du mi 'dus :
ring ba rnams bskyal la bsgrub :
dga' ba med na las mi 'grub :
the tshom can la 'bras bu med :
dam rdzas chung na khros par 'gyur :
skong bshags gsol ka lo zla 'das na nyams pa'i gnas :
drod tshad med na las mi 'grub :
bla rtags med na las sbyor stong pa yin :
dbang du ma 'dus na mi nor kun la gnod :
thun rdzas ma tshogs na 'gror mi btub :
bzlas pa ma rdzogs na las sbyor stong pa yin :
dang po 'bod pa'i dus su grub nges pa byas pas sgrub pa chud mi za'o :
dam tshig gtsang na rnal 'byor pa tshe ring bu nor 'phel lo :
dbang du 'dus na bu nor 'khor la byams :
gnyen po gsal na rbad sla tshur la mi ldog :
thun rdzas rnams tshogs na rbad sla :
de'ang yungs thun mda' thun khrag thun phur thun no :
bzlas pa thems na las sbyor phrin las rdzogs :
yang :
sems kyi gnas lugs ma rtogs par :
spyod pa rtsing po byed pa de :
rkyal med chu bor mchongs pa 'dra :
rang sems chos skur ma rtogs par :
sangs rgyas yin zhes khas len pa :
seng 'bag khyi la bskon pa 'dra :
rtogs pa'i gding dang ma ldan na :
lha srin drag po'i srog 'phrog pa :
byis pas nor rdzas khas len 'dra :
yi dam bsnyen pa ma rdzogs par :
kha tshar las la sbyor ba de :
mi rgan dpa' bor khas len 'dra :
bla rtags med par las sbyor na :
dgra med mtshon cha 'debs dang 'dra :
rbad pa'i nang rtags med par las sbyor na :
khyi med sha bar rbad pa 'dra :
srung ma ma 'grub las sbyor na :
dpon med g.yog las bcol ba 'dra :
btang ba'i sar de 'gro mi btub :
ling+ga med par 'gugs 'dren byas pa na :
ri dwags med par khyi ni 'gyed pa 'dra :
dam rdzas ma tshang lha srin 'bod :
rgyu med mgron po bos pa 'dra :
pho mo mi sbrags bkra mi shis :   pho mo bsdebs nas bsgrub na shis /
zla bo med pa'i yugs sa pho mo 'dra :
phyi skor nang skor mi shes par :
za 'dre srog gi 'khor lo bskor ba de :   g.yas bskor la /
phye leb me la mchongs pa 'dra :
sngags kyi bzla thabs mi shes par :
mthu yi bzlas pa byed pa de :
col chung gis 'ja' tshon ded pa 'dra :
lha srin 'khor med sgrub pa de :
'khor g.yog med pa'i rgyal po 'dra :
zlog pa'i 'khor lo mi shes par :
sngags pa nang rgyas byed pa de :
dmag dpon gcer bur 'thabs pa 'dra :
dam med rnams la man ngag spel :
spang la me lce mched pa 'dra :
sngags kyi bzla lugs mi shes par :
mthu yi sngags rnams bzla ba de :
rlung nag 'tshub ma 'tshub pa 'dra :
srung ma dbang du ma 'dus par :
gnad la phab cing bskul ba ni :
yus med shags kha 'debs pa 'dra :
dam tshig mi bsrung 'dre rgod bsten :
dbugs med mtshon cha khyer ba 'dra :
bla ma mnyes par ma byas par :
man ngag nyams su len 'dod pa :
kha gnyis lam la phyin pa 'dra :
man ngag 'di 'dra gzhan la spel pa de :
spang gi logs la me shor 'dra :
sde brgyad gnas lugs mi shes par :
mthu shes zer bar khas len pa :
rgyus med mi rabs bshad pa 'dra :
thams cad gcig tu mi shes par :
gsang sngags shes par khas len pa :
mi ltogs nor rdzas khas len 'dra :
lha srin sde brgyad sems kyi cho 'phrul yin par mi shes pa :
dngos po gzugs su gzung ba ni :
phyug po ser snas bcings pa 'dra :
sems kyis bde ba chen po'i don gcig ma rtogs par :
kha yis las sbyor byed pa de :
las kyi mun nag 'thibs pa 'dra :
lta ba theg chen gyi gding med par :
bsad gso gdab las byed pa de :
go mtshon med pa'i dpa' bo 'dra :
srid pa'i gter khyim mi shes pa'i :
sngags la nga mkhas zer ba de :
mun pa'i nang du rdzas 'tshol 'dra :
srid pa'i gter khyim shes pa ni :
mun la nyi ma shar ba 'dra :
srid pa'i gter khyim mthu'i spyi sdom chen po :
man ngag rnams kyi lde mig lags :
grub thob gong ma rnams kyi zhal gdams :
phyi rabs rnal 'byor rnams kyi ma rig mun sel :
sngags pa rnams kyi khong snying :
man ngag rnams kyi nying khu yin :
man ngag 'di rigs nas rigs su brgyud par shog :
sangs rgyas bstan pa dar bar shog :
dkon mchog dbu 'phang mtho bar shog :
bu slob rigs rgyud 'phel bar shog :
sngags kyi bstan pa dar bar shog :
nor dang bsod nams 'phel bar shog :
rigs dang longs spyod mtha' nas rgyas par shog :
slob dpon gsang zhing rang che 'dod pa yi :
dam nyams rnams la bka' rgya mang du thobs :
shor ra re :
bstan srung rnams kyi btsas su shog :
mu stegs log lta thul bar shog :
sngags 'chang bsam pa 'grub par shog :
rnal 'byor sku tshe ring bar shog :
lta sgom spyod gsum sems la dbang thob shog :
'byung bzhi'i nad kyi bar chad sel bar shog :
ting 'dzin sems la rang dbang thob par shog :
rgyud sde bzhi yi dgongs pa thugs la shar bar shog :
o rgyan thugs kyi nying khu 'di :
dam med log lta can la ma ston gsang bar gces :
phyi rabs las 'phro can dang 'phrad par shog :
zab rgya :
zab rgya :
zab rgya :
phyogs dus kun tu bkra shis shing :
dgra dang bgegs kyi dpung 'joms shog :
bu rgyud rnams kyi dpal du shar :
shin tu gces par mdzad 'tshal lo :
gzhan la zur tsam yang ma ston par mdzod cig :
