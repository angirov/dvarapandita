grub thob chen po'i thugs thig las :
khrag 'thung bde gshegs 'dus pa bzhugs :
khrag 'thung 'dus pa'i lha la 'dud :
bod kyi rnal 'byor thang stong pa :
rnga yab gling du mngon sum phyin :
rtsa gsum kun 'dus gu ru rje :
o rgyan pad+ma rgyal po las :
sgrub pa chen po bka' brgyad kyi :
dbang dang gdams ngag kun zhus nas :
khrag 'thung dgyes pa'i zhal yang mthong :
de yi snying po'i bcud bsdus pa :
skal ldan don du brtse bas gdams :
sa ma ya :
'di la spyi don lnga yin te :
bskyed pa sku yi sgrub thabs dang :
gyer bzlas gsung gi las rim dang :
'od gsal thugs kyi rdzogs rim dang :
yon tan smin byed dbang bskur dang :
phrin las mngon spyod gzer ka ste :
mchog dang thun mong lam gyi rim :
zab rgyas kun gyi snying por bstan :
sa ma ya :
dang po bskyed pa'i sgrub thabs ni :
dbang thob dam tshig la gnas pa'i :
sngags pas dur khrod dben gnas su :
yid g.yengs spangs la 'di ltar bsgom :
hU~M:
ma bcos spros med de bzhin nyid :
kun snang snying rje'i rol pa las :
thams cad skyed byed rgyu yi hU~M:
mthing nag mkha' la 'ja' ltar shar :
cho 'phrul chen po'i 'od zer gyis :
snod bcud dngos por 'dzin pa sbyangs :
stong pa'i ngang las 'byung rim steng :
ri rab rdo rje'i brag chen po :
srung 'khor 'jigs pa'i dur khrod dang :
drag po'i gzhal yas mtshan rdzogs dgu'i :
dbus mar 'khor lo rtsibs bzhi'i lter :
pad+ma zla nyi byol song gtso :
dregs pa lha chen pho mo'i steng :
rgyu yi hU~M babs yongs su gyur :
rdo rje rtse dgu hU~M gis mtshan :
'od zer 'phro 'du'i sbyor ba yis :
khrag 'thung rab 'byams byin nus thim :
de las skad cig dran rdzogs su :
bdag nyid che mchog he ru ka :
mthing nag dmar ba'i mdangs 'od 'tsher :
zhal gsum phyag drug zhabs bzhi bgrad :
spyan dgu sdang mig smar smin 'bar :
g.yas gsum rdo rje 'bar ba'i mtshon :
rtse dgu rtse lnga rtse gsum gsor :
g.yon gsum skam rlon rnyid pa yi :
b+hany+dza bdud bzhi'i khrag gis gang :
dpal dang dur khrod chas kun rdzogs :
sbyor yum gnam zhal dbyings phyug ma :
sngo skya rtse gsum thod 'dzin 'khril :
dar dang rus rgyan gzig sham 'phyang :
gar dgu'i gzi byin mchog tu 'bar :
e waM mnyam sbyar mkha' gsang nas :
bde ba'i sgra dang 'od zer 'phros :
bde gshegs sras dang btsun mor bcas :
spyan drangs zhal zhugs thugs kar zhu :
yum gyi pad+mor son pa las :
hU~M chen 'bar ba'i sprin phung 'phros :
tshom bu'i dkyil 'khor gsal bar bskyed :
hU~M hU~M hU~M hU~M hU~M hU~M hU~M hU~M hU~M:
gtso mchog dkyil 'khor rtsibs bzhi ru :
gsang ba'i khro rgyal yab yum dang :
khro bcu ta kr-ita sgo ba bzhi :
pho nya mang po+o las la 'gyed :
che mchog dkyil 'khor yongs su rdzogs :
oM badzra kro d+ha ma hA shrI he ru ka hU~M phaT:
hU~M:
shar dkyil 'khor lo rtsibs bzhi'i dbus :
pad zla nyi ma ru tra'i steng :
dpal chen badzra he ru ka :
mthing nag rdo rje dung khrag 'dzin :
kro d+hI shwa rI mthing skya 'khril :
khrag 'thung rigs bzhi yab yum dang :
gnas yul sgo skyong bka' nyan bcas :
yang dag thugs kyi dkyil 'khor rdzogs :
oM ru lu ru lu hU~M b+h+yo hU~M phaT:
hU~M:
lho dkyil 'khor lo rtsibs bzhi'i dbus :
pad zla nyi ma ma he dang :
gshin rje pho mo bsnol ba'i steng :
zil gnon khrag 'thung mthing nag 'bar :
'khor lo bskor zhing sdigs mdzub bsgreng :
sbyor yum bai tA nag mo 'khril :
gshed chen bzhi dang 'chi bdag tshogs :
mthar byed sgo ba bka' nyan bcas :
'jam dpal sku yi dkyil 'khor rdzogs :
oM a kro te ka ya mAn+ta ka ha na ma tha b+hany+dza hU~M phaT:
hU~M:
nub dkyil 'khor lo rtsibs bzhi'i dbus :
pad zla nyi ma klu brgyad steng :
rta mchog pad+ma he ru ka :
dmar smug pad+ma dril bu 'dzin :
dbu gtsug rta gdong rngam bzhad 'tsher :
gzi ldan dmar mo yum dang 'khril :
g.yas g.yon sprul pa'i pho nya spro :
rtsibs bzhir dbang chen rigs bzhi dang :
zil gnon sgo skyong pho nyar bcas :
pad+ma gsung gi dkyil 'khor rdzogs :
oM pad+mAn+ta kr-ita badzra kro d+ha ha ya grI ba hU~M phaT:
hU~M:
byang dkyil 'khor lo rtsibs bzhi'i dbus :
pad zla nyi ma lha chen steng :
rdo rje gzhon nu mthing nag 'bar :
phyag gnyis srid pa phur bu 'dril :
'khor lo rgyas 'debs mthing skya 'khril :
rtsibs bzhir sras mchog rigs bzhi dang :
khro bcu yab yum za gsod tshogs :
sgo skyong bka' nyan dang bcas pa'i :
phur pa phrin las dkyil 'khor rdzogs :
oM badzra kI li kI la ya sarba big+h+nAn baM hU~M phaT:
hU~M:
shar lho 'khor lo rtsibs bzhi'i dbus :
pad zla nyi ma ma mo'i steng :
mngon rdzogs khrag 'thung rgyal po mthing :
rdo rje gsor zhing thun khrag 'phen :
nyid bzhi bde mchog yum dang 'khril :
rtsibs bzhi mdun gyi g.yon zur bcas :
rtag pa'i rgyal mo spun lnga dang :
rje mo sman mo sgo skyong sogs :
srid pa ma mo'i dkyil 'khor rdzogs :
oM gu h+ya dz+nyA na kro d+ha kro d+hI ma ma yo gi nI ru lu ru lu hU~M b+h+yo hU~M phaT:
hU~M:
lho nub 'khor lo rtsibs bzhi'i dbus :
pad+ma nyi zla rin chen khrir :
rig 'dzin rdo rje chos rab dkar :
rdo rje dril 'dzin zhi chags khro :
yum chen rdo rje rnal 'byor 'khril :
rtsibs bzhir rig 'dzin rnam bzhi dang :
grub pa'i slob dpon rnam pa brgyad :
sgo skyong mkha' 'gro'i tshogs bcas pa :
bla ma rigs 'dus dkyil 'khor rdzogs :
oM badzra ma hA gu ru sarba sid+d+hi hU~M phaT:
hU~M:
nub byang 'khor lo rtsibs bzhi'i dbus :
pad+ma zla nyi dregs pa'i steng :
dpal chen dregs 'dul he ru ka :
mthing nag rdo rje dung khrag gsol :
srid pa spyi 'dul nag mo 'khril :
rtsibs bzhir dregs chen sde bzhi dang :
gzhan yang dregs pa sgo skyong bcas :
ma rungs dregs tshogs pho nyar 'gyed :
'jig rten mchod bstod dkyil 'khor rdzogs :
oM badzra tsaN+Da sarba duSh+TAn hU~M phaT:
hU~M:
byang shar 'khor lo rtsibs bzhi'i dbus :
pad+ma zla nyi dgra bgegs steng :
stobs ldan nag po char sprin mdog :
rdo rje gsor zhing tsit+ta gsol :
'byung lnga'i bdag mo yum dang 'khril :
rtsibs bzhir gshed bdud srin gnod sbyin :
gzhan yang dregs chen sgo skyong dang :
gsod byed sde brgyad sprin phung 'phro :
dmod pa drag sngags dkyil 'khor rdzogs :
oM badzra sarba duSh+TAn hU~M phaT:
hU~M:
de ltar gsal ba'i khrag 'thung gtso :
dur khrod dpal chas gar dgus rol :
'khor rnams dur khrod rol pa'i chas :
rnam 'gyur ma nges ci yang ston :
rig 'dzin dar dang rus pa'i rgyan :
dregs chen rang rang cha lugs dang :
drag sngags 'jigs rung mi bzad rngam :
dpal dgu'i dpung pa g.yas g.yon rtser :
rdo rje'i bya khyung dkar nag lding :
bar khyams gnas yul phra man tshogs :
phyogs mtshams dpal gyi bka' sdod dpung :
sgo bzhir phyi nang sgo skyong dang :
phyi rol dbang phyug mkha' 'gro ging :
lang+ka 'bar ma pho nya sogs :
nyi ma dang ni 'od zer bzhin :
snang srid gzhir bzhengs yongs rdzogs lha :
chu zla 'ja' tshon lta bur gsal :
oM shrI he ru ka sarba maN+Da la hU~M:
hU~M:
de ltar gsal ba'i lha tshogs kyi :
gnas gsum rdo rje'i 'bru gsum mtshan :
de bzhin gshegs pa thams cad kyi :
sku gsung thugs su byin brlabs bsam :
oM AHhU~M sarba ta thA ga ta kA ya wA ka tsit+ta badzra swa b+hA wa At+ma ko\u0f85 haM:
hU~M:
slar yang mkha' khyab dbang gi lhas :
ye shes bdud rtsis dbang bskur bas :
sgrib dag nus rtsal yongs su rdzogs :
bde gshegs rigs lngas dbu brgyan bsam :
hU~M oM trAM hrIHAHa b+hi Shiny+tsA mi :
de nas ye shes drang bstim sogs :
las rim rgyas bsdus gang 'thad bya :
khyad par rig 'dzin sgrub pa ni :
bskyed pa'i rim pa'i ting 'dzin la :
gsal brtan dag pa'i gzer btab nas :
rtse gcig mnyam gzhag sems brtan pas :
g.yo thob goms brtan mthar phyin nas :
yid dang dbang po lus kyi yul :
gsal ba gsum ldan drod rtags 'byung :
tha mal snang zhen lha skur dag :
rlung sems zung 'jug skur ldang pa'i :
rnam smin la sogs rig 'dzin thob :
sku yi rnal 'byor grub pa 'o :
sa ma ya :
gnyis pa gyer bzlas sgrub thabs la :
gyer thabs phrin las bzlas rim gnyis :
dang po phrin las sngon dngos rjes :
sngon 'gro ji skad bshad pa yi :
mtshan nyid kun tshang slob dpon las :
snod ldan slob mas dbang bskur zhu :
dam tshig dag pas gzhi bzung nas :
dben zhing yid 'thad sgrub gnas su :
rgyud dag chos mthun grogs bcas sam :
yang na rang nyid gcig pu yis :
mkho ba'i yo byad tshogs par bya :
spro na sa yi cho ga dang :
phyi nang gsang ba'i mtshams bcad sogs :
rgyud las gsungs pa bzhin du bya :
lhag pa'i lha dang bum pa rnams :
sta gon rim pas lhag par gnas :
bsdu na mtshan ma'i dkyil 'khor cher :
bskyed pa bzhin du 'bri ba 'am :
maN+Dal me tog tshom bu dgu :
khyad par dpal gyi phur bu dgod :
phyi nang gsang ba'i mchod tshogs bsham :
bde ba'i stan la legs 'dug ste :
dang po bka' bsgo mtshams srung ni :
hU~M:
nyon cig bgegs dang log 'dren tshogs :
byang chub sgrub la bar chad kun :
song zhig lha min lha yang rung :
dpal chen khrag 'thung bka' thos nas :
da lta nyid du so sor dengs :
gal te mi 'gro 'dug gyur na :
lus ngag yid gsum rdul du rlog :
de bas da lta phyir dengs shig :
drag sngags dang bcas thun gyis brdeg :
hU~M:
bdag nyid dpal chen he ru ka'i :
nyi zla 'bar ba'i sdang mig gis :
bgegs kyi tshogs rnams bsregs shing sbyangs :
thugs nas khro mtshon me phung 'phros :
mtshon cha'i 'khor lo'i rtsibs steng du :
phyogs skyong gdan la khro tshogs 'bar :
ye shes me dpung 'tshubs shing 'khyil :
rdo rje 'khor lo rin po che :
pad+ma ral gri tho ba dang :
phur pa'i mtshon cha sprin ltar gtibs :
lha sngags ye shes rgyas btab pas :
nam yang 'da' ba'i skabs med do :
badzra tsakra rat+na pad+ma khaD+ga tIk+Sh+Na dz+wa la raM hU~M hU~M hU~M phaT:
badzra rak+Sha rak+Sha b+h+rU~M:
gnyis pa skyabs sems tshogs gsag phyir :
mkha' khyab tshogs rten spyan drangs mdun :
yan lag brgyad kyis rgyud sbyang bya :
rdo rje slob dpon sangs rgyas dpal :
dus gsum bzhugs la phyag 'tshal lo :
mchog gsum bsten pa'i zhing gyur la :
gnyis med yid kyis skyabs su mchi :
dngos 'byor yid kyis rnam sprul pa'i :
dag pa'i mchod pa bzhes su gsol :
dngos grub chu bo gcod pa'i bgegs :
nyes byas ma lus bshags par bgyi :
phyogs bcu 'khor gsum dag pa'i chos :
ma chags spyod la rjes yi rang :
dag pa mtha' bzhi'i dri ma med :
rdzogs pa'i byang chub sems bskyed do :
bde gshegs dbang phyug sems can la :
dgos pa gsum phyir lus 'bul lo :
tshe rabs bgrangs pa'i dge ba rnams :
bsdus te byang chub chen por bsngo :
gsum pa brda yi sgo dbye zhing :
gnyis su med pa'i phyag gis 'dud :
hU~M:
gnyis 'dzin rtog pas bcad pa'i brda yi sgo :
rig pa rang gsal chen po'i ngang du dbye :
lhun rdzogs byang chub sems kyi dpal chen po :
mngon sum rig ngor mjal ba'i phyag gis 'dud :
b+h+rU~M dz+nyA na maN+Da la pra we sha ya phaT:
a la la ho :
a ti pU ho :
pra tIts+tsha ho :
bzhi pa rgyud dag snod rung phyir :
gdung ba'i shugs bskyed nongs pa bshags :
ho :
don dam dmigs med spros dang bral ba la :
nyams dang bshags par bya ba ma dmigs kyang :
kun rdzob 'khrul pa'i dbang gis las bsags pa :
snying nas 'gyod pas mthol bshags bzod par bzhes :
yi ge brgya pa brjod :
lnga pa sdom pa'i dam bca' bzung :
ho :
bdag gis mkha' khyab 'gro ba kun don du :
spyi dang khyad par lhag pa'i dam tshig bzung :
dpal chen lha tshogs rtse gcig sgrub lags na :
ye shes chen po'i byin gyis brlab tu gsol :
sarba ma hA yo ga sa ma ya bo d+hi tsit+ta ut+pA da yA mi :
drug pa bdag gnas yo byad la :
ye shes gzi byin dbab pa ni :
hU~M:
chos kyi dbyings las rang byung ba'i :
zhi khro rab 'byams bka' brgyad lha :
dpa' bo DA ki chos srung tshogs :
thugs rje thugs dam dus la bab :
sgrub pa po la byin chen phob :
sgrub gnas 'og min zhing du sgyur :
sgrub pa'i yo byad dam tshig rdzas :
bde ba chen por byin rlobs shig :
oM AHhU~M badzra gu ru ma hA shrI he ru ka de ba DA ki nI sarba sa ma ya dz+nyA na A be sha ya a A:
hrIM hrIM phaiM phaiM:
hU~M hU~M hU~M:
bdun pa mchod rdzas byin brlab ni :
raM yaM khaM:
ye shes rang rtsal me rlung chus :
mchod rdzas dngos 'dzin bsregs gtor sbyangs :
phyi nang gsang ba rmad byung ba'i :
'dod yon bde chen rgyan du gyur :
oM badzra puSh+pe d+hU pe A lo ke gan+d+he nai bid+ya shab+da sarba pU dza AHhU~M:
oM sarba pany+tsa a mr-ita hU~M hrIHThA:
oM ma hA ba liM ta hU~M hrIHThA:
oM ma hA rak+ta hU~M hrIHThA:
bo d+hi tsit+ta ga Na gu h+ya sa ma ya AHhU~M:
de ni sngon 'gro'i las rim mo :
gnyis pa dngos gzhi'i dang po la :
ting 'dzin gsum gyis dkyil 'khor bskyed :
rgyas gdab dbang bskur sngon 'gro bas :
gnyis pa ye shes spyan 'dren ni :
hU~M:
khams gsum las 'das 'og min zhing :
'bar ba chen po'i pho brang nas :
zhi khro rab 'byams bka' brgyad lha :
gdug pa 'dul phyir gnas 'dir gshegs :
shrI he ru ka maN+Da la sa pa ri wA ra e h+ye hi :
badzra sa mA dza :
gsum pa bzhugs su gsol ba ni :
hU~M:
dbyings nas rang shar ye shes lha :
rig pa rang snang dam tshig par :
dbyer med brtan par bzhugs nas kyang :
mchog thun dngos grub byin dbang stsol :
sa ma ya dz+nyA na dzaHhU~M baM ho :
bzhi pa gus phyag 'tshal ba ni :
hU~M:
rdo rje'i sku gsung thugs dang ldan :
yon tan phrin las bsam mi khyab :
khrag 'thung rab 'byams dkyil 'khor lhar :
gus pa'i brda yis phyag 'tshal lo :
a ti pU ho :
pra tIts+tsha ho :
lnga pa mchod pa'i las rim la :
thun mong phyag rgya gar dang ni :
ye shes sgra brnyan glu yis mchod :
oM:
lhar snang phyag rgya chen po'i ngang :
chos kyi phyag rgya'i yi ger bcas :
dam tshig phyag rgya'i dgyes mchod 'bul :
las kyi dngos grub bstsal du gsol :
shrI he ru ka sarba ma hA mu dra pU dza ho :
hU~M:
ye shes snying po'i srog ldan pas :
'gro 'ong rlung gi rgyud dang sbyar :
sgra brnyan rol mo mtshungs med pa :
bde chen longs spyod mchog tu rol :
ma hA dz+nyA na te na hU~M:
te na te te hU~M:
nyer spyod phyi yi mchod par spro :
oM:
mchod pa chen po chags pa che :
me tog bdug pa mar me dri :
zhal zas rol mo'i sprin phung gis :
dgyes bskyed dngos grub mchog stsol mdzod :
oM pa na peM:
pe nu su ra tA:
ti pu pa ra mu :
sarba ta thA ga ta sid+d+hi hu :
sa ma yo ta mu :
sarba ma hA su kha sid+d+hi hu :
oM shrI badzra rA ga d+hU pe d+hU:
puSh+pe pu :
A lo ke hrI:
gan+d+he gan :
nai bid+ya A:
shab+da ho :
nang ltar bdud rtsis mchod pa ni :
hU~M:
rang byung gdod nas rnam dag pa :
sha lnga bdud rtsi ye shes lnga :
dag mnyam rtogs pa'i phud mchod kyis :
dpal chen lha tshogs mnyes gyur cig :
sarba pany+tsa a mr-ita kha raM khA hi :
dgongs pa brda dang snyan nas brgyud pa yi :
byin rlabs sprin phung ye shes char chen 'beb :
rig 'dzin rtsal 'chang rtsa brgyud bla ma la :
sman mchod 'bul lo mthu dbang dngos grub stsol :
ma hA pany+tsa a mr-ita kha raM khA hi :
ye shes klong dgu'i rang gzugs dpal chen po :
bde gshegs zhi khro rab 'byams 'dus pa'i lha :
dngos grub mchog stsol bsam yas dkyil 'khor la :
sman mchod 'bul lo mthu dbang dngos grub stsol :
ma hA pany+tsa a mr-ita kha raM khA hi :
dpal gyi bka' sdod phrin las glog ltar 'khyug :
ma sring mkha' 'gro dam can rgya mtsho dang :
snang srid gzhir bzhengs rdo rje'i maN+Da lar :
sman mchod 'bul lo mthu dbang dngos grub stsol :
ma hA pany+tsa a mr-ita kha raM khA hi :
oM AHhU~M:
dam tshig rdzas kyi bdud rtsi las :
ye shes snying po'i dngos grub dbyig :
mtheb srin nyi zla'i gwa 'u yis :
rdo rje lce la bzhag cing myang :
kA ya wA ka tsit+ta a mr-ita sid+d+hi pha la ho :
rjes 'brel longs spyod gtor mas mchod :
hU~M:
snod kyi 'jig rten gtor gzhong du :
bcud kyi 'gro kun gtor mar sbyar :
longs spyod rnam pa thams cad pas :
dpal chen dkyil 'khor mnyes gyur cig :
ma hA ba liM ta khA hi :
dmar chen rak+tas gzi byin bskyed :
hU~M:
mkha' dbyings rak+ta bde ba'i rgyun :
khams gsum bsgral pa'i khrag dang sbyar :
gzi byin chen po'i mchod pa 'dis :
dpal chen dkyil 'khor dgyes pa bskyed :
ma hA rak+ta khA hi :
gsang ba byang sems dza gad 'bul :
hU~M:
e waM mnyam par sbyor ba las :
rdo rje sems dpa'i bde chen drangs :
dza gad dpa' bo'i mchod pa 'dis :
dpal chen lha tshogs mnyes gyur cig :
bo d+hi tsit+ta dza gad pU dza ho :
rmad byung sbyor sgrol zung 'jug mchod :
hU~M:
thabs shes snyoms 'jug sbyor ba yis :
gzung 'dzin ru tra dbyings su bsgral :
gnyis med blo 'das rdzogs pa che :
mchog gi dam tshig chen por bzhes :
sta na ga Na ma hA dz+nyA na pU dza ho :
drug pa che ba'i yon tan bstod :
hU~M:
sgeg dpa' 'jigs rung rdo rje'i sku :
dgod gshe drag shul sngags kyi gsung :
snying rje rngam zhi'i ye shes thugs :
dpal chen he ru ka la bstod :
shin tu zhi ba rdo rje dbyings :
ye shes rang snang khrag 'thung lha :
gang 'dul thabs kyis gtso dang 'khor :
sprul par ston la phyag 'tshal bstod :
mthu rtsal rmad byung ga ru Da :
dpal gyi bka' sdod srung ma'i tshogs :
ma sring dbang phyug ging lang+ka :
pho nyar bcas la phyag 'tshal bstod :
bdun pa bsnyen sgrub las gsum gyi :
dgongs pa gsal btab bzlas brjod bya :
de ni dngos gzhi'i las rim mo :
gsum pa rjes kyi las rim la :
dang po thun mtshams dam tshig rdzas :
tshogs dang gtor mas mchod pa ni :
sha chang gtsor gyur dam rdzas rnams :
legs bshams bdud rtsis bsang zhing sbyang :
'dod 'byung bdud rtsi'i sprin du spel :
raM yaM khaM:
rdo rje lta bu'i ting 'dzin rtsal :
me rlung chu yis bsregs gtor bkrus :
rang byung b+han+d+har dam rdzas bcud :
mkha' khyab 'dod yon rol par spel :
oM AHhU~M ha ho hrI:
tshogs zhing gdung bas spyan drang bya :
hU~M:
'og min gnas dang nyer bzhi'i yul :
dur khrod rol pa'i zhing kun nas :
rtsa gsum zhi khro rab 'byams lha :
'dod yon tshogs la spyan 'dren gshegs :
shrI he ru ka sarba maN+Da la e A ral+li hrIM hrIM phaiM phaiM:
mdun bskyed rten dang dbyer med bsam :
me tog sgeg sogs   pa na peM sogs glu lnga dang /
d+hU pe sogs bzhi dang /
lA s+yai sogs bzhi /    phyag rgyas mchod :
tshogs phud rim pa gsum du spros :
hU~M:
khrag 'thung dgyes pa'i dam tshig mchog :
ye shes bdud rtsi'i tshogs kyi bcud :
'dod yon rgya mtsho'i char 'beb pa :
mchod pa'i phyag rgya chen por bzhes :
ma hA ga Na tsakra pU dza sa ma ya ho :
bar pas dam tshig nyams chag bskang :
ho :
bdag cag ma rig gzhan dbang gis :
spyi dang khyad par lhag pa yi :
dam tshig nyams chag nyes ltung kun :
tshogs kyi mchod pas bskang zhing bshags :
he ru ka'i yi ge brgya pa brjod :
tha ma mngon spyod bsgral bstab ni :
tshogs dang rU pa 'bem du bcas :
e yi tshogs kyi dkyil 'khor ni :
thar med srid pa'i brub khung nang :
nr-i dang tri las dgra bgegs kun :
skyabs bral nyam thag tshul du bsam :
hU~M:
chos kyi dbyings las rang byung lha :
bde gshegs zhi khro 'bar ba'i tshogs :
drag po'i phrin las dus la bab :
mngon spyod dmod pa'i las la bzhengs :
'gugs byed chen mo lcags kyu mas :
dgra bgegs rnam shes gzugs la stims :
'ching byed chen mo zhags pa mas :
dgra bgegs rnam shes rten la chings :
sdom byed chen mo lcags sgrog mas :
dgra bgegs lus sems dbyer med sdoms :
myos byed chen mo dril bu mas :
dgra bgegs dbang po myos su chugs :
sarba nr-i tri sha trUn big+h+nAn badzra ang+ku sha dza :
badzra pA sha hU~M:
badzra s+pho Ta baM:
badzra g+haN+De ho :
hU~M:
bdag nyid dpal chen he ru ka :
phur pa sras mchog kI la ya :
khams gsum sgrol ba'i mthu ldan pa :
dgra bgegs snying gi dkyil du btab :
tshe bsod dwangs bcud rang la thim :
gnas ngan dri ma khrus kyis sbyangs :
rnam shes rgyal ba'i sras su bskyed :
gzugs phung thal ba'i rdul du rlog :
drag sngags mthar :
sarba nr-i tri sha trUn big+h+nAn A yur bin+d+hu dzaHb+h+rU~M:
a su nr-i tri pre du bi sho d+ha ya hU~M:
a yaM s+pha ra Na phaT:
sarba duSh+TAn b+hin+d+ha b+hin+d+ha ha na ha na da ha da ha pa tsa pa tsa mA ra ya phaT:
hU~M:
dgra bgegs bsgral pa'i sha khrag rus :
dug gsum tshogs mchod bla na med :
dpal chen 'khor bcas dgyes par bzhes :
mngon spyod phrin las yongs rdzogs mdzod :
sarba sha trUn big+h+nAn mAM sa rak+ta kiM ni ri ti ga Na tsakra pU dza kha kha khA hi khA hi :
spro na skong ba ci rigs bya :
bar pa rnal 'byor tshogs su rol :
lus kyi dkyil 'khor dgyes par bsam :
tha ma phud lhag gtor ma btang :
hU~M:
phud kyis lha tshogs dgyes pa bskang :
bar du rnal 'byor tshogs la rol :
tha ma lhag la dbang ba'i tshogs :
'dir gshegs dpal gyi pham phab bzhes :
oM AHhU~M ho :
ma ma DA ka d+hA ki nI e A ral+li hrIM hrIM dza :
hU~M:
dpal gyi bka' nyan lhag sdud ni :
dbang phyug ging lang ma sring bran :
pho nya 'bum phrag yangs pa'i tshogs :
khrag 'thung chen po'i bka' phab rol :
rdo rje'i yal gam bcas pa ltar :
rnal 'byor 'khor srungs rkyen rnams zlog :
tshe srings dpal skyed 'byor pa spel :
bcol ba'i las kun myur du sgrubs :
oM uSh+miSh+Ta ba liM ta kha kha khA hi khA hi :
rjes 'brel gtor ma bskyang ba ni :
ye shes dpal gyi thugs dam bskul :
hU~M:
dpal chen tshom bu dgu yi lha :
chos sku zhi las ma g.yos kyang :
gzugs sku 'jigs pa'i phyag rgyar bzhengs :
dgra bgegs sha khrag gtor ma bzhes :
bdag cag rnal 'byor 'khor bcas kyi :
mi mthun rdo rje'i go chas srungs :
tshe dpal ye shes byin gyis skyed :
'gal rkyen dmod pa'i stobs kyis zlog :
gdug cing gtum pa dbyings su sgrol :
las kyi 'bras bu mchis par mdzod :
'jig rten rgyud gsum tha tshig bsgrag :
hU~M:
sngon tshe bde gshegs zhi khro rab 'byams dang :
bar du grub mchog rig 'dzin 'dus pa'i sde :
tha mar rtsa brgyud bla mas bka' bsgos ltar :
pho mo ma ning snang srid dregs pa'i tshogs :
tha tshig rgyud bskul sha khrag gtor ma long :
sangs rgyas bstan srungs dkon mchog dbu 'phang bstod :
sdang ba'i dgra thul gnod pa'i bgegs dpung choms :
rnal 'byor bcol pa'i phrin las 'grub par mdzod :
bshal chus bod skyong brtan ma mchod :
hU~M b+h+yo :
khrag 'thung de bzhin nam mkha'i sku'i :
bka' yi tshogs dang dam tshig bdag :
bod skyong brtan ma 'khor bcas rnams :
'dir gshegs dam bskangs phrin las mdzod :
gnag cing gdug pa'i bdud mo bzhi :
dmar gsal rjes chags gnod sbyin bzhi :
dkar sham zhi ba'i sman mo bzhi :
skyong ma ya ma'i tshogs bcas rnams :
sngon tshe pad+ma thod phreng dang :
rlangs chen dpal gyi seng ge yis :
a su ra yi brag phug tu :
tshogs kyi gral du bkod pa'i tshe :
tha tshig zhal bzhes rjes dgongs la :
bshal chu'i bdud rtsi dgyes par rol :
bod khams ru bzhi'i so kha srungs :
mtha' dmag gdug can rgyu 'grul chod :
sangs rgyas bstan pa dar ba dang :
gangs can bde ba'i phrin las mdzod :
ma ma DA ki nI ba liM ta kha kha khA hi khA hi :
mi mthun ldang med phyag rgyas mnan :
hU~M:
khams gsum e yi 'brub khung du :
gdug pa'i dgra bgegs bkug cing bstims :
rdo rje lhun po'i phyag rgyas mnan :
ye shes gar gyis rgyas btab pas :
byang chub sgrub la bar gcod kun :
nam yang ldang ba'i skabs med do :
e nr-i tri laM satwaM b+ha ya hU~M hU~M hU~M:
gnyis pa dngos grub gsol ba ni :
mchod cing bstod pa sngon 'gro bas :
sgrub rten bteg cing gnas gsum reg :
oM AHhU~M:
bde gshegs zhi khro rab 'byams thugs rje'i gter :
bsnyen sgrub rdo rje'i dam tshig thems lags na :
sku gsung thugs yon phrin las dkyil 'khor nas :
mchog dang thun mong dngos grub byin dbang stsol :
kA ya wA ka tsit+ta gu Na karma sarba sid+d+hi pha la ho :
dngos grub rdzas la rol par bya :
gsum pa nongs tshogs bzod gsol ni :
ho :
rdo rje gsang ba'i dkyil 'khor du :
sgrub rdzas ma tshang ting 'dzin g.yel :
cho ga lhag chad 'gal 'khrul kun :
bzod bzhes tshangs pa'i dngos grub stsol :
yi ge brgya pa brjod :
bzhi pa rtag mtha' sbyang ba ni :
a :
rig rtsal rol pa'i dkyil 'khor dang :
dag pa'i snod bcud dbyings su thim :
dmigs bsam brjod pa bral ba'i ngang :
mkha' khyab 'od gsal ngang du bzhag :
hU~M hU~M hU~M:
lnga pa chad mtha' bsal ba ni :
slar yang chu las rlabs bzhin du :
sgo gsum dpal chen sku gsung thugs :
mi shigs rdo rje'i go dang ldan :
snang srid gzhir bzhengs chen por spyod :
phaT phaT phaT:
drug pa bsngo smon rgyas 'debs ni :
ho :
dge ba 'di dang dge ba gzhan :
ma lus 'gro ba'i don du bsngo :
kun kyang dpal chen he ru ka'i :
thugs kyi thig ler ro gcig shog :
bdun pa shis par gsol ba ni :
mi gnas ye shes kun bzang he ru ka :
gang 'dul rigs kyi tshom bu'i skur ston pa :
zhi khro rab 'byams bden pa'i byin rlabs kyis :
rtag tu dpal gnas bkra shis bde legs shog :
thun mtshams lha sngags chos sku'i ngang :
zag bcas zag med dge tshogs spel :
de ltar thun bzhir brtson pa ni :
sgrub pa rtsa ba'i phrin las te :
gzhan yang tshe dang skong dang bam :
bdud rtsi mchog dang mdos gtor sogs :
rgyud dang man ngag ji bzhin du :
rnal 'byor ldan pas bsgrub bya ste :
de yang sgrub pa chen po dang :
'brel na mchog tu 'gyur ba ste :
phrin las rim pa mdo tsam ni :
rgyud las ji ltar 'byung ba bzhin :
bsnyen rdzogs rtogs ldan ston pa dang :
dad brtson brtul zhugs ldan pa'i 'khor :
gnas dus yo byad phun tshogs pas :
sa gzhi las su rung ba na :
phyi nang gsang ba'i mtshams bcad cing :
bdag nyid he ru kar gsal ba'i :
thugs nas 'phros pa'i 'od zer gyis :
zhi khro bka' brgyad dkyil 'khor lha :
mdun gyi nam mkhar spyan drangs bsam :
oM:
zhi khro rab 'byams lha tshogs rnams :
sngon gyi thugs dam rjes dgongs la :
dkyil 'khor dgyes pa bskyed pa dang :
slob ma rnams la snying brtse bas :
gnas 'dir dpal chen he ru ka'i :
pho brang chen po 'debs 'tshal na :
thugs rjes dgongs te gnang ba dang :
snod bcud byin gyis brlab mdzad gsol :
lan gsum gsol btab rab dgyes pas :
rdo rje slob dpon snying rje che :
khyod kyis rang gzhan phan gdags phyir :
sgrub pa'i cho ga tshul bzhin gyis :
bde gshegs rgyal bas byin rlob 'gyur :
gnang ba bstsal nas 'od du zhu :
bdag dang gnas la thim pa yis :
tha mal snang zhen rab sbyangs te :
ye shes chen pos byin brlabs bsam :
de nas stegs bur chag chag gdab :
thig dang tshon gyis dkyil 'khor bri :
yang na tshom bus mtshon pa yi :
dmigs rten phyag rgya ci rigs dgram :
bum pa bsgrub cing slob ma rnams :
dbang bskur phyir du lhag par gnas :
sgrub pa po rnams gral la dgod :
mnga' gsol rtags kyi phyag rgyas gdab :
khyad par bsgrub bya'i rten rdzas ni :
gtso mchog thod pa'i phyag rgya sku :
le brgan dmar po'i sngags byang gsung :
'bar ba'i gnam lcags rdo rje thugs :
gsang bum bdud rtsi yon tan dang :
phur pa phrin las rten du dgod :
de yang rten gyi gegs bsal phyir :
dbus dang phyogs bzhi brtan par bzhugs :
hU~M:
bde gshegs khrag 'thung rab 'byams kyi :
rdo rje'i sku ni mkha' dang mnyam :
phyag rgya'i rten dang dbyer med bzhugs :
sku yi byin rlabs dngos grub stsol :
sngags mthar kA ya dz+nyA na sa ma ya satwaM:
hU~M hU~M hU~M:
hU~M:
bde gshegs khrag 'thung rab 'byams kyi :
rdo rje'i gsung ni mi shigs sgra :
sngags kyi rten dang dbyer med bzhugs :
gsung gi byin rlabs dngos grub stsol :
wA ka dz+nyA na sa ma ya satwaM:
hU~M hU~M hU~M:
hU~M:
bde gshegs khrag 'thung rab 'byams kyi :
rdo rje'i thugs ni 'od gsal dbyings :
phyag mtshan rten dang dbyer med bzhugs :
thugs kyi byin rlabs dngos grub stsol :
tsit+ta dz+nyA na sa ma ya satwaM:
hU~M hU~M hU~M:
hU~M:
bde gshegs khrag 'thung rab 'byams kyi :
rdo rje'i yon tan lhun gyis grub :
bdud rtsi'i rten dang dbyer med bzhugs :
yon tan byin rlabs dngos grub stsol :
gu Na dz+nyA na sa ma ya satwaM:
hU~M hU~M hU~M:
hU~M:
bde gshegs khrag 'thung rab 'byams kyi :
rdo rje'i phrin las thogs med khyab :
phur bu'i rten dang dbyer med bzhugs :
phrin las byin rlabs dngo+os grub stsol :
karma dz+nyA na sa ma ya satwaM:
hU~M hU~M hU~M:
gzhan yang longs spyod mchod tshogs dgram :
b+han+d+ha sdong bu dgu ldan pa'i :
zhun chen mar me mdun du dgod :
hU~M:
chos nyid gcig las rig rtsal dgu :
gzi brjid sgron me 'od gsal ba :
dpal chen klong dgu'i rten du bzhugs :
ye shes byin rlabs dngos grub stsol :
dI paM dz+nyA na d+hA tu sa ma ya satwaM:
hU~M hU~M hU~M:
de ltar bag dro brjid ldan bsham :
ye shes gzi byin lhag par dbab :
bdag dang mdun rten dbyer med bskyed :
dzapa? skul dang bcas bzlas pa bya :
thun bzhir lha sngags rgyun mi bcad :
gtor ma tshogs mchod rgya chen dbul :
nyul le'i bgegs dpung tshar thag bcad :
slar yang ye shes dbab cing brtan :
g.yeng spang rtse gcig brtson pa las :
dngos nyams rmi lam rtags mthong tshe :
bdag don mchog thun dngos grub blang :
de la mchog dngos blang ba ni :
phrin las bzhin du spyir bskul la :
sku gsung thugs yon phrin las dang :
ye shes rten la 'god tshig mthar :
sid+d+hi pha la btags pas blang :
thun mong dbang bcu'i dngos grub ni :
tshe 'brang tshe yi rdzas rnams dang :
tshogs dang dza gad sogs las blang :
gzhan don snod ldan slob ma rnams :
dkyil 'khor gzhug cing dbang bzhi bskur :
gnyis don bskul zhing gtor ma bskyang :
las mjug rdo rje'i bro yis bsdu :
rjes kyi cho ga spyi dang ni :
sgrub rdzas cha gsum bgos nas kyang :
phyag rgya la sogs rten dang ni :
cha gcig ston 'khor rnams kyis bzung :
cha gcig zhi rgyas me la sbyang :
cha gcig rin chen gter du sba :
rdul tshon chu bo chen por gshegs :
mtshams dgrol bsngo smon shis brjod spel :
de ltar 'bad pas brtson 'grus dang :
ting 'dzin skal ba'i khyad par bzhin :
rab kyis rig 'dzin mchog dngos 'grub :
'bring gis sngags kyi drod tshad 'thob :
gzhan du phrin las ci rigs 'grub :
mdor na 'brel tshad don ldan pa :
sgrub pa chen po'i phrin las so :
de dang rjes su 'brel ba yi :
rdo rje tshe yi cho ga ni :
tshe bca' tshe yi gzi byin bskyed :
tshul bzhin bsgrubs dang bzlas pa yis :
dkyil 'khor lha tshogs 'bar ba'i 'od :
pho nya dang bcas phyogs bcur khyab :
rang gzhan bla tshe phrogs nyams dang :
snod bcud srid zhi'i dwangs ma kun :
'chi med bdud rtsi'i rnam par drangs :
bdag la thim pas rig 'dzin grub :
rdzas la thim pas bcud du 'khyil :
mched la thim pas nyams chag dag :
khyab bdag rtag pa he ru ka'i :
tshe dang ye shes rgyas par bsam :
zhi khro spyi dril sngags kyi mthar :
oM b+h+rU~M badzra A yu She swA hA:
zhes btags bzlas pas nus ldan bsgrub :
thun mtshams thugs dam bskul ba ni :
sbyar ba'i spos bsreg tshe mda' g.yab :
hU~M:
ye shes klong dgu'i dkyil 'khor lha :
thugs dam chen po'i dus la bab :
tshe 'gugs rdo rje'i pho nya mo :
'khor 'das khams kun khyab par spros :
sde brgyad 'byung po'i tshogs rnams kyis :
bla tshe phrogs pa rang sor tshud :
snod kyi 'byung bzhi'i dpal dang g.yang :
dwangs ma gzi brjid rten la stims :
bcud kyi skye 'gro'i tshe bsod stobs :
brten pa sems dang dbyer med sres :
rtsa gsum rgyal ba'i thugs rje'i dbyig :
ye shes dbyings kyi thig ler sdus :
mi 'gyur mi shigs rtag pa yi :
dngos grub dam pa bstsal du gsol :
zhes bskul rtags mthong dngos grub blang :
hU~M:
tshe yi dngos grub rgyud gsum po :
rtsa srog tsit+ta'i thig ler stims :
mi phyed sku gsung thugs rdo rje'i :
dbang dang byin rlabs dngos grub stsol :
kA ya wA ka tsit+ta A yur+dz+nyA na sid+d+hI hU~M b+h+rU~M:
tshe yi 'brang rgyas spyi bor blang :
bza' btung bdud rtsi longs spyod bya :
mthar ni tshe yis lus gang nas :
mi 'gyur rtag pa'i sku thob bsam :hU~M:
tshe bcud snying dbus rten la thim :
rig 'dzin tshe yi dngos grub thob :
ye shes rdo rje'i phyag rgya yis :
rtag pa dam par rgyas gdab bo :
dz+nyA na badzra rak+Sha rak+Sha b+h+rU~M:
de ltar nyams su blangs pa yis :
dus min 'chi ba'i bar chad zhi :
dpal chen rdo rje he ru ka'i :
tshe dang lang tsho thob par 'gyur :
nyams chag bshags shing skong ba ni :
phyi nang mchod tshogs ci 'byor bsham :
khyad par sman gtor rak+ta dang :
gsal ba'i mar me brgya rtsa sbar :
tshogs rten bzhugs dang spyan drangs par :
lus kyis dam bshags brkyang phyag 'tshal :
ngag gis yi ge brgya pa bzlas :
ltung ba'i ming nas mthol zhing bshags :
yid kyis klong bshags dgongs pa bskyang :
sman gtor rak+ta mar mes bskang :
gsang chen rdo rje'i rigs gcig tu :
smon lam dag pas mtshams sbyar na :
tshom bu dang bcas dag cing grol :
dngos grub bam gyi sgrub pa ni :
brtul zhugs zil ldan rnal 'byor pas :
bkra shis gtsang ma'i bam btsal la :
ke'u seng rdo rje'i 'gros dang bcas :
hU~M chen sngags kyi sgra bsgrags blang :
bgegs bcom rdo rje'i bro yis gdul :
dag par bkrus shing gnas nas drang :
dbang bskur dkyil 'khor dbus su bzhag :
che mchog lus dkyil lhar bcas bskyed :
'od zer spro bsdus dngos grub kun :
rten der dgug cing rang la bsdu :
spyi sngags sham bur 'di gdags bsnyen :
s+pha ra Na phaT:
ma hA sarba sid+d+hi ti ra sid+d+hi pha la ho :
saM ha ra Na hU~M A:
skabs su mchod bstod bshags skong bya :
mthar ni lha tshogs rang la bstim :
snyigs ma'i rten la dgra bgegs dgug :
kha sbyor dbye zhing rgyab nas bsil :
dkyil 'khor dbus dang phyogs mtshams dgod :
mdun bskyed dkyil 'khor tshul bzhin bsgrub :
bam skong mchod pa rgyas par bya :
lha tshogs sha khrag rus pas dgyes :
snyoms par zhugs pa'i byang chub sems :
dngos grub kun gyi dbyig chen po :
bam gyi cha shas rnams la thim :
ro bcud byin rlabs nus ldan bsam :
rang nyid he ru ka dpal gyi :
brtul zhugs brtan pos rol zhing sbyin :
nyams chag dag cing dngos grub thob :
bde gshegs khrag 'thung lha tshogs dang :
brtul zhugs skal pa mnyam par mos :
smon lam gdab cing shis pa brjod :
des ni nyams chag rab tu dag :
mchog thun dngos grub myur 'thob 'gyur :
dam rdzas cha shas ma nyams pa :
'du ba gang la gang bsngags pa'i :
sman dang sbyar nas ril bur bya :
nus pa 'bum du bskyed pa yis :
nad kyi grong khyer stong par byed :
bde chen bdud rtsi'i sgrub pa ni :
mchog tu sha lnga bdud rtsi lnga :
phal pa rtsa ba yan lag sman :
khrol bur sbyangs shing phye mar btags :
chang chu 'o ma rin chen dang :
phabs sbyar sbol te dal dbus su :
chas su gzhug cing brtan par bzhag :
drod 'beb tshil chen mar me sbar :
dkyil 'khor mdun du zhal bsgyur zhing :
sbyor thabs brgyad kyis bde chen dbab :
ra sa yA na'i rgya mtshor bskyi+il :
bzlas sgom ting 'dzin rtse gcig bsgrub :
rtags mthong rang nyid dngos grub blang :
slob ma la yang sbyin par bya :
'dis ni thun mong dngos grub dang :
mchog tu mi 'gyur bde chen 'grub :
mthong thos myang tshor 'brel tshad kun :
he ru ka dpal dngos grub 'thob :
bla med mchog gi las sbyor te :
rnal 'byor ldan pas brtson par gyis :
bar chad kun sel mdos skong ni :
ri rab gling bzhi snod bcud kyi :
bkod pa rab rdzogs dpal gtor dang :
bshos bu dkar dmar rgyan ldan bsham :
bla na gdugs chen nam mkha' bre :
g.yas g.yon mda' 'phang pho mo'i gdong :
gsal shing rgyang bu shing ris 'dzugs :
srog chags rnam pa du ma'i gzugs :
sku glud dkor chas phyug pa sogs :
yid 'phrog rgyan ldan mchod tshogs dgram :
las kyi gzhung bsrangs nga rgyal skyed :
snod bcud byin brlab mdos rten gsal :
spyan drangs bzhugs gsol mchod bstod bzlas :
ye shes pa rnams dbyings su bskang :
'jig rten 'byung po rdzas kyis brngan :
bgegs rigs lan chags tshim par bsngo :
las kyi kha sgyur gzer khas gdab :
zor du 'phang ngam rang bzhin gtong :
'byung ba bzhi yi dbyings su sbyang :
tshe 'gugs smon lam bkra shis sogs :
rjes kyi las rim mthar dbyung ngo :
des ni ye shes dgyes pa bskyed :
'jig rten lha srung 'khrugs pa zhi :
dam skong rkyen zlog las kun 'grub :
thun mong phrin las mchog yin no :
gzhan yang rten la rab gnas kyi :
'jig rten khams su dge legs spel :
tshe 'das gnas nas rim par drang :
rig 'dzin gral du dbugs chen dbyung :
zhi rgyas dbang drag thab khung du :
las dang mthun pa'i me sbar la :
lha bskyed bsreg bya'i rdzas phul bas :
phrin las thams cad myur du 'grub :
de sogs las kyi bye brag kun :
rgyud dang man ngag bzhin bsgrub na :
rang dang gzhan don phan pa che'i :
dngos grub ya mtshan chen por 'gyur :
sa ma ya :
gnyis pa bzlas pa'i las rim la :
bsnyen dang sgrub dang las la sbyar :
dang po bsnyen pa'i dgongs pa ni :
hU~M:
dbu rgyan kun bzang rigs lnga'i 'khor :
zhi ba rdo rje dbyings kyi lha :
cir yang 'char ba'i gtso rnams kyi :
thugs kar pad zlar hU~M yig mthar :
sngags 'phreng 'khor las bar med byung :
yab yum zhal zhugs gsang bar 'khor :
'od kyis 'phags mchod 'gro sgrib sbyangs :
bde gshegs zhi khro'i gsang gsum byin :
bdag thim byin rlabs nus stobs 'bar :
slar yang snod bcud dkyil 'khor pa'i :
sku gsung thugs kyi ngo bor bsam :
oM AHhU~M bo d+hi tsit+ta ma hA su kha dz+nyA na d+hA tu A:
'bum phrag gsum gyis dngos grub thob :
gnyis pa sgrub pa'i dgongs pa ni :
hU~M:
dpal chen gtso dgu'i thugs ka ru :
pad nyir rdo rje rtse lnga'i sbubs :
mi 'gyur thugs srog hU~M gi mthar :
sngags phreng sgrar bcas 'khod pa las :
'bar ba'i yi ge'i phreng ba byung :
yab yum zhal dang zhal nas brgyud :
gsang ba'i pad+mor bar med 'khor :
bde chen gzi byin rab 'bar ba'i :
'od kyis 'khor 'das khams kun khyab :
bde gshegs zhi khro mchod pas mnyes :
khams gsum nyon mongs dug chen sbyangs :
tshur 'dus bdag dang gnyis med thim :
khrag 'thung rab 'byams byin nus rdzogs :
slar 'phros tha mal snang zhen sbyangs :
lha sngags chos sku'i phyag rgyar rdzogs :
dpal gyi sku gsung thugs su smin :
dngos grub rnam gnyis 'grub par bsam :
oM ru lu ru lu hU~M b+h+yo hU~M sarba duSh+TAn ta ka ha na da ha pa tsa hU~M phaT:
dril sgrub sngags kyi rgyal po 'di :
'bum phrag bzhi yis mchog thun 'grub :
spro na bye brag bzlas pa ni :
ting 'dzin gong bzhin gsal btab la :
bskyed pa'i sngags rnams 'bum phrag bzlas :
so so'i nus rtsal rab rdzogs byed :
khyad par tshogs sgrub sogs kyi skabs :
so sor bskul zhing bzlas pa bya :
hU~M:
dbus nas rang byung grub pa'i lha :
che mchog yon tan lha tshogs rnams :
sku ni snang stong gzi byin 'bar :
gsung gis grags stong sngags sgra sgrog :
thugs mchog rig stong srog ldan pa :
bsnyen sgrub dzapa? kyis thugs dam bskul :
ma grub bar du mi gtong na :
ma g.yel thugs rje'i dpung skyed la :
bzlas pa'i phrin las g.yel med pas :
las bzhi grub pa chen po brgyad :
rig 'dzin mchog gi dngos grub rnams :
da lta nyid du 'grub mdzad gsol :
zhes bskul bzlas brjod ting 'dzin gsal :
stong stong tshigs su mchod bstod 'bul :
de ltar kha sgyur   hU~M:
shar nas sogs dang /
yang dag thugs kyi lha tshogs rnams :
zhes sogs rim par bsgyur ro //
mchan /
so sor bsgrub :
dngos grub myur du 'grub par 'gyur :
gsum pa las la sbyar ba ni :
thun mong khyad par rnam pa gnyis :
dang po thun mong las sbyar phyir :
dgongs pa gsal zhing drag sngags bzla :
hU~M:
'bar ba'i dkyil 'khor lha tshogs kyis :
zhal nas drag sngags 'brug ltar bsgrags :
gang 'dul 'od zer mkha' khyab 'phros :
nad gdon zhi zhing ye shes rgyas :
rlung sems snang ba dbang du bsdus :
khyad par gdug cing gtum pa yi :
dgra bgegs 'byung po dregs pa'i tshogs :
srung dang dgug bskrad bsad pa sogs :
gzir mnan stobs 'phrog nus pa bcom :
ldang med e yi dbyings su mnan :
sngags kyi chu bos rgyang ring khyer :
rdo rje me yis gzhob tu bsregs :
stobs chen rlung gis pha mthar bskrad :
ming gi lhag ma med par bsam :
oM badzra ma hA kro d+ha pad+ma kro d+hI shwa rI badzra kI li kI la ya ma hA yak+Sha kA la rU pa karmA raM raM dz+wa la raM hU~M phaT:
brag kha dag nas chu 'bab bzhin :
bar med khri phrag bzhi bzlas pas :
ji ltar smros pa'i las kun 'grub :
khyad par mngon spyod gzer kha'i las :
phrin las sgrub pa bzhin du bya :
sa ma ya :
de ltar bkod pa'i bzlas pa la :
sems bzung sngags kyi gsal snang bsgrub :
bde chen 'khor ba'i ting 'dzin gyis :
bzlas pa sngags kyi gzer gdab cing :
'phro 'du 'phro 'du chen po yis :
dag pa rab 'byams gzer btab pas :
tha mal sgrar snang sngags su dag :
dngos grub rnam gnyis nye rgyur smin :
ngag la nus pa'i rtsal rdzogs pas :
gsung gi rnal 'byor grub pa 'o :
sa ma ya :
gsum pa rdzogs pa'i sgrub thabs ni :
sngags sems sgyu lus 'od gsal dang :
zung du 'jug pa'i rim lnga yis :
slob dang mi slob 'od gsal 'thob :
de la dang po sngags rim ni :
rim pa dang po la brten nas :
'di ltar snang tsam lha yi skur :
rang shar lus dben la gnas pas :
lus bsrang rlung gi dug dbyung ste :
rang lus yi dam lha yi sku :
snang stong chu zla lta bu yi :
sku dbus rtsa gsum 'khor lo bzhi :
dwangs shing gsal la rnyog med bsgom :
de nas rlung bsal dal bar bzhag :
nang du 'jug tshe oM gyi gdangs :
sna yi sgo nas ro rkyang brgyud :
dbu ma'i nang gzhug gnas pa'i tshe :
AHyi gdangs la yun bsrings bzung :
ldang ba hU~M zhes nar gyis 'phang :
de ltar yang yang goms pa las :
rlung gi grangs dang kha dog dang :
reg bya gsal ba'i rtags mthong zhing :
sgra mtha' nA da mi shigs pa'i :
gsal stong ting 'dzin skye bar 'gyur :
bogs 'don steng 'og kha sbyar bskyil :
gzhil te mi thub lhag med gtang :
de goms tsaN+Di 'bar 'dzag bsgom :
lus gnad thab mgal drug 'ching bya :
rlung gi rkyen gyis bskul ba las :
lte bar raM yig gnam zhal ma'i :
nA da me lce phra bar 'bar :
'khor lo'i gnas nas 'khyug cing zhugs :
lus kyang lcags gong mer bsregs mdog :
phyi nang tsha drod 'bar bar bsam :
kha sbyor rlung bzung 'bar snang brtan :
de las rtsol med drod thob na :
spyi bo'i haM yig he ru ka'i :
nA da bzhos pa'i bde chen rgyun :
spyi mgrin snying lter rim gyis drangs :
dga' bzhi'i ye shes skyes par bsam :
mi rtog ka dag ngang du bzhag :
de yis drod dang bde bas thabs :
byas te rlung zin rtog med ngang :
tha mal ngag rlung dben pa thob :
gnyis pa sems la dmigs pa ni :
snying ga'i rtsa 'dab brgyad kyi dbus :
d+hU ti'i snying por a yig dkar :
de phyir dbyangs dang gsal byed kyi :
yi ge phyi nang gnyis rim dgod :
dngul dkar lugs su blugs ltar bsam :
snying ga'i bum can sbyor ba bcas :
thog mar gsal byed so gnyis la :
sems bzung snang ba'i ye shes bskyed :
dbyangs yig bcu drug sems bzung bas :
snang ba mched pa'i ye shes 'char :
mthar ni a la sems bzung bas :
nyer thob ye shes mngon gyur nas :
yid kyi rtog pas dben pa 'grub :
gsum pa sgyu ma'i rim pa ni :
snying nang a las 'od 'phros pas :
rang lus sgrib dag ye shes sku :
rdo rje sems dpa'i phyag rgya ni :
chu zla gzha' tshon lta bur brtag :
sems zin spyi bo'i 'khor lo'i dbus :
a dkar las byung 'od zer gyis :
rang dang snang ba thams cad kun :
sgyu ma chu zla lta bu yi :
dag pa rab 'byams rtse gcig bsgom :
zhen pa spang zhing bogs dbyung phyir :
spyi bo'i bum can sbyor ba bya :
mi rtog ngang du cham mer bzhag :
mi phod brdzi sogs brtul zhugs spyad :
rlung sems sgyu ma lta bu yi :
phyag rgya'i+i ye shes 'grub par 'gyur :
rmi lam sgyu ma lam khyer phyir :
mgrin pa'i 'khor lo'i dbus su a :
gsal btab bum can sbyor ba 'ching :
de la rlung sems bsdus nas kyang :
sems bzung rmi lam nyid du bsam :
'dzin pa'i 'dun pas mtshams sbyar la :
rtog med ngang du gnyid log pa :
rmi lam nam 'dod zin pa na :
sgyu ma'i skur ldang dbyings su bstim :
bsdu ldang sprul sgyur rtsal 'byongs nas :
sgyu ma lta bu'i rnam par thar :
nyin dang mtshan du brtan par 'gyur :
bzhi pa 'od gsal rim pa ni :
rang nyid gzhi lus lhar gsal ba'i :
snying dbus d+hU ti'i sbubs su a :
dkar gsal 'od zer lnga ldan gyi :
gong bu sran ma tsam du bsgom :
sems gzung bum can sbyor ba 'ching :
gsal snang skyes nas mi rtog bsre :
rang bzhin 'od gsal ngang du bzhag :
mthar ni de las 'od 'phros pas :
snod bcud thams cad mer mer g.yos :
smig rgyu bzhin yal a la thim :
a ni skye ba med pa la :
sems bzung snang ba mched dang thob :
'od gsal sems nyid a la thim :
de yang mi dmigs gnyug mar bzhag :
goms nas gnyid dus gong ltar bsgom :
rtog med 'od gsal ngang du nyal :
nyin dang mtshan dus nyams rtogs kyi :
'od gsal 'char zhing brtan pa yis :
dgongs pa'i gdings chen thob par 'gyur :
bogs 'byin yid dang dngos rig la :
snyoms par zhugs pa'i thabs mkhas kyi :
bde rlung sems gsum thim pa las :
mi rtog 'od gsal btsan thabs 'byung :
lnga pa zung 'jug rim pa ni :
stong par bsdu zhing snang bar ldang :
ting 'dzin rtsal sbyang zhen med bskyang :
rnam pa lha sku sgyu ma dang :
ngo bo rtog med 'od gsal ba :
bcos min ngang gis zung du 'jug :
lta ba ka dag gdod ma'i babs :
sgom pa snang stong gnyug mar bskyang :
spyod pa tshogs drug lhug par spyad :
'bras bu dpal chen he ru ka :
zung 'jug shin tu rnam dag pa'i :
go 'phang mchog la dbugs 'byin 'gyur :
de lta bu yi grub pa'i mtha':
tshe 'dir mngon du ma gyur na :
'chi kha'i mtshams sbyor 'pho ba ni :
rab kyis 'od gsal chos sku'i 'pho :
'bring gis sgyu ma longs skur 'pho :
tha mas dmigs par bcas pa yis :
sprul sku'i zhing du dbugs 'byin phyir :
rang lus rtsa yi stong rar bcas :
dwangs gsal rnyog pa med par bsgom :
d+hU ti'i tshangs bug zang thal le :
mar sne lte 'og phug rdugs 'khyil :
snying gar tshigs kyis bkag pa'i steng :
rlung dkyil a yig gong ltar gsal :
rlung sems bsdu zhing nyams skyes na :
spyi bor bla ma dpal chen po :
dpa' bo mkha' 'gro'i tshogs bcas dmigs :
gdung shugs drag pos gsol ba gdab :
lus gnad bcos te thur sel drang :
srog phyir 'phul dang lhan cig par :
hika gis rlung sems glog 'khyug ltar :
dpal chen thugs bstim gnyug mar bzhag :
slar yang ka zhes rang gnas dbab :
de ltar bsgom zhing thun gyi mthar :
bla ma 'khor bcas rang la bstim :
snying ga'i a dang dbyer med bsam :
tshangs bug sna tshogs rdo rjes bkag :
bum pa can gyi sbyor bas brtan :
yongs su bsngo dang smon lam gdab :
spyi bo za zhing skrangs pa dang :
tshangs bug bye sogs rtags mthong nas :
'chi khar las sbyar tsam gyis 'grub :
de yang rlung sems he ru ka'i :
thugs kar bstims nas 'og min gshegs :
yid la byar med 'od gsal ngang :
mkha' spyod la sogs rig 'dzin gyi :
zung 'jug sku 'grub rten de las :
lam gyi lhag ma bgrod de grol :
gal te 'pho ba ma thebs na :
srid pa bar do shar ba'i tshe :
gzugs kun lha yi phyag rgyar bsre :
snang stong zung 'jug dbyings su 'pho :
sgra skad sngags kyi rang sgrar bsre :
grags stong zung 'jug dbyings su 'pho :
rtog tshogs 'od gsal chen por bsre :
rig stong zung 'jug dbyings su 'pho :
de yang da ltar goms pa las :
bar dor dran pas sleb pa 'am :
rjes mthun zung 'jug go 'phang 'grub :
yang na brgyud nas byang chub 'thob :
de lta'i gsang mchog rgyud sde'i bcud :
rmad byung lam 'di nyams len pa'i :
ma 'ongs skal ldan skyes bu rnams :
rim gyis 'khrid pa'i rim pa ni :
mtshan nyid ldan pa'i slob dpon gyis :
dad brtson brtul zhugs slob ma la :
grub pa'i gnas su yo byad gsag :
dbang bskur dam tshig lhag par dbog :
de nas dben par bya ba gtang :
mi rtag nges 'byung byang sems sbyang :
skyabs sems sbyang gsag nan tan bya :
khyad par bla ma'i rnal 'byor bsgom :
tshad bzung med pa'i mos gus bskyed :
gdung shugs drag pos gsol ba gdab :
dbang bzhi blang zhing thugs yid bsre :
de nas thog mar bskyed pa'i rim :
phyi ltar gsal brtan dag pa dran :
yul gsum gsal ba'i ting 'dzin bsgrub :
bsnyen sgrub las gsum mthar phyin bya :
nang ltar lus kyi dkyil 'khor ni :
rang nyid dpal chen he ru ka :
phyag rgya gcig pa'i skur gsal ba'i :
phyi dbyibs lus ni gzhal med khang :
nang gi rtsa rlung thig le'i khams :
sems dang dbyer med dkyil 'khor te :
spyi gtsug bla ma rdo rje chos :
gnas lngar gshin rje rta mchog dpal :
yang dag che mchog kI la ya :
nor bur bla med brla g.yas g.yon :
dregs pa drag sngags lha tshogs gsal :
thugs srog hU~M la sems bzung bzla :
tha mal snang zhen lha skur brtag :
cir snang sgyu ma lta bu'i lha :
snang srid gzhir gzhengs lus dben 'grub :
de ltar sngon du legs song nas :
dngos gzhir sngags kyi rim pa sogs :
ji skad bshad pa de bzhin du :
nges rdzogs tshul du nyams su blang :
mos pas stan gcig bsgoms kyang rung :
rjes ni thun mthar dge tshogs bsngo :
zung 'jug 'grub pa'i smon lam gdab :
thun mtshams dngos gzhi'i nyams myong bskyang :
gegs sel bogs 'don thabs dang bcas :
rtse gcig nyams su blangs pa las :
bskyed pas sngags kyi tshogs lam bgrod :
dben pa gsum gyis drod rtse dang :
sgyu mas bzod chos mthar phyin nas :
sku dang ye shes dbyer med pa'i :
go 'phang mchog tu 'grub par 'gyur :
mdor na gsang chen bla med kyi :
snying po ngo mtshar rmad byung ba :
ma byung 'byung bar dka' ba'i chos :
bde gshegs yongs kyi bgrod gcig lam :
rgyud lung man ngag thams cad kyi :
'o ma'i yang bcud zhun mar ltar :
rim pa lnga dang dbang bzhi'i lam :
zab cing 'dril bar bshad pa 'di :
dbang rnon skal ldan rin po che'i :
rigs can rnams kyi spyod yul te :
bod kyi rnal 'byor thang stong par :
o rgyan pad+ma sam+b+ha bas :
gdams pa'i snying po yang dag go :
sa ma ya :
bzhi pa yon tan dbang bskur ni :
rdo rje'i bla ma mtshan rdzogs kyis :
snod ldan slob ma rjes gzung phyir :
las su rung ba'i sgrub khang du :
lha dang bum pa sta gon dang :
slob ma lhag gnas cho gas bya :
de yang khrus byas bgegs bsal bsrung :
maN+Dal dang bcas gsol ba gdab :
bla ma gsang sngags che ba'i mchog :
khyab bdag rdo rje slob dpon gyis :
khrag 'thung rol pa'i dkyil 'khor cher :
bdag cag rjes su bzung mdzad gsol :
yan lag brgyad kyis rgyud sbyangs par :
sdom pa 'bogs pa'i cho ga brtsam :
ho :
bla ma rdo rje slob dpon dang :
bde gshegs zhi khro dgongs su gsol :
sems can kun gyi don bgyid phyir :
bdag ni gus pas skyabs su mchi :
so so thar dang byang chub sems :
rig 'dzin sngags kyi 'dul ba spyi :
khyad par rtsa ba sku gsung thugs :
yan lag dam tshig nyi shu lnga :
sgrub pa lhag pa'i dam tshig rnams :
tshul bzhin bzung zhing bsrung bar bgyi :
gzhi lus rdo rje sems dpar bskyed :
sgo gsum byin brlabs mchod par bya :
lus rtsa'i dri ma sbyang ba dang :
dngos grub nges par brtag pa'i phyir :
rdo rje bzhad pas so shing dor :
oM badzra ha sa haM:
ngag dang rlung gi sgrib sbyang zhing :
rmi lam gsal phyir khyor chu ni :
mA ma kI yi sngags kyis sbyin :
oM baM badzra mA ma ki a mr-ita bi sho d+ha ya hU~M:
yid dang thig le'i sgrib sbyang zhing :
rmi lam bar chad bsrung ba'i phyir :
sngags mdud dmar po tshad ldan pa :
rdo rje mche ba'i phyag rgyas bsang :
oM badzra yak+Sha hU~M:
rdo rje 'ching ba'i sngags kyis bcing :
oM badzra b+han+d+ha baM:
rdo rje srung bas rgyas gdab bo :
oM badzra rak+Sha haM:
kun gzhi ye shes sgrib sbyang zhing :
sngas dang stan phyir ku sha sbyin :
mi g.yo mnyam pa'i sngags kyis brtan :
oM badzra a tsa la sa ma ya satwaM:
mi ldog phyir du chos bshad cing :
rmi lam brtag par gdams nas gtang :
de nas dngos gzhi'i las rim ni :
sgrub pa'i dkyil 'khor tshul bzhin bzhengs :
dbang rdzas rab gnas ldan pa dgram :
bsnyen cing sgrub pas nus ldan bya :
tshogs dang gtor mas mchod cing bskang :
bdag nyid dam tshig gso ba'i phyir :
dbang bskur blang zhing gnang ba nod :
lhag par gnas pa'i slob ma rnams :
sgo drung dag pa'i khrus nas dbyung :
nang du zhugs la mtshams bcad cing :
gdong dgab me tog phreng ba gtad :
de nas gsol ba gdab pa'i phyir :
maN+Dal dang bcas thal mo sbyar :
khrag 'thung gtso bo khyod la 'dud :
dpal chen dkyil 'khor 'jug pa dang :
dbang dang byin rlabs las kyi rim :
thugs rjes dgongs te bstsal du gsol :
zhes gsol de la slob dpon gyis :
bde gshegs zhi khro'i dkyil 'khor du :
'jug pa'i skal ldan shin tu dkon :
dad brtson brtul zhugs spyod nus na :
snying po'i dbang bskur sbyin par bya :
zhes dris de yis lan gsol ba :
bdag ni dngos grub mchog la dad :
rdo rje'i lam la brtson pa dang :
zab mo'i brtul zhugs spyod nus phyir :
nges par bka' drin bskyang bar 'tshal :
zhes zhus dam tshig bdud rtsi sbyin :
de ltar yin na he ru ka'i :
ye shes khyod la smin par bya :
dam tshig bdud rtsi 'di 'thungs la :
'da' dka'i g.yar dam tshul bzhin srungs :
oM badzra sa ma ya u da ka Tha :
des kyang rol zhing bro bor bya :
sa ma ya i daM na ra kan :
rgyud sbyang sdom gsum khas blangs bzung :
dzaHhU~M baM hoHsa dkyil 'khor du :
dgug cing sgo bzhir 'jug phyag 'tshal :
slar yang shar sgor 'khod pa la :
rdo rje gnas gsum bzhag nas kyang :
sku gsung thugs kyi dam tshig sbyin :
oM:
bde gshegs khrag 'thung rab 'byams kyi :
sku yi dam tshig lus kyis srungs :
nyams pa thams cad yongs spangs nas :
snang stong phyag rgya 'grub par gyis :
kA ya sa ma ya rak+Shan+tu :
A:
bde gshegs khrag 'thung rab 'byams kyi :
gsung gi dam tshig ngag gis srungs :
nyams pa thams cad yongs spangs nas :
grags stong sngags su 'grub par gyis :
wA ka sa ma ya rak+Shan+tu :
hU~M:
bde gshegs khrag 'thung rab 'byams kyi :
thugs kyi dam tshig yid kyis srungs :
nyams pa thams cad yongs spangs nas :
rig stong zung 'jug 'grub par gyis :
tsit+ta sa ma ya rak+Shan+tu :
dam tshig de nyid mngon byed phyir :
ye shes dbab pa'i cho ga bya :
slob ma lus bsrang rlung bzung zhing :
yid ni rtog med ngang du bzhag :
slob dpon dpal chen he ru ka'i :
thugs srog hU~M las ye shes kyi :
'od zer me lce lta bur byung :
slob ma'i bdag rtog bag chags bsregs :
rnam shes dwangs ma hU~M du gyur :
bla ma'i zhal zhugs thugs kar zhu :
rdo rje'i lam nas yum gyi mkhar :
he ru ka yi skur gyur pa :   zhal gcig phyag gnyis /
mchan /
sbyor mtshams nas thon gdan steng du :
'khod pa'i gnas gsum 'bru gsum mtshan :
slob dpon dkyil 'khor lha tshogs kyi :
thugs ka'i 'od dang bde ba'i sgras :
mkha' khyab bde gshegs zhi khro'i tshogs :
sku gsung thugs kyi phyag rgyar sad :
rgya mtshor char chen babs ltar thim :
ye shes gzi byin 'bar bar bsam :
dgongs pa'i gding bskyed spos rol dang :
gdung ba'i glu yis thugs dam bskul :
sngags mthar rig pa btags la dbab :
dz+nyA na A be sha ya A be sha ya :
satwaM b+ha ya satwaM b+ha ya :
ra ra ra ra :
tsa lA ya tsa lA ya :
hU~M a ha dz+haiM:
drag tu bzlas pas pheb pa na :
tiSh+Tha badzras brtan par bsgrub :
'brel pa'i lha la me tog phul :
oM:
rin chen me tog yid 'phrog rdzas :
bde gshegs zhi khro'i dkyil 'khor lhar :
gus pas rigs kyi lha la 'bul :
thugs rjes dgongs te bzhes su gsol :
badzra puSh+pe pra tIts+tsha ho :
me tog spyir bcing lhag lha bstim :
hU~M:
me tog cod pan brdas mtshon te :
lhag pa'i phyag rgya spyi bor bstim :
byang chub bar du mi 'bral bas :
dngos grub rnam gnyis thob par shog :
puSh+pe dz+nyA na sid+d+hi hU~M:
rigs dang mthun pa'i ming yang gdags :
ma rig ye shes thur mas bsal :
ho :
sngon gyi mig mkhan rgyal po yis :
'gro ba'i ling tog bsal ba ltar :
de bzhin khyod kyi ma rig mig :
rig pa ye shes thur mas dbye :
badzra dz+nyA na tsak+ShuHpra be sha ya phaT:
kye ho rdo rje'i slob ma mchog :
khyed rnams las sad skal par ldan :
ye shes chen po'i spyan thob pas :
dpal gyi dkyil 'khor blta bar gyis :
he badzra maN+Da la pA sh+ya ho :
zhes bskul mtshon byed rtags kyi brdas :
mtshon bya don gyi dkyil 'khor bstan :
phyi nang gzhan gsum dbyer med pa :
mngon sum nyid du mthong bar bsam :
des ni lha dang skal mnyam pas :
ye shes smin pa'i snod du 'gyur :
zhugs pa'i rdo rje'i dkyil 'khor cher :
dngos gzhir dbang bskur rim pa ni :
maN+Dal dang bcas gsol ba gdab :
byang chub rdo rje 'chang chen pos :
rgyal ba rigs lngar dbugs dbyung ltar :
bdag kyang yongs su smin bya'i phyir :
khyab bdag chen pos bka' drin stsol :
zhes zhu phan nus zab mo yi :
dbang rnams rim bzhin sbyin pa la :
thog mar phan pa'i dbang gi slad :
dbang lha spyan drangs mchod cing gsol :
slob ma rdo rje khrag 'thung bskyed :
mi bskyod bdud rtsi'i chu dbang bskur :
hU~M:
mi bskyod rgyal po de bzhin gshegs :
bdud rtsi chu yis dbang bskur bas :
rnam shes zhe sdang gnas dag nas :
rdo rje'i rigs su 'grub par shog :
badzra u da ka a b+hi Shiny+tsa mi :
slob ma rat+na khrag 'thung bskyed :
rin 'byung dbu rgyan spyi bor bcing :
trAM:
'dod 'byung rgyal po de bzhin gshegs :
longs spyod dbu rgyan dbang bskur bas :
tshor ba nga rgyal gnas dag nas :
rin chen rigs su 'grub par shog :
rat+na mu kuT a b+hi Shiny+tsa mi :
slob ma pad+ma khrag 'thung bskyed :
thabs kyi rdo rje lag g.yas gtad :
hrI:
dpag med rgyal po de bzhin gshegs :
thabs kyi rdo rjes dbang bskur bas :
'du shes 'dod chags gnas dag nas :
pad+ma'i rigs su 'grub par shog :
badzra pad+ma a b+hi Shiny+tsa mi :
slob ma karma khrag 'thung bskyed :
shes rab dril bu lag g.yon gtad :
A:
don grub rgyal po de bzhin gshegs :
shes rab dril bus dbang bskur bas :
'du byed phrag dog gnas dag nas :
las kyi rigs su 'grub par shog :
badzra g+han+d+he a b+hi Shiny+tsa mi :
slob ma bud+d+ha khrag 'thung bskyed :
rdor dril lhan cig spyi bor 'khrol :
gsang ba'i ming gis bsnyad par bya :
oM:
snang mdzad rgyal po de bzhin gshegs :
rdo rje'i ming gis dbang bskur bas :
gzugs snang gti mug gnas dag nas :
bde gshegs rigs su 'grub par shog :
bud+d+ha badzra nAm a b+hi Shiny+tsa mi :
dbang gi bdud rtsi spyi bor 'khyil :
bde gshegs rigs lngas dbu brgyan bsam :
dbang lha bstim zhing ye shes brtan :
mchod pas mnga' dbul shis pa brjod :
de ni phan dbang rnam lnga 'o :
de nas nus pa'i dbang bskur la :
sku gsung thugs yon phrin las kyi :
rtsa ba'i dbang lngas nus byin skyed :
nyan sgom 'chad phrin bdag po che :
khyad par dbang lngas don gnyis spyod :
nyams skong dngos grub mngon spyod tshe :
'od gsal mar mes las kun 'grub :
de la dang po rtsa ba'i dbang :
thog mar gtso rnams phyag rgya thogs :
dbang gnas so sor bzhag cing bstim :
gtso 'khor yongs rdzogs dbang thob bsam :
spyi bo /
hU~M:
shin tu rnam dag ye shes sku :
bcom ldan rdo rje sems dpa' yi :
rigs kyi bu la dbang bskur bas :
zhi ba yongs rdzogs dbang thob shog :
oM bo d+hi tsit+ta ma hA su kha dz+nyA na d+hA tu A:
kA ya dz+nyA na a b+hi Shiny+tsa oM:
lte ba /
hU~M:
chos kyi dbyings kyi ye shes sku :
dkyil 'khor khyab bdag dpal chen pos :
rigs kyi bu la dbang bskur bas :
che mchog yongs rdzogs dbang thob shog :
oM badzra ma hA kro d+ha shrI he ru ka hU~M phaT:
kA ya dz+nyA na a b+hi Shiny+tsa oM:
dpral ba /
hU~M:
mnyam pa nyid kyi ye shes sku :
'jam dpal ya mAn+ta ka yis :
rigs kyi bu la dbang bskur bas :
gshin rje yongs rdzogs dbang thob shog :
oM a kro te ka ya mAn+ta ka ha na ma tha b+hany+dza hU~M phaT:
kA ya dz+nyA na a b+hi Shiny+tsa oM:
mgrin pa /
hU~M:
so sor kun rtog ye shes sku :
dpal chen ha ya grI wa yis :
rigs kyi bu la dbang bskur bas :
rta mgrin yongs rdzogs dbang thob shog :
oM pad+mAn+ta kr-ita badzra kro d+ha ha ya grI wa hU~M phaT:
kA ya dz+nyA na a b+hi Shiny+tsa oM:
snying ga
/hU~M:
me long lta bu'i ye shes sku :
bcom ldan badzra he ru kas :
rigs kyi bu la dbang bskur bas :
yang dag yongs rdzogs dbang thob shog :
oM ru lu ru lu hU~M b+h+yo hU~M phaT:
kA ya dz+nyA na a b+hi Shiny+tsa oM:
gsang ba /
hU~M:
bya ba nan tan ye shes sku :
phrin las badzra kI la yas :
rigs kyi bu la dbang bskur bas :
phur pa yongs rdzogs dbang thob shog :
oM badzra kI li kI la ya sarba big+h+nAn baM hU~M phaT:
kA ya dz+nyA na a b+hi Shiny+tsa oM:
nor bu /
hU~M:
klong du gyur pa'i ye shes sku :
bcom ldan bla med he ru kas :
rigs kyi bu la dbang bskur bas :
ma mo yongs rdzogs dbang thob shog :
oM gu h+ya dz+nyA na kro d+ha kro d+hI ma ma yo gi nI ru lu ru lu hU~M b+h+yo hU~M phaT:
kA ya dz+nyA na a b+hi Shiny+tsa oM:
spyi gtsug
/hU~M:
'da' dka' 'od gsal ye shes sku :
bla ma rdo rje chos chen pos :
rigs kyi bu la dbang bskur bas :
rig 'dzin yongs rdzogs dbang thob shog :
oM ma hA gu ru sarba sid+d+hi hU~M phaT:
kA ya dz+nyA na a b+hi Shiny+tsa oM:
brla g.yas /
hU~M:
dbyings su sgrol ba'i ye shes sku :
dpal chen dregs pa kun 'dul gyis :
rigs kyi bu la dbang bskur bas :
dregs pa yongs rdzogs dbang thob shog :
oM badzra tsaN+Da sarba duSh+TAn hU~M phaT:
kA ya dz+nyA na a b+hi Shiny+tsa oM:
brla g.yon /
hU~M:
mtha' grol gnyug ma'i ye shes sku :
dpal chen stobs ldan nag po yis :
rigs kyi bu la dbang bskur bas :
drag sngags yongs rdzogs dbang thob shog :
oM badzra sarba duSh+TAn hU~M phaT:
kA ya dz+nyA na a b+hi Shiny+tsa oM:
phrag pa gnyis /
hU~M:
thogs med rtsal chen ye shes sku :
rdo rje mkha' lding chen po yis :
rigs kyi bu la dbang bskur bas :
khyung chen yongs rdzogs dbang thob shog :
oM badzra ga ru Da he haM se tsa le tsa le hU~M phaT:
kA ya dz+nyA na a b+hi Shiny+tsa oM:
lag tu gtad /
hU~M:
'bar ba chen po'i ye shes sku :
gnyis med ma ning nag po yis :
rigs kyi bu la dbang bskur bas :
bka' sdod yongs rdzogs dbang thob shog :
oM shrI ma hA kA la ga Na gu h+ya hU~M phaT:
kA ya dz+nyA na a b+hi Shiny+tsa oM:
snod bcud lha dang gzhal yas su :
ngo sprad bskyed rim bsgom par gdams :
gsung ni sngags phreng spros la bstim :
dzapa? dgongs gsal btab bzlas lung sbyin :
sngags byang mgrin par bzhag
/A:
bde gshegs zhi khro'i lha tshogs kyi :
snying po lung gi dbang bskur bas :
bsnyen dang sgrub dang las sbyor gyi :
bzlas pas dngos grub mchog thob shog :
oM sarba ta thA ga ta shrI he+e ru ka wA ka dz+nyA na a b+hi Shiny+tsa A:
sgra kun bde gshegs zhi khro yi :
gsung du ngo sprad bzlas par gdams :
thugs ni gnyis med ye shes dbyings :
rdo rje'i rnam par spros la bstim :
rdo rje snying gar bzhag
/hU~M:
gshegs zhi khro yongs rdzogs kyi :
ye shes thugs kyi dbang bskur bas :
lha dang bdag nyid dbyer med pa'i :
dgongs pa mi 'gyur gding thob shog :
oM sarba ta thA ga ta shrI he ru ka tsit+ta dz+nyA na a b+hi Shiny+tsa hU~M:
rtog tshogs ye shes chen po ru :
ngo sprad dgongs pa bskyang bar gdams :
yon tan rnam grol nus bskyed phyir :
bdud rtsi'i pho brang spyi bor bzhag :
dpal chen gsang gsum byin rlabs bstim :
yon tan rnam grol nus pa bskyed :
swA:
snod ni rang byung gzhal med khang :
bcud ni zhi khro yongs rdzogs lhas :
rigs kyi bu la dbang bskur bas :
rnam grol yon tan dbang bsgyur shog :
oM badzra a mr-ita hU~M hrIHTha :
gu Na dz+nyA na a b+hi Shiny+tsa swA:
dkyil 'khor 'od zhu bdud rtsir bsam :
phud kyis bla ma yi dam mchod :
bar pa rang gis myang zhing sbyin :
bya ba mthong thos myang reg kun :
yon tan rnam grol mchog la sbyor :
phrin las sgrub pa'i phur bu gtad :
hA:
bde gshegs zhi khro yongs rdzogs kyi :
'dul thabs rnam pa thams cad pas :
rigs kyi bu la dbang bskur bas :
thogs med phrin las kun 'grub shog :
oM sarba ta thA ga ta shrI he ru ka bi shwa karma a b+hi Shiny+tsa hA:
byed spyod phrin las rnam pa bzhis :
'gro ba 'dul bar rjes su gdams :
rang gzhan don gnyis bsgrub pa'i phyir :
nyan dbang pusti rna bar bzhag :
oM:
sgra gsal thig le'i dkyil 'khor du :
sngags rgyud rab 'byams dbang bskur bas :
gsang ba gsang chen bla med chos :
nyan cing 'dzin pa'i dbang thob shog :
oM sarba ta thA ga ta shrI he ru ka sarba d+harma a b+hi Shiny+tsa hrI:
sgom sgrub phreng ba lag tu gtad :
oM:
dran gsal thi+ig le'i dkyil 'khor du :
thugs rje gzungs kyi dbang bskur bas :
bsnyen sgrub yan lag rnam pa bzhi :
sgom sgrub bzlas pa'i dbang thob shog :
oM sarba ta thA ga ta shrI he ru ka sarba b+hA wa a b+hi Shiny+tsa ho :
'chad pa chos dung ljags la bzhag :
oM:
smra byed thig le'i dkyil 'khor du :
'chad pa lung gi dbang bskur bas :
chos kyi dung ni bla med pas :
'gro 'dul mchog gi dbang thob shog :
oM sarba ta thA ga ta shrI he ru ka sarba b+hA Sha a b+hi Shiny+tsa hrI:
las dbang phyag shing lag tu gtad :
oM:
skyod byed thig le'i dkyil 'khor du :
rdo rje'i phyag shing dbang bskur bas :
sngags kyi spyod pa'i tshul chen po'i :
las rnams grub pa'i dbang thob shog :
oM sarba ta thA ga ta shrI he ru ka sarba karma a b+hi Shiny+tsa ho :
slob dpon mchog tu dbugs dbyung phyir :
bu rnams seng ge'i khri la bkod :
rin chen gdugs 'phan rgyal mtshan 'phyar :
lag tu rdo rje dril bu gtad :
oM AHhU~M:
sgo gsum thig le'i dkyil 'khor du :
thabs shes zung 'jug dbang bskur bas :
dkyil 'khor khyab bdag chen po dang :
dbyer med grub pa'i dbang thob shog :
oM sarba ta thA ga ta shrI he ru ka kA ya wA ka tsit+ta a b+hi Shiny+tsa oM AHhU~M:
mchod pas mnga' dbul bkra shis brjod :
nyams skong dngos grub dbang bskur phyir :
thog mar nyams chag zhi ba'i slad :
bshags dang skong ba'i cho ga'i mthar :
bdag mdun thugs nas 'od 'phros pas :
'og min zhing nas rdo rje sems :
bde gshegs rgyal ba'i 'khor dang bcas :
skad cig bar snang glog 'gyu ltar :
mdun gyi nam mkhar byon nas kyang :
nyams chag zhi ba'i dbang bskur bsam :
oM:
til gyi gang bu bzhin gang ba'i :
rgyal bas bum pa bzung nas ni :
'di nyid du ni blugs mdzad pas :
sdig ltung nyams chag dag par shog :
yi ge brgya pa'i mthar :
sarba pA paM kle sha ma la bi sho d+ha ya shAn+tiM ku ru swA hA:
'thor dang nye reg khrus byas btung :
des ni sdig ltung nyams chag skong :
'bras bu nad dang sdug bsngal zhi :
dngos grub dbang du bya ba'i phyir :
bam chen che mchog he ru ka :
lus dkyil lha dang bcas pa gsal :
spyi bor bzhag cing dngos grub bsdu :
hU~M:
bam chen brjid pa'i pho brang du :
khyab bdag khrag 'thung dkyil 'khor rdzogs :
rigs kyi bu la dbang bskur bas :
dngos grub mchog la dbang sgyur shog :
oM sarba ta thA ga ta shrI he ru ka ma hA ti ra maN+Da la sid+d+hi a b+hi Shiny+tsa hU~M:
bam gyi lha las 'od 'phros pas :
'khor 'das nus byin bsdus shing thim :
dgyes pas 'od zhu bdud rtsi dmar :
kha dog lnga ldan dbyig tu 'khyil :
lhar snang gsal brtan chen pos rol :
'jig rten 'jig rten 'das pa yi :
dngos grub ye shes dbang gyur bsam :
rjes 'brel tshogs dang dza gad sogs :
sgrub pa'i rdzas rnams sbyin par bya :
ho :
rdo rje'i slob ma rnams kyis rdo rje'i tshe gsol bas tshe'i dngos grub dbang du gyur cig :
thabs kyi mAM sa gsol bas 'khor 'das kyi nus stobs dbang du gyur cig :
shes rab dza gad gsol bas bde ba chen po'i ye shes dbang du gyur cig :
zhal zas kyi bye brag mang po gsol bas zhi khro phrin las kyi dngos grub thams cad dbang du gyur cig :
'dod yon gyi rnam pa thams cad longs spyod pas 'khor 'das kyi legs tshogs thams cad dbang du gyur cig :
sarba karma wa shaM ma no ha ra sid+d+hi sid+d+hi hU~M:
mngon spyod drag pos byin bskyed phyir :
thog mar dregs pa'i mthu dbang ni :
dmar gtor gtso 'khor bris skus brgyan :
sha khrag ba liM du mas bskor :
de nyid dregs pa'i sde dpon dang :
sngags bdag bka' sdod 'khor bcas bsam :
phur pa 'dril zhing lta gding bskyed :
hU~M:
nga ni za byed chen po ste :
khams gsum ma lus bsgral ba dang :
gdug pa ma lus 'dul ba'i phyir :
dregs pa'i tshogs rnams bsgral bar bya :
e hur thum trig nan badzra kI la ya mA ra ya rbad nan :
de yis dug lnga'i phung po zhig :
chos kyi dbyings su bsgral pa las :
slar yang bdud rtsis gsos btab pas :
mthu rtsal thogs med dngos ltar bsam :
oM AHhU~M badzra a mr-ita ho :
slob ma gsang bdag dregs 'dul gyi :
zhabs 'og drangs shing bran du gtad :
hU~M:
dregs pa'i sde dpon sum cu dang :
sngags bdag dregs chen bco brgyad sogs :
'jig rten dregs pa'i tshogs rnams kun :
dam ldan rdo rje'i rig pa 'dzin :
he ru ka yi gdung 'tshob pa'i :
bran dang khol po yang khol dang :
'bangs kyi tshul du bka' gtad na :
bde gshegs khrag 'thung rab 'byams dang :
ri+ig 'dzin brgyud par bcas pa yi :
dam las ma 'da' bka' bzhin sgrubs :
byin pa'i dgra bgegs sha khrag zo :
bcol ba'i mngon spyod las kun mdzod :
mthu dbang drag po'i stobs skyed la :
byang chub lam gyi bar chad choms :
phrin las thams cad sgrub par gyis :
badzra sarba duSh+TAn trig nan :
e hur thum mA ra ya rbad :
aHyaHmaHduHruHtsaHshaHnaHdza dza :
pA shaM ku ru hU~M phaT:
badzra sa ma ya rak+Shan+tu :
dgra bgegs sha khrag gtor ma bsngo :
oM badzra sarba duSh+TAn sarba big+h+nAn sha trUn mA ra ya ma hA mAM sa rak+ta kiM ni ri ti ba liM ta khA hi :
hU~M:
dregs pa rgyud gsum 'khor dang bcas :
dam las ma 'da' rjes su dgongs :
rig 'dzin srung mar mnga' gsol na :
dkon mchog gsum gyi dbu 'phang bstod :
sangs rgyas bstan pa gnyan po srungs :
rig 'dzin 'dus pa'i sku dgra sgrol :
mngon spyod phrin las mthar phyin pa'i :
las kyi 'bras bu mchis par mdzod :
ces bcol dregs tshogs slob ma la :
bdud rtsi sbyin nas dam bsre 'o :
oM AHhU~M sarba sa ma ya a mr-ita khA hi :
las kyi dngos gzhi bsgrub pa'i phyir :
drag po'i gdab phur lag tu gtad :
hU~M:
drag po las kyi phur pa la :
dpal chen khrag 'thung nus stobs rdzogs :
rigs kyi bu la dbang bskur bas :
mngon spyod las kun 'grub par shog :
oM sarba ta thA ga ta shrI he ru ka badzra kI la ya a b+hi Shiny+tsa hU~M:
rU par bskyed dgug bsgral bstab bya :
rab 'byams drag po'i las kun 'grub :
slar yang las drug rjes gnang phyir :
srung 'khor las phur thun rdzas dang :
ri rab me hom 'phang zor gtad :
hU~M:
slob ma dpal chen stobs ldan nag :
drag po'i sngags bdag chen po la :
phas rgol mi mthun kun bsrung phyir :
mi phyed rdo rje'i tsakra gtad :
khams gsum gdug pa bsgral ba'i phyir :
phur pa bsad pa'i mtshon rnon gtad :
'gal rkyen thams cad bzlog pa'i phyir :
nyungs kar la sogs thun rdzas gtad :
bar chad ldang med mnan pa'i phyir :
rdo rje ri rab lhun po gtad :
dgra bgegs rjes med bsreg pa'i phyir :
'bar ba zhal gyi me hom gtad :
'phang bas gdug can brlag pa'i phyir :
drag po zor gyi gtor ma gtad :
srung bsad zlog mnan sreg pa dang :
'phang ba'i las kun mthar phyin shog :
badzra rak+Sha mA ra pra t+yaM gi ra hU~M phaT:
badzra satwam+b+ha da ha b+hin+d+ha hU~M phaT:
las drug mthar phyin nus thob 'gyur :
mchog gi ye shes bskyed pa'i phyir :
sgrub rdzas mar me spyi bor bzhag :
hU~M:
bde gshegs zhi khro'i 'od gsal dbyings :
ye shes mar me dgu ru shar :
rigs kyi bu la dbang bskur bas :
rig 'dzin rol pa'i dbang thob shog :
oM sarba ta thA ga ta shrI he ru ka dz+nyA na dI pa a b+hi Shiny+tsa hU~M:
b+han+d+ha gcig tu zlum pa dbyings :
me dgus ye shes rig pa dgu :
rang shar zung 'jug brdas mtshon te :
mchog gi 'od gsal mngon gyur bsam :
gdung ba'i shugs bskyed smon lam gdab :
tshe dang ye shes rgyas pa'i phyir :
thugs dam bskul ba   hU~M:
ye shes klong dgu sogs /   sngon 'gro bas :
tshe yi 'brang rgyas spyi bor bzhag :
dngos grub dbang dang dam rdzas   hU~M:
tshe yi dngos grub sogs kyis /   sbyin :
tshe bcud sba zhing   hU~M:
tshe bcud snying dbus sogs kyis /   rgyas gdab bo :
de rnams kun gyi brtan byed du :
slar yang rnam bum spyi bor bzhag :
hU~M:
bkra shis chen po'i bum pa ni :
dpal chen bzhugs pa'i pho brang ste :
rigs kyi bu la dbang bskur bas :
byin rlabs nus pa brtan par shog :
badzra ka la sha oM hU~M trAM hrIHAHa b+hi Shiny+tsa mi :
su ra tA satwaM:
byang chub sems kyi chu rgyun gyis :
lus gang sgrib dag dbang bskur thob :
brtan cing nus pa mchog tu gyur :
chu zhabs spyi bor brtan pa la :
khrag 'thung rigs lngas dbu brgyan bsam :
lhag gnas mchod cing shis pa gsol :
de ltar phyi yi dkyil 'khor du :
sgrub pa'i rdzas la brten nas kyang :
bum pa'i dbang thob lus sgrib dag :
bskyed bzlas phrin las sgrub la dbang :
'bras bu sprul sku thob pa 'o :
gsum pa zab mo'i dbang gsum ste :
dang po gsang ba'i dbang bskur ni :
slob mas maN+Dal gsol ba gdab :
dkyil 'khor chen po'i khyab bdag kye :
bum pa'i dbang bskur bstsal lags na :
byang chub sems kyi dkyil 'khor du :
gsang ba'i dbang bskur bka' drin gsol :
lan gsum zhu zhing mig dar 'ching :
bla ma he ru ka yab yum :
snyoms zhugs bde ba'i 'od dang sgras :
sangs rgyas thams cad zhal du zhugs :
thugs kar zhu ba'i byang chub sems :
yum gyi mkha' las sbyin par bya :
A:
mu tig ltar dag byang chub sems :
chags med rak+ta lhan cig pa :
dkar dmar lhag pa'i byang chub sems :
bde gshegs khrag 'thung 'dus pa'i bcud :
sangs rgyas kun gyi dam tshig gis :
rigs kyi bu la dbang bskur bas :
rtsa khams rlung la nus pa smin :
gsang ba'i dbang mchog thob par shog :
oM sarba ta thA ga ta shrI he ru ka ma hA bo d+hi tsit+ta a b+hi Shiny+tsa A:
bus kyang rtog pa med sems kyis :
a ho ma hA su khas myang :
rtsa khams kun la thim pa yis :
gsal stong bde ba skyes par bsam :
nyams myong bskyang zhing mig dar 'grol :
byang chub sems kyi dkyil 'khor du :
zhu bde'i rdzas la brten nas kyang :
gsang ba'i dbang thob ngag sgrib dag :
rlung sems sgyu ma sgom la dbang :
'bras bu longs sku thob pa 'o :
gnyis pa shes rab ye shes kyi :
dbang bskur ched du gsol ba gdab :
dga' chen ston pa mchog gcig pus :
gsang ba'i dbang bskur bstsal lags na :
bde mchog gsang chen dkyil 'khor du :
shes rab ye shes dbang bskur stsol :
lan gsum gsol gdab mig dar 'ching :
mtshan ldan rig ma byin brlabs sbyin :
hU~M:
'di de sangs rgyas thams cad kyi :
bla med gsang ba'i yum mchog ste :
bde gshegs khrag 'thung za ma tog :
e yi cha byad bzang pos brgyan :
lhan cig skyes pa'i bde ster mas :
rigs kyi bu la dbang bskur bas :
lugs 'byung lugs ldog dga' bzhi smin :
shes rab ye shes dbang thob shog :
oM sarba ta thA ga ta shrI he ru ka ma hA mu dra a b+hi Shiny+tsa hU~M:
bus kyang 'du shes gsum ldan gyis :
snyoms zhugs lhan skyes dga' ba bskyed :
nyams myong bskyang zhing mig dar bsal :
phyag rgya'i b+ha ga'i dkyil 'khor du :
kha sbyor bde ba la bsten nas :
gsum pa'i dbang thob yid sgrib dag :
'od gsal bde ba sgom la dbang :
'bras bu chos sku thob pa 'o :
gsum pa don gyi dbang bskur slad :
mos gus lhur bskyed gsol ba gdab :
khyab bdag bde chen he ru kas :
gsum pa'i dbang bskur bka' drin thob :
da ni mthar thug don gyi dbang :
mngon sum ye shes ngo sprad gsol :
lan gsum gsol gdab lus gnad bsrang :
bla mas rang byung 'ja' shel bstan :
ho :
thog mtha' med pa'i byang chub sems :
rdo rje snying po mkha' ltar khyab :
ngo bo ka dag shel lta bu :
rang bzhin lhun grub 'ja' ltar snang :
dbyer med zung 'jug ye shes kyis :
rigs kyi bu la dbang bskur bas :
don gyi dpal chen mngon du gyur :
bzhi pa'i dbang chog thob par shog :
oM sarba ta thA ga ta shrI he ru ka dz+nyA na d+hA tu a b+hi Shiny+tsa a a :
dbyings rig zung 'jug gnyug ma'i gshis :
bsam gyis mi khyab ngang bskyang ngo :
don dam byang sems dkyil 'khor du :
brda dang thabs la brten nas kyang :
bzhi pa'i dbang thob shes sgrib dag :
zung 'jug mthar thug sgom la dbang :
'bras bu bde chen sku 'grub bo :
de ltar phan nus zab dbang gis :
legs par smin la dbang gi srog :
dam tshig sdom pa'i rnam gzhag bstan :
bus kyang khas blang maN+Dal dang :
lus dang longs spyod ltos med 'bul :
dga' ston bya zhing smon lam gdab :
dkyil 'khor bsdu ba'i rim pa sogs :
rjes kyi bya ba mthar dbyung ngo :
slob dpon ma mnyes dbang ma rdzogs :
dam tshig dag par ma byas pas :
rig sngags bsgrub kyang log pa ste :
'bras bu med cing ngan song ltung :
dbang thob dam tshig dag pa'i bu :
rgyal ba rnams kyi sras su 'gyur :
rig 'dzin bla mas byin gyis rlob :
yi dam mkha' 'gros dngos grub ster :
chos skyong dregs pa bka' bzhin nyan :
mchog thun dngos grub myur du 'grub :
de phyir lam gyi rtsa ba ste :
rnal 'byor rnams kyis tshul bzhin spyod :
sa ma ya :
lnga pa mngon spyod phrin las gzer :
las drug sgo nas bsgrub pa ste :
rtsa ba srung zlog bsad pa dang :
mtha' sdud mnan sreg 'phang pa 'o :
de la thog mar las dkyil ni :
las su rung ba'i sgrub khang du :
dur khrod sa la stegs bu bya :
ro sol byugs shing khrag gis gsher :
ma traM khog par e gru gsum :
mu khyud thod pa'i ra ba can :
de phyir mtshon 'khor rtsibs brgyad dang :
rdo rje'i ra ba me ris bskor :
dbus rtsibs hU~M yig rigs kyi mdog :
de steng drag po'i gtor snod du :
'bru nag dug khrag gtor zor dgu :
rigs bzhi'i 'khor dang bcas pa bya :
'khor gzhan mtheb kyu khrag kong dgod :
spro na khyung dang rgyal mtshan bsgreng :
steng du dar nag gur khang dbub :
sha khrag rus pa rtsang phur dang :
mtshe nyungs la sogs brjid ldan par :
zlog 'khor rgyas bsdus ji rigs 'dzug :
srung ba'i 'khor lo'i bla re bre :
mdun du drag po'i nyer spyod dang :
sman gtor rak+ta tshogs mchod bsham :
de ltar sbyor ba'i las rdzogs nas :
phrin las gzhung bsrang bzlas brjod kyis :
bsnyen pa kha gso nus ldan bsgrub :
zor dkyil lhag par gsal ba ni :
hU~M:
mdun dkyil ma traM gnod byed dgra bgegs gzugs :
khams gsum nyon mongs dug lnga'i phung po la :
mtshon cha'i char phab rten gyi khog pa zhig :
dur khrod rol pa'i pho brang chen por gyur :
b+h+rU~M ma traM ru dra maN+Da la phaT:
brjid ldan gtor ma khrag 'thung dpal chen dgu :
rig mdangs 'khor tshogs sprul pa yang sprul bcas :
khyung gis dbu brgyan ye shes me 'od 'khrugs :
bka' sdod pho nya'i dmag tshogs bsam mi khyab :
hU~M sarba he ru ka maN+Da la hU~M:
snod kyi 'jig rten dur khrod rol pa'i zhing :
bcud kyi dngos kun dpal chen khrag 'thung lha :
khros 'khrugs rngams brjid 'jigs pa'i skur ston pa :
sgyu 'phrul drwa ba'i bkod pa chen por rdzogs :
hU~M hU~M hU~M:
spro na spyan 'dren mchod bstod bya :
de nas las drug dang po ni :
'khor lo la brten srung ba ste :
bri dang bsgom dang bzlas pa ste :
dang po ras sam shog bu la :
tsakra rtsibs drug mu khyud bcas :
dbus su gtso sngags ming spel mthar :
kA wA tsi badzra rak+Sha rak+Sha b+h+rU~M:
gong ras drag sngags so lnga dang :
rtsibs brgyad hU~M la dpal brgyad sngags :
srung ba'i sham 'dogs dang bcas bskor :
rtsibs mchan so so'i phyag mtshan dgod :
de phyir gtsug tor 'khor lo'i sngags :
dbyangs gsal rten snying 'dod gsol bcas :
rdor ra me ri 'bar bas brgyan :
sha lnga bdud rtsi dri rdzas bzhi :   ga pur /
gla rtsi /
shing kun /
shu dag nag po /
gur gum gi wang gu gul dang :
bzlas pa'i nyungs kar dang bcas byugs :
lhar bskyed bzlas shing brtan bzhugs gsol :
sgrub pa'i dus su dal steng dgram :
sgrub pa thon nas lus la 'chang :
sgom pas srung ba'i dmigs pa ni :
rang gi thugs srog sa bon dang :
bsrung bya thams cad dbyer med pa'i :
'bar ba chen po'i 'od zer gyis :
dpal chen rol pa'i thugs dam bskul :
ye shes gzi byin lhag par 'phros :
rtsa gsum rgyal ba'i thugs ka nas :
gtsug tor 'khor los sgyur ba yi :
ngo bo mtshon cha'i char du babs :
srung ba'i gur khang dgu la thim :   khro bcu me phung phyag mtshan lnga tho phur bcas dgu'o //
mchan /
mi phyed rdo rjer byin gyis brlabs :
lha tshogs nang du zhal gzigs nas :
sngags bzlas brtan pa'i las mdzad bsam :
bzlas pas srung ba'i gsang sngags ni :
khro bo'i spyi sngags kyi mthar /  badzra uSh+NI Sha tsakra warti rak+Sha rak+Sha b+h+rU~M:
stong phrag bzlas pas nus pa brtan :
gnyis pa bsad pa'i bca' gzhi ni :
drag po'i dkyil 'khor 'og gi char :
las khung rU pa dang bcas gzhug :
rdzas kyis bsad phyir thun gyi tshogs :
ru sbal rngams pa'i lto bar gtams :
dmigs pas bsad pa'i gzhi bzung phyir :
bdag nyid dpal chen he ru ka :
khros 'khrugs rngams pa'i sngags bzlas pas :
dgra bgegs bsgral ba'i mngon spyod kyi :
las la ngo mthon tshul gyis bzhengs :
drag po sngags kyi nus pa rnams :
zor dang thun gyi rdzas la thim :
bsgral ba'i zhing bcu nyams pa bdun :
gsod pa'i mtshon cha chen por bsam :
las sbyor drag sngags me phung mthar :
bsad pa'i sngags 'di sbrel la bzla :
sarba sha trUn big+h+nAn dza b+h+yo phaT hU~M:
b+han+d+ha b+han+d+ha ha na ha na mA ra ya mA ra ya ta thA ya ta thA ya b+hin+d+ha b+hin+d+ha hU~M phaT:
brgya stong bzlas pas ngar gdags bya :
de ltar sbyor ba sngon song nas :
yi dam lha dang srung ma la :
skong bshags bya zhing tshogs mchod 'bul :
drag po'i las la thugs dam bskul :
hU~M:
chos kyi dbyings las rang shar rig pa'i rtsal :
'bar ba ye shes klong dgu'i pho brang che :
shin tu mi bzad rab 'jigs dur khrod nas :
khrag 'thung yongs rdzogs drag po'i las la bzhengs :
sangs rgyas bstan dang rnal 'byor sgrub po la :
gnod cing 'tshe ba'i dgra bgegs 'byung po'i tshogs :
zhi ba'i thabs kyis 'dul du ma 'tshal bas :
mngon spyod dmod pa'i phrin las dus la bab :
srung ba'i gur khang rdo rje'i thog gis shigs :
zlog pa'i nus pa rang gshed rang la gzir :
'gugs 'ching sdom myos phyag rgyas rten la phob :
drag shul chen pos bsgral ba'i phrin las mdzod :
gser skyems dang bcas gzu dpang gsol :
brub khung srid pa'i btson khang du :
nr-i tri las skyes dgra dang bgegs :
gsal gdab dgug gzhug drag tu bya :
slar yang che mchog stobs kyis dgug :
hU~M:
che mchog yon tan lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
thogs med myur du rten 'dir khug :
oM badzra kro d+ha ma hA shrI he ru ka hU~M phaT:
sarba sha trUn nri tri badzra aM gu sha dza :
lcags kyu'i phyag rgyas rten la bstim :
yang dag gzi yis mthu stobs 'phrog :
hU~M:
yang dag thugs kyi lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
mthu dang rdzu 'phrul med par gyis :
oM ru lu ru lu hU~M b+h+yo hU~M phaT:
sarba sha trUn big+h+nAn a pa na ya a pa na ya hU~M phaT:
smyo byed thun rdzas phyag rgyas dbab :
gshin rje'i pho nyas lha dang dbye :
hU~M:
'jam dpal sku yi lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
mgon skyabs 'tsho ba'i lha dang phrol :
oM a kro te ka ya mAn+ta ka ha na ma tha b+hany+dza hU~M phaT:
pra be sha ya pra be sha ya hU~M phaT:
gu gul bya 'ug dong rus dbye :
slar yang dgug gzhug bcing myos bya :
rta mchog rol pas gzugs la dbab :
hU~M:
pad+ma gsung gi lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
bla srog rnam shes rten la phob :
oM pad+mAn+ta kr-ita badzra kro d+ha ha ya grI ba hU~M phaT:
sarba sha trUn big+h+nAn A be sha ya A be sha ya hU~M phaT:
dkar nag nyungs dang phyag rgyas dbab :
phur pas 'chor med byad du gzhug :
hU~M:
phur pa phrin las lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
zungs shig rgyob cig rnam par chings :
oM badzra kI li kI la ya sarba big+h+nAn baM hU~M phaT:
sarba sha trUn big+h+nAn shI g+h+raM a na ya hU~M phaT:
byad thag sngo dmar phyag rgyas bsdam :
srid pa ma mos smyo ru gzhug :
hU~M:
rbod gtong ma mo'i lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
rings par khug la smyo ru chugs :
oM gu h+ya dz+nyA na kro d+ha kro d+hI ma ma yo gi nI ru lu ru lu hU~M b+h+yo hU~M phaT:
sarba sha trUn big+h+nAn dz+wa la pa ya dz+wa la pa ya hU~M phaT:
de nas phur bu bdug brab byug :
hU~M:
khrag 'thung stobs rdzogs kI la ya :
gu gul dud pas dbyings nas bzhengs :
nyungs thun drag po'i las la bskul :
rak+ta 'bar bas gzi byin bskyed :
hU~M hU~M hU~M badzra kI la ya su ru su ru pra su ru pra su ru ma gu ta la pra ta la rak+ta dz+wa la hU~M hU~M hU~M:
rdo rje thal mo'i bar du bzung :
hU~M:
lag gnyis rigs lnga yab yum gyi :
sbyor mtshams 'od kyis bde gshegs bskul :
sku gsung thugs kyi byin rlabs 'dus :
khams gsum dus gcig sgrol ba yi :
mthu rtsal byin dbang yongs su rdzogs :
oM badzra kI la ya kA ya wA ka tsit+ta a b+hi Shiny+tsa oM AHhU~M:
zhes brjod rang gi gnas gsum 'dril :
bdag kyang byin rlabs nus ldan bsam :
drag sngags bzla zhing tsham rngam bya :
hU~M:
chos dbyings rol pa'i dur khrod nas :
bka' brgyad lha tshogs dus la bab :
lcags kyus dgra bgegs snying nas drongs :
rdo rje phur bus rdul du rlogs :
slar yang drag po'i thun rdzas dbab :
hU~M:
phur bu khrag 'thung phrin las rdzogs :
rak+ta rbod gtong ma mo'i thun :
yungs kar khro rgyal stobs 'dus rdzas :
mtshe mda' gdug can dregs pa'i mtshon :
dug thun drag sngags gdug pa'i dbal :
mtshon thun bka' sdod pho nya'i shugs :
mda' rdo dpal gyi shugs 'chang bas :
dgra bgegs lnga phung rdul du rlogs :
drag sngags bzla zhing thun rnams brdeg :
de nas gdab ka'i las dngos ni :
bdag nyid dpal chen he ru ka :
phur pa sras mchog kI la ya :
rU pa dgra bgegs dngos su gsal :
lta ba stong nyid rdzong bzung ste :
sgom pa rtse gcig 'phrang la bshar :
spyod pa snying rje khros pa'i srog :
tshe khrus gnas kyi dgongs par sbyar :
snying gar   hU~M:
bdag nyid dpal chen sogs kyis /   btab pas kha sbyor dbye :
slar yang drag sngags dang bcas te :
lus gnad kun tu khyab par gdab :
ral gri la sogs mtshon chas gtub :
hU~M:
dpal chen khrag 'thung lha tshogs kyi :
rno ngar ye shes ral gri yis :
ma rig sgo nga'i sbubs dral nas :
dgra bgegs gzugs phung rdul du rlog :
sarba sha trUn big+h+nAn ts+tshin+da ts+tshin+da mA ra ya hU~M phaT:
mchod bstod rdo rje'i gtun du brdung :
hU~M:
'jig rten mchod bstod lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
gzugs phung rdul phran bzhin du rlogs :
oM badzra tsaN+Da sarba duSh+TAn hU~M phaT:
ta thA ya ta thA ya hU~M phaT:
drag sngags mchog chen gzar bus bstab :
hU~M:
dmod pa drag sngags lha tshogs rnams :
drag po'i phrin las dus la bab :
sdang ba'i dgra dang gnod pa'i bgegs :
gzugs phung rngams pa'i zhal du thob :
oM badzra sarba duSh+TAn hU~M phaT:
b+hin+d+ha ya b+hin+d+ha ya kha kha khA hi khA hi hU~M phaT:
gsum pa zlog pa'i las rim la :
ting 'dzin dmigs pa'i rim pa ni :
slar yang rU pa'i cha shas dang :
dmar gyi phud chen zor la sbreng :
hU~M:
khrag 'thung drag po'i dkyil 'khor lha :
sha khrag dmar gyi mchod pa bzhes :
za ba'i mche rnon dgra la gtsigs :
rngams pa'i brtul zhugs bgegs la skyed :
rnal 'byor bdag cag sgrub pa po'i :
mi mthun 'gal rkyen bar chad kun :
b+h+yo zlog drag po'i las la bzhengs :
mngon spyod phrin las yongs rdzogs mdzod :
ces bskul khrag 'thung 'khor bcas rnams :
khros 'khrugs rngams pa'i gzi byin 'bar :
zhal phyir gzigs nas zlog pa'i sngags :
'brug stong ldir ba ltar bsgrags pas :
sku las pho nya 'bar ba'i me :
g.yo byed rlung gi shugs can 'phros :
byang chub sgrub la bar chad kun :
rgya mtsho'i pha mthar zlog cing bskrad :
ming gi lhag ma med par bsam :
sdang mig gzir zhing thal mo brdab :
sngags kyis zlog pa me phung sham :
badzra karma yak+sha sarba duSh+TAn a pa ka ra dz+wa la dz+wa la raM raM yaM yaM b+h+yo b+h+yo zlog zlog b+h+yo zlog cig :
brgya stong bzlas shing dmigs pa gsal :
bris pas zlog pa'i tsakra ni :
srung ba'i 'khor lo ji bzhin la :
spel tshig zlog pa'i sham bu sbyar :
'khor los sgyur ba'i sngags kyi mal :
drag sngags rgyas bsdus gang rigs dang :
yang zlog nying zlog sham dang bcas :
sngags mgo nang du bstan pa ni :
dug shog dug khrag rdzas kyis bri :
rab tu gnas la gtor mar 'dzugs :
'phang ba'i dus su me la sbyang :
de nas zlog pa'i las bcol ni :
drag gtor ling ro cha shas la :
slar yang dgra bgegs dgug bstim bsgral :
sha khrag rus pa tshogs su 'bul :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
dbus kyi dkyil 'khor chen po nas :
bcom ldan che mchog he ru ka :
yum chen gnam zhal dbyings phyug ma :
rigs bzhi khro bcu sgo skyong sogs :
gtso 'khor sprul par bcas pa rnams :
zlog sgyur drag po'i las la bzhengs :
dgra bgegs gdug pa bsgral pa yi :
'dod chags khrag gi rgya mtsho rol :
zhe sdang rus pa'i phung po choms :
gti mug sha yi ri bo bzhes :
'bar zhing 'khrugs pa'i brtul zhugs skyed :
bstan dang 'gro la 'tshe byed cing :
rnal 'byor lam gyi bar chad rkyen :
gnyis snang 'khrul pa las byung ba'i :
'jigs pa brgyad dang bcu drug zlog :
nad rigs bzhi brgya rtsa bzhi zlog :
gdon tshogs sum brgya drug cu zlog :
bgegs rigs stong phrag brgyad cu zlog :
dus min 'chi ba bco brgyad zlog :
glo bur bdun brgya nyi shu zlog :
ye 'drog sum brgya drug cu zlog :
ltas ngan brgyad cu rtsa gcig zlog :
phyi nang drang srong dmod tshig zlog :
ban bon mu stegs rig sngags zlog :
sde brgyad gdug pa'i cho 'phrul zlog :
sra ba sa la mnan pa zlog :
gsher ba chu la gtad khrom zlog :
'bar ba me la bsregs pa zlog :
g.yo ba rlung 'khor bskor ba zlog :
chag che nyam nga thams cad zlog :
lo zla zhag dus keg sri zlog :
mi kha gleng gzhi 'thab rtsod zlog :
dngos nyams rmi lam ltas ngan zlog :
pha mes dur kha bye ba zlog :
lha srung bdud du babs pa zlog :
dpral ba'i gshed du 'jug pa zlog :
ltag pa'i bdud du 'jab pa zlog :
gnam gyi 'ju thag chad pa zlog :
sa yi rten phur bud pa zlog :
snod kyi 'jig rten rgud pa zlog :
'byung bzhi g.yo zhing 'khrugs pa zlog :
sad ser btsa' than mu ge zlog :
dus tshod dman lhag log pa zlog :
bcud kyi mi dge'i rnam rtog zlog :
mi phyugs nad yams god ka zlog :
mtha' dmag kla klo'i rgyu 'grul zlog :
bstan sel 'phung bshig sde 'khrugs zlog :
rtsa rlung thig le'i g.yo 'khrugs zlog :
gzung 'dzin 'khrul pa'i gnyis snang zlog :
dbyings kyi rje mo g.yel ba zlog :
'jig rten mkha' 'gro 'khrugs pa zlog :
las kyi mkha' 'gro'i bsun ma zlog :
'dod chags lha bu'i bdud tshogs zlog :
zhe sdang 'chi bdag rngams pa zlog :
gti mug nyon mongs mun pa zlog :
nga rgyal phung po'i bdud sde zlog :
phrag dog byad phur rbod gtong zlog :
mdor na 'gal rkyen mi mthun phyogs :
zlog go dmar chen gtor mas zlog :
bsgyur ro dgra bgegs steng du sgyur :
zlog sgyur bcol pa'i phrin las mdzod :
oM badzra kro d+ha ma hA shrI he ru ka hU~M phaT:
sarba duSh+TAn mA ra ya b+h+yo b+h+yo zlog zlog :
nyungs kar brab cing thal mo brdab :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
shar phyogs dkyil 'khor chen po nas :
bcom ldan yang dag he ru ka :
yum mchog kro d+hI shwa rI ma :
rigs bzhi'i khrag 'thung yab yum dang :
ke'u seng sgo skyong dbang mo sogs :
gtso 'khor sprul par bcas pa rnams :
zlog sgyur drag po'i las la bzhengs :
sogs 'gre'o :
oM ru lu ru lu hU~M b+h+yo hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
lho phyogs dkyil 'khor chen po nas :
bcom ldan 'jam dpal gshin rje'i gshed :
yum mchog rdo rje be tA li :
gshed chen 'chi bdag gdong can ma :
ging bdud rtsis bshan la sogs pa :
gtso 'khor sprul par bcas pa rnams :
zlog sgyur sogs :
oM a kro te ka ya mAn+ta ka ha na ma tha b+hany+dza hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
nub phyogs dkyil 'khor chen po nas :
bcom ldan pad+ma rta mchog dpal :
yum chen pad+ma gzi ldan ma :
rigs bzhi phra men zil gnon brgyad :
sgo skyong khams brgya dmus long sogs :
gtso 'khor sprul par bcas pa rnams :
zlog sgyur sogs :
oM pad+mAn+ta kr-ita badzra kro d+ha ha ya grI wa hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
byang phyogs dkyil 'khor chen po nas :
bcom ldan badzra ku mA ra :
yum chen 'khor lo rgyas 'debs ma :
sras mchog rigs bzhi khro rgyal bcu :
sgo skyong phur bu'i srung ma sogs :
gtso 'khor sprul par bcas pa rnams :
zlog sgyur sogs :
oM badzra kI li kI la ya sarba big+h+nAn baM hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
shar lho'i dkyil 'khor chen po nas :
bcom ldan bla med he ru ka :
yum chen nyid bzhi mu kha le :
rtag rgyal rje mo sman mo dang :
sgo skyong khor yug pho nya sogs :
gtso 'khor sprul par bcas pa rnams :
zlog sgyur sogs :
oM gu h+ya dz+nyA na kro d+ha kro d+hI ma ma yo gi nI ru lu ru lu hU~M b+h+yo hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
lho nub dkyil 'khor chen po nas :
bcom ldan rig 'dzin rdo rje chos :
yum chen rdo rje rnal 'byor ma :
rigs bzhi grub chen sgo skyong dang :
mkha' 'gro ging gi tshogs la sogs :
gtso 'khor sprul par bcas pa rnams :
zlog sgyur sogs :
oM badzra ma hA gu ru sarba sid+d+hi hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
nub byang dkyil 'khor chen po nas :
bcom ldan dregs pa kun 'dul dang :
yum chen srid pa spyi 'dul ma :
dbang phyug che sogs sde dpon dang :
gtum chen dregs byed dmag gi dpung :
gtso 'khor sprul par bcas pa rnams :
zlog sgyur sogs :
oM badzra tsaN+Da sarba duSh+TAn hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
byang shar dkyil 'khor chen po nas :
bcom ldan dpal chen stobs ldan nag :
yum chen 'byung lnga'i bdag mo dang :
sngags bdag dregs pa bco brgyad sogs :
gsod byed sde brgyad gdug pa'i dpung :
gtso 'khor sprul par bcas pa rnams :
zlog sgyur sogs :
oM badzra sarba duSh+TAn hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
dkyil 'khor chen po'i khor yug nas :
dbang phyug mkha' 'gro ging lang+ka :
'bar ma sa bdag ma sring tshogs :
phyogs skyong rgyal chen brtan ma sogs :
dpal gyi bka' sdod 'khor bcas rnams :
zlog sgyur sogs :
oM badzra sarba karma yak+sha sa ma ya hU~M phaT:
sarba duSh+TAn mA ra ya b+h+yo b+h+yo zlog zlog :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
tshom bu dgu ldan dkyil 'khor che'i :
gtso mchog dpal gyi mkha' dbyings su :
khams gsum kun na rtsal che ba :
sangs rgyas phrin las rdzogs pa'i dpal :
'dab chags rgyal po ga ru Da :
gtso 'khor sprul par bcas pa rnams :
zlog sgyur sogs :
oM badzra ga ru Da he haM se tsa le tsa le hU~M phaT:
sarba duSh+TAn mA ra ya b+h+yo b+h+yo zlog zlog :
de ltar so sor bskul zhing zlog :
slar yang dril te zlog pa ni :
hU~M:
khrag 'thung 'dus pa'i pho brang che :
dur khrod rab 'jigs gzhal med khang :
tshom bu dgu ldan dkyil 'khor nas :
zhi khro rab 'byams 'bar ba'i sku :
dpal chen che mchog he ru ka :
yang dag khrag 'thung gshin rje gshed :
rta mgrin rgyal po kI la ya :
bla med rig 'dzin rdo rje chos :
dregs pa kun 'dul stobs ldan nag :
gtso 'khor sprul pa yang sprul bcas :
las byed dpal gyi bka' sdod dang :
mthu rtsal rmad byung ga ru Da :
'dus pa chen po'i lha tshogs rnams :
zlog sgyur sogs :
drag sngags mthar :
sarba duSh+TAn ma hA sha ri raM mA ra ya b+h+yo b+h+yo zlog zlog :
de nas phyi ltar sgo gsum gyi :
'gal rkyen gar dgu'i phyag rgyas zlog :
hU~M:
dpal chen khrag 'thung 'dus pa'i lha :
gtso 'khor sprul pa yang sprul bcas :
dgra bgegs sha khrag gtor ma bzhes :
zlog sgyur drag po'i las la bzhengs :
sgeg pa'i sku mchog lhun por 'gying :
dpa' brtul gzi brjid nyi ltar 'bar :
'jigs rung srid zhi'i che btsan che'i :
dam tshig chen po'i dus la bab :
rnal 'byor bdag cag 'khor bcas kyi :
lus kyi nad gdon bar chad bgegs :
'jigs dang sdug bsngal thams cad kun :
gnod byed dgra bgegs lus la zlog :
ha har rgod pas sa gsum g.yo :
brlang por gshe ba'i 'brug stong ldir :
drag shul rdo rje'i sngags kyi sgra'i :
dam tshig chen po'i dus la bab :
rnal 'byor bdag cag 'khor bcas kyi :
ngag gi nad gdon bar chad bgegs :
'jigs dang sdug bsngal thams cad kun :
gnod byed dgra bgegs ngag la zlog :
dmigs pa med pa'i snying rje las :
rngams pa'i gdangs rtsal nyi ltar shar :
zhi ba'i dbyings las ma g.yos pa'i :
dam tshig chen po'i dus la bab :
rnal 'byor bdag cag 'khor bcas kyi :
yid kyi nad gdon bar chad bgegs :
'jigs dang sdug bsngal thams cad kun :
gnod byed dgra bgegs yid la zlog :
drag sngags mthar :
kA ya wA ka tsit+ta sa ma ya sarba duSh+TAn mA ra ya b+h+yo b+h+yo zlog zlog :
nang ltar phung po rigs lngar zlog :
hU~M:
gzugs kyi phung po la brten pa'i :
gnyis snang 'khrul pa'i bag chags kun :
snang stong dbyer med he ru ka :
rdo rje rtag pa'i phyag rgyar zlog :
tshor ba'i phung po la brten pa'i :
gnyis snang 'khrul pa'i bag chags kun :
tshor stong dbyer med he ru ka :
rin chen nyi ma'i phyag rgyar zlog :
'du shes phung po la brten pa'i :
gnyis snang 'khrul pa'i bag chags kun :
myong stong dbyer med he ru ka :
pad+ma gar dbang phyag rgyar zlog :
'du byed phung po la brten pa'i :
gnyis snang 'khrul pa'i bag chags kun :
reg stong dbyer med he ru ka :
rta mchog rol pa'i phyag rgyar zlog :
rnam shes phung po la brten pa'i :
gnyis snang 'khrul pa'i bag chags kun :
rig stong dbyer med he ru ka :
rdo rje sems dpa'i phyag rgyar zlog :
pany+tsa ku la sa ma ya b+h+yo b+h+yo zlog zlog :
gsang ba nyon mongs ye shes zlog :
hU~M:
ma rig nyes pa'i rtsa ba ste :
nyon mongs gti mug rnam rtog kun :
chos dbyings ye shes klong du zlog :
'od gsal chen po'i phyag rgyas thob :
khengs shing rngams pa'i 'dzin pa can :
nyon mongs nga rgyal rnam rtog kun :
mnyam nyid ye shes klong du zlog :
sgyu ma lta bu'i phyag rgyas thob :
yul la sred cing zhen pa yi :
nyon mongs 'dod chags rnam rtog kun :
sor rtog ye shes klong du zlog :
bde ba chen po'i phyag rgyas thob :
mi mthun 'gal ba'i rnam pa can :
nyon mongs phrag dog rnam rtog kun :
bya grub ye shes klong du zlog :
rang grol chen po'i phyag rgyas thob :
gdug cing gtum la 'bar ba yi :
nyon mongs zhe sdang rnam rtog kun :
me long ye shes klong du zlog :
ka dag chen po'i phyag rgyas thob :
pany+tsa dz+nyA na sa ma ya b+h+yo b+h+yo zlog zlog :
mthar thug rtog tshogs chos skur zlog :
hU~M:
'khor 'das chos kun gdod ma nas :
stong chen mkha' ltar rnam par dag :
don gyi kun bzang he ru ka'i :
thig le chen por dbyer med kyang :
de nyid ma rig 'khrul pa las :
bdag dang gzhan du rnam par brtags :
nyon mongs bag chags rim gyis 'phel :
'jigs pa'i gdon dang bzhi brgya'i nad :
sdang byed dgra dang gnod byed bgegs :
bar chad rkyen ngan cir shar yang :
'khrul pa rmi lam lta bur snang :
snang dus nyid nas ma grub pas :
sgyu ma'i 'khrul 'khor zhig pa ltar :
rang bzhin 'od gsal byang chub sems :
stong pa nyid kyi ngang du b+h+yo :
mtshan ma med pa'i dbyings su zlog :
smon pa med pa'i mkha' la stims :
dus gsum 'gyur ba med pa yi :
phyag rgya chen por rgyas thob cig :
ma hA dz+nyA na sa ma ya b+h+yo b+h+yo zlog zlog :
a a a :
zhes brjod dgongs pa dbyings su bzhag :
rtog pa'i phung po brgyad khri yang :
blo 'das ngang du zlog gyur na :
'gal rkyen tsam la smos ci dgos :
de ltar khyad par zlog pa bzhi :
dbang bzhi'i lam dang rjes 'brel ba'i :
sbas don nges pa'i dgongs pa ste :
gzhan du ma bstan snying la phur :
sa ma ya :
gzhan yang 'phyang dang gzer kha rnams :
rgyas par spro na sbyar du rung :
'dir ni ches zab yang zlog dang :
nying zlog man ngag rgyas bsdebs bstan :
de la sngags pa nang rgyas nas :
zlog pa slar log yang zlog bya :
bdag gi thugs nas 'od 'phros pas :
phas rgol lha srung dbang med bkug :
zor chen dkyil 'khor mtha' skor du :
'dar zhing 'dud pas 'khod par bsam :
dug gtor sha khrag rU pa la :
byad ma dgug bstim drag tu bya :
zhal du bstabs pas dbang med zos :
khros 'khrugs zhe sdang ngar bskyed bsam :
sarba de ba pA la big+h+nAn sha trUn ma hA mAM sa rak+ta kiM ni ri ti ba liM ta kha kha khA hi khA hi :
hU~M:
nyon cig phas rgol gdug can la :
'go zhing las byed lha srung tshogs :
dpal chen he ru ka yi bka':
rdo rje'i tha tshig snying la gzer :
las ngan sdig can byad ma 'di :
dang po zhe sdang pha las byung :
bar du 'dod chags ma yi mngal :
tha ma gti mug lte bar 'khor :
dug gsum rim gyis brtas pa las :
nga rgyal phrag dog rlung ltar 'tshubs :
sangs rgyas bstan pa gnyan po bshig :
dkon mchog gsum gyi dbu 'phang smad :
nyes med sems can sdug la sbyar :
khyad par rnal 'byor bdag cag gi :
dam las 'gal zhing bka' la brkus :
byad phur rbod gtong ngan sbyor brtson :
bsgral ba'i zhing bcur gyur pas na :
khyed rnams 'go zhing skyabs byed na :
dpal gyi bka' chad 'beb ta re :
rdo rje khro bo gnod sbyin gyis :
ske khrag gzhib cing lus srog 'phrog :
de bas dam las ma 'gal bar :
byad ma mkhan gyi steng du rgyugs :
rang gshed rang gi steng du phob :
rang sha zo la rang khrag 'thungs :
'jigs pa'i cho 'phrul ltas ngan phob :
bdun rgyud rigs kyang rtsad nas chod :
kha phung rjes shul med par gyis :
sarba de ba pA la sa ma ya b+h+yo b+h+yo zlog zlog mA ra ya rbad rbad :
de nas 'jam dpal khrag 'thung tshogs :
yang zlog drag po'i las la bskul :
hU~M:
khrag 'thung rol pa'i pho brang che :
dur khrod rab 'jigs gzhal med khang :
lho yi phyogs kyi dkyil 'khor nas :
'jam dpal khrag 'thung gshin rje'i gshed :
gtso 'khor sprul par bcas pa rnams :
b+h+yo zlog phrin las dus la bab :
dgra bgegs sha khrag gtor ma bzhes :
lo zla zhag dus gshed kyi tshogs :
grangs med nyi zer rdul ltar spros :
phas rgol lha srung tshogs dang bcas :
byad phur rbod gtong slar zlog pa'i :
mngon spyod drag po'i brtul zhugs skyed :
rang gshed drag po rang la phob :
rnal 'byor bdag cag 'khor bcas kyi :
lha srung bdud du babs pa dang :
phyi nang 'byung ba dgra gshed kyi :
byad phur rbod gtong than ltas ngan :
nad gdon chag che nyam nga dang :
brgyad dang bcu drug 'jigs pa'i tshogs :
'gal rkyen bar chad mi mthun phyogs :
sdang byed dgra yi steng du b+h+yo :
gnod byed byad ma'i steng du zlog :
rang sha zo la rang khrag 'thungs :
yang zlog drag po'i phrin las mdzod :
oM hU~M trig khrom b+h+yo :
ma Ni mA ra Ni b+h+yo :
mA ra du na b+h+yo :
rak+mo rak+sha na b+h+yo :
ting ya rak+sha b+h+yo :
ya ma rA dza b+h+yo :
mA ra ya kI la ya b+h+yo :
drag tu rbad cing bskul pa yis :
gshin rje byad ma'i lha srung bcas :
'jigs pa'i ngar bskyed dmag la chas :
rang gi mi mthun bzlog cing bsgyur :
phas rgol lhag med bcom par bsam :
thal mo brdab cing dmod mo bya :
gu gul bdug cing thun gtor 'phang :
slar yang phyir log rtags mthong na :
yang zlog dmod pa'i sbyor ba ni :
dregs 'dul gsang bdag he ru ka :
sprul pa'i pho nya dang bcas bskul :
dgra bgegs sha khrag gtor ma 'bul :
oM badzra tsaN+Da sarba duSh+TAn hU~M phaT:
sarba sha trUn big+h+nAn mAM sa rak+ta kiM ni ri ti ba liM ta kha kha khA hi khA hi :
hU~M:
khrag 'thung rol pa'i pho brang che :
dur khrod 'jigs pa'i gzhal med khang :
nub byang mtshams kyi dkyil 'khor nas :
gsang bdag dregs pa kun 'dul che :
gtso 'khor sprul par bcas pa rnams :
dgra bgegs sha khrag gtor ma rol :
nying zlog phrin las dus la bab :
thugs las sprul pa'i pho nya ni :
srid gsum g.yo zhing 'khrugs byed pa :
sngags rgod lok+t+ri pA la che :
'bum phrag dmod pa'i drang srong tshogs :
dregs pa'i sde dpon dpung dang bcas :
glog ltar 'khyugs shing thog ltar phob :
gdug can zhing bcu tshang ba yi :
byad ma brlang por spyod pa yis :
slar yang zlog pa'i las sbyor gyis :
rnal 'byor bdag cag 'khor bcas la :
lus kyi na tsha byung ba rnams :
byad ma mkhan gyi steng du b+h+yo :
sems kyi rnam g.yeng sdug bsngal kun :
byad ma mkhan gyi steng du zlog :
'jigs pa brgyad dang bcu drug kun :
byad ma mkhan gyi steng du b+h+yo :
sde brgyad gdug pa'i cho 'phrul dpung :
byad ma mkhan gyi steng du zlog :
lha srung bdud du babs pa rnams :
byad ma mkhan gyi steng du b+h+yo :
chag che nyam nga than ltas ngan :
byad ma mkhan gyi steng du zlog :
mo pra rmi lam dngos nyams 'tshubs :
byad ma mkhan gyi steng du b+h+yo :
phyi nang gsang ba'i bar chad kun :
byad ma mkhan gyi steng du zlog :
ban bon sngags pa'i mthu gtad kun :
byad ma mkhan gyi steng du b+h+yo :
hom dang sdeb gshor spar bu bskor :
byad ma mkhan gyi steng du zlog :
snod bcud rgud cing 'khrugs pa'i tshogs :
byad ma mkhan gyi steng du b+h+yo :
mdor na 'gal rkyen mi mthun kun :
byad ma mkhan gyi steng du zlog :
dgra bgegs byad ma 'khor bcas rnams :
b+h+yo zlog dmod pa'i gad mos thob :
rdo rje lhun po'i phyag rgyas non :
rig sngags rgya mtsho'i rba la g.yengs :
drag shul stobs rdzogs me yis sregs :
mi bzad drag sngags rlung gis gtor :
sdang ba'i dgra dang gnod pa'i bgegs :
bsam ngan sbyor rtsub byad ma rnams :
gtor ma 'di dang mnyam du bzhes :
drag shul phrin las yongs rdzogs mdzod :
oM badzra tsaN+Da sarba duSh+TAn hU~M phaT:
oM lok+t+ri pA la nan :
sA ga pA sha nan :
nA ga du du nan :
ma maM ma maM:
tsir tsar tsir tsar :
baM ru lu baM ru lu :
rbad kra ko sha ya rbad kra ko sha ya :
ho ra ho ra nan :
tsi du sod :
tsi du sod :
shig lhur gtubs :
ha la pa ti nan :
'khor ba thul :
gnod byed 'byung po kA wA tsi brlag brlag :
sarba duSh+TAn sa ma ya b+h+yo b+h+yo zlog zlog :
dmod mo 'ur zhing thal mo brdab :
'byung bzhi'i thun zor gnod phyogs 'phang :
byad ma ji ltar stobs che yang :
skad cig nyid la brlag par 'gyur :
mthar thug yang zlog nying zlog bcas :
ma byung 'byung dka'i rig sngags che :
zab cing 'dril bar bstan pa'o :
sa ma ya :
de ltar yang zlog nying zlog ni :
las kyi yan lag gtso bo ste :
gzhan yang badzra he ru kas :
gza' klu sa bdag cho 'phrul zlog :
rta mchog rol pas rgyal bsen zlog :
phur pas bar chad thams cad zlog :
ma mos nad rims dal yams zlog :
rig 'dzin mkha' 'gro'i bsun ma zlog :
drag sngags mthu gtad mnan pa zlog :
rdo rje khyung gis ltas ngan zlog :
bka' sdod pho nyas rkyen zlog pa'i :
las kyi mde kha ci rigs sbyar :
rno la ngar gyis btags bzhin 'gyur :
sa ma ya :
de ltar las kyi rtsa ba gsum :
zab cing 'dril bar rab bstan nas :
yan lag las kyi rjes bsdu ba :
srung ba'i mtha' sdud mnan pa'i gzer :
dgra bgegs rU pa tshul bzhin bri :
thun rdzas dang bcas thod ngan gzhug :
phung res dril zhing rtsang phur gzer :
hom du gzhug cing dgug bstim bsgral :
lha rten drag po gnas pa 'am :
gnam sa gru gsum lam rgya gram :
mtsho gnyan la sogs 'jigs pa'i sar :
brub khung nang gzhug dgug gzhug bcing :
gshin rje chu srin gre bar gtad :
nam yang 'chor ba med par bsam :
me chu sa yis rgyas gdab cing :
las mjug rdo rje'i bro yis bsdu :
des ni srung ba'i las mthar phyin :
bar du gcod pa'i skabs bral 'gyur :
sa ma ya :
bsad pa'i las kyi mtha' bsdu ba :
hom la brten nas sreg pa'i gzer :
drag po'i sa la stegs bu bya :
mtshan nyid rdzogs pa'i thab khung du :
gdug pa'i shing brtsigs me spar la :
las rim rgyas par bya ba 'am :
glo bur sreg pa'i las sgrub na :
'bar ba'i dbus su skad cig gis :
dpal chen lha tshogs gsal bar bskyed :
ye shes spyan drangs bzhugs su gsol :
phyag 'tshal byon skyems 'bul ba dang :
mchod cing bstod pa ci rigs mthar :
tsha ba'i mar khu yam shing 'bul :
rU pa dgra bgegs gsal zhing dgug :
gdab ka'i rim pa gang 'os dang :
sngar bsgral ling ro rU pa sogs :
dum bur gtubs shing drag rdzas bsres :
drag sngags me phung 'bar ba'i sham :
sarba sha trUn big+h+nAn ma hA mAM sa rak+ta kiM ni ri ti kha kha khA hi khA hi :
da ha da ha pa tsa pa tsa raM dz+wa la mA ra ya phaT:
brgyad tshan re re'i tha ma ru :
spel tshig dmod mo dang bcas pa :
drug cu rtsa bzhi rdzogs par bsreg :
mthar ni gshegs skyems mchod bstod bya :
'dod don gsol zhing nongs pa bshags :
ye shes gshegs shing dam tshig pa :
'bar zhing 'khrugs pa'i me lce yis :
dgra bgegs lhag med bsregs par bsam :
me zor brkyang sogs gang 'thad bya :
de nas dug khrag chu yis gzhil :
thal ba lha rten drag po'i 'og :
gtad pas bsad las mthar phyin 'gyur :
sa ma ya :
zlog pa'i mtha' sdud 'phang ba la :
brten pa zor gyi gzer kha ni :
phyir zlog rtags mtshan thon pa na :
drag sngags mthar :
dzaHhU~M baM ho :
zor chen rdzas kyi ye shes pa :
bdag nyid dpal gyi thugs kar thim :
khams gsum che btsan 'gran med pa'i :
byin rlabs gzi brjid 'bar bar bsam :
sgo dbye phye ba'i rgya dang bcas :
hU~M:
byams pa tshad med lcags kyu mas :
zor chen dkyil 'khor shar sgo phyes :
khrag 'thung lha tshogs gzi byin skyed :
shar phyogs dgra bgegs rdul du rlogs :
dzaHbadzra pra we sha ya phaT:
hU~M:
snying rje tshad med zhags pa mas :
zor chen dkyil 'khor lho sgo phyes :
khrag 'thung lha tshogs gzi byin skyed :
lho phyogs dgra bgegs rdul du rlogs :
hU~M badzra pra we sha ya phaT:
hU~M:
dga' ba tshad med lcags sgrog mas :
zor chen dkyil 'khor nub sgo phyes :
khrag 'thung lha tshogs gzi byin skyed :
nub phyogs dgra bgegs rdul du rlogs :
baM badzra pra we sha ya phaT:
hU~M:
btang snyoms tshad med dril bu mas :
zor chen dkyil 'khor byang sgo phyes :
khrag 'thung lha tshogs gzi byin skyed :
byang phyogs dgra bgegs rdul du rlogs :
hoHbadzra pra we sha ya phaT:
thugs dam bskul zhing chad tho bsgrag :
drag sngags bzla zhing zor rdzas bcas :
gom pa bdun cu'i bar du dpag :
zor lam bstan cing 'phang sar khyer :
gser skyems btang zhing 'phrang bsal nas :
dmigs rten 'bem du bcas pa la :
dgra bgegs dgug bstim dngos su gsal :
de la zor rnams rim par 'phang :
hU~M:
nga ni dpal chen he ru ka :
'khor 'das kun gyi mthu stobs rdzogs :
sku gsung thugs ni rdo rje'i ngang :
sangs rgyas kun dang mnyam par sbyor :
drag shul gar gyis sa gsum g.yo :
'jigs pa'i gad mos ri rab bsgyel :
snying rje khros pas dgra bgegs gsod :
sprul pa'i pho nya ser ltar 'dril :
zor rdzas mtshon cha'i char chen 'beb :
sdang dgra gnod bgegs thal bar rlog :
'jam dpal sku yi lha tshogs kyi :
stobs chen 'dus pa rdo yi zor :
dgra bgegs klad pa'i dkyil du yA:
gzugs phung thal ba'i rdul du rlogs :
pad+ma gsung gi lha tshogs kyi :
drag sngags 'dus pa mtshe yi zor :
dgra bgegs rna ba'i dkyil du yA:
thos pa'i sgo la phyag rgyas thob :
yang dag thugs kyi lha tshogs kyi :
nus rtsal 'dus pa dug gi zor :
dgra bgegs snying gi dkyil du yA:
rtog ngan 'od gsal thig ler stims :
che mchog yon tan lha tshogs kyi :
gzi byin 'bar ba gtor ma'i zor :
dgra bgegs lte ba'i dkyil du yA:
mthu stobs nus pa thal bar rlog :
phur pa phrin las lha tshogs kyi :
thal 'byin 'big pa phur bu'i zor :
dgra bgegs gsang ba'i dkyil du yA:
bdun rgyud rigs kyang rtsad nas chod :
ma mo rbod gtong lha tshogs kyi :
dal yams 'dus pa khrag gi zor :
dgra bgegs yul gyi steng du yA:
nad rims gdug pa'i char chen phob :
rig 'dzin 'dus pa'i lha tshogs kyi :
nus stobs ri rab kong gi zor :
dgra bgegs rten gyi mkhar la yA:
thal ba'i rdul phran bzhin du shigs :
'jig rten mchod bstod lha tshogs kyi :
gnod gdug chen po mda' yi zor :
dgra bgegs mig dang lce la yA:
lta dang smra ba'i rgyun lam chod :
dmod pa drag sngags lha tshogs kyi :
shugs sgrol chen po mtshon cha'i zor :
dgra bgegs lnga phung kun la yA:
dum bur gtubs shing phye mar thongs :
drag po zor gyi rdo rje'i thog :
dgra bgegs gnod byed steng du phob :
kha phung thongs la rjes med shigs :
dgra dpung bdun rgyud rtsad nas chod :
bgegs dpung thal ba'i rdul du rlogs :
mngon spyod phrin las mthar phyin mdzod :
drag sngags bzla zhing dgra phyogs 'phang :
rngam pa'i stabs dang phyag rgya sgyur :
dpal gyi zor chen dam tshig pa :
rang thim gzi byin nus stobs 'bar :
slar yang khro bo'i dmag tshogs dang :
zor rdzas mtshon gyi rno ngar bcas :
dgra bo'i steng du glog ltar 'khyug :
rjes shul lhag med bcom par bsam :
hU~M hU~M:
zhi ba chen po'i dbyings las ma g.yos kyang :
bdud 'dul ye shes khrag 'thung rol pa'i lha :
zung 'jug klong dgu'i dkyil 'khor rab 'byams dang :
dpal gyi bka' sdod mthu rtsal ga ru Da :
gtso 'khor sprul pa bran dang pho nya'i tshogs :
de ring drag po zor gyi las la bzhengs :
mi bzad 'bar ba chen po'i gzi byin skyed :
zor rdzas nad mtshon dug gi char chen pos :
rnal 'byor bdag cag 'khor dang bcas pa yi :
byang chub sgrub la bar du gcod pa yi :
nad gdon 'gal rkyen chag che nyam nga kun :
sangs rgyas bstan pa bshigs pa'i spyi dgra dang :
rnal 'byor thad du langs pa'i sgos kyi dgra :
gnas skabs mthar thug gnod cing 'tshe ba'i bgegs :
bdud bzhi'i dmag tshogs phyi nang nyer 'tshe'i rkyen :
bdud bzhi'i dpung dang bcas pa'i steng du zlog :
sdang byed dgra bo byad ma rtsad nas chod :
gnod byed bgegs dpung thal ba'i rdul du rlogs :
mi ldog ye shes phyag rgya'i gzer chen thob :
mngon spyod drag po'i phrin las yongs rdzogs mdzod :
drag sngags 'ur zhing sgyogs su 'phang :
drag po'i sgra yi tsham rngam dang :
thal mo brdab cing stangs stabs sgyur :
dgra bgegs rdul du brlag par bsam :
dgongs pa'i gding bskyed lta stangs gzir :
phyi lam gcod cing brtan ma bskyang :
sgo drung dam sri rjes 'brangs mnan :
nang du tshe 'gugs dngos grub gsol :
gtang rag la sogs las kyi rim :
phrin las bzhin du mthar dbyung ngo :
sa ma ya :
:\u0f88
rgya gar skad du :
he ru ka sarba ta thA ga ta saM gra ha tan+t+ra pra gar+b+ha :
bod skad du :
khrag 'thung bde gshegs 'dus pa'i rgyud kyi yang snying :
dpal he ru ka la phyag 'tshal lo :
chos kun gdod nas dag pa'i mkha':
klong dgu'i dbyings kyi pho brang cher :
kun bzang che mchog he ru kas :
nyid las mi gzhan 'khor rnams la :
rdo rje'i sngags rgyud rtag tu gsungs :
de tshe gnam zhal tsaN+Da lIs :
dgyes pa bskyed nas slar yang zhus :
e ma khyab bdag dpal chen po :
rgyud don snying po ji ltar lags :
de skad gsol ba'i don dgongs nas :
chos nyid rang sgras bka' bstsal pa :
ngo bos dag pa gzhi yi rgyud :
glo bur dag byed lam gyi rgyud :
dag pa mthar phyin 'bras bu'i rgyud :
gsum gyis rgyud don thams cad bsdus :
de las rtogs shing goms pa'i lam :
phyi nang gsang ba de kho na'i :
dkyil 'khor chen po rnam pa bzhir :
phan pa'i dbang dang nus pa'i dbang :
zab mo'i dbang bzhi rim par blang :
spyi dang khyad par lhag pa yi :
dam tshig dag pas gzhi bzung ste :
'khor 'das chos kun bden pa gnyis :
dbyer med chen por gtan la dbab :
snang dang zhen pa sbyang ba'i phyir :
rim gnyis ting 'dzin rtse gcig bsgom :
nyams dang drod dang rtags rnams ni :
spyod pa gsum gyis bstan par bya :
bsnyen sgrub yan lag rnam pa bzhis :
thun mong mchog gi dngos grub len :
dam tshig las chos phyag rgya ches :
'da' dka'i thugs dam brtan cing bskul :
glu gar phyi nang gsang rmad byung :
bstod pa'i mchod pas dgyes pa bskyed :
bkod pa spro bsdu mkha' mnyam pa'i :
bsnyen sgrub las kyi bzlas par brtson :
grub pa zhi rgyas dbang drag dang :
mchog gi phrin las don la sbyar :
de ltar shes pa'i rnal 'byor pa :
he ru ka yi gdung 'dzin to :
brjod 'brel dgos pa phun tshogs pa'i :
rgyud kyi snying po 'di kho na :
rang shar rol pa'i 'khor gyis zungs :
ma 'ongs don du snang bar gyis :
zhes gsungs thig le chen por 'khyil :
dpal khrag 'thung bde gshegs 'dus pa'i yang snying gi rgyud rdzogs so :
sa ma ya :
de nas gsang chen bshad bya ba :
rig 'dzin badzra pra d+harmAs :
rgyud don nyams su len pa'i lung :
dgyes pa chen pos 'di skad gsungs :
e ma 'dus pa'i 'khor rnams nyon :
ma 'ongs phyi ma phyi ma'i dus :
smin cing dag pa'i rnal 'byor pas :
dpal mchog bde chen rdo rje'i tshig :
rgyud gsum yan lag dang bcas pa :
rnal 'byor lnga yis bsgrub par bya :
bsgrub bya'i lha ni sems yin te :
sems nyid don gyi lha skur bzhugs :
de nyid lam du bslang ba'i phyir :
rtags kyi phyag rgya gsal gdab cing :
ting 'dzin rtse gcig gzer chen gdab :
nga rgyal brtan cing dag pa dran :
sku yi rdo rje'i dngos grub 'gyur :
sgrub pa'i gzhung bsrang bkod dang khyogs :
spro bsdus las sbyar cir snang kun :
lha dang sngags kyi rgyas btab pas :
gsung gi rdo rje'i dngos grub 'gyur :
rdo rje'i rlung bzlas sems la dmigs :
sgyu mar blta zhing 'od gsal bsdu :
zung 'jug chen po'i rtsal sbyangs pas :
thugs kyi rdo rje'i dngos grub 'gyur :
dad dang brtson 'grus brtul zhugs can :
phan nus zab mo'i dbang gi chus :
sbyangs shing smin pa'i thabs chen pos :
yon tan rdo rje'i dngos grub 'gyur :
zhi rgyas dbang gi sbyor ba dang :
khyad par gdug cing gtum pa'i yul :
las drug sgo nas tshar bcad pas :
phrin las rdo rje'i dngos grub 'gyur :
de yis thun mong las kun 'grub :
mchog tu rig 'dzin rnam pa bzhis :
slob pa'i zung 'jug mthar phyin nas :
mi 'gyur rtag pa'i dngos grub 'gyur :
de phyir phyi rabs skal ldan rnams :
'di nyid kho nar sgrub par gyis :
zhes gsungs rig 'dzin 'dus pa'i 'khor :
shing du dgyes pas yi rang ngo :
sa ma ya :
de ltar zab rgyas rgyud kun dang :
khyad par snying po'i rgyud lung 'di :
dpal chen dgyes pas byin brlabs shing :
kun 'dus rig 'dzin pad+ma las :
bod kyi rnal 'byor bdag gis thob :
dpe rgyud rgyas par bris pa'i gzhung :
gzhan du spel bar blos ma thongs :
sgrub sde snying po'i bstan pa'i btsas :
lha rtse'i brag la gter du gtams :
snyan brgyud snying po'i man ngag 'di :
nga sprul sgyu ma'i skyes bu'i don :
klong gsal dbyings kyi sgrom bur sbas :
ye shes rig pa'i brdas mtshon te :
dgongs pas byin brlabs gter du brdol :
rtsol ba med par gtan phab nas :
rang gzhan don gnyis spyod par shog :
sa ma ya :
rgya rgya rgya :
brda thim :
slar yang yid ches spro ba'i phyir :
nges shes skyed pa'i lung byang ni :
dus gsum mkhyen pa pad+ma yis :
rdo rje'i gsung las 'di skad du :
zhi ba thugs rje chen po dang :
drag po khro rgyal rta mgrin gnyis :
dbyer med gcig tu sprul pa las :
sku yi cha lugs zhi ma khro :
mdog smug dri zhim sme bas brgyan :
rang rgyud dal zhing rig rtsal che :
ma nges spyod pa sna tshogs skyong :
nang rtags ya mtshan ston pa 'byung :
zhes dang de bzhin gzhan las kyang :
'ol ba zhes bya'i shar mdun du :
brtson 'grus zhes bya'i skyes bu 'byung :
de ni nga yi thugs sprul yin :
zhes dang pad+ma'i sprul pa ni :
thang stong pa zhes bya ba 'byung :
de dus bod khams cung zad bde :
phan bde'i snang ba thengs gcig 'byung :
zhes dang nga sprul thang stong pas :
chu bo che la lcags zam 'dzugs :
mtha' dbus sa gnad mi btsa' gso :
rgyal khams dge ba'i las la bkod :
kla klo'i mun gling dkar por bsgyur :
'brel tshad don ldan e ma ho :
zhes sogs rgya cher yang yang gsungs :
ji skad lung gis bstan pa ltar :
me nyag rig 'dzin ldang gi bu :
bod kyi rnal 'byor brtson 'grus bdag :
'ol ba lha rtse'i shar gyi char :
skyes tsam nyid nas dge mtshan dang :
ngo mtshar cho 'phrul du ma byung :
dran pas zin nas chos snang skyes :
paN grub bla ma lnga brgya bsten :
thos bsam sgro 'dogs yin lugs bcad :
rtse gcig bsgoms pas drod rtags dbyung :
rgya gar rgya nag bal po mon :
bod khams kun tu brtul zhugs spyad :
nad mug mtshon 'khrugs bcad cing bsdums :
snod bcud rgud pa thams cad gsos :
mtha' dbus dge bcu'i khrims la sbyar :
sa gnad me btsa' mang du gsos :
hor dmag zlog cing kla klo btul :
chu bo che la lcags zam btsugs :
byang chub rgyun lam bde bar bsgrubs :
khyad par rnga yab gling du phyin :
zangs mdog dpal ri'i pho brang du :
pad+ma he ru ka dpal mjal :
sgrub pa chen po bka' brgyad kyi :
dbang dang gdams ngag rgya cher bstsal :
khrag 'thung 'dus pa'i lha tshogs mthong :
byin gyis brlabs shing sngags rgyud gtad :
ye shes mkha' 'gros dngos dbang bstsal :
nang gi sa lam skad cig bgrod :
ston pa rdo rje sems dpa' las :
'bras bu rdzogs pa chen po thob :
seng ldeng 'khrigs pa'i nags khrod du :
dz+nyA na DA ki nI gup+tas :
thabs grol lam mchog bstsal pa las :
sgom pa'i nyams myong bogs chen thon :
ras sme shwa ra'i dur khrod cher :
dbyings yum rdo rje phag mo yis :
brtul zhugs spyod pa'i snyan brgyud gdams :
bod yul gtsang gi g.yas ru'i mthil :
'phags pa'i gnas brtan chen po yis :
rnam thar sgo gsum ngo sprad pas :
dbu ma'i lta ba mngon du gyur :
lta sgom spyod 'bras bogs 'don dang :
bsnyen sgrub yan lag bzhi ldan pa'i :
gzhung dang man ngag lag len don :
skal ldan rnams la ci rigs bstan :
'on kyang snod mchog nyung ba'i phyir :
'ga' zhig rdo rje'i brag la sbas :
la la snyan brgyud bka' rgyas btab :
snying po las kyang snying po'i bcud :
klong lnga dbyings kyi sgrom bu ru :
rig pa'i ye shes gzungs su gdams :
chos bdag mkha' 'gro gnyer du bskos :
ma 'ongs nga sprul skyes bu la :
dgongs pa'i klong nas rang shar ba'i :
rten 'brel brda thabs du ma dang :
byin rlabs 'pho bas dbugs dbyung 'gyur :
sa ma ya :
'o ma'i nang nas mar dang ni :
mar gyi snying po zhun byas ltar :
lta sgom spyod 'bras bogs 'don dang :
sgrub pa'i gzhung dang yan lag bcas :
rnal 'byor bdag gi snying thig 'di :
bod kyi rig 'dzin sngags pa gzhan :
su la'ang 'pho ba'i skabs med pas :
rin chen lta bu'i gang zag ni :
gcig car rigs can brtul zhugs mtho :
sus kyang mi dpog rang zungs thub :
bdag dang gnyis min rnal 'byor pa :
mtshan nyid lnga dang ldan pa zhig :
'di nas bdun brgya'i lo khongs su :
mdo khams bar nas 'brug gi lo :
gnyos kyi rig 'dzin sga yi bu :
lcags khams dpa' bo mtshan rtags can :
pad+ma rgyal pos byin brlabs pas :
bka' babs bdun ldan mdo sngags gling :
bi ma mi tras byin brlabs pas :
'od gsal sprul pa'i rdo rje ste :
'jam dpal sprul pa'i mnga' bdag gis :
byin brlabs chos kyi bshes gnyen zhes :
sgyu ma lta bu'i skyes bu 'byung :
de la gnas gsum mkha' 'gro dang :
dpa' bo bdag gis byin brlabs pas :
gdams pa'i snying po klong brdol tshe :
the tshom ma byed gtan la phob :
ring du gsang zhing bka' rgyas thob :
nam zhig rten 'brel dus bab na :
bi ma bai ro dz+nyA na dang :
mnga' bdag yab sras mtsho rgyal lcam :
gnubs chen nam snying sangs rgyas dang :
mchog dbyangs bdud 'joms dpal seng sogs :
'dus pa mchog gis byin brlabs pa :
de dag rnams kyis gsol btab na :
gdams pa lhag ma med par byin :
cung zad don du 'gyur ba dang :
khyad par las can gcig srid pas :
de yi gzhan phan btsas su byed :
'on kyang dus de shin tu snyigs :
lugs gnyis bya ba ches cher 'chol :
khyad par sgrub pa'i man ngag 'chal :
mkhas pa sgra tshad rtog ges g.yeng :
sgrub pas bsnyen sgrub gzhung mi bsrang :
grub thob rdzun gyi 'khor lo bskor :
rtogs ldan 'dod pa'i rgya mtshor byings :
bya btang gting nas mdud pa dam :
mdor na rdo rje'i gsang ba che'i :
rang tshugs thub pa nyin skar tsam :
blo mang col chung mdo don shor :
de dang de 'dras snying po'i bstan :
ri mo'i mar me bzhin du byed :
mtha' dbus phyi nang 'khrug rtsod langs :
snod bcud sngar med 'gyur ldog mang :
mi phyugs glo bur nad kyis khyer :
'gal rkyen drwa ba bzhin du 'dzings :
de lta bu yi dus kyi tshe :
skal ldan 'ga' zhig byung srid na :
kha khyer tshig phyir ma yengs par :
'dir zhugs 'di ltos 'di don sgoms :
tshe gcig dngos grub nges par 'thob :
mar me 'chi kha bsabs pa ltar :
snyigs dus gdung ba'i gsos gyur te :
rang gzhan don gnyis phun sum tshogs :
nges don bstan dang 'gro la phan :
de phyir snying las gces par zungs :
rtsa gsum srung ma'i bden stobs dang :
rnal 'byor bdag gi smon lam mthus :
sgrub brgyud bstan dang de 'dzin la :
phan pa rgya cher 'byung bar shog :
sa ma ya :
rgya rgya rgya :
gu h+ya :
brda thim :
sgrub chen bka' brgyad kyi lam srol tshig nyung yang don gyi snying po rang rkang tshugs pa 'di nyid rje grub thob chen po'i gsang ba gsum gyi byin rlabs yang nas yang du thob pa la brten nas /
pad+ma 'od gsal mdo sngags gling pa 'jam dpal chos kyi bshes gnyen gyis gtan la phab ste /
rig 'dzin grub pa'i 'khor los sgyur ba o rgyan 'chi med bstan gnyis g.yung drung gling par phul ba ste 'di'i brgyud pa'i nges pa'ang /
chos sku kun tu bzang po /
longs sku che mchog he ru ka
/ston pa rdo rje sems dpa'/
gsang bdag phyag na rdo rje /
mkha' 'gro ma las kyi dbang mo /
grub pa'i rig 'dzin rnam brgyad /
kun 'dus pad+ma sam+b+ha ba /
rje grub thob chen po thang stong rgyal po zhes drang bar bya'o ///
/
