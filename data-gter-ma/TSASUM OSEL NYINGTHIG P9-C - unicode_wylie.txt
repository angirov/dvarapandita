dpes mtshon nas /
rang sems stong pa'i rang rtsal las gzung 'dzin 'khrul pa'i snang ba sna tshogs su shar yang /
dbyings gdod ma nas skye 'gag gnas gsum bral ba'i don rang rig skad cig ma'i rang rtsal phyag rgya'i gzugs snang du ngo shes par gyis la snang rig zung 'jug blo 'das 'od gsal chen po'i ngang du mnyam par zhog cig
/me long bstan la /
hU~M:
dbyings nyid me long lta bur dag :
rig pa phyag rgya'i gzugs su snang :
zung 'jug blo 'das chen po'i ngang :
thugs kyi rtogs pa mngon gyur shog :
sarba ta thA ga ta tsit+ta dz+nyA na a b+hi Shiny+tsa hU~M:
de dag gis dbang drag pad+ma drag po'i dkyil 'khor gyi sku gsung thugs ye shes kyis sgo gsum byin gyis brlabs pas /
khams gsum snod bcud kyi snang grags rig pa gdod nas rdo rje gsum gyi 'khor lor shes pa'i dag snang dang ma bral bas lha sngags chos skur lam khyer rgyun mi chad par mdzod cig
/de ltar rigs kyi bu khyed rnams la dbang drag pad+ma'i bum pa sku'i dbang rjes 'brel dang bcas pa lus la bskur pas lus kyi sgrib pa dag nas /
nyon mongs dang phung po lnga gnas gyur te gu ru pad+ma drag po'i rdo rje sku yi gnas lnga'i dbyings kyi dkyil 'khor du byin gyis brlabs pa yin pas /
lus lha dang ma bral bar gyis shig
/mthar thug gi 'bras bu sprul sku 'thob par 'gyur ro //
gnyis pa gsung gsang dbang ngag la bskur ba'i phyir /
bla ma pad+ma drag po rtsal yab yum rjes su chags pa'i sbyor bas snyoms par zhugs pa'i kun+da byang chub kyi sems lhan cig skyes pa'i rten du gyur pa /
d+hU ti nas brgyud rdo rje'i lam nas yum gyi pad+mar 'khyil ba de nyid thod pa'i bdud rtsi dang ro gcig tu 'dres pa khyed rang gi lce thog tu bzhag pa'i mos pa mdzod /
hU~M hrI:
e waM zung 'jug dkyil 'khor nas :
zhu bdes drangs pa'i kun+Da lI:
skal ldan khyod la sbyin pa yis :
rlung sngags dbu mar thim par shog :
wA ka a b+hi Shiny+tsa A:
zhes pas bdud rtsi myang /
slob mas a ho ma hA su kha /
zhes myang zhing bdud rtsi de nyid mgrin pa nas je cher 'phel bas rtsa khams thams cad gang /
dug gsum gyi rtog pa 'gags /
zhu bde lhan skyes kyi ye shes nyams su myong ba ni gsang dbang gi ye shes so //
rigs kyi bu khyed rnams la dbang drag pad+ma'i gsung gsang dbang ngag la bskur pas ngag gi sgrib pa dag nas /
nyon mongs pa'i 'khrul pa'i ngag 'di yi dam lha'i gsung yan lag drug cur gyur te /
gu ru pad+ma drag po'i gsung du byin gyis brlabs pa yin pas /
ngag sngags dang ma bral bar gyis shig
/mthar thug gi 'bras bu longs spyod rdzogs pa'i sku 'thob par 'gyur ro //
gsum pa thugs chos dbang sems la bskur ba'i phyir /
bla mas pad+ma can gyi mtshan nyid dang ldan pa'i phyag rgya ma lo bcu drug lon pa'i na tshod can yid du 'ong ba zhig sprul te khyed rang la gtad pa'i mos pa mdzod /
hrI:
phyag rgya b+ha ga'i dkyil 'khor du :
bde stong ye shes nyams myong phyir :
sna tshogs gzugs can 'di gtad pas :
thig le chos skur grol bar shog :
tsit+ta a b+hi Shiny+tsa hU~M:
zhes rig tsaka gtad /
de ltar gtad pa'i rig ma dbyings phyug ma dang khyed rang yab pad+ma drag por gsal ba 'du shes gsum gyis snyoms par zhugs pas /
dga' bzhi'i mthar thug lhan cig skyes pa'i ye shes rgyud la brtan par mos shig
/rigs kyi bu khyod la dbang drag pad+ma'i chos dbang sems la bskur pas yid kyi sgrib pa dag nas /
nyon mongs pa dug lnga gnas gyur te /
gu ru pad+ma drag po'i thugs ye shes lnga dang ldan par byin gyis brlabs pa yin pas /
sems chos nyid dang ma bral bar gyis shig
/mthar thug gi 'bras bu chos sku 'thob par 'gyur ro //
bzhi pa ye shes rdo rje rgyal thabs spyi blugs lta ba spyi 'byams kyi dbang bskur ba la /
khyed rang rnams lus gnad rnam par snang mdzad kyi chos bdun drang por bsrang /
ngag gnad rlung rtsol med rang babs su gzhag
/yid kyi gnad dus gsum rtog pas ma bslad pa'i rang rig skad cig ma'i gnas lugs so ma'i steng du yul drug 'dzin pas ma bslad par rang sar cham mer zhog cig
/shel rdo bstan la /
a :
ka dag gzhi yi dkyil 'khor du :
lhun grub lam gyi snang ba gsal :
gnyis su med par dbang bskur bas :
chos zad 'bras bu mngon gyur shog :
dz+nyA na a b+hi Shiny+tsa hrI:
zhes dbyings rig zung 'jug gi brda dwangs shel dri med kyis mtshon te /
don mos gus gcig char ba'i lam la brten nas byin rlabs 'pho ba'i stobs kyis ye shes ngo sprad pa des /
dbang gsum pa'i skabs nyams su myong ba'i bde ba'i ye shes kyis mtshon byed byas pas /
sems nyid gdod ma'i gnas lugs kun khyab mtshan ma dang bral ba'i chos sku nyid /
rtogs ma rtogs kyi byed pas 'khor 'das kyi chos gang du'ang ma 'gags par 'char rung ngo bo nyid skur lhun gyis grub pa'i cha nas longs sku /
gnas lugs de'i don la goms pas 'khor ba ma spang rang grol du dag ste sku dang ye shes kyi rol rtsal rdzogs pa sprul sku /
de gsum dbyer med zung 'jug bde ba chen po ngo bo nyid sku ste sku bzhi dbyer med bde chen mnyam nyid rang rig bla ma ye shes kyi 'khor lo mngon sum du mthong bar mos la cung zad cig mnyam par 'jog pa zhu /
de ltar bzhi pa lta ba spyi 'byams kyi dbang bskur ba la brten nas /
dri ma bag chags dang bcas pa dag nas /
lam spros pa'i mtha' thams cad dang bral ba sgom pa la dbang bar byin gyis brlabs pa yin pas /
ngo bo rang bzhin thugs rje'i dkyil 'khor gsum dang ma bral bar gyis shig
/mthar thug gi 'bras bu ngo bo nyid sku 'thob pa'i skal ldan du byas pa yin no //
lnga pa smin grol byin rlabs kyi rgyun gcig char du rdzogs phyir mtha' rten gtad rgya'i dbang ni /
sgrub pod slob ma'i spyi bor bkod de /
mdun gyi nam mkhar phyogs dus rtsa brgyud kyi bla ma yi dam rgyal ba zhi khro /
dpa' bo mkha' 'gro chos skyong srung ma dam can rgya mtsho rnams mngon sum bzhin du bzhugs pa'i gnas gsum nas /
sku dang sngags phreng phyag mtshan 'od zer thig le dkar dmar mthing gsum char babs pa ltar byon nas khyed rang rnams kyi gnas gsum du thim pas /
dgongs brda snyan khungs mkha' 'gro gtad rgya sogs brgyud pa drug ldan dgongs brgyud byin rlabs rdo rje'i ye shes khyed rang gi rgyud la 'phos par mos shig
/oM AHhU~M:   bi ma'i bla sgrub byin rlabs snying po las so //
kun bzang rdo rje sems dpa' dga' rab rje :
dgongs pa ro gcig sku gsum rnam dbyer med :
shrI siM ha rig rtsal rang dbang thob :
bi ma mi tra 'pho chen ye shes sku :
pad+ma 'byung gnas rtsa gsum rgya mtsho'i dngos :
brda brgyud bla ma 'chi med rig 'dzin rje :
tshig don byin rlabs chu rgyun ma chad pa'i :
bka' drin can gyi snyan brgyud bla ma sogs :
phyogs bcu dus bzhi'i rtsa brgyud bla ma dang :
yi dam zhi khro dpa' bo mkha' 'gro ma :
dbyings dang ye shes chos srung rgya mtsho'i tshogs :
skal ldan slob ma rigs kyi bu rnams la :
thugs rje'i brtser dgongs ye shes byin chen phob :
phyi nang gsang ba'i lam gyi bar chad sol :
thugs rgyud dgongs pas byin rlabs dbang mchog skur :
rtsa rlung thig le sems kyi sgrib pa sbyongs :
phung po rtsa khams snang stong sprul skur dag :
ngag rlung mi shigs bde chen longs spyod rdzogs :
yid dang thig le 'od gsal chos skur smin :
dbyer med ye shes bla ma'i sa thob shog :
oM AHhU~M badzra ma hA gu ru pad+ma kro d+ha artsig nirtsig sarba sid+d+hi hU~M phaT:
oM AHhU~M badzra gu ru ma hA kro d+ha pad+ma kro d+hI shwa rI badzra kI li kI la ya ma hA yak+sha kA la rU pa karma raM raM dz+wa la raM sarba DA ki nI hU~M b+h+yo hU~M phaTa?:
hU~M hU~M hU~M hU~M hU~M:
kA ya ka la sha wA ka gu h+ya tsit+ta pra dz+nyA dz+nyA na d+hA tu a b+hi Shiny+tsa oM AHhU~M ho :
dbyangs gsal rten snying brjod /
dpon slob gnyis kas dgongs pa'i rtsal bskyed /
thugs yid bsres la mnyam par gzhag go
/de dag gis dbang dang byin rlabs kyi brgyud pa yongs su rdzogs shing gtad pa yin pas bskyed rdzogs man ngag gi don la 'chad nyan sgom pas gtan la dbab cing rang gzhan gyi don gnyis sgrub pa la 'bad pa dang /
dbang gi ye shes skyes brtan gong 'phel gyi phyir shis pa brjod pas kyang mnga' gsol bar mos shig
/bkra shis gang 'os brjod /
de ltar yang gsang bla ma pad+ma drag po yi dam dgongs pa 'dus pa'i dbang bskur legs par song grub pas de dag gi dus su thob cing khas blangs pa'i dam tshig dang sdom pa rnams srog gi phyir yang mi gtang bar nan tan du srung snyam pas 'di'i rjes zlos mdzod /
gtso bos ji ltar sogs /
lan gsum /
de ltar legs par thob pa'i gtang rag gi don du maN+Dal phul mdzod /
slob mas kyang maN+Dal phul /
de ltar thob pa'i dge ba sems can gyi don du bsngo ba zhu /
bsod nams 'di yis sogs brjod la slob ma gyes /

slar yang mchod pa kha gso gtang rag gi mchod bstod sogs rjes kyi cho ga rnams gzhung ltar bya'o //
bdud bzhi'i 'jigs bral he ru kaH
mkhyen brtse'i ye shes 'od phreng zer //
dbang drag nus mthu'i bkra shis dpal //
pad+ma'i dga' tshal ltar 'byor gyur //
rtsa gsum 'od gsal snying tig gi yang gsang bla ma drag po yi dam dgongs 'dus kyi dbang bskur bde chen dbang drag nus pa'i stobs sbyin le'u tshan bcu gsum pa pad+ma gar dbang mdo sngags gling pas sbyar pa ste /
byin rlabs kyi rtsa ba bla ma sku gsum drag po dang bcas pa'i skor tsho 'o ///
/

@#//
shrI bi dza yan+tu /
rgyal kun ye shes sku mchog 'jam dpal dbyangs //
mkhyen brtse nus pa'i ye shes rmad byung bas //
gangs can mkhas dang grub pa'i dbang po ru //
legs shar 'khor lo'i mgon po bla mas skyongs //
bcu bzhi pa dgongs gter rtsa gsum 'od gsal snying tig gi chos sde'i sgos bka' so so bye brag gi sgrub skor gyi smin byed las /
dang po dngos grub kyi rtsa ba yi dam gyi skor la /
thog mar zab gnyan byin rlabs kyi gzi byin ma nyams pa'i sku 'jam dpal drag po gshin rje gshed dmar po 'chi bdag zil gnon gyi rim pa dbang gi cho gas slob ma rjes su 'dzin pa la /
stegs bur gzhung mthun dkyil 'khor ram maN+Dal me tog gi tshom bu gcig bkod pa'i steng /
spro na gzhung bshad sgrub rdzas rang byung b+han+d+ha'i gzhal yas su ya mAn+ta ka'i phyag rgya bris pa bzhag
/de steng many+dzi'i khar bum pa bcud ldan /
dur khrod dpal chas kyi tsakli /
sngags byang /
thod dbyug dang dung khrag phur pa rnams so so ba dngos sam tsakli gang 'byor /
sgrol dbang spro na hom ling dang sgrol gri /
sman raka gtor gsum /
nyer spyod mchod pa bcas bshams /
slob dpon gyi mdun du las bum sogs kyang 'du bya /

phrin las bskyed bzlas kyi rim pa la /
brgyud 'debs sngon du 'gro bas /
hU~M:
'jam dpal khrag 'thung 'dus pa'i lha tshogs la :
bdag sogs byang chub bar du skyabs su mchi :
'gro kun phan bde'i go 'phang la 'god phyir :
smon 'jug don dam sems mchog bskyed par bgyi :
lan gsum /
hoH
rdo rje slob dpon sangs rgyas dpal //
sogs yan lag brgyad pas rgyud sbyong /
bgegs bskrad pa ni /
gtor ma dngos su bshams pa yod na byin rlabs bsngo ba spyi ltar bya /
bka' bsgo mtshams gcad ni /
hU~M:
gsang ba mchog gi dkyil 'khor 'dir :
gnyis 'dzin 'khrul pa'i bgegs tshogs kun :
rang bzhin med pa'i dbyings su dengs :
'od gsal chos skur mtshams bcad do :
hU~M hU~M hU~M:
badzra dz+nyA na rak+Sha b+h+rU~M:
byin 'beb ni /
hU~M:
brdal khyab 'od gsal chen po'i dbyings :
ye shes sgyu ma'i skur bzhengs pa :
khrag 'thung dkyil 'khor rab 'byams kyis :
dbang skur byin phob dngos grub stsol :
oM ru lu ru lu hU~M b+h+yo hU~M:
badzra dz+nyA na A be sha ya a A:
mchod rdzas byin gyis brlab pa ni /
oM AHhU~M:
snod bcud dur khrod rol pa'i zhing :
snang srid dpal gyi dam tshig rdzas :
phyi nang gsang ba rmad byung ba'i :
mchod pa'i phyag rgya chen por gyur :
oM sarba pU dza ma hA mu dra sa ma ye AHhU~M:
dngos gzhi lha bskyed nas bzlas pa'i bar rtsa gzhung ltar bya /
rtogs goms dman na dzapa? khang dbye /
bum pa rang byung gi gzhal yas khang du bcom ldan 'das 'jam dpal gshin rje gshed dmar gsal thod dbyug dang dung khrag 'dzin pa yum bai tA li dang gnyis med du sbyor ba gsal ba'i sku las bde chen byang chub sems kyi bdud rtsi babs pa bum pa'i chu dang ro gcig tu gyur /
oM hrIHSh+Ti wISh+k+r-i ta na na hU~M hU~M phaTa? phaTa? swA hA:
ci nus bzlas la 'od zhu bya /
las kyi bum pa khro bo bdud rtsi 'khyil ba'i sngags kyis nus ldan du byin gyis brlabs /
bdag 'jug gam rig pa'i me tog dor ba sngon du 'gro bas /

dngos gzhi'i dbang bskur ba ni /
slob mar khrus byas /
bgegs bsal /
mtshams gcad /
sems bskyed gsal 'debs byas la /
de yang rgyal ba sras dang bcas pa'i sgrib bral ye shes rdo rje'i sku yi khyab bdag rje btsun 'jam dpal dbyangs la zhi ba 'jam dpal sgyu 'phrul drwa ba khri drug stong dang /
drag po gshin rje gshed la rtsa bshad man ngag gi rgyud dang bka' bab grub brnyes kyi slob dpon so sos ji ltar bkral ba'i man ngag bka' srol mtha' yas pa bzhugs shing /
gangs can 'dir yang snga 'gyur rnying ma'i phyogs la ngo bo'i dbye bas gshed skor rigs lnga dang /
rnam pa'i tshul las ye shes las dang 'jig rten pa'i tshul gsum /
phrin las kyi bye brag rna cha brgyad du yongs su grags pa dang /
phyi 'gyur gsar ma'i phyogs la dmar nag 'jigs gsum nang gses dang bcas pa byon pa las /
'dir ye shes kyi gshin rje gshed po dmar po gsung pad+ma'i rigs te /
'di la'ang bla ma gnubs chen po nas brgyud pa'i gshin rje gshed ru mtshon dmar po sogs bka' ma dang /
gter kha snga phyi mang du bzhugs pa las /
skabs su babs pa 'di ni /
mtshan dpe'i me tog kha bye ma thag pa nas gzungs dang spobs pa so so yang dag pa'i blo gros kyi gter mdzod grol ba /
shes bya thams cad la gsan bsam sgom pa'i yon tan gyi pha mthar son pa /
rje btsun 'jam dpal dbyangs zhi ba dang khro bos rjes su bzung ba'i dngos grub kyi mtshan ma brnyes pa /
rgyal ba sras dang bcas pa'i phrin las rjes su skyong zhing dam pa'i chos kyi mdzod srung ba sogs rgyu mtshan dang dgos pa du mas /
slob dpon 'jam dpal bshes gnyen dang bi ma la /
yab gcig khri srong gi rnam 'phrul du tshad ma gsum gyis grub pa 7'jam dbyangs mkhyen brtse'i dbang po la bka' bab chen po bdun bzhugs pa'i /
bzhi pa zab mo dgongs pa'i gter gyi bye brag
/rtsa gsum 'od gsal snying tig gi chos sde las dngos grub kyi rtsa ba yi dam gyi sgrub skor /
sku mchog 'jam dpal gshin rje gshed dmar po 'chi bdag zil gnon la bsten pa'i slob ma rjes 'dzin dbang bskur gyi bya ba'i skabs su bab pas de nyid gsan pa'i yon du maN+Dal phul /
slob dpon 'jam dpal gshin rje gshed dngos su gsal ba la mos gus drag pos thal mo me tog dang bcas te gsol ba 'debs pa 'di'i rjes zlos mdzod /
chos dbyings bde bar dgyes rol pa'i :
'jam dpal khrag 'thung dgongs su gsol :
he ru kaHdpal grong khyer du :
bdag cag 'jug cing smin par 'tshal :
lan gsum /
bcom ldan 'das 'jam dpal gshin rje gshed rang snang ye shes kyi 'khor lo rtsa gsum rgyal ba chos srung dang bcas pa mkha' khyab tu gsal ba la /
bdag sogs sems can thams cad deng nas gzung ste byang chub bar du rtse gcig gus pa chen pos skyabs su 'gro ba'i 'dun pa dang /
pha mar gyur pa'i mkha' mnyam gyi 'gro ba mtha' dag dpal he ru ka'i go 'phang la 'god par bya /
de'i ched du gsang ba'i dkyil 'khor chen por smin byed zab mo'i sgor zhugs shing lam rim pa gnyis kyi rnal 'byor la brtson par bgyi'o snyam du sems bskyed pa bcas 'di'i rjes zlos lan gsum mdzod /
hU~M:
'jam dpal khrag 'thung sogs gsum /
rgyud rnam par dag pa'i ched du zhing mchog dam pa de dag gi spyan sngar tshogs gnyis gsog cing sdig sgrib sbyang ba dang /
dge rtsa yongs su spel bar byed pa'i don dang ting nge 'dzin rjes su dran pas rgyun bshags yan lag brgyad pa 'di'i rjes zlos /
hoH
rdo rje slob dpon sangs rgyas dpal //
sogs lan gsum /
dbang gi gzhi 'god cing ye shes dbab pa'i slad du /
khyed rang rnams lus ngag yid gsum gcun la dmigs pa 'di rtse gcig tu sgoms shig
/chos thams cad rang bzhin gyis stong nyid spros pa dang bral ba'i ngang las khyed rang rnams gang du gnas pa'i go sar pad+ma nyi ma dregs pa chu glang bsnol ba'i steng du yaHyig yongs su gyur pa las /
skad cig gis khyed rang rnams bcom ldan 'das 'jam dpal gshin rje gshed dmar po zhal gcig shin tu khros pa'i nyams can /
dpal dang dur khrod kyi chas rnams kyis brgyan pa /
phyag g.yas thod dbyug nam mkhar 'phyar zhing g.yon pas b+han+d+ha dmar gyi gang ba thugs kar 'dzin pa /
yum rdo rje bai tA li dmar nag 'bar zhing chags pa'i nyams can phyag gnyis rin po che dang dung khrag bsnams pas yab la 'khyud pa /
zhabs dor stabs kyis ye shes kyi me dpung 'bar ba'i klong na bzhugs par gsal thobs shig
/slob dpon dpal chen por gsal ba'i thugs ka nas 'od zer gyi snang ba chos kyi dbyings kun tu khyab par 'phros pas sgom pa dang 'dra ba'i ye shes sems dpa' dang /
rtsa gsum rgyal ba sras dang bcas pa rnams kyang dpal chen gshin rje gshed kyi sku gsung thugs kyi phyag rgya'i rnam par /
kha char bu yug 'tshubs pa ltar byon nas khyed rang rnams la thim pas byin gyis brlabs pa'i mos 'dun drag tu mdzod cig
/las byang gi spyan 'dren mthar rtsa sngags la /
dz+nyA na badzra A bai sha ya a A:
btags pa brjod pas dbab /
ye shes pa'i byin rlabs kyi rgyun byang chub ma 'thob kyi bar du brtan par byas par mos shig
/tiSh+Tha badzra zhes rgya gram du bzhag
/dbang dngos la sku bum pa'i dbang gi slad du /
slob dpon dang dkyil 'khor gyi gtso bo dbyer ma mchis pa dang /
dbang lha nam mkha' gang bar sad pa rnams kyis bkra shis pa'i rnam pa du ma dang ldan pas rdo rje bdud rtsi'i chu rgyun gyis gang ba'i bum pas spyi bo nas dbang bskur bar mos shig
/rnam bum spyi bor bzhag la /
hU~M:
rin chen bum pa'i gzhal yas na :
'jam dpal khro bo'i lha tshogs bzhugs :
deng 'dir khyod la dbang bskur bas :
bskyed pa sku yi dbang thob shog :
oM hrIHSh+Ti wISh+k+r-i ta na na hU~M hU~M phaTa? swA hA:
kA ya a b+hi Shiny+tsa oM:
bum chu 'thor 'thung bya /
bum pa'i chus lus kyi nang gang /
rtog sgrib bag chags dang bcas pa'i dri ma gtor zhing ye shes lnga'i nus pa rgyud la blugs par mos shig
/de ltar sku bum pa'i dbang bskur pas lus snang stong lha yi skur dag
/phung khams skye mched thams cad gdan gsum rdo rje'i dal du sad /
mkha' khyab mnyam pa chen po'i ye shes sgyu 'phrul drwa ba'i khyab bdag rin chen nyi ma'i rigs su mngon par byang chub nas /
'phags lam brgyad dang dbang lnga stobs bcu mi 'jigs bzhi'i bdag nyid zag med kyi yon tan la mnga' brnyes pa'i brda rtags su ye shes mchog gi phyag rgya dpal dang dur khrod rol pa'i chas kyis brgyan pas sku phyag rgya'i dbang dang byin rlabs rdzogs par mos mdzod /
dur khrod dpal chas gtad la /
hU~M:
dpal dang dur khrod rol pa'i chas :
'di ni 'jam dpal he ru ka'i :
ye shes mchog gi phyag rgya ste :
dpa' bo chen po khyod kyis longs :
dz+nyA na mu dra sa ma ya a b+hi Shiny+tsa hU~M:
de rnams kyis lha dbang lus la thob /
gsal brtan dag gsum dang ldan pa'i lha'i sku bsgom pa la dbang ba yin pas /
deng phyin chad snang stong sgyu ma lta bu'i lha'i dkyil 'khor bsgom pa dang ma bral bas tha mal gyi snang zhen kun la bskyed pa phyag rgya'i gzer gyis theb par gyis shig
/gsung rigs sngags kyi dbang la /
rdo rje'i sngags byang mgrin par bzhag pas ngag gi dbang phyug 'jam dpal drag po'i rdo rje'i gsung gi dbang dang byin rlabs rdzogs par mos shig
/sngags byang mgrin par bzhag la /
hU~M:
thabs dang shes rab 'brel pa las :
zung 'jug yi ge bcu bzhi byung :
deng 'dir khyod la dbang bskur bas :
bzlas pa sngags kyi dbang thob shog :
wA ka a b+hi Shiny+tsa A:
rjes 'brel bzlas pa'i lung gi slad du slob dpon dang mdun bskyed dbyer med pa'i thugs kar yaHyig dmar po sngags phreng gis bskor ba las gnyis pa 'phros /
zhal nas thon /
khyed rang gi zhal du zhugs /
snying gar nyi steng yaHyig la thim pas 'od zer spro bsdus rgyal ba rnams mchod /
snang srid dag pa'i 'khor lor sbyangs /
tshur 'dus te khyed rang la thim par mos la rjes zlos /
rtsa sngags lan gsum /
des sngags dbang ngag la thob /
bsnyen sgrub yan lag bzhi ldan gyi bzlas brjod dang /
ting 'dzin dmigs pa'i 'phro 'du bya ba la dbang ba yin pas /
deng phyin chad grags stong sgra snyan lta bu'i gsang sngags kyi bzlas pa dang /
dgongs pa rnam bzhi'i spro bsdu chu bo'i gzhung bzhin chad pa med pas /
tha mal gyi smra brjod 'dzin rtog kun la bzlas pa sngags dang 'phro 'du ting nge 'dzin gyi gzer theb par gyis shig
/thugs ye shes phyag rgya'i dbang la /
'bar ba'i phyag rgya rdo rje'i thod dbyug snying gar bzhag pa gdengs pa tsam gyis gnyis snang srid pa'i grong khyer rdul du brlags te /
dbyings rig gnyis med 'jam dpal ye shes sems dpa' sgrol byed snying rje'i srog ldan rdo rje'i thugs kyi dbang dang byin rlabs rdzogs par mos shig
/thod dbyug snying gar bzhag
/hU~M:
rdo rje'i thod dbyug 'phyar pa yis :
gzung 'dzin 'byung po dbyings su bsgral :
deng 'dir khyod la dbang bskur bas :
'od gsal thugs kyi dbang thob shog :
tsit+ta a b+hi Shiny+tsa hU~M:
des chos dbang sems la thob /
'od gsal rnam par mi rtog pa'i 'jug ldang la dbang ba yin pas /
deng phyin chad dbyings rig gnyis med rang byung gnyug ma'i gshis la rang babs kyi bsam gtan dang ma bral bas /
gnyis su snang ba'i chos thams cad la dgongs pa mi g.yo ba'i gzer gyis theb par gyis shig
/yon tan 'gro sgrol gyi dbang la /
mtshan ldan 'dod dgu 'byung ba'i b+han+d+ha dmar chen rak+tas gang bas dbang bskur bas sangs rgyas kun gyi rnam thar rgya mtsho'i spyod pa 'chang ba'i 'jam dpal drag po'i yon tan gyi dbang dang byin rlabs rdzogs par thob par mos shig
/dung khrag gtad la /
hU~M:
yon tan mi zad 'dod dgu'i gter :
b+han+d+ha rak+tas bkang pa yis :
deng 'dir khyod la dbang bskur bas :
gang 'dul 'gro ba sgrol bar shog :
gu Na a b+hi Shiny+tsa swA:
des yon tan 'dod gter gyi dbang bskur pa thob /
las dang dngos grub mtha' dag sgrub pa la dbang ba yin pas /
thun mong du phrin las bzhi dang grub pa chen po brgyad /
mthar thug phyag rgya chen po mchog gi dngos grub mngon du byas nas sems can rnams la gnas skabs dang mthar thug gi phan bde'i dpal yon ster ba la brtson par gyis shig
/'phrin las bdud dpung 'joms dbang la /
khrag 'thung kun gyi rje btsan 'jigs mdzad ya mAn+ta ka'i phrin las stobs rdzogs sgrol byed phur bu'i phyag mtshan lag tu gtad pas /
gdul dka'i srog rtsa gcod pa drag po gtso bor gyur pa'i phrin las rab 'byams kyi dbang dang byin rlabs nus stobs kyi mthu thob par mos shig
/phur pa gtad de sgril du gzhug la /
hU~M:
phrin las drag po kI la ya :
'jam dpal khro bo'i nus mthu rdzogs :
deng 'dir khyod la dbang bskur bas :
'chi bdag bdud dpung tshar gcod shog :
karma a b+hi Shiny+tsa hA:
tshul 'di las byang dang dbang chog tsam las gtan la phab ma mdzad pas /
dbang bskur spyi tsam la 'di nyid kho nas rung mod /
'on kyang spro na gter gzhung du /
spro na dgra bgegs bar chad kun :
gzugs brnyan sbyor ba la bstims nas :
gdab pa'i phrin las spyi ltar rjes :
nang gi sbyin sreg tshul du rol :
zhes gsungs pa ltar bya bar 'dod na /
yon tan dung khrag dbang grub pa'i rjes su /
gong gi karma thod phreng gi drag gtor gyi gdab las bzhin thugs dam bskul pa /
skyems gzu /
hom bskyed /
'gugs pa bcas kha bsgyur cung zad dang bcas te byas la /
phrin las drag po sgrol ba'i rjes gnang rgyas par bya ba la /
mngon spyod rtsom pa po khyed rnams 'khor 'das kun gyi stong srog lta ba blo 'das kyi gdengs thob pa'i rdzong zin pa'i rig rtsal /
gsal ba gsum gyi dgongs pa'i ting nge 'dzin las nam yang mi g.yo bas bying rgod kyi 'phrang brgal te /
khrag 'thung kun gyi rje btsan sogs gong ltar byas la phur pa gtad la gdab tu gzhug
/sgrol gris gtubs pa'i ling ro gtor mar phul zhing dpon slob kun gyis rol pa bcas bya'o //
gang ltar yang /
des phrin las bdud 'joms kyi dbang bskur pa thob /
gshin rje gshed po'i phrin las kyi 'khor lo phyogs med du bskor ba la dbang ba yin pas /
srung ba dang zhi ba'i las kyis rjes su 'dzin pa dang /
zlog gsad mnan 'gugs dbye bskrad rengs rmongs la sogs pas bstan dgra gdug pa can zhing bcu nyam pa bdun ldan tshar gcod pa'i phrin las rtag tu sgrub par gyis shig
/de ltar dbang bskur thob pa'i dgos pa yang rtsa ba las /
'dis ni bsnyen rdzogs rtags ldan pa'i :
mtshan nyid tshang ba'i slob dpon gyis :
dad brtson skal par ldan pa yi :
rdo rje'i slob ma rjes bzung na :
gnas skabs tshe yi bar chad dang :
'jigs brgyad mi mthun phyogs kun zhi :
phrin las gang brtsam yid bzhin 'grub :
mthar thug 'jam dpal khro bo'i skur :
mngon par byang chub mchog thob 'gyur :
sa ma ya :
zhes ches cher bsngags pa ltar dad mos yid ches dang ldan pas 'di nyid kyi lha sngags la g.yar dam rtse gcig tu gzung ba'i blos sogs dam tshig khas blang /
gtang rag
/bsngo smon dang /
cho ga'i rjes rim bcas spyi ltar bya'o //
'jigs bral mkhyen brtse'i ye shes gzi //
'od zer mkha' khyab spros pa las //
zab rgyas chos kyi bkra shis dpal //
'dod dgu'i 'byor pa lhun gyis grub //
rtsa gsum 'od gsal snying tig gi sgos bka' yi dam sku 'jam dpal gshin rje gshed dmar po 'chi bdag zil gnon gyi dbang bskur ye shes snang ba'i sgo 'byed le'u tshan bcu bzhi pa 'jam dpal dga' ba'i bshes gnyen gyis sbyar pa'o ///
/

@#//
gsung gi rdo rje pad+ma sam b+ha wa'i //
thugs rje'i rang gzugs rgyal kun dgyes pa'i dpal //
dkyil 'khor rgya mtsho'i spro bsdu'i bdag po ru //
legs shar snying gi ze'u 'brur rtag tu mchod //
bco lnga pa dgongs gter rtsa gsum 'od gsal snying tig gi chos sde'i sgos bka' pad+ma gsung rta mgrin 'chi med dbang chen 'dus pa'i smin byed byin rlabs snang ba 'bogs pa la /
gzhung mthun ras bris kyi dkyil 'khor bkram pa'i steng du /
spro na gzhung bshad sgrub rten lha sngags kyi mtshan ma dang phur pa rta zhal can bkod /
de steng many+dzi'i khar rnam rgyal bum pa /
dbang gtor sku tsaka can /
sngags byang /
tshe chang /
yab kyi rdo rje kha T+wAM ral gri b+han+d+ha mdung thung zhags pa yum gyi gri thod bcas phyag mtshan rnams phyogs bsdus /
tshe ril /
shel rdo me long /
sgrol phur /
dpal gyi mchod gtor sman raka
/sgrol dbang rgyas par spro na lcags hom du ling+ga sogs nyer sdog bya /
nyer spyod mchod pa /
tshogs dang chad brtan /
srung ma'i gtor 'bul /
las bum sogs 'du byas la /

brgyud 'debs sngon du 'gro bas /
skyabs sems nas brtsam las byang mthar chags su btang ste /
bdag mdun bskyed sgom gzhung ltar dang /
bsnyen sgrub las kyi bzlas pa bya /
bum lha gsal gdab dang bdud rtsi 'beb pa'i dmigs pa spyi ltar bya bas bsnyen sgrub kyi bzlas pa bya /
thun mthar tshe 'gugs dang /
las bum yang sgrub /
srung ma'i gtor 'bul /
tshogs byin rlabs nas bsgral bstab bar bya /
bdag 'jug gam rig pa'i me tog dor la gnang ba zhu /

slob ma khrus nas dbyung /
bgegs bskrad srung 'khor rnams dang /
me tog bkye bsdu bya /
sems bskyed gsal btab la /
de yang bde ba chen po mchog tu mi 'gyur ba'i ye shes kyi dbyings su dgongs pa 'pho 'gyur med pa'i klong las /
kun khyab brtse ba'i thugs rje 'gog pa med pa'i ye shes rgyan gyi rol mo phyogs dus kyi gdul byar rtag tu g.yo zhing snang bas mkha' khyab kyi yid can srid zhi'i g.yang las sgrol bar mdzad pa las /
phrin las kyi gtso bo gsung chos kyi snang ba chen po ste /
de la'ang rgyu dang 'bras bu'i theg pa'i rnam gzhag du ma zhig bzhugs pa'i ya gyal ni gsang sngags rdo rje theg pa'i rgyud sde chen po bzhi yin la /
de las kyang zab pa phul du phyin pa bla med kyi rgyud la nang rgyud yo ga gsum du grags shing /
rgyud ma hA yo ga la'ang sgrub sde chen po brgyad du bzhugs pa'i nang tshan gsung pad+ma'i rigs zhi khro dang /
rta mchog he ru kaHla'ang rgyud lung man ngag
/bka' gter dag snang gi lam srol mtha' yas pas /
'phags pa'i yul du slob dpon nA gArdzu naH
grub chen mi tra dzo ki
/sangs rgyas gnyis pa pad+ma 'byung gnas /
dge slong ma dpal mo sogs dang /
bod yul du chos rgyal srong btsan sgam po /
lo tsA rgyal ba mchog dbyangs sogs gsar rnying gi mkhas grub lha sngags 'di nyid kyis dngos grub brnyes pa da lta'i bar zam ma chad par byon zhing /
skabs su babs pa 'di ni zab mo gter gyi chos skor te /
gzhung las /
de ltar 'chi med rta mchog dpal :
rtsa gsum yongs rdzogs dkyil 'khor lha'i :
dbang bskur byin rlabs snang ba 'dis :
bsnyen rdzogs rtags ldan rnal 'byor pas :
rdo rje'i slob ma rjes bzung na :
gnas skabs tshe yi bar chad zhi :
phrin las rnam bzhi gang brtsam 'grub :
mthar thug rtsa rlung thig le'i khams :
sgrib bral dwangs ma'i lha skur smin :
de phyir snying khrag yang zhun 'di :
rig pa dbyings kyi sgrom bur rgya :
dus babs gzhan don mthar phyin shog :
ces gsungs pa nyid snyigs dus 'gro ba 'dul ba'i thugs bskyed dang phrin las mkha' khyab tu brdal bas gangs can gyi bstan 'gro'i phan bde'i srog rtsa mthud pa la gzhan dring mi 'jog pa'i rnam thar ngo mtshar ba'i snang ba can /
pad+ma'i rgyal tshab 'gro 'dul sprul pa'i gter chen 7pad+ma 'od gsal mdo sngags gling pa'i zab mo dgongs pa'i gter las byon pa'i rtsa gsum 'od gsal snying tig gi sgos bka' yi dam pad+ma gsung gi sgrub skor /
'chi med dbang chen 'dus pa rtsa gsum yongs rdzogs kyi zab mo'i smin byed byin rlabs snang ba sgrub pa la sogs kyis mtshams sbyar nas maN+Dal 'bul /
slob dpon dbang chen rta mchog rol pa dngos su gsal ba la mos gus drag pos thal mo me tog dang bcas te gsol ba 'debs pa 'di'i rjes zlos /
rigs rnams kun bdag che ba'i mchog :
rdo rje slob dpon dgongs su gsol :
'chi med rtsa gsum dkyil 'khor du :
mgon pos bdag ni 'jug par 'tshal :
bla ma dkyil 'khor gyi lha dang gnyis su med pa dbang chen rta mchog rol pa rang snang ye shes 'khor lo'i bkod pa chos kyi dbyings dang mnyam pa'i spyan sngar /
theg pa chen po'i skyabs 'gro dang sems bskyed yang dag par len pa'i mos pas 'di'i rjes zlos /
hrI:
rtsa gsum dbang chen 'dus pa'i sogs las byang ltar lan gsum /
rgyud rnam par dag par bya ba'i slad du /
zhing mchog dam pa de dag gi spyan sngar tshogs gnyis gsag cing sdig sgrib sbyang ba dang /
dge rtsa yongs su spel bar byed pa'i don dang ting nge 'dzin rjes su dran pas rgyun bshags yan lag brgyad pa 'di'i rjes zlos /
rdo rje slob dpon sangs rgyas dpal //
sogs lan gsum /
rgyud sdom pa dang ldan par bya ba'i slad du dam bca' rnam gsum brtan por gzung snyam pas 'di'i rjes zlos /
oM:
bde bar gshegs pa khyed ci 'dra :
de 'dra kho nar bdag gyur cig :
spyod pa rmad byung bsam yas pa :
'gro la phan phyir bdag gis spyad :
byang chub sems mchog dam pa dang :
sku gsung thugs kyi phyag rgya 'di :
srog gi phyir yang mi gtong na :
rdo rje rgyal pos byin rlabs mdzod :
dus ngan tha ma'i 'jig rten 'dir :
sangs rgyas mdzad dka' bdag gis bsgrub :
byang chub spyod dka' bdag gis spyad :
rdo rje rnal 'byor dkyil 'khor 'dir :
bdag cag bsam pa rdzogs gyur cig :
lan gsum /
dbang gi gzhi dgod cing ye shes pa'i byin rlabs dbab pa'i slad du khyed rang rnams lus ngag yid gsum gcun la dmigs pa 'di rtse gcig tu sgoms shig
/las sngags kyis bsang /
swa b+hA was sbyang /
stong pa'i ngang las snod rnam par dag pa zla gam dbang chen rol pa'i gzhal yas khang gi dbus su pad+ma nyi zla klu srin pho mo bsnol ba'i gdan la /
bcud rnam par dag pa rang gi rig pa'i ngo bo yi ge hrIHdmar po 'od 'bar ba /
de yongs su gyur pa las khyed rang skad cig gis dbang chen rta mchog rol pa /
sgeg cing dpa' la 'jigs su rung ba'i sku mdog dmar po rtsa ba'i zhal dmar g.yas ljang g.yon dkar ba /
dbu gtsug tu rta mgo ljang zhur rta skad rdo rje'i dbyangs su 'tsher ba /
zhal gdangs ljags 'dril mche ba gtsigs shing sma ra smin ma dbu skra dmar ser me ltar 'bar ba /
phyag drug gis g.yas gsum rdo rje kha T+wAM ral gri phyar zhing /
g.yon gsum b+han dmar mdung thung zhags pa bsnams pa /
thod skam rin po che'i rtse phran can lnga lngas dbu brgyan cing thod rlon gyi do shal dang thod phreng tshar gsum mgul rgyan byas pa /
seng glang gi pags pas stod g.yogs shing /
zhing lpags kyi rked dkris stag lpags kyi sham thabs byas pa /
khrag zhag thal bas byugs shing rigs bzhi'i klu gdon sbrul chun dang rus pa'i rgyan drug gis spras pa /
khyung gis dbu brgyan cing dpal gyi gshog pa dar sna'i 'phur dpyang rdo rje'i go khrab gsol ba /
yum pad+ma gzi ldan ma dmar mo spyi gtsug phag zhal dang phyag rgya lngas brgyan cing gri gug dang bdud rtsi'i thod zhal 'dzin pas 'khyud pa /
gar gyi nyams dgu dang ldan zhing zhabs bzhi 'dor thabs su bgrad pa /
ye shes kyi me phung 'bar ba'i klong na bzhugs pa'i gnas gsum du oM AHhU~M gis mtshan pa dang /
rgyud rnam par dag pa ye shes kyi gzi byin dbab pa'i slad du /
slob dpon dkyil 'khor pa dang bcas pa'i thugs ka nas kyang 'od zer dpag tu med pa 'phros /
'og min dbang chen rol pa'i dur khrod nas dpal chen rta mchog rgyal po'i lha tshogs rnams kyi thugs rgyud bskul te /
lha sngags phyag rgya 'od zer gyi rnam par mkha' dbyings gang bar spyan drangs te khyed rang rnams kyi sgo gsum la gnyis med du brtan pa'i mos pa mdzod cig
/las byang gi spyan 'dren dang /
snying po'i mthar /
dz+nyA na A be sha ya a AH
zhes btags pa bzla zhing spos rol bcas byin dbab /
ye shes pa brtan par byas pa'i mos pa mdzod /
tiSh+Tha badzra zhes rdo rje mgor bzhag
/de dag gis dbang gi sngon 'gro'i rim pa grub nas /
dbang dngos la /
sku gsung thugs ye shes rdo rje'i dbang bskur so so'i rjes 'brel mtha' rten dang bcas pa las /
dang po snang bcas sprul pa'i sku snang stong bde ba chen po sku bum pa'i dbang bskur ba la /
bla ma dang dkyil 'khor gyi gtso bo tha mi dad pa'i thugs ka'i 'od zer gyis gdan gsum tshang ba'i dbang gi lha spros pas rnam rgyal bum pa rdo rje'i ye shes chen po'i chu rgyun gyis gang bas spyi bo nas dbang bskur /
nyon mongs pa lnga'i sgrib pa dag
/phung po lnga rigs lnga'i sangs rgyas su gnas gyur /
ye shes lnga lhun gyis grub par mos shig
/ces bum pa spyi bor bzhag bum chu blud la /
hrI:
'chi med rta mchog he ru ka'i :
sku yi dbang bskur khyod la sbyin :
phung po lha yi skur smin nas :
snang stong zung 'jug mngon gyur shog :
oM hrIHpad+mAn+ta kr-ita badzra kro d+ha h+ya gr-I ba hu lu hu lu hU~M phaTa?:
kA ya a b+hi Shiny+tsa oM:
de'i rjes 'brel du dpal gyi gtor ma phyi snod dbang chen zla gam 'bar ba'i gzhal yas khang du /
nang bcud dpal chen rta mchog rol pa'i dkyil 'khor sprul pa 'khor tshogs bka' sdod dang bcas pa byin rlabs gzi brjid 'bar zhing dbang gi rta skad lhang nger 'tsher ba'i sku yi gnas thams cad nas 'od zer dpag tu med pa byung /
khyed rang rnams kyi sgo gsum la thim pas sdig sgrib nad gdon bar chad thams cad bsal /
sku gsung thugs kyi byin rlabs zhugs /
dbang chen rta mchog rol pa'i gsang ba gsum dang gnyis med du gyur pas las dang dngos grub thams cad thogs med du grub pa'i mos pa mdzod /
dpal gtor spyi bor bzhag
/hrI:
zab gsal gnyis med dkyil 'khor du :
'chi med rtsa gsum lha tshogs bzhugs :
skal ldan khyod la dbang bskur bas :
dngos grub rnam gnyis 'grub par shog :
oM hrIHpad+mAn+ta kr-ita badzra kro d+ha h+ya gr-I ba hu lu hu lu hU~M phaTa?:
sarba sid+d+hi ba liM ta a b+hi Shiny+tsa oM:
des lus kyi sgrib pa dag
/bskyed pa'i rim pa lha sku'i phyag rgya sgom pa la dbang bar byas pas /
snang ba thams cad dag chen lha yi phyag rgyar ye nas yin par shes pas /
snang stong sgyu ma chu zla 'ja' tshon lta bu'i skyed rim gyi rnal 'byor la brtson par mdzod dang /
sku rdo rje mngon du 'grub par 'gyur ro //
gnyis pa phyed snang longs spyod rdzogs sku grags stong 'gag pa med pa gsung gsang ba'i dbang bskur ba ni /
sngags byang mgrin par bzhag ste dbang bskur bas grags stong nA da'i rang bzhin gyi rdo rje'i gsung gi nus pa rdzogs par mos shig
/sngags byang mgrin par bzhag la /
hrI:
'chi med rta mchog he ru ka'i :
gsung gi dbang bskur khyod la sbyin :
srog rtsol sngags su yongs smin nas :
gsal stong zung 'jug mngon gyur shog :
oM hrIHpad+mAn+ta kr-ita badzra kro d+ha h+ya gr-I ba hu lu hu lu hU~M phaTa?:
wA ka a b+hi Shiny+tsa A:
rjes 'brel gsung bzlas pa'i lung sbyin pa la dmigs pa 'di ltar mdzod /
bla ma dang mdun bskyed dbyer med pa'i thugs kar badzra thod phreng gi thugs mchog ye shes 'od lnga'i klong du nyi zla'i gwa'u kha sbyor gyi dbus /
thugs srog hrIHdmar po la sngags phreng gis bskor ba las sngags phreng gnyis pa 'phros /
zhal nas byung ste khyed rang lhar gsal ba'i zhal du zhugs /
thugs ka'i hrIHdmar po'i mthar 'khod /
bzlas pa'i rkyen gyis 'od zer 'phros /
dkyil 'khor lha tshogs thams cad la bde stong rol pa'i 'od zer gyi mchod pa phul /
dngos grub thams cad thob par bsam la bsnyen sngags 'di'i rjes zlos lan gsum mdzod /
oM hrIHpad+mAn+ta kr-ita badzra kro d+ha h+ya gr-I ba hu lu hu lu hU~M phaTa?:
slar yang sngags phreng las byung ba'i 'od zer spro bsdus 'khor 'das brtan g.yo'i dwangs bcud kyi bdud rtsi bkug pa rigs bdag yab yum gyi sku'i dbyibs brgyud sbyor mtshams nas byung /
'khor lo lnga'i thod phreng rigs lnga yab yum mchod de bde stong gi ye shes rdo rje'i srog la dbang thob par bsam la sgrub sngags 'di'i rjes zlos lan gsum mdzod /
oM hrIHpad+mAn+ta kr-ita badzra kro d+ha h+ya gr-I ba dz+nyA na badzra A yu She hU~M b+h+rU~M nr-i dzaHsarba sid+d+hi pha la hU~M:
slar yang thugs srog gi 'od zer kha dog sna lnga spro bsdus phrin las rnam pa bzhi lhun gyis grub cing /
snang grags rig pa lha sngags chos sku'i rol par sad par mos la las sbyor gyi sngags 'di'i rjes zlos mdzod /
oM hrIHpad+mAn+ta kr-ita badzra kro d+ha h+ya gr-I ba hu lu hu lu hU~M phaTa?:
oM badzra dun b+h+yo :
tig nan dza dza :
sa ma ya satwaM:
sa ma ya dza :
sa ma ya zlog :
sa ma ya b+h+yo :
sa ma ya gtubs :
sa ma ya byer :
sa ma ya rbad :
sa ma ya rbad rbud phaTa? ya :
'byung po mA ra ya dza dza :
hU~M hU~M hU~M:
mtha' rten du srog gi byin rlabs brtan pa'i slad du /
brtan g.yo'i dwangs bcud ma lus pa 'dus pa'i dza gad mgrin par myang bas gsung mi 'gag pa nA da gzhom gzhig bral ba'i rdo rje tshe'i dngos grub thob par mos shig
/hrI:
rtsa gsum dbang chen 'dus pa yi :
byin rlabs dngos grub kun gyi dbyig :
'chi med bdud rtsi 'di byin pas :
rlung lnga dbu mar thim par shog :
oM hrIHpad+mAn+ta kr-ita badzra kro d+ha h+ya gr-I ba dz+nyA na badzra A yu She hU~M b+h+rU~M nr-i dzaHsarba sid+d+hi pha la hU~M:
ma hA pany+tsa A yur+dz+nyA na a mr-ita a b+hi Shiny+tsa A:
des ngag gi sgrib pa dag
/bzlas brjod dang mtshan bcas rdzogs rim sgom pa la dbang bar byas pas /
sgra grags thams cad rdo rje'i sngags kyi rang sgrar ye nas yin par shes pas /
grags stong bzlas pa'i rim pa dang bdag byin rlabs kyi rnal 'byor la brtson par mdzod dang /
gsung rdo rje mngon du grub par 'gyur ro //
gsum pa snang med chos kyi sku bde stong 'dzin bral thugs sher ye'i dbang bskur ba ni /
dbyings rig zung 'jug gi brda rtags phyag mtshan snying gar bzhag pas rig stong 'od gsal thugs kyi dgongs pa mngon du gyur par mos shig
/phyag mtshan snying gar bzhag
/hrI:
'chi med rta mchog he ru ka'i :
thugs kyi dbang bskur khyod la sbyin :
rtog tshogs chos kyi skur smin nas :
bde stong zung 'jug mngon gyur shog :
oM hrIHpad+mAn+ta kr-ita badzra kro d+ha h+ya gr-I ba hu lu hu lu hU~M phaTa?:
tsit+ta a b+hi Shiny+tsa hU~M:
mtha' rten du 'khor 'das kyi dwangs bcud gcig tu dril ba'i ril bu snying gar bstims pas thugs mi shigs pa ka dag 'od gsal chen po'i rdo rje tshe'i dngos grub thob par mos shig
/tshe ril snying gar bzhag cing myong du gzhug la /
hrI:
srid zhi'i dwangs ma 'dus pa'i bcud :
rdo rje bdud rtsi'i ril bu 'di :
skal ldan khyod la sbyin pa yis :
dga' bzhi'i ye shes 'phel bar shog :
oM hrIHpad+mAn+ta kr-ita badzra kro d+ha h+ya gr-I ba dz+nyA na badzra A yu She hU~M b+h+rU~M nr-i dzaHsarba sid+d+hi pha la hU~M:
A yur+dz+nyA na ma hA su kha a b+hi Shiny+tsa hU~M:
des yid kyi sgrib pa dag
/bde stong rnam par mi rtog pa'i thabs lam bsgom pa la dbang bar byas pas /
rtog tshogs thams cad bde chen byang chub sems kyi rol par ye nas yin par shes pas /
bde stong thabs shes dbyings ye zung 'jug gzhan lus pho nya'i rnal 'byor la brtson par mdzod dang /
thugs rdo rje mngon du 'grub par 'gyur ro //
bzhi pa zung 'jug ngo bo nyid sku skye 'gag gnas bral 'od gsal ye shes rdo rje tshig gi dbang gis ngo sprod pa'i don gyi ye shes la sbyor ba'i dbang ni /
dbyings skye med ka dag dang rig pa lhun grub 'od gsal gyi snang ba gnyis su med pa'i brdar shel dang me long bstan te /
shel dang me long dkyil 'khor bstan :
hrI:
'chi med rta mchog he ru ka'i :
ye shes dbang bskur khyod la sbyin :
sgo gsum ngo bo nyid sku'i klong :
rig stong zung 'jug mngon gyur shog :
oM hrIHpad+mAn+ta kr-ita badzra kro d+ha h+ya gr-I ba hu lu hu lu hU~M phaTa?:
dz+nyA na a b+hi Shiny+tsa A:

rjes 'brel 'od gsal chos nyid bdag med kyi rtogs pas /
rgyu bdag 'dzin mtshan ma'i ru tra sde gsum dang 'bras bu skye 'chi 'khrul pa'i rtog pas g.yengs shing 'khrul pa'i gdul bya gzhan sgrol ba'i rtags su /
dbang drag pad+ma kI la ya'i sgrol byed las kyi phur pas dbang bskur bar mos shig
/phur pa gtad la /
hU~M:
dbang chen drag po kI la ya :
rigs 'dus phur pa 'di gtad pas :
byin rlabs phrin las yongs rdzogs nas :
khams gsum 'gro kun sgrol bar shog :
oM hrIHpad+mAn+ta kr-ita badzra kro d+ha h+ya gr-I ba hu lu hu lu hU~M phaTa?:
oM badzra dun b+h+yo :
tig nan dza dza :
sa ma ya satwaM:
sa ma ya dza :
sa ma ya zlog :
sa ma ya b+h+yo :
sa ma ya gtubs :
sa ma ya byer :
sa ma ya rbad :
sa ma ya rbad rbud phaTa? ya :
'byung po mA ra ya dza dza :
hU~M hU~M hU~M:
badzra kI li kI la ya a b+hi Shiny+tsa hU~M A:
spyi 'grer 'di tsam gyis rung mod /
'on kyang spro na gzhung las /
spro na gzugs brnyan sbyor ba la :
tshe bdud bar chad yongs bkug nas :
rdo rje phur bus bsgral pa'i mthar :
dkyil 'khor lha tshogs zhal du sbyor :
zhes gsungs pa bzhin rgyas par bya bar 'dod na /
dbang bzhi pa dngos gzhi bskur zin pa'i rjes /
de yang sangs rgyas rnams gnyen po rdo rje lta bu'i ye shes mngon du byas nas 'od zer chen po'i dbang bskur te mngon par sangs rgya bar brtsam pa na bdud sde'i dpung g.yos pa'i tshe /
drang don du byams pa'i ting nge 'dzin la mnyam par bzhag pas bdud btul bar gsungs shing /
nges don gsang sngags kyi rgyud sde rnams su bde bar gshegs pa'i ye shes kyi dgongs pas /
rje btsun 'jam dpal dbyangs dang gtum chen mi g.yo ba bskul ba'i 'od zer bkye bas /
de gnyis kyis sprul pa'i khro bos nag po'i phyogs khrag khrig bcu gnyis bsgral te bar chad bdud sde'i g.yul las rgyal nas /
mngon par byang chub 'chi med rdo rje lta bu'i ye shes kyi go 'phang mngon du mdzad par gsungs pa ltar /
skabs 'dir yang sngon byung ston pa'i rnam thar rjes 'jug gdul bya'i nyams len la sbyor bas /
khyed rang rnams rang bzhin rdzogs pa chen po'i dkyil 'khor bzhi pa ye shes rdo rje'i dbang gis brda don ngo sprad pas /
mthar thug gi grub mtha' snyog pa la bar du gcod pa'i bdud tshogs kyis glags mi rnyed pa'i phyir /
mngon spyod drag po sgrol ba'i rjes gnang rjes 'brel gyi tshul du sbyor ba yin pas ting 'dzin dmigs pa'i rim pa 'di dag la thugs gtad pa zhu /
gong gsal karma thod phreng gi drag gtor skabs kyi gdab kha ltar bya ba ste /
spro na slob ma bdud chas su zhugs /
hom mdun du bkod de /
pad+ma ma hA shrI he ru kaHhU~M phaTa?/
phyi snod kyi 'jig rten dbang drag pad+ma rol pa'i dur khrod drag po'i gzhal yas khang du gyur pa'i nang du /
nang bcud skye 'gro thams cad dbang chen rta mchog rol pa pad+ma he ru kaHdpa' bo mkha' 'gro rgya mtsho'i tshogs dang bcas pa'i rnam rol du sad pas /
slob dpon dang slob ma gnyis ka gtso bo dbang drag pad+ma he ru kaHkhro gtum bzod par dka' ba gzi brjid bskal pa'i me ltar 'bar ba'i skur gyur /
thugs dam bskul ba ni /
rkang gling dang shug pa drag po'i rngam rol dang g.yab dril bcas te /
hU~M:
chos nyid gdod nas skye ba med pa las :
snying rje chen pos skye ba'i skur bstan pa :
rtsa gsum rgyal ba ma lus 'dus pa'i dngos :
'chi med dbang chen rta mchog rol pa rtsal :
gtso 'khor sprul pa bka' sdod sogs dang /

gser skyems dang gzu dpang skabs la /
khyad par dbang chen rta mchog lha tshogs rnams :
zhes kha bsgyur bya /
hom bskyed rjes dgug pa la /
khyad par 'chi med pad+ma drag po rtsa gsum kun 'dus dbang chen rta mchog rol pa'i lha tshogs 'khor dang bcas pa'i bka' bden pa dang /
bden pa chen po'i mthu la brten nas /
bstan dang 'gro ba'i spyi dgra /
khyad par rig pa 'dzin pa bdag cag yon mchod 'khor dang bcas pa rnams kyis 'chi med ye shes rdo rje'i tshe yi dngos grub zab mo sgrub pa la glags lta zhing bar du gcod pa'i tshe bdud log 'dren ma rungs bgegs kyi tshogs thams cad mtshan ma rdzas kyi rten 'di la mchis par gyur cig
/oM hrIHpad+mAn+ta kr-ita badzra kro d+ha h+ya gr-I ba dz+nyA na badzra A yu She hU~M b+h+rU~M nr-i dzaHsarba sid+d+hi pha la hU~M:
badzra ang+ku sha dzaH
badzra pA sha hU~M/
badzra s+pho Ta baM/
badzra gaN+De hoH
badzra A be sha ya AH
badzra pra be sha ya phaTa?/
ces 'gugs 'ching sdom myos dbye dbab rnams sngags dang phyag rgya ting nge 'dzin dang sbyar bas byas la /
de yang drag shul gyi phrin las brtsam pa po mnyam bzhag chos sku'i dgongs pa lta ba blo 'das mi g.yo ba'i gdeng gi rdzong bzung zhing /
rjes thob snying rje'i rtsal gyi thugs rjes gzhan sgrol ba'i phyir log rdugs 'byams gsum gyi skyon bsal ba'i phyir gsal ba gsum dang ldan pa'i sgom pa'i ting 'dzin gyis bying rgod kyi 'phrang brgal te /
gdug pa dbyings su bsgral ba'i phyir sgrol byed las kyi phur pa lag tu gtad pa bsgral bya'i yul dgra bgegs la gdab pa'i mngon spyod tshe khrus gnas gsum gyi dgongs pas ma rungs pa'i srog 'phrog
/bsgral bya dbyings su spar /
tshe bsod rgyan du thob /
sha khrag gi dam rdzas dbang dang drag shul rol pa'i dkyil 'khor gyi lha la phul bas dgyes shing rngams pa'i tshul gyis bzhes te /
rnam smin phung po'i bdud dur khrod du bsgral /
nyon mongs pa'i bdud ye shes su dag
/snang srid bde chen du shar bas lha bu'i bdud las rgyal /
skye shi'i khungs gtor bas 'chi bdud bcom nas 'chi med rdo rje'i dbyings su btsan sa zin par mos mdzod /
hU~M:
dbang chen drag po sogs kyis phur pa gtad cing gdab las byas la gris gtubs /
ling ro gtor ma dang slob ma la'ang sbyin /
gang ltar yang /
des cha mnyam shes bya'i sgrib pa dag
/spros bral 'od gsal rdo rje snying po'i don sgom pa la dbang bar byas pas /
'khor 'das kun gyi stong srog dus gcig la gcod pa mngon spyod drag shul rol pa sogs dbang rgyas zhi ba'i phrin las thams cad ma byas ye nas lhun gyis grub par shes pas /
ma btsal lhun rdzogs zung 'jug 'od gsal chen po'i rnal 'byor la brtson par mdzod dang /
mi 'gyur rdo rje ngo bo nyid skur lhun gyis grub pa rtogs par 'gyur ro //
de dag gis 'chi med rdo rje'i gsang ba gsum dang ye shes kyi byin rlabs dbang bskur gyi rim pas sgo gsum smin par byas pa'i rjes la /
dbang bzhi'i ye shes bde ba chen po skyes brtan gong 'phel gyi phyir /
tshe 'gugs shing bcud bsdu ba la /
snying gar nyi zla'i gwa'u kha sbyor gyi dbus su tshe'i rten hU~M nr-i a'i yi ge gsal ba dang /
slob dpon gyi thugs ka nas kyang 'od zer 'phros /
pho nya las byed rnams kyi thugs rgyud bskul /
de dag las sprul pa yang sprul nam mkha' gang bar spros pa rnams kyis khyed rang rnams kyi bla tshe chad nyams yar pa thams cad dang /
'khor 'das brtan g.yo'i bcud dang dwangs ma thams cad dbang med du bsdus /
'chi med tshe'i bdud rtsi nyi ma 'char kha'i mdangs lta bu snying ga'i tshe rten la thim pas rdo rje tshe'i dngos grub thob par mos shig
/mda' dar g.yab cing /
hrI:
skye med 'od gsal rdo rje'i sogs tshe 'gugs btang mthar /
tshe sba zhing rgyas gdab pa ni /
'khor 'das tshe bcud snying dbus kyi :
tshe yi rten la gnyis med bstim :
yab yum snyoms zhugs rjes chags kyi :
bde ba mi phyed rdo rje'i srog :
'od dmar pad+ma rA ga'i phreng :
lu gu rgyud kyi thag pa yis :
sku bcing rlung rnams dbu mar bcug :
thig le tshe rten drwa bar bsdams :
cis kyang mi chod mi shigs pa'i :
rdo rje gsum gyi srog ldan bsam :
oM AHhU~M badzra kA wA tsi rak+Sha hU~M:
a :
spros pas 'khor 'das khyab pa'i 'od :
bsdus pas gong bu gcig tu 'dril :
snying dbus mi shigs thig le'i dbus :
dbang chen rigs lngas rgyas gdab bo :
a a a :
zhes rgyas gdab dang shis brjod bcas bya'o //
dbang dang cho ga'i rjes rim spyi ltar mthar dbyung bar bya'o //
'jigs med bde chen ye shes ni //
mkhyen brtse nus pa'i 'od zer 'dzum //
bkra shis mchog thun dngos grub kyi //
dpal 'byor mi zad gter du grub //
rtsa gsum 'od gsal snying tig gi sgos bka' yi dam pad+ma gsung 'chi med dbang chen 'dus pa'i dbang bskur bde chen tshe mchog grub pa'i srol 'byed le'u tshan bco lnga pa shin tu dga' ba'i rdo rjes sbyar pa'o ///
/

@#//
'jigs bral bde chen rdo rje sems dpa' mchog
/dkyil 'khor rgya mtsho'i khyab bdag slob dpon tshul //
kun mkhyen ye shes me long rjes brtse'i gter //
gangs can mkhas grub dbang por shar gang rgyal //
bcu drug pa rtsa gsum 'od gsal snying tig gi sgos bka' yi dam thugs rdo rje'i rigs rnam par 'joms pa'i dbang bskur bar 'dod pas /
stegs bur gzhung mthun gyi dkyil 'khor bkram pa'i steng many+dzi'i khar bum pa nyer lnga'i rdzas ldan /
dbang khrus sbrags ma byed na nyer lnga'i steng /
shel /
rdo rje pha lam /
ut+pal sngon po /
shu dag
/gi wang /
ga pur bcas khrus rdzas sbyar zhing blugs la dag byed rtsa'i chun pos kha brgyan pa /
sngags byang dang phreng ba /
phyag mtshan rdo rje /
shel dang me long /
dbang gtor dkar zlum rnams dang /
mtha' skor nyer spyod kyi mchod pa /
mchod gtor dang sman raka
/las bum /
'byung bzhi'i rdzas dang byab byed ku sha dang rma bya /
khrus glud byed na gtor snod du zan gyi gru bzhi /
zlum po /
gru gsum /
zla gam gyi dbyibs can gyi bshos bu ser dkar dmar ljang bzhi rgyan ldan dang /
de'i mdun so sor sku glud ser po /
dkar po /
dmar po /
ljang sngon bcas la changs bu ting lo nam rgyang mda' 'phang 'bru sman dar ras rin chen sogs mthun rdzas kyis bltams pa dang /
dbang bgegs bcas 'du byas la /

dbang don sgrub pa dngos ni /
brgyud 'debs dang /
skyabs sems ni /
bdag dang mkha' mnyam 'gro ba ma lus kun :
skyabs gnas rgya mtsho'i tshogs la skyabs su mchi :
mtha' klas srid pa'i khams rnams bsgral ba'i phyir :
rdo rje 'dzin pa'i go 'phang bsgrub par bgyi :
lan gsum /
hU~M hrI:
rang nyid lhar gsal thugs nas 'phros pa yi :
rdo rje rin chen pad+ma rgya gram dang :
'khor lo me phung khro bo'i gur khang gis :
gnyis 'dzin 'khrul pa'i bgegs tshogs mtshams gcad gyur :
hU~M hU~M hU~M:
hU~M hrI:
'og min bde chen chos sku'i pho brang dang :
lhun grub ye shes rang snang 'od lnga'i zhing :
gang 'dul sgyu 'phrul drwa ba'i dkyil 'khor nas :
sku gsum lha tshogs rnams kyis byin phob cig :
oM AHhU~M hrIHhrIHgu ru d+he wa DA ki nI badzra bi dA ra Na badzra dz+nyA na sarba sa ma ya A be sha ya a A:
hU~M hU~M hU~M:
oM AHhU~M:
yul dang dbang po 'brel ba'i sred len kun :
bde stong zung 'jug chen por mnyam sbyor ba'i :
rol rtsal 'gags med kun bzang mchod pa'i sprin :
mtha' klas nam mkha' mdzod kyi 'khor lor gyur :
oM badzra ar+g+haM nas /
shab+da'i bar dang /
rU pa shab+da g+han+d+he ra sa spar+she ma hA pany+tsa a mr-ita rak+ta ba liM ta sarba pU dza sa ma ye AHhU~M:
lan gsum brjod la /
dngos gzhi'i lha bskyed nas bzlas pa'i bar gzhung mthar chags su gtang /
dzapa? khang phyes la dzapa? dmigs rjes bdag mdun la dmigs nas rnam 'joms kyi rgyud kyi gleng gzhi sngon du 'gro bas gzungs rgyas 'bring bsdus pa sbrags la tshar gcig bklags shing /
de nas rgyas 'bring ji ltar rigs pa sngon 'gros gzhung ltar nye bsnyen gtso bor gsag
/rnam bum bsang sbyang /
b+h+rU~M las rin chen bum pa mtshan nyid rdzogs :
de dbus thabs shes sogs nas bstod pa'i bar las byang ltar bya /
bdag gi thugs ka'i sa bon sngags phreng dang bcas pa las 'phros pa'i 'od zer gzungs thag la brgyud nas bum lha'i thugs kar phog
/thugs dam gyi rgyud bskul /
sku'i cha thams cad nas rdo rje bdud rtsi'i rgyun babs pas bum pa yongs su gang bar gyur /
gzungs thag blangs la gzungs ring 'bring thung ba ci 'grub bzla /
las bum gyi nang du bdud rtsi 'khyil pa sku mdog ljang sngon zhal gcig phyag gnyis pa /
g.yas rdo rje rgya gram dang g.yon bdud rtsi'i bum pa bsnams pa'i thugs kar hU~M la sngags kyis bskor bar dmigs nas /
oM a mr-ite hU~M phaTa?/
ces bsnyen pa ci rigs pa byas nas /
thun mthar dbyangs gsal rten snying mchod bstod yig brgya'i mthar /
dung chos kyi chu'i mchod yon rnam las gnyis kar phul la /
oM AHhU~M/
zhes brjod pas lha tshogs 'od du zhu nas bum chu dang gnyis med 'dres par gyur par bsam /
bdag 'jug dbang len dang rig pa'i me tog dor ba gang 'os byas la /

slob ma rnams khrus bya gtor ma gtong zhing bgegs bskrad /
srung 'khor bsgom /
me tog bkye bsdu /
sems bskyed gsal 'debs bcas sngon du 'gro bas /
ston pa thams cad mkhyen pa'i rdo rje theg pa'i rgyud sde chen po bzhi ka'i phrin las kyi lha rab 'byams kyi rtsa ba ni rdo rje rnam par 'joms pa ste /
'di la'ang gsar rnying gi bka' srol shin tu mang zhing re re la'ang dbang dang rjes gnang rig gtad khrus kyi cho ga sogs rgyas bsdus mtha' klas shing /
snga 'gyur rnying ma'i phyogs su paN chen bi ma mi tra dang /
gnyags chen dz+nyA na ku mA ra las brgyud pa'i bka' ma rnam 'joms khro dkar nag dang /
gter ston grub pa yongs kyi rgyal po rig 'dzin klong gsal snying po dang bdud 'dul rdo rje'i gter byon rnam 'joms dkar nag sogs rgya cher bzhugs pa las /
skabs su babs pa 'di ni mdo sngags chos tshul rgya mtsho'i shing rta paN chen bi ma mi tra'i ye shes sgyu 'phrul drwa ba'i rol gar /
'jam dbyangs bla ma 7mkhyen brtse'i dbang po 'od gsal sprul pa'i rdo rje'i dgongs gter rtsa gsum 'od gsal snying tig gi chos skor las byon pa'i rdo rje rnam par 'joms pa'i sgrub skor te /
gzhung las /
rgyud do cog gi rtsa ba che :
rdo rje rnam par 'joms pa yi :
gzungs sngags zab mo'i phrin las 'di :
ma 'ongs don du pad+mas bsdebs :
chos dbyings bum sku'i sgrom bur rgya :
nam zhig 'gro don dus babs rtags :
gza' klu rgyal bsen rlung ltar 'tshubs :
nad gdon smyo 'bog chu ltar g.yo :
khyad par dal yams btsan thabs 'beb :
phyi snod 'byung ba khol bur g.yo :
nang bcud stod smad 'khrugs pa mang :
de yi tshe na bdag nyid dang :
'jam dpal grub pa'i slob dpon gyis :
byin brlabs sbas pa'i rnal 'byor pa :
'od gsal sprul pa'i rdo rje dang :
'phrad nas 'brel tshad don ldan shog :
ces gsungs pa ltar deng sang snyigs ma'i mthar thug mi thub pa lnga bdo ba'i skabs gnyen po zla med pa ngo bo lha sngags mdo rgyud kun nas yang yang bsngags pas khungs btsun zhing /
rnam pa zab cing byin rlabs kyi tshan kha ma nyams pa ste /
'di nyid la'ang dbang dang khrus byab /
'byung bzhi'i glud gtor /
'khor lo dang rdzas kyi srung ba /
sbyin sreg
/rgyud sde bzhi dang 'brel ba'i bskyed rdzogs kyi nyams len bya tshul bcas kun las khyad par 'phags pa'i che ba du ma dang ldan pa 'di'i las thams cad kyi rtsa ba dbang bskur gyi rim pa skabs su babs pas de nyid zhu ba'i don du maN+Dal phul /
thal mo me tog dang bcas te gsol ba 'debs pa 'di'i rjes zlos lan gsum mdzod /
ho :
dkyil 'khor gtso bo rigs kun bdag :
thugs rje'i gter chen slob dpon gyis :
rdo rje rnam par 'joms pa yi :
smin grol dbang mchog bstsal du gsol :
lan gsum /
thog mar sbyor ba'i rim pa bla ma dang gnyis su med pa'i rdo rje rnam par 'joms pa la skyabs yul rgya mtsho'i tshogs kyis bskor ba mngon sum du bzhugs pa'i spyan sngar /
bdag gzhan mkha' mnyam gyi 'gro ba mtha' dag byang chub ma 'thob kyi bar du skyabs su 'gro ba dang /
smon pa dang 'jug pa'i bdag nyid can gyi sems bskyed pa 'di'i rjes zlos mdzod /
bdag dang mkha' mnyam sogs lan gsum /
tshogs zhing de dag gi spyan sngar bdag gzhan sems can thams cad kyis sgo gsum spyod lam mthun par phyag 'tshal ba sogs yan lag brgyad pa tshul bzhin du bgyi'o snyam pas 'di'i rjes zlos /
rdo rje slob dpon sogs lan gsum /
mkha' khyab kyi rgyal ba sras dang bcas pa'i spyan sngar lhag pa'i byang chub sems dang ma bral bas rdo rje theg pa thun mong ma yin pa'i sdom pa rigs lnga spyi dang bye brag khyad par gyis bsdus pa'i dam tshig rnams legs par blangs te srung snyam pas 'di'i rjes zlos /
oM/
bde bar gshegs pa khyed ci 'dra //
de 'dra kho nar bdag gyur cig
/spyod pa rmad byung bsam yas pa //
'gro la phan phyir bdag gis spyad //
byang chub sems mchog dam pa dang /
sku gsung thugs kyi phyag rgya 'di //
srog gi phyir yang mi gtong na //
rdo rje rgyal pos byin rlabs mdzod //
dus ngan tha ma'i 'jig rten 'dir //
sangs rgyas mdzad dka' bdag gis bsgrub //
byang chub spyod dka' bdag gis spyad //
rdo rje rnal 'byor dkyil 'khor 'dir //
bdag cag bsam pa rdzogs gyur cig
/lan gsum /
dngos gzhi byin rlabs kyi gzhi 'god pa la /
sgo gsum gyi gnad gcun te dmigs pa 'di bzhin du mdzod /
slob dpon gyi thugs ka'i 'od kyis slob ma'i ma dag pa'i snang ba thams cad stong par sbyangs par bsam la /
oM swa b+hA wa shud+d+haHsarba d+harmAHswa b+hA wa shud+d+ho\u0f85 haM/
stong pa'i ngang las snod bcud rnam par dag pa rdo rje'i zhing khams chen po'i dbus su pad nyi'i gdan gyi steng du bcom ldan 'das gsang bdag rdo rje rnam par 'joms pa sku mdog ljang sngon zhal gcig phyag gnyis spyan gsum /
sgeg cing khro 'dzum mtshan dpe'i nyams can ral pa'i cod pan gyis mdzes pa /
phyag g.yas rdo rje rgya gram phyogs gsum po thugs kar gsor zhing /
g.yon dril bu dkur brten nas 'gying ba /
dar sngon pos stod g.yogs dang tshig gu'i smad dkris sogs dar dang rin po che'i rgyan brgyad kyis brgyan pa /
sems dpa'i skyil krung gis rol pa'o //
de'i dpral bar oM/
mgrin par AH
thugs kar hU~M gis mtshan pa las 'od zer phyogs bcu'i zhing rab 'byams rnams su 'phros pas /
sangs rgyas byang sems rtsa gsum lha tshogs thams cad rdo rje rnam par 'joms pa'i dkyil 'khor gyi lha tshogs kyi sku dang yig 'bru phyag mtshan gzi byin 'od phung gi rnam par kha char bu yug 'tshubs pa bzhin du byon nas /
khyed rang rnams kyi spyi bo nas mar lus ngag yid gsum la sib sib thim pas rgyud byin gyis brlabs pa'i mos pa mdzod cig
/rol mo'i sgra dang bcas spos bsreg
/las byang gi spyan 'dren mthar /
oM badzra A be sha ya a AH
zhes brjod cing byin dbab /
tiSh+Tha badzras brtan par bya /
dbang dngos la dang po sku bum pa'i dbang gi slad du /
slob dpon gyi thugs ka nas 'od zer 'phros pas dbang gi lha nam mkha' gang bar spyan drangs pa dang lhan cig tu bkra shis pa'i rnam pa du ma dang ldan pas /
rin po che'i bum pa rdo rje bdud rtsi'i chu rgyun gyis gang bas khyed rang rnams kyi spyi bo nas khrus byas shing dbang bskur ba'i mos pa mdzod /
rnam bum btegs la /
hU~M:
bum pa zlum po spros bral chos sku'i klong :
longs spyod yongs rdzogs sprul pa'i dkyil 'khor lha :
'od zhu bdud rtsi'i rgyun gyis dbang bskur bas :
phung khams skye mched sgrib gnyis dag par shog :
gzungs sngags dang :
kA ya a b+hi Shiny+tsa oM:
de ltar bcom ldan 'das rdo rje rnam par 'joms pa chen po byang chub kyi sems su zhu ba'i rdo rje bdud rtsi'i rgyun gyis khyed rang gi lus kyi nang thams cad gang /
grib dang mi gtsang ba thams cad byang /
bde ba chen po nyams su myong /
chu'i lhag ma spyi bor 'khyil pa las rigs kyi bdag po rdo rje sems dpas dbu brgyan par gyur /
des sku bum pa'i dbang thob /
lus kyi sgrib pa dag
/sku phyag rgya'i rnal 'byor sgom pa la dbang bar byas pa yin no //
gnyis pa gsung bzlas pa'i lung sbyin zhing dbang bskur ba'i slad du /
slob dpon dang mdun bskyed dbyer med pa'i thugs ka'i hU~M yig sngags phreng dang bcas pa las sngags phreng gnyis pa byung /
zhal nas thon /
khyed rang gi zhal du zhugs /
thugs ka'i hU~M yig gi mthar 'khod par bsams la /
che ba brjod pa tshar gcig bklag
/gzungs dngos kyi rjes zlos lan gsum du byar gzhug
/dang pos byin gyis brlabs /
gnyis pas dbyer med du 'dres /
gsum pas brtan par byas pa'i mos pa bya /
mthar phan yon dran pa tshar gcig bklag /    rjes su khrus byab sbyor na skabs 'dir ma bklag kyang 'thus /
de brtan par bya ba'i slad du sngags kyi phreng ba mgrin par bzhag ste dbang bskur ba'i mos pa mdzod /
sngags byang dang phreng ba mgrin par bzhag la /
hU~M:
bcom ldan gsang ba'i bdag po'i ye shes las :
yongs shar thabs shes zung 'jug yi ge'i sprin :
nus pa sngags kyi phreng bas dbang bskur bas :
'gro 'ong rlung gi sgrib gnyis dag gyur cig :
wA ka a b+hi Shiny+tsa A:
des gsung gsang ba'i dbang thob /
ngag gi dri ma dag
/gsung bzlas brjod byed pa la dbang bar byas pa yin no //
gsum pa thugs phyag mtshan gyi dbang bskur ba'i slad du /
slob dpon mdun bskyed dang bcas pa'i khro rgyal chen po'i thugs ka nas thugs gnyis su med pa'i ye shes kyi ngo bo rdo rje mthing nag rtse lnga pa byung /
khyed rang rnams kyi snying gar thim pas rgyud byin gyis brlabs pa'i mos pa dang bcas te 'od gsal rnam par mi rtog pa'i dbyings su mnyam par 'jog mdzod /
phyag mtshan rdo rje snying gar bzhag la /
hU~M:
chos can snang ba'i dngos po ji snyed kun :
chos nyid bde stong zung 'jug rdo rje'i dbyings :
ye shes lha yi thugs kyi dbang bskur bas :
gzung 'dzin rtog tshogs sgrib gnyis dag par shog :
tsit+ta a b+hi Shiny+tsa hU~M:
des thugs shes rab ye shes kyi dbang thob /
yid kyi sgrib pa dag
/thugs gnyis med ye shes sgom pa la dbang bar byas pa yin no //
bzhi pa ye shes rdo rje'i dbang ni /
dbang gsum pa'i lam las skyes pa'i dpe'i ye shes kyi rang ngor bltas te mnyam par bzhag pas /
don dam dpe bral lhan cig skyes pa'i ye shes rig stong nam mkha' lta bu'i dgongs pa shel dang me long gi brdas ngo sprad pa mngon du gyur pa de nyid bskyang ba zhu /
shel rdo dang me long bstan la /
hU~M:
dpe yi thabs las byung ba'i nyams myong ni :
don dam lhan skyes rdo rje rnam par 'joms :
ka dag lhun grub dbyer med dbang bskur bas :
rtsa rlung thig le'i sgrib gnyis dag gyur cig :
dz+nyA na a b+hi Shiny+tsa hrI:
des ye shes rdo rje'i dbang bzhi pa thob /
sgo gsum cha mnyam pa'i sgrib pa dag
/rdzogs pa chen po sgom pa la dbang bar byas pa yin no //
de brtan par bya ba'i slad du /
gtor ma 'di bcom ldan 'das rdo rje rnam par 'joms pa'i lha tshogs dngos su gsal ba khyed rang rnams kyi spyi bor spyan drangs pa bzhugs shing byin gyis brlabs pa'i mos pa mdzod /
gtor ma mgor bzhag la /
hU~M:
phyi snod dag pa rab 'byams rdo rje'i grong :
nang bcud yi dam lha yi dkyil 'khor bzhugs :
deng 'dir skal ldan khyod la dbang bskur bas :
phrin las rnam bzhi lhun gyis grub par shog :
shAn+tiM puSh+TiM wA shaM mA ra ya a b+hi Shiny+tsa hU~M:
mthar gtor ma'i lha tshogs rnams 'od du mer gyis zhu ste khyed rang rnams la gnyis su med par thim pas /
khyed rang rnams kyi lus ngag yid gsum dang bcom ldan 'das rdo rje rnam par 'joms pa'i sku gsung thugs byang chub snying po'i bar du dbyer mi phyed par gyur nas /
yon tan dang phrin las rgya mtshor dbang 'byor pa la /
slob dpon mdun bskyed dang bcas pas me tog gi char 'beb cing shis pa brjod pa'i tshigs su gcad pas kyang mnga' gsol ba'i mos pa mdzod /
ces mtshams sbyar la shis brjod ji ltar 'os pa bya zhing me tog 'thor /
rol mo bsgrag

/rgyas par spro na bkra shis rdzas rtags rin chen bdun sogs kyis kyang mnga' gsol bar bya /
rtsa ba'i dbang bskur 'di yan gyis grub bo //
!
//rjes 'brel khrus kyi cho ga byed na /
gtor dbang gi yon tan dang phrin las rgya mtsho la dbang 'byor pa /
zhes pa'i rjes /
yin no //
de dag gis dbang bzhi mtha' rten dang bcas pa legs par grub nas /
rjes 'brel nyams grib sel ba khrus kyi cho ga bgyi ba la thugs dmigs 'di ltar gnang mdzod /
rang gi snying ga nas 'od zer 'phros pas khro bo rdo rje rnam par 'joms pa la sangs rgyas dang byang chub sems dpa' khro bo bcu'i tshogs kyis bskor ba mdun gyi nam mkhar oM badzra sa mA dzaHsa spyan drangs la /
oM badzra bi dA ra Na sa pa ri wA ra ar+g+haM sogs kyis mchod /
de bzhin gshegs pa thams cad kyi //
mthu stobs gcig tu gyur pa ni //
rdo rje khro bo'i skur ston pa //
rnam par 'joms la phyag 'tshal bstod //
ces bstod /
spyan drangs pa'i lha rnams dang bum pa'i lha dbyer med pa nam mkha' gang ba'i lha tshogs rnams kyis rin po che'i bum pa nas ye shes kyi bdud rtsi'i chus khrus mdzad pas /
khyed rang gi nad gdon sdig sgrib thams cad bu ga dang ba spu'i khung bu rnams nas dud khu 'dzag pa ltar nag nyil gyis thon nas /
lus dung dkar po'i rdul phyis pa ltar sbyangs shing ye shes kyi bdud rtsis ngang chil gyis gang bar mos la /     dbang skur mi byed par khrus chog rkyang pa'i skabs che ba brjod pa 'dir bklag la /
rnam bum gyi khrus chus bkrus te /
hU~M:
rdo rje rnam par 'joms pa yi :
bskyed pa sku yi bdud rtsi'i chus :
deng 'dir khyod la khrus bgyis pas :
lus kyi grib dang mi gtsang dang :
nad gdon sdig sgrib dag gyur cig :
gzungs sngags dang :
kA ya bi sho d+ha na sarba shAn+tiM ku ru ye swA hA:
nad thams cad shAn+tiM\u0f8e
gdon thams cad shAn+tiM\u0f8e
bgegs thams cad shAn+tiM\u0f8e
grib thams cad shAn+tiM\u0f8e
mi gtsang ba thams cad shAn+tiM\u0f8e
sdig pa thams cad shAn+tiM\u0f8e
sgrib pa thams cad shAn+tiM\u0f8e
bar du gcod pa dang mi mthun pa'i phyogs thams cad shAn+tiM\u0f8e
hU~M:
rdo rje rnam par 'joms pa yi :
bzlas pa sngags kyi bdud rtsi'i chus :
deng 'dir khyod la khrus bgyis pas :
ngag gi grib dang mi gtsang dang :
nad gdon sdig sgrib dag gyur cig :
gzungs sngags mthar /
wA ka bi sho d+ha na sarba shAn+tiM ku ru ye swA hA:
nad thams cad shAn+tiM\u0f8e
sogs snga ma ltar sbyar /
hU~M:
rdo rje rnam par 'joms pa yi :
'od gsal ye shes bdud rtsi'i chus :
deng 'dir khyod la khrus bgyis pas :
yid kyi grib dang mi gtsang dang :
nad gdon sdig sgrib dag gyur cig :
gzungs sngags mthar /
tsit+ta bi sho d+ha na sarba shAn+tiM ku ru ye swA hA:
nad thams cad shAn+tiM\u0f8e
sogs gong ltar 'gre /
hU~M:
rdo rje rnam par 'joms pa yi :
gsang gsum dbyer med bdud rtsi'i chus :
deng 'dir khyod la khrus bgyis pas :
sgo gsum grib dang mi gtsang dang :
nad gdon sdig sgrib dag gyur cig :
gzungs sngags mthar /
kA ya wA ka tsit+ta bi shwa d+ha na sarba shAn+tiM ku ru ye swA hA:
nad thams cad shAn+tiM\u0f8e
sogs 'gre /
spro na ye shes rnam lnga dang :
phar phyin drug gi khrus kyang bya :
zhes gsungs pas rgyas par bya na /
hU~M:
bdud rtsi'i chu bo khrus kyi rdzing :
me long ye shes rang bzhin gyis :
nyon mongs zhe sdang las gyur pa'i :
mi mthun phyogs kun zhi gyur cig :
sngags mthar /
nyon mongs pa zhe sdang las gyur pa'i brtan g.yo'i rten 'brel log pa'i rgud pa thams cad shAn+tiM ku ru ye swA hA:
hU~M:
bdud rtsi'i chu bo khrus kyi rdzing :
chos dbyings ye shes rang bzhin gyis :
nyon mongs gti mug las gyur pa'i :
mi mthun phyogs kun zhi gyur cig :
sngags mthar /
nyon mongs pa gti mug las gyur pa'i brtan g.yo'i rten 'brel log pa'i rgud pa thams cad shAn+tiM ku ru ye swA hA:
hU~M:
bdud rtsi'i chu bo khrus kyi rdzing :
mnyam nyid ye shes rang bzhin gyis :
nyon mongs nga rgyal las gyur pa'i :
mi mthun phyogs kun zhi gyur cig :
sngags mthar /
nyon mongs pa nga rgyal las gyur pa'i brtan g.yo'i rten 'brel log pa'i rgud pa thams cad shAn+tiM ku ru ye swA hA:
hU~M:
bdud rtsi'i chu bo khrus kyi rdzing :
sor rtog ye shes rang bzhin gyis :
nyon mongs 'dod chags las gyur pa'i :
mi mthun phyogs kun zhi gyur cig :
sngags mthar /
nyon mongs pa 'dod chags las gyur pa'i brtan g.yo'i rten 'brel log pa'i rgud pa thams cad shAn+tiM ku ru ye swA hA:
hU~M:
bdud rtsi'i chu bo khrus kyi rdzing :
bya grub ye shes rang bzhin gyis :
nyon mongs phrag dog las gyur pa'i :
mi mthun phyogs kun zhi gyur cig :
sngags mthar /
nyon mongs pa phrag dog las gyur pa'i brtan g.yo'i rten 'brel log pa'i rgud pa thams cad shAn+tiM ku ru ye swA hA:
hU~M:
rang byung ye shes bdud rtsi'i chus :
brtan g.yo'i rgud pa kun sbyangs nas :
klong lnga'i dbyings las rig pa'i gdangs :
rtag tu bkra shis 'phel gyur cig :
gzungs sngags dang rten 'brel snying po brjod cing bkru 'o //
hU~M/
'di ni sbyin pa'i rang bzhin chu //
ser sna'i dri ma sbyong mdzad pa //
gtong ba'i dri yis legs bsgos chus /
khrus legs mdzad kyis khrus bgyi 'o //
gzungs sngags mthar /
oM sarba ta thA ga ta a b+hi She ka ta sa ma ya shrI ye hU~M/
zhes khrus sngags gdags pas bkru /
de bzhin du /
'di ni tshul khrims rang bzhin chu //
'chal ba'i dri ma sbyong mdzad pa //
srung ba'i dri yis legs bsgos chus /
khrus legs mdzad kyis khrus bgyi 'o //
gzungs dang khrus sngags /
'di ni bzod pa'i rang bzhin chu /
khong khro'i dri ma sbyong mdzad pa //
byams pa'i dri yis legs bsgos chus /
khrus legs mdzad kyis khrus bgyi 'o //
gzungs khrus sngags /
'di ni brtson 'grus rang bzhin chu //
le lo'i dri ma sbyong mdzad pa //
brtson pa'i dri yis legs bsgos chus /
khrus legs mdzad kyis khrus bgyi 'o //
gzungs khrus sngags /
'di ni bsam gtan rang bzhin chu //
rnam g.yeng dri ma sbyong mdzad pa //
ting 'dzin dri yis legs bsgos chus /
khrus legs mdzad kyis khrus bgyi 'o //
gzungs khrus sngags /
'di ni shes rab rang bzhin chu //
shes 'chal dri ma sbyong mdzad pa //
ye shes dri yis legs bsgos chus /
khrus legs mdzad kyis khrus bgyi 'o //
gzungs sngags mthar /
nad thams cad shAn+tiM ku ru sogs snga ma ltar lan gcig sbyar /
zhes brjod pa'i don bzhin phyi nang gi dri ma thams cad dag par bsam la bum chu spyi bo nas blugs te bkru /
gal te dngos su bkrur mi rung na me long sogs la shar ba'am gzugs brnyan la'ang bkru rung bar gsungs /
mthar sme brtsegs kyi sngags dang /
oM AHhU~M/
e ho shud+d+he shud+d+he /
yaM ho shud+d+he shud+d+he /
raM ho shud+d+he shud+d+he /
baM ho shud+d+he shud+d+he /
laM ho shud+d+he shud+d+he /
e yaM raM baM laM shud+d+he shud+d+he a a a swA hA/
zhes 'byung lnga'i khrus sngags kyang sbyar na legs pa'i phyag srol mdzad la ma sbyar kyang chad skyon med /
de nas byab pa ni /
khrus chu cung zad khar 'dzin du bcug la /
byabs pa dang mnyam du phyir 'dor bcug te /
slob dpon gyis ku sha dang rma bya'i sgro chun rdo rje dang bcas pas byabs pa'i mod la /
mdun gyi lha tshogs rnams kyi sku las ye shes kyi 'od zer byung ba khyed rang la phog pas nad gdon sdig sgrib thams cad rdo khab len gyis lcags phye blangs pa ltar bsdus te mdun du byabs par gyur /
khrus glud byed na mdun gyi khrus glud la thim par gyur /
ces brjod la ku sha rma bya'i sgro chun rdo rje dang bcas pa lag tu thogs pas bsgrub bya'i spyi bo nas rkang pa'i bar du byab la /
hU~M:
sangs rgyas kun gyi ye shes sku :
rdo rje rnam par 'joms pa yi :
byin rlabs thugs rje'i bden stobs kyis :
bsgrub bya'i lus kyi nad gdon bgegs :
grib dang mi gtsang sdig sgrib kun :
thams cad byang zhing dag gyur cig :
gzungs sngags mthar :
kA ya bi shwa d+ha na a pa na ye swA hA:
nad thams cad a pa na ye swA hA:
gdon thams cad a\u0f8e
bgegs thams cad a\u0f8e
grib thams cad a\u0f8e
mi gtsang ba thams cad a\u0f8e
sdig pa thams cad a\u0f8e
sgrib pa thams cad a\u0f8e
bar du gcod pa dang mi mthun pa'i phyogs thams cad a pa na ye swA hA:
hU~M:
sangs rgyas kun gyi ye shes gsung :
rdo rje rnam par 'joms pa yi :
byin rlabs thugs rje'i bden stobs kyis :
bsgrub bya'i ngag gi nad gdon bgegs :
grib dang mi gtsang sdig sgrib kun :
thams cad byang zhing dag gyur cig :
gzungs sngags mthar :
wA ka bi shwa d+ha na a pa na ye swA hA:
nad thams cad a pa na ye swA hA:
zhes sogs spel tshig sbyar /
hU~M:
sangs rgyas kun gyi ye shes thugs :
rdo rje rnam par 'joms pa yi :
byin rlabs thugs rje'i bden stobs kyis :
bsgrub bya'i yid kyi nad gdon bgegs :
grib dang mi gtsang sdig sgrib kun :
thams cad byang zhing dag gyur cig :
gzungs sngags mthar :
tsit+ta bi shwa d+ha na a pa na ye swA hA:
nad thams cad a pa na ye swA hA:
zhes sogs spel tshig snga ma ltar sbyar bas byab bo /
!
/rgyas par spro na 'byung bzhi so so'i rdzas bsgrub bya'i mdun du bkod cing dag byed rtsa dang rma byas byabs la mthar bsgrub byar bskor zhing sku glud kyi nang sogs su dor la /
khyed rang rnams kyi mdun gyi 'byung ba bzhi so so'i rdzas la nad gdon byabs shing bskor nas dor bas 'byung ba de dag las byung ba'i nad gdon grib kyi tshogs thams cad sangs kyis bsal /
dag byed dge ba'i rdzas ku sha dang rma bya'i chun pos byabs pas du ba rlung gis bdas pa ltar mi mthun pa'i phyogs thams cad sangs kyis dag par mos mdzod /
hU~M:
sa ni dug gi pha yin te :
sa ni dug gi ma yang yin :
sangs rgyas kun gyi sku gsung thugs :
gcig bsdus bcom ldan gsang ba'i bdag :
rdo rje rnam par 'joms pa yi :
byin rlabs thugs rje'i nus stobs dang :
lha sngags ye shes rol pa yi :
bden pa'i bden tshig 'di brjod pas :
khyod kyi bad kan las gyur nad :
lci zhing 'thibs pa'i rigs rnams kun :
'byung ba sa yi klong du thim :
nad dang sdug bsngal bral bar shog :
gzungs sngags mthar :
sarba ro ge b+h+yaHlaM ho shud+d+he shud+d+he ye swA hA:
chu ni dug gi pha yin te :
chu ni dug gi ma yang yin :
sangs rgyas kun gyi sku gsung thugs :
gcig bsdus bcom ldan gsang ba'i bdag :
rdo rje rnam par 'joms pa yi :
byin rlabs thugs rje'i nus stobs dang :
lha sngags ye shes rol pa yi :
bden pa'i bden tshig 'di brjod pas :
khyod kyi khrag dang chu ser nad :
zhen cing khyab pa'i rigs rnams kun :
'byung ba chu yi klong du thim :
nad dang sdug bsngal bral bar shog :
gzungs sngags mthar /
sarba ro ge b+h+yaHbaM ho shud+d+he shud+d+he ye swA hA:
me ni dug gi pha yin te :
me ni dug gi ma yang yin :
sangs rgyas kun gyi sku gsung thugs :
gcig bsdus bcom ldan gsang ba'i bdag :
rdo rje rnam par 'joms pa yi :
byin rlabs thugs rje'i nus stobs dang :
lha sngags ye shes rol pa yi :
bden pa'i bden tshig 'di brjod pas :
khyod kyi mkhris pa las gyur nad :
tsha zhing sreg pa'i rigs rnams kun :
'byung ba me yi klong du thim :
nad dang sdug bsngal bral bar shog :
gzungs sngags mthar /
sarba ro ge b+h+yaHraM ho shud+d+he shud+d+he ye swA hA:
rlung ni dug gi pha yin te :
rlung ni dug gi ma yang yin :
sangs rgyas kun gyi sku gsung thugs :
gcig bsdus bcom ldan gsang ba'i bdag :
rdo rje rnam par 'joms pa yi :
byin rlabs thugs rje'i nus stobs dang :
lha sngags ye shes rol pa yi :
bden pa'i bden tshig 'di brjod pas :
khyod kyi rlung las gyur pa'i nad :
yang zhing g.yo ba'i rigs rnams kun :
'byung ba rlung gi klong du thim :
nad dang sdug bsngal bral bar shog :
gzungs sngags mthar /
sarba ro ge b+h+yaHyaM ho shud+d+he shud+d+he ye swA hA:
ku sha dang rma byas byab la /
slar yang dkon mchog gsum gyi bden pa'i stobs brjod pas thun mong du byab pa ni /
'di ltar byabs pas bzhi brgya rtsa bzhi'i nad kyi rgyu 'bras las nyon sdig sgrib bag chags dang bcas pa thams cad byang zhing dag nas sgo gsum shel gong ltar gyur pa'i mos pa mdzod /
'dod chags zhe sdang gti mug gsum :
'di dag 'jig rten dug gsum ste :
bcom ldan sangs rgyas dug mi mnga':
sangs rgyas bden pas dug bcom mo :
bsgrub bya'i lus ngag yid gsum la :
dug gsum rgyu las skyes pa yi :
bzhi brgya rtsa bzhi'i nad rnams kun :
thams cad byang zhing dag gyur cig :
gzungs sngags mthar :
kA ya wA ka tsit+ta sarba ro ge b+h+yaHa pa na ye swA hA:
rlung las gyur pa'i nad thams cad a pa na ye swA hA:
mkhris pa las gyur pa'i nad thams cad a\u0f8e
bad kan las gyur pa'i nad thams cad a\u0f8e
ldan pa las gyur pa'i nad thams cad a\u0f8e
'dus pa las gyur pa'i nad thams cad a pa na ye swA hA:
de bzhin thog mtha' 'dra ba la /
skyob pa dam chos dug mi mnga':
dam chos bden pas dug bcom mo :
zhes dang /
'phags pa'i dge 'dun dug mi mnga':
dge 'dun bden pas dug bcom mo :
zhes kha bsgyur bas byab /
slar yang bum pa'i chus khrus byas la /
slar yang lha tshogs rnams kyis bdud rtsi'i chu rgyun gyi khrus mdzad pas tshe dang sngon las gdon dang 'phral rkyen las gyur pa'i bzhi brgya rtsa bzhi'i nad kyi tshogs thams cad lhag med du bkrus par mos mdzod /
hU~M:
rdo rje rnam par 'joms pa yi :
ngo bo chos sku'i bdud rtsi'i chus :
deng 'dir khyod la khrus bgyis pas :
yongs grub tshe yi nad kyi rigs :
bzhi brgya rtsa bzhi zhi gyur cig :
gzungs sngags mthar /
kA ya wA ka tsit+ta sarba ro ge b+h+yaHshAn+tiM ku ru ye swA hA:
rlung las gyur pa'i nad thams cad shAn+tiM ku ru ye swA hA:
mkhris pa las gyur pa'i nad thams cad shAn+tiM\u0f8e
bad kan las gyur pa'i nad thams cad shAn+tiM\u0f8e
ldan pa las gyur pa'i nad thams cad shAn+tiM\u0f8e
'dus pa las gyur pa'i nad thams cad shAn+tiM ku ru ye swA hA:
hU~M/
rdo rje rnam par 'joms pa yi :
rang bzhin longs sku'i bdud rtsi'i chus :
deng 'dir khyod la khrus bgyis pas :
gzhan dbang sngon las las gyur nad :
bzhi brgya rtsa bzhi zhi gyur cig :
gzungs sngags mthar /
kA ya wA ka tsit+ta sarba ro ge b+h+yaHshAn+tiM ku ru ye swA hA:
rlung las gyur pa'i nad thams cad sogs snga ma ltar sbyar /
hU~M/
rdo rje rnam par 'joms pa yi :
thugs rje sprul sku'i bdud rtsi'i chus :
deng 'dir khyod la khrus bgyis pas :
kun brtags gdon las gyur pa'i nad :
bzhi brgya rtsa bzhi zhi gyur cig :
gzungs sngags mthar /
kA ya wA ka tsit+ta sarba ro ge b+h+yaHshAn+tiM ku ru ye swA hA:
rlung las gyur sogs /
hU~M/
rdo rje rnam par 'joms pa yi :
sku gsum dbyer med bdud rtsi'i chus :
deng 'dir khyod la khrus bgyis pas :
ltar snang 'phral rkyen las gyur nad :
bzhi brgya rtsa bzhi zhi gyur cig :
gzungs sngags mthar /
kA ya wA ka tsit+ta sarba ro ge b+h+yaHshAn+tiM ku ru ye swA hA:
rlung las sogs sbyar ro /
!
/'byung bzhi'i gtor glud chab kyis bran /
raM yaM khaM gis bsang sbyang /
stong pa'i ngang las b+h+rU~M las rin po che'i snod zab cing rgya che ba'i nang du gtor ma ngo bo zag pa med pa'i ye shes kyi bdud rtsi la /
rnam pa 'byung ba so so'i byed las dang mtshan nyid thams cad tshang ba kha dog dri ro nus pa phun sum tshogs pa 'dod dgu'i gter du gyur /
oM AHhU~M/
lan gsum /
glud gtor bsang sbyang /
stong pa'i ngang las glud gtor phung khams skye mched tshang zhing mdzes pa 'dod dgu'i 'byor pa dang bcas par gyur /
oM swa b+hA wa shud+d+haHsarba d+harmAHswa b+hA wa shud+d+ho\u0f85 haM/
lan gsum /
rdzas rnams rang bzhin gyis rnam par dag pa'i stong pa nyid du gyur /
na maHsarba ta thA ga ta b+h+yo bi shwa mu khe b+h+yaHsarba thA khaM ut+ga te s+pha ra Na hi maM ga ga na khaM swA hA/
'dod pa'i yon tan lnga ldan zad mi shes pas nam mkha' gang bar gyur /
oM badzra a mr-ita kuN+Da lI ha na ha na hU~M phaTa?/
yo byad thams cad bdud rtsi'i rgya mtshor gyur /
oM na maHsarba ta thA ga ta a wa lo ki te oM saM b+ha ra saM b+ha ra hU~M/
yo byad thams cad so so'i bsam pa dang mthun par gyur /
oM dz+nyA na a wa lo ki te sa man+ta s+pha ra Na rasmi b+ha wa sa ma ya ma hA ma Ni du ru du ru hr-i da ya dz+wa la ni hU~M/
yo byad la mgron rnams 'thab rtsod med par longs spyod par gyur /
na maHsa man+ta bud+d+ha naM gra he shwa ri pra b+hany+dz+yo ti ni ma hA sa ma ya swA hA/
mgron rnams thams cad bdag gi dbang du 'dus par gyur /
na mo /
bdag gi bsam pa'i stobs dag dang //
de bzhin gshegs pa'i byin stobs dang //
chos kyi dbyings kyi stobs rnams kyis //
lan chags mgron rnams brngan pa dang //
sems can kun la phan gdags slad //
don rnams gang dag bsam pa kun /
de dag thams cad ci rigs pa //
'jig rten khams ni ma lus par //
thogs pa med par 'byung gyur cig
/ces bden pa'i stobs brjod pas kyang byin gyis brlabs pa rgya cher bya /
mgron 'gugs pa ni /
'dod rgyal gyi sngags dang phyag rgya byas la /
na mo /
sangs rgyas kyi bka' bden pa dang /
chos kyi\u0f8e
dge 'dun gyi\u0f8e
gsang sngags dang rig sngags dang gzungs sngags dang snying po dang phyag rgya dang ting nge 'dzin gyi bden pa dang /
khyad par du'ang bcom ldan 'das khro bo'i rgyal po rdo rje rnam par 'joms pa'i lha tshogs rnams kyi bka' bden pa dang /
bden pa chen po'i mthu las bsgrub bya 'di'i lus ngag yid gsum la gnod cing gdug pa'i sems 'chang ba'i grib bdag nad bdag gdon bgegs 'byung po gdug pa can thams cad /
glud kyi gtor ma len pa'i ched du skad cig yud tsam gyis 'dir mchis par gyur cig
/rnam 'joms gzungs sngags mthar /
oM badzra A kar+ShA ya dzaH
dzaHhU~M baM hoH
lan gsum /
hU~M:
nga ni bcom ldan gsang ba'i bdag :
rdo rje rnam par 'joms pa ste :
sangs rgyas kun gyi mthu stobs dang :
byin rlabs thugs rje gcig bsdus nas :
gdug pa 'dul bar dbang yang bskur :
de phyir gdon bgegs 'byung po kun :
nga yi bka' la 'da' ma byed :
khro rgyal rdo rje'i bka' las ni :
'byung po gang zhig 'da' byed pa'i :
lus ngag yid gsum rdul du rlog :
ming yang grags par mi 'gyur phyir :
de bas dam la gnas par gyis :
gzungs sngags lan gsum bzla zhing rdo rje gsor bas 'byung po rnams dam la gnas par bsam la /
'bru gsum dang saM b+ha ra nyer gcig yan brjod /
de bzhin gshegs pa rin chen mang la phyag 'tshal lo //
de bzhin gshegs pa gzugs mdzes dam pa la phyag 'tshal lo //
de bzhin gshegs pa sku 'byams klas la phyag 'tshal lo //
de bzhin gshegs pa 'jigs pa thams cad dang bral ba la phyag 'tshal lo //
hU~M:
chos dbyings ye shes de bzhin gshegs :
rnam par snang mdzad ting 'dzin dang :
sangs rgyas kun gyi sku gsung thugs :
mthu stobs byin rlabs gcig bsdus pa :
gsang ba'i bdag po'i bka' byung gi :
shar phyogs stong gi 'jig rten na :
gnas pa'i lha srin sde brgyad dang :
ma rig gti mug las byung ba'i :
klu gdon sum brgya drug cu kun :
'byung ba sa yi dwangs ma'i bcud :
gcig bsdus 'dod yon rgya mtsho'i sprin :
glud gtor bzang po 'di khyer la :
bsgrub bya'i lus ngag yid gsum la :
bzung pa thongs la bcings pa khrol :
bsdams pa klod la mnan pa thegs :
phyin chad gnod 'tshe'i bsam sbyor spongs :
gal te bka' las 'da' byed na :
dus gsum sangs rgyas thams cad kyi :
sku las sprul pa'i khro bo'i rgyal :
gti mug rnam dag he ru ka :
rdo rje gtum po thugs khros nas :
'bar ba'i mtshon cha sna tshogs kyis :
lus ngag yid gsum rdul du brlag :
de bas da lta phyir dengs shig :
oM bud+d+ha ma hA kro d+ha ha na ha na hU~M phaTa?:
hU~M:
mnyam nyid ye shes 'dod dgu'i gter :
rin chen 'byung ldan ting 'dzin dang :
sangs rgyas kun gyi sku gsung thugs :
mthu stobs byin rlabs gcig bsdus pa :
gsang ba'i bdag po'i bka' byung gi :
lho phyogs stong gi 'jig rten na :
gnas pa'i lha srin sde brgyad dang :
ma rig nga rgyal las byung ba'i :
pho gdon sum brgya drug cu kun :
'byung ba chu yi dwangs ma'i bcud :
gcig bsdus 'dod yon rgya mtsho'i sprin :
glud gtor bzang po 'di khyer la :
bsgrub bya'i lus ngag yid gsum la :
bzung pa thongs la bcings pa khrol :
bsdams pa klod la mnan pa thegs :
phyin chad gnod 'tshe'i bsam sbyor spongs :
gal te bka' las 'da' byed na :
dus gsum sangs rgyas thams cad kyi :
yon tan las byung khro bo'i rgyal :
nga rgyal rnam dag he ru ka :
rdo rje be con thugs khros nas :
'bar ba'i mtshon cha sna tshogs kyis :
lus ngag yid gsum rdul du brlag :
de bas da lta phyir dengs shig :
oM rat+na ma hA kro d+ha tiSh+Tha tiSh+Tha hU~M phaTa?:
hU~M:
sor rtog ye shes pad+ma'i rigs :
snang ba mtha' yas ting 'dzin dang :
sangs rgyas kun gyi sku gsung thugs :
mthu stobs byin rlabs gcig bsdus pa :
gsang ba'i bdag po'i bka' byung gi :
nub phyogs stong gi 'jig rten na :
gnas pa'i lha srin sde brgyad dang :
ma rig 'dod chags las byung ba'i :
mo gdon sum brgya drug cu kun :
'byung ba me yi dwangs ma'i bcud :
gcig bsdus 'dod yon rgya mtsho'i sprin :
glud gtor bzang po 'di khyer la :
bsgrub bya'i lus ngag yid gsum la :
bzung pa thongs la bcings pa khrol :
bsdams pa klod la mnan pa thegs :
phyin chad gnod 'tshe'i bsam sbyor spongs :
gal te bka' las 'da' byed na :
dus gsum sangs rgyas thams cad kyi :
gsung las sprul pa'i khro bo'i rgyal :
'dod chags rnam dag he ru ka :
rdo rje tho ba thugs khros nas :
'bar ba'i mtshon cha sna tshogs kyis :
lus ngag yid gsum rdul du brlag :
de bas da lta phyir dengs shig :
oM pad+ma ma hA kro d+ha b+han+d+ha b+han+d+ha hU~M phaTa?:
hU~M:
bya grub ye shes las kyi rigs :
don yod grub pa'i ting 'dzin dang :
sangs rgyas kun gyi sku gsung thugs :
mthu stobs byin rlabs gcig bsdus pa :
gsang ba'i bdag po'i bka' byung gi :
byang phyogs stong gi 'jig rten na :
gnas pa'i lha srin sde brgyad dang :
ma rig phrag dog las byung ba'i :
sna tshogs 'khrul pa'i gdon bgegs kun :
'byung ba rlung gi dwangs ma'i bcud :
gcig bsdus 'dod yon rgya mtsho'i sprin :
glud gtor bzang po 'di khyer la :
bsgrub bya'i lus ngag yid gsum la :
bzung pa thongs la bcings pa khrol :
bsdams pa klod la mnan pa thegs :
phyin chad gnod 'tshe'i bsam sbyor spongs :
gal te bka' las 'da' byed na :
dus gsum sangs rgyas thams cad kyi :
phrin las sprul pa'i khro bo'i rgyal :
phrag dog rnam dag he ru ka :
rdo rje phur bu thugs khros nas :
'bar ba'i mtshon cha sna tshogs kyis :
lus ngag yid gsum rdul du brlag :
de bas da lta phyir dengs shig :
oM karma ma hA kro d+ha hu lu hu lu hU~M phaTa?:
glud phran gtor ma dang changs bu rnams re re bzhin snod du blugs nas /
raM yaM khaM/
oM AHhU~M/
saM b+ha ra dang mtshan bzhi brjod pas nam mkha' mdzod kyi sprin du bsngo la /
khyer cig khyer cig stobs ldan rnams :
sred dang chags dang zhen pa rnams :
dran dang bzung dang bsam dang reg :
klod dang grol dang zhi bar mdzod :
ces grangs rdzogs kyi bar bsngos mthar glud gtor dang khrus khu rnams bsgrub bya'i 'dre lnga'am chu klung sogs gnod pa'i phyogs su bskyal la /
bden brjod sogs sngar bzhin la /
'byung po gdug pa can thams cad /
'dir ma gnas par gzhan du dengs shig
/gang dag mi 'gro ba thams cad de bzhin gshegs pa thams cad kyi thugs gnyis su med pa'i ye shes kyi rdo rje rab tu 'bar bas mgo bo tshal pa brgyar 'gas par gyur cig
/ces gtor ma rgyang ring du dor zhing yungs dkar gyis brab /
gu gul gyis bdug
/nye snying mthar hU~M bzhi'i sngags sbyar /
de nas srung ba ni /
bdag mdun gyi thugs ka nas 'od zer 'phros pas bsgrub bya'i lus thams cad rdo rjer byin gyis brlabs nas rdo rje'i go chas bltams te cis kyang mi shigs par gyur cig
/ces bsam la rdo rje mgo bo dang /
mgrin pa /
snying ga
/dpung pa g.yas g.yon /
lte ba /
sum mdo rnams su bzhag la /
hU~M:
sangs rgyas kun gyi sku gsung thugs :
dbyer med gsang bdag dpa' bo che'i :
lha sngags ye shes rol pa yis :
sgo gsum mi mthun phyogs las srungs :
gzungs sngags dang :
kA ya wA ka tsit+ta sarba dz+nyA na badzra rak+Sha rak+Sha b+h+rU~M:
nad thams cad rak+Sha rak+Sha ye swA hA:
gdon thams cad rak+Sha\u0f8e
bgegs thams cad rak+Sha\u0f8e
grib thams cad rak+Sha\u0f8e
mi gtsang ba thams cad rak+Sha\u0f8e
sdig pa thams cad rak+Sha\u0f8e
sgrib pa thams cad rak+Sha\u0f8e
bar du gcod pa dang mi mthun pa'i phyogs thams cad rak+Sha rak+Sha ye swA hA:

de ltar bgyis pas nyi ma dang zla ba gza' sgra gcan gyi gnod pa las grol ba bzhin /
bsgrub bya 'khor dang bcas pa bdud dang bar chad gdon bgegs sogs spang bya mi mthun pa'i phyogs thams cad las rnam par rgyal te shin tu bkra shis par gyur pa la /
spro ba bskyed pa'i phyir gzungs mdo'i phan yon 'di la gsan 'tshal /
sdig pa thams cad byang byas nas //
zhes pa nas /
sdig pa kun las rnam par thar //
zhes pa'i bar gyi phan yon bshad /
dkar mngar dang sman gyi kha zas sogs kyang bsgrub bya nad pa yin na byin rlabs bden stobs brjod cing sbyin la nad kyi g.yul las rgyal bar bsam dgos par gsungs /
mtha' rten bkra shis par bya ba'i slad du /
spro na /
bkra shis pa'i rdzas brgyad lag tu gtad pas mi mthun nyes tshogs thams cad zhi nas /
gnas skabs dang mthar thug gi shis pa'i dge mtshan thams cad thob par mos /
rten snying bzlas la /
nyon mongs rnam rtog 'khrugs pa yi //
yid kyi nyes pa gang mchis pa //
me long ye shes rgya mtsho'i ngang //
rnyogs med ye dag nyid gyur cig
/bzang ngan sna tshogs brjod pa yi //
ngag gi nyes pa gang mchis pa //
dung dkar chos kyi sgra dbyangs kyis //
nyes med bde legs nyid gyur cig
/tsha grang nad sna 'khrugs pa yi //
lus kyi nyes pa gang mchis pa //
gi waM bdud rtsi'i sman mchog gis //
zug rngu kun dang bral gyur cig
/gdon rigs sna tshogs 'khrugs pa yi //
bgegs kyi nyes pa gang mchis pa //
yungs dkar rdo rje khro bo yis //
rtsad nas 'joms shing zhi gyur cig
/phyi nang mi mthun sna tshogs rkyen //
gang mchis nyes pa thams cad kun //
bil ba rgyu 'bras bzang ldan pas //
mthun pa'i grogs su 'char gyur cig
/dus min 'chi sogs 'jigs pa yi //
nyes pa rnam pa sna tshogs dag
/dUrba rdo rje'i tshe mchog gis //
zhi zhing 'jigs med stobs thob shog
/don rnams rgud pa sna tshogs kyi //
phongs rgud nyes pa gang mchis pa //
zho ni yon tan bcud snying gis //
rab zhi don kun dpal ldan shog
/snang sems rang dbang ma gyur pa'i //
gzhan dbang nyes pa gang mchis pa //
li khri dbang gi rang bzhin gyis //
rab zhi rang dbang thob par shog
/bkra shis lha mo brgyad rnams kyis //
phyogs dus kun tu bkra shis shog
/yang dag chos nyid mnyam pa yis //
rtag tu mi 'gyur bkra shis shog
/phongs rgud nyes pa ji snyed zhi byed pa //
bde gshegs byin rlabs bkra shis rdzas mchog brgyad //
deng 'dir skal ldan khyod la sbyin pa yis //
bkra shis bde legs phun sum tshogs thob shog
/ces bkra shis pa'i rdzas brgyad po rim pa bzhin gtad nas shis par bya /
gang ltar yang /
bla ma dang gnyis su med pa'i bcom ldan rdo rje rnam par 'joms pa la phyogs bcu'i sangs rgyas dang byang chub sems dpa' lha dang drang srong bden tshig grub pa'i tshogs kyis bskor te /
bden stobs kyi tshigs dang /
shis pa brjod pa'i glu dbyangs di ri ri sgrog cing me tog man+dA ra'i char chen po phab pas dge legs kyi snang bas sa gsum kun tu khyab par byas pa'i mos pa mdzod /
nam mkha' med par gyur na yang :
sngags kyi dngos grub med mi 'gyur :
lha dang drang srong gis bshad pa'i :
rig sngags bslu bar mi 'gyur na :
'dod chags bral bas byas pa yi :
gsang sngags sbyor bas bslus pa ni :
ma byung 'byung bar mi 'gyur ro :
sngags dang rten 'brel mi bslu zhing :
ting 'dzin nus pa bsam mi khyab :
dkon mchog gsum dang rtsa gsum gyi :
bden pa chen po'i mthu stobs kyis :
nad gdon bgegs dang bar chad las :
deng nas rtag tu rgyal gyur cig :
dza ya dza ya su dza ya :
gang la ser sna rnam chags pa //
sogs yangs pa'i grong khyer du 'jug pa'i shis brjod dang /
mchog gsum gyi shis brjod ci rigs pa brjod cing me tog gi char dbab bo //
de dag ni khrus kyi cho ga rgyas par bya ba'i tshul te /
gzhan du na /
bkru ba'i skabs ye shes lnga dang phar phyin drug
/byab pa las 'byung lnga'i rdzas dang /
sku gsum dang dbyer med kyi khrus /
'byung bzhi'i glud gtor bcas dor bas /
zhi drag phyed ma'i sbyang ba gsum spyi ltar sngon du 'gro ba'i byab khrus bkru byab srung ba tsam byas kyang rung bar mngon no //
!
//gang ltar yang /
de dag gis rdo rje rnam par 'joms pa'i dbang legs par grub pa yin pas /
'di nyid yi dam du gzung ba sogs dam tshig spyi dang bye brag srung snyam pas 'di'i rjes zlos /
gtso bos ji ltar sogs dbang rjes rnams spyi ltar bya /
slob dpon gyis mdun bskyed kyi mchod pa bsang sbyang byin gyis brlabs /
mchod bstod dang /
ma rnyed yongs su ma tshang dang sogs kyi mthar yi ge brgya pa lan gsum gyis nongs pa bshags /
mdun bskyed rten yod na brtan bzhugs dang /
ho :
snang stong sgyu 'phrul drwa ba'i ye shes lha :
zung 'jug mtshan ma med pa'i dbyings su gshegs :
rten dang brten par bcas pa'i dam tshig pa :
'od gsal smon pa med pa'i klong du thim :
a a a :
oM AHhU~M:
slar yang snang ba'i rang bzhin gdan gsum lha :
sgrar grags rlung gi 'khor lo'i yi ge'i sprin :
rtog pa rtog med rang grol gnyug ma'i ngang :
dus gsum dus med chen por rtag tu spyod :
bsngo smon dang shis brjod ni /
ye shes sgyu 'phrul drwa ba'i dkyil 'khor du :
bskyed rdzogs zung 'jug dge tshogs ci mchis pa :
'gro kun bla med go 'phang 'thob bya'i phyir :
spros bral chos sku'i dbyings su bsngo bar bgyi :

phung khams bde chen rdo rje'i skur smin cing :
srog rtsol 'od gsal dbu ma'i klong du rdzogs :
rig stong brjod bral gdod ma'i gzhi dbyings su :
rab 'byams rtsa gsum go 'phang mngon gyur shog :

spang rtogs phrin las mthar phyin rdzogs sangs rgyas :
des gsung zhi bsil bdud rtsi dam pa'i chos :
tshogs kyi mchog gyur 'phags pa'i dge 'dun te :
bla med dkon mchog gsum gyi bkra shis shog :
ces sogs brjod pas dge legs su bya'o //
'khrul rtog 'jigs med mkhyen dang brtse'i //
'od brgya'i snang ba'i 'dzum zer gyis //
bkra shis phan bde'i pad+mo'i nags //
grub gnyis dpal brgyas rtag tu 'byor //
rtsa gsum 'od gsal snying tig gi sgos bka' yi dam thugs rdo rje'i rigs zhi ma khro rdo rje rnam par 'joms pa'i sgrub thabs dbang chog dang bcas pa zab lam bdud rtsi'i gang+gA le'u tshan bcu drug pa rdo rje thugs mchog rtsal gyis sbyar pa'o ///
/

@#//
mi phyed rdo rje sems dpa'i ye shes ni //
bde chen thugs kyi khyab bdag he ru ka
/mchog dngos grub pa'i rig 'dzin rtsal 'chang gi
/bde chen gzi byin 'bar bas bdag skyongs shig
/bcu bdun pa rtsa gsum 'od gsal snying tig gi sgos bka' yi dam yang phur sbrags ma khrag 'thung 'dus pa'i dril sgrub kyi dbang la /
mtshan ma'i dkyil 'khor gzhung mthun rdul tshon dang ras bris gang yang rung ba'i dbus su /
spro na sgrub rten thod sku mtshan nyid dang ldan pa'i mdun nam /
dbang gi skabs many+dzi'i steng mtshan nyid ldan pa'i b+han+d+ha'i nang ro ras kyis dkris pa'i sdong bu dgu pa'i zhun chen gyi mar me byas pa dbus su bzhag ste /
mdun du bla ma'i dbang gtor bcas la nyer spyod kyis bskor /
yi dam gyi mchod gtor dang sman raka
/phur pa /
las bum /
tshogs gtor /
sngon gtor sogs spyi ltar 'du byas la /

brgyud 'debs dang /
khrag 'thung 'dus pa'i dril sgrub kyi las gzhung bsrangs la bdag mdun rten rdzas la dmigs pa'i bsnyen sgrub las sbyor gyi bzlas pa bya /
las bum gyi nang du khro bo bdud rtsi 'khyil pa ljang ser rgya gram dang sdigs mdzub mdzad pa khro bo'i chas thams cad dang ldan pa gsal bar gyur /
de la dmigs te /
oM badzra a mr-ita kuN+Da lI ha na ha na hU~M phaTa?/
ces brgya rtsa tsam bzlas la /
lha 'od du zhu bas las thams cad sgrub pa'i nus pa dang ldan par gyur /
thun mthar dbyangs gsal rten snying mchod bstod yig brgya dang /
chos srung gi gsol mchod /
tshogs dang bskang bshags bcas sngon du 'gro bas /
bdag nyid dkyil 'khor du 'jug pas gzhung ltar dbang len pa'am rig pa'i me tog dor la gnang ba nod /

smin par 'os pa'i slob ma bos te khrus dang bgegs bskrad srung 'khor sngon du 'gro bas /
sems bskyed gsal gdab dang bcas /
de yang sangs rgyas gnyis pa slob dpon chen po pad+ma'i zhabs ni nges pa'i don du dkyil 'khor rgya mtsho'i khyab bdag dpal he ru kar dngos su bzhugs kyang /
tshur mthong gdul bya 'dul phyir sku tshe gcig gi steng du rig 'dzin rnam pa bzhi'i go 'phang rim gyis bgrod tshul kyang bstan pas na /
bal yul yang le shod g.ya' ri gong gi sgrub phug tu dpal chen po yang dag he ru kaHzla gam dgu pa'i dgongs pa la brten nas phyag rgya chen po mchog gi rig 'dzin gyi sa brnyes tshul bstan cing /
de'i tshe mi bsrun pa'i lha 'dre glog ma sprin gyis gu ru rin po che'i dgongs pa la bar du gcod ma nus kyang /
bal yul du lo nyes nad mug sogs than chen mi shis pa byung ba'i bar chad btang ba'i snod bcud kyi rgud pa bsal ba'i phyir /
rgya gar nas rdo rje phur pa'i chos skor mi khur gnyis spyan drangs pas glegs bam phebs pa tsam gyis bar chad kyi g.yul las rgyal bas /
yang phur sbrags ma'i sgrub skor nyid dngos grub myur zhing bar chad med pa'i zab khyad can du gzigs nas de'i sgrub skor mtha' yas pa mdzad pa bka' gter dag snang gi babs so du ma bzhugs pa las /
skabs su babs pa 'di ni paN chen bi ma la mi tra dang /
mnga' bdag chos kyi rgyal po khu dbon gnyis su med pa'i sgyu 'phrul /
'od gsal khyab brdal gyi dgongs pa rang snang ris med kyi rtogs goms mthar son pas mchog gi dngos grub mngon sum du brnyes pa'i gter chen yongs kyi spyi mes 7pad+ma mdo sngags gling pa 'od gsal sprul pa'i rdo rje'i bka' bab bdun gyi bye brag
/zab mo dgongs gter gyi chos sde rtsa gsum 'od gsal snying tig gi yi dam sgos bka' sgrub sde chen po brgyad kyi ya gyal yang dag thugs khrag 'thung 'dus pa'i dril sgrub ces bya ste /
he ru kaHgal po'i rgyud las /
yang dag grub pa gcig pu nyid //
sangs rgyas bde chen kun 'dus pa //
rnal 'byor zab mo sku gsum rdzogs //
mkha' 'gro sgyu ma bde mchog bde //
zhes gsungs pa ltar /
rdo rje sems dpa' dkyil 'khor rgya mtsho'i khyab bdag nyid he ru kaHsangs rgyas thams cad mnyam par sbyor ba'i 'khor lo'i tshul du sgrub pa 'di ni /
rigs thams cad kyi khyab byed drug pa'i bdag nyid yin pas zhi khro rab 'byams bde gshegs rgyud sde dang sgrub sde kun dril la 'du ba ste /
de yang mkha' 'gro sgyu ma thugs rdo rje bde ba'i mchog yang dag he ru kaH'dus pa nyid /
rgyud sde ltar na tan+t+ra sde bco brgyad las sgrub pa lag len du ston pa'i rgyud sde lnga las thugs kyi tan+t+ra he ru kaHrol pa'i rgyud gal po che chung la brten cing /
sgrub sde ltar na 'jig rten las 'das pa'i sgrub sde lnga'i ya gyal mchog gi dngos grub sgrub pa la zab pa yang dag he ru ka'i spyi rgyud dang /
'jig rten las 'das pa'i mdo la sogs pas bstan pa'i rgyud lung gnyis ka'i snying po ste /
bde gshegs sgrub pa chen po bka' brgyad kyi yang zab bcud du dril ba'i man ngag gu ru'i thugs dam mthar thug pa 'di ni /
sngags gsar ma ltar na ma rgyud rigs drug gi nang tshan dpal he ru ka'i rigs bde mchog dang dgyes rdor /
gnyis med rgyud kyi rgyal po dpal dus kyi 'khor lo sogs shin tu zab par grags pa rnams dang ngo bo gcig pas rgya bod mkhas grub kun gyi thugs dam gsang ba'i lha mchog khyad par can dang /
sangs rgyas kun gyi phrin las kyi mnga' bdag dpal chen rdo rje phur pa gnyis dkyil 'khor gcig tu sgrub pa'i dbang bskur bgyi ba la /
'jug pa dang dbang gi cho ga gnyis su yod pa las /
thog mar 'jug pa'i chos rnams zhu ba'i yon du maN+Dal phul /

bla ma dpal he ru kaHdngos su gsal ba la mi phyed dad pa'i gdung shugs drags pos snyim pa me tog dang bcas te gsol ba 'debs pa 'di'i rjes zlos mdzod /
ho :
gsang ba mchog gi dgyes pa na :
thams cad bdag nyid rtag bzhugs pa'i :
he ru kaHdpal slob dpon gyis :
bdag cag yongs su smin mdzad gsol :
lan gsum /
dpal chen yang dag he ru kaHrang snang ye shes kyi dkyil 'khor 'khor lo rtsa gsum rgyal ba chos srung dang bcas pa mkha' khyab tu bzhugs pa la /
bdag sogs sems can thams cad deng nas byang chub ma 'thob kyi bar du rtse gcig gus pa chen pos skyabs su 'gro ba dang /
pha mar gyur pa'i mkha' mnyam gyi 'gro ba mtha' dag dpal he ru ka'i go 'phang mchog la dgod par bya /
des gsang ba'i dkyil 'khor chen por smin byed zab mo'i sgor zhugs shing lam rim pa gnyis kyi rnal 'byor la brtson par bgyi'o snyam du sems bskyed pa 'di'i rjes zlos /
hU~M:
gsang ba mchog gi dgyes pa sogs lan gsum /
rgyud rnam par dag par bya ba'i slad du /
zhing mchog dam pa de dag gi spyan sngar tshogs gnyis gsag cing sdig sgrib sbyang ba dang dge rtsa yongs su spel ba'i don dang ting nge 'dzin rjes su dran pas rgyun bshags yan lag brgyad pa 'di'i rjes zlos /
rdo rje slob dpon sangs rgyas dpal //
sogs lan gsum /
de yang dbang thob pa dkyil 'khor gyi bya bas thob kyang dbang srog rgyud la 'dzin pa dam tshig la rag las pas /
tshogs zhing dkyil 'khor gyi lha dbyer med pa dpang po'i tshul du bzhugs pa'i spyan sngar /
mkha' khyab kyi yid can srid zhi'i mtha' la mi gnas pa'i zung 'jug chen po'i go 'phang la 'god pa'i lhag pa'i kun slong byang chub sems dang ma bral bas /
de'i dam tshig dang sdom pa'i bslab pa rgya mtsho mtha' yas pa bzung nas rgyal ba sras dang bcas pa'i spyod yul la bslab par dam bca' ba 'di'i rjes zlos /
bde gshegs sras bcas bdag la dgongs //
rig pa 'dzin pa bdag gis ni //
byang chub snying por mchis kyi bar //
so so thar dang byang chub sems //
rig 'dzin nang gi sdom pa'i tshogs //
ma lus yongs su gzung bar bgyi //
lan gsum /
de dag gis 'jug pa'i chos rnams grub nas /
dngos gzhi'i dbang bskur ba la /
'dir gter gzhung las /
slob ma yang dag he ru ka :
lus dkyil dang bcas gsal gdab slad :
gtor ma rig 'dzin bla mar gsal :
spyi bor bzhag cing byin chen dbab :
ces gsungs pas /
spyir dbang gi ngo bo shes rab dang ting 'dzin /
nges tshig lam sgrub pa la dbang ba /
dbye ba dbang bzhi /
byed las sngags lam sgrub pa la dbang bas rim pa dbang gi cho ga zhes yongs su grags pa las /
de dag kun gyi rtsa ba mtshan nyid dang ldan pa'i rdo rje slob dpon gyi lta dgongs ting nge 'dzin gyi nus pa 'ba' zhig la rag las pas /
skabs 'dir dbang gi gzhi 'god pa ye shes pa dbab cing lus dkyil gyi lha dang bcas pa gsal gdab pa'i slad du thog mar rig 'dzin bla ma'i ye shes byin chen 'beb pa'i gtor ma'i dbang bskur gyi don du thugs dmigs 'di bzhin du mdzod cig
/gtor snod chos kyi dbyings rdo rje btsun mo'i ye shes kyi mkha' klong chen por dur khrod gsang ba mchog gi gzhal yas khang dpal he ru kaHdgyes pa'i pho brang du /
dpal gyi gtor ma 'di nyid srid zhi'i spyi dpal phyogs dus rtsa gsum rgyal ba'i khyab bdag bde ba chen po rig 'dzin bla ma rdo rje thod phreng rtsal brgyud gsum rig 'dzin mkha' 'gro rgya mtsho'i tshogs dang bcas te bkrag shigs se /
byin thibs se /
'od dpung nger bzhugs pa'i gnas gsum du /
rdo rje'i yi ge gsum gyis mtshan pa las bde ba chen po'i 'od zer bsam gyis mi khyab pa 'phros /
slob ma'i sgo gsum la phog pa tsam gyis ba mo la nyi zer phog pa bzhin ma dag pa'i snang grags kyi zhen rtog mtha' dag dbyings su thim /
ye shes lha'i sku gsung thugs kyi rang bzhin du sangs kyis sad par bsam la /
bla gtor las rdor gyis btegs /
slob dpon gyis DA dril gdung dbyangs dang bcas /
hU~M:
yang dag grub pa'i rig 'dzin rnams :
chos kyi dbyings nas gnas 'dir gshegs :
bde ba chen po'i byin chen phob :
tha mal snang zhen sbyang du gsol :
oM AHhU~M badzra ma hA gu ru sarba sid+d+hi hU~M hU~M:
sa ma ya A be sha ya satwaM:
zhes rol mo dang bcas thugs dam bskul mthar /
gtor ma slob dpon gyis slob ma'i spyi bor bzhag ste dbang bskur /
de nas gzhung las /
rig 'dzin bla ma'i lha tshogs kyi :
sku gsung thugs las 'od zer 'phros :
slob ma'i sgo gsum sgrib pa sbyangs :
dpal chen khrag 'thung chen po'i sku :
lus dkyil lha dang bcas pa bsam :
zhes gsungs pas /
de ltar rig 'dzin bla ma'i sku gsung thugs kyi byin rlabs 'phos pa tsam gyis khyed rang rnams dpal chen badzra he ru kaHsku mdog mthing nag 'bar ba chen po'i 'od zer can zhal gsum phyag drug zhabs bzhi bgrad pa /
g.yas zhal dkar po 'dzum pa /
g.yon zhal dmar po gshe ba /
dbus zhal mthing nag khros pa'i nyams can /
nyi zla 'bar ba'i spyan gsum gsum dang ldan pa /
zhal gdangs shing mche ba gtsigs pa ljags 'dril la phaTa? kyi rkan sgra rdeb cing shangs nas hU~M sgra 'byin pa /
smin mtshams nas khro gnyer g.yo ba /
sma ra dang smin ma'i glog 'od 'khyugs shing ral pa khams nag gyen du 'bar ba /
nyi ma bye ba'i gzi mdangs can sgeg pa la sogs pa gar gyi nyams dgu rgyas pa /
phyag drug gis g.yas kyi dang pos rdo rje rtse dgu pa bsnams pa /
g.yon gyi dang pos dril bu bsnams pa thugs kar gsor ba'i tshul can /
bar pa gnyis kyis kha T+wAM ga dang b+han+d+ha dmar gyis bkang ba /
tha ma gnyis kyis thod pa'i rnge'u chung dang rgyu ma'i zhags pa bsnams pa /
zhabs bzhi g.yon brkyangs pa'i stabs kyis pad+ma dang nyi ma lha chen pho mo'i gdan la rol pa /
thod skam lngas dbu rgyan dang thod rlon gyi do shal thod tshal sbrul rgyan dang bcas pa /
zhing lpags dang glang po che'i ko bas stod g.yogs shing stag lpags kyi sham thabs grol ba /
khrag zhag thal ba'i mtshan ma sogs dur khrod chen po'i chas brgyad kyis brgyan pa /
yum kro d+hI shwa rI ma mthing skya g.yas rdo rje 'dzin pas yab la 'khyud cing g.yon dung khrag stob pa /
gcer bu lang tsho rgyas pa'i 'jo sgeg can rus pa'i phyag rgya dang gzig sham 'chang ba /
zhabs g.yas brkyang pas rol pas yab dang gnyis su med par sbyor ba /
yab yum gar dgu'i nyams dang ldan pas ye shes kyi me dpung rab tu 'bar zhing 'khrugs pa'i dbus na bzhugs pa'o //
dpal chen po'i thugs kar rin chen zur brgyad pa'i lte bar pad nyi dregs pa'i gdan steng du /
'khor 'das kun gyi dwangs ma mi shigs pa'i srog chen po ye shes sems dpa' dpal chen badzra kI la ya sku mdog mthing nag zhal gcig phyag gnyis kyis phrin las kyi don rtags phur pa 'dril ba /
dbyings phyug 'khor lo rgyas 'debs ma dang gnyis su med par 'khyud pa /
dpal dang dur khrod rol pa'i rgyan chas thams cad yongs su rdzogs pa /
'bar ba'i me'i phreng ba 'khrugs pa'i klong du bde ba chen po'i gzi byin rab tu 'bar bar bzhugs pa'i zur brgyad ye shes 'od lnga'i klong gi shar du gau rI mthing ga
/lhor tsau rI ser mo /
nub tu pra mo dmar mo /
byang du bai tA ljang gu /
shar lhor puk+ka ser mo /
lho nub tu g+hasma dmar ljang brjid pa /
nub byang du sme sha mthing nag rngams pa /
byang shar du tsaN+Da ser skya bzhad pa /
kun kyang zhal gcig phyag gnyis gcer bu dur khrod rol pa'i chas can DA ru dang thod chang bsnams shing grub mo g.yon na kha T+wAM 'khril ba /
gar thabs zhing rkyang gi gdan la bzhengs pa'i tshogs brgyad gnas su dag pa'i ye shes kyi ma mo brgyad dang /
gzhan yang phung khams skye mched thams cad bde ba chen po'i ye shes kyi dkyil 'khor yongs su rdzogs pa'i bdag nyid can du gsal thobs shig

/de nas sku gsung thugs ye shes rdo rje'i dbang bzhi zab mo byin rlabs kyi tshul du bskur ba rjes 'brel sgrol dbang dang bcas pa la dmigs pa 'di bzhin du mdzod /
slob dpon dpal he ru ka'i thugs ka nas 'phros pa'i 'od zer gyi snang bas dbang gi lha nam mkha' gang bar sad pa rnams kyis dbyings rnam thar gsum ldan rdo rje btsun mo'i mkha' klong e yi badzra b+han+d+ha'i kong bur /
rig pa ye shes chen po 'od gsal rdo rje snying po'i bdag nyid mnyam par sbyor ba 'pho med bde ba chen po'i zhun chen gyi mar khus bran pa /
zung 'jug snying po rnam lnga'i ye shes kyi me 'od kun tu 'phro bas ma rig 'khor ba'i rtog tshogs kyi mun pa sel ba /
sangs rgyas kun gyi thugs rnam par mi rtogs pa'i ye shes khrag 'thung lha dgu'i rang gzugs lhag pa'i lha'i dkyil 'khor yongs su rdzogs pa'i ye shes kyi sgron me 'di nyid spyi bor bkod de sku bum pa'i dbang bskur bar mos shig
/mar me spyi bor bzhag
/oM:
yang dag grub pa gcig pu ni :
sangs rgyas bde chen kun 'dus pa :
mkha' 'gro sgyu ma bde mchog gi :
rdo rje'i sku yi dbang bskur ro :
oM ru lu ru lu hU~M b+h+yo hU~M:
kA ya sa ma ya A be sha ya satwaM:
lhag pa'i lha las gnyis pa thim :
byang chub sems su zhu ba yis :
ye shes chen por byin gyis brlabs :
bde ba'i rgyun gyis dbang bskur bas :
snang stong zung 'jug rtogs pa bskyed :
de ltar phyi mtshan ma'i dkyil 'khor du lus smin par byed pa bum pa'i dbang thob /
lus kyi dri ma sbyangs /
lam dus su bskyed pa'i rim pa sgom pa la dbang /
snod bcud khrag 'thung gi dkyil 'khor du rdzogs te /
sku rdo rje mngon par byang chub pa lnga yi bdag nyid mchog gi sprul sku 'thob pa'i skal pa can du gyur pa'o //
gnyis pa gsung gsang ba sngags kyi dbang bskur ba'i slad du /
snod bcud yongs su rdzogs pa'i mar me mgrin par bzhag ste gsung gsang ba'i dbang bskur bar mos shig
/thod pa'i mar me mgrin par bzhag la /
A:
yang dag grub pa gcig pu ni :
sangs rgyas bde chen kun 'dus pa :
mkha' 'gro sgyu ma bde mchog gi :
nus pa gsung gi dbang bskur ro :
sngags mthar :
wA ka sa ma ya A be sha ya satwaM:
dpal chen yab yum snyoms zhugs pa'i :
byang sems mgrin pa'i lam nas brgyud :
rtsa khams thams cad khyab pa las :
gsal stong ye shes skyes par bsam :
rjes 'brel bzlas pa'i lung sbyin pa la /
mdun bskyed bla ma he ru ka'i thugs kar ye shes sems dpa' rdo rje gzhon nu'i thugs kar nyi zla'i gwa'u'i dbus su hU~M mthing ga sngags kyis bskor ba las sngags phreng dang 'od zer bar ma chad du byung /
zhal nas thon khyed rang lhar gsal ba'i zhal du zhugs /
thugs kar gzhir gnas kyi hU~M yig gi mthar 'khod pa las /
sngags dang 'od zer ye shes sems dpa' yab yum gyi zhal dang mkha' gsang nas brgyud de mgal me lta bur 'khor bas /
bde ba chen po'i gzi byin rgyas /
mchog dang thun mong gi dngos grub gnyis thob par bsam la bsnyen pa'i sngags khrag 'thung spyi'i snying po 'di'i rjes zlos lan gsum mdzod /
oM ru lu ru lu hU~M b+h+yo hU~M:
lan gsum zlos /
slar yang ye shes sems dpa' badzra ku mA ra'i thugs kar kI la ya'i sngags kyis bskor ba las lha sngags phyag mtshan gyi spro bsdus don gnyis sgrub par mos la sgrub pa'i sngags 'di'i rjes zlos lan gsum mdzod /
oM badzra kI li kI la ya sarba big+h+nAn baM hU~M phaTa?:
lan gsum zlos /
gtso bo'i thugs ka'i 'od zer gyis ma mo brgyad bskul /
so so'i thugs kar nyi ma'i steng rang rang gi sa bon rang sngags kyis bskor ba las byung ba'i sku sngags phyag mtshan gyis thun mong mchog gi phrin las bzhi sgrub par mos la las sbyor gyi sngags 'di'i rjes zlos lan gsum mdzod /
oM AHbadzra gaM hU~M phaTa?:
oM shAn+tiM ku ru swA hA:
oM AHbadzra tsaM hU~M phaTa?:
b+h+rU~M puSh+TiM ku ru oM:
oM AHbadzra paM hU~M phaTa?:
hrIHwA shaM ku ru ho :
oM AHbadzra baM hU~M phaTa?:
hU~M mA ra ya phaTa?:
oM AHbadzra paM hU~M phaTa?:
pra be sha ya phaTa?:
oM AHbadzra g+haM hU~M phaTa?:
uts+tsha Ta ya phaTa?:
oM AHbadzra shaM hU~M phaTa?:
satwam+b+ha ya phaTa?:
oM AHbadzra tsaM hU~M phaTa?:
mo ha ya phaTa?:
zhes so sor sham bu bcas gsum re zlos /
des nang byang chub sems kyi dkyil 'khor du ngag smin par byed pa gsang ba rdzas kyi dbang thob /
ngag gi dri ma sbyangs /
lam dus su bdag byin brlab pa'i gtum mo sbar ba la dbang /
sgra skad rlung 'byin 'jug gsang sngags su dag ste /
gsung rdo rje bden don bcu gnyis kyi bdag nyid longs sku thob pa'i skal pa can du byas so //
gsum pa thugs shes rab ye shes kyi dbang bskur ba la /
snod bcud yongs su rdzogs pa'i mar me snying gar bzhag ste thugs sher ye'i dbang bskur bar mos shig
/thod pa'i mar me snying gar bzhag la /
hU~M:
yang dag grub pa gcig pu nyid :
sangs rgyas bde chen kun 'dus pa :
mkha' 'gro sgyu ma bde mchog gi :
'od gsal thugs kyi dbang bskur ro :
sngags mthar :
tsit+ta sa ma ya A be sha ya satwaM:
dpal chen khrag 'thung sbyor yum las :
gnyis pa spros te slob ma'i yum :
kro d+hI shwa rIr dbyer med pas :
snyoms 'jug gsang ba'i sgyu rtsal gyis :
dga' bzhi'i bde chen skyed par bsam :
des gsang ba chos thams cad 'byung ba'i dkyil 'khor du yid smin par byed pa shes rab ye shes kyi dbang thob /
sems kyi dri ma sbyangs /
lam dus su pho nya bde ba chen po rdo rje sems dpa'i gsang lam sgom pa la dbang /
byung tshor lhan skyes ye shes su dag ste /
thugs rdo rje dga' ba bcu drug gi bdag nyid chos sku 'thob pa'i skal pa can du gyur pa'o //
bzhi pa ye shes rdo rje mthar thug de kho na nyid kyi dbang gi slad du /
snod bcud yongs su rdzogs pa'i mar me slar yang snying gar bzhag ste ye shes rdo rje bzhi pa'i dbang bskur bar mos shig
/sgrub pa'i mar me slar yang snying gar bzhag la /
ho :
yang dag grub pa gcig pu nyid :
sangs rgyas bde chen kun 'dus pa :
mkha' 'gro sgyu ma bde mchog gi :
'od gsal ye shes dbang bskur ro :
sngags mthar :
dz+nyA na sa ma ya A be sha ya satwaM:
gnyug ma'i gnas lugs yang dag pa :
rig stong gnyis su med pa ni :
snang gsal mar me'i brdas mtshon te :
don gyi ye shes skyes par bsam :
de ltar zung 'jug don dam spros med brda yi dkyil 'khor du phra ba'i sgrib pa bag chags dang bcas pa dag par byed pa tshig dang rig pa'i rtsal dbang thob /
sgo gsum gyi dri ma bag chags dang bcas pa sbyangs /
lam dus su khregs chod thod rgal zung 'jug gi nyams len byed pa la dbang /
snang bzhi zad sar 'khyol te /
ye shes rdo rje sku lnga lhun grub ngo bo nyid kyi sku 'thob pa'i skal pa can du gyur pa'o //
dbang gi lha rnams kyang 'od du zhu nas rang la gnyis med du thim pas dbang bzhi'i lam gyi rim pa /
bum dbang gi skyed pa sku yi gsal snang lha sku snang stong /
gsang dbang gi kha sbyor rlung gi bzlas pa sgrar grags gsal stong /
sher dbang gi bde chen 'bar 'dzag gi dpe'i ye shes zhu bde'i bde stong /
thabs de las skyes pa'i dbang bzhi pa'i rig stong gnyis med lhan skyes don gyi ye shes kyi ngang ste /
dbang bzhi'i rtogs pa rgyu la skyes shing brtan par mos la /
lam rim gyi lus mdor bstan rtsa ba rdo rje'i tshig rkang ni 'di ltar /
mthar ni lha bstims gnyis med gzhag :
dpal chen sku yi gsal snang dang :
kha sbyor rlung bzung 'bar 'dzag gi :
bde bas thabs byas stong nyid ngang :
dbang bzhi'i rtogs pa brtan par mos :
zhes gsungs pa'i don rnams nyams su blang nas rgyud la tshul bzhin du sbyor bar mdzod cig
/de dag gis bde chen he ru ka'i gsang gsum mchog gi dngos grub la sbyor ba stod las byang chub sgrub pa'i dbang bskur zin nas /
lnga pa rjes 'brel smad las dgra bgegs sgrol ba'i dbang bskur ba la /
de ltar dpal he ru ka'i rdo rje bzhi yi dkyil 'khor du sku bzhi bde ba chen po'i ye shes mchog la sbyor ba'i dbang bzhi'i rtogs pas /
bdag 'dzin mtshan ma'i ru tra bsgral pa'i ye shes kyi rtsal mkha' khyab thugs rje thal 'byin gyi phur pa'i ye shes chen po'i zil gyis /
las kyi ma mo brgyad bskul te gtso 'khor sprul pa pho nya dang bcas pas bdud bzhi dbyings su bsgral phyir mtha' rten phur pa rdzas kyi dbang bskur bar mos shig
/las phur gtad la /
hU~M:
srid pa rdo rje phur pa'i lha :
ye shes khro bo'i gzi byin gyis :
las kyi ma mo rgyud bskul nas :
bdud bzhi'i dpung tshogs tshar gcod shog :
oM badzra kI li kI la ya sarba big+h+nAn baM hU~M phaTa?:
ma ma sarba sa ma ya hU~M hU~M:
sarba big+h+nAn sha trUn mA ra ya phaTa?:
phur pa slob ma'i lag tu gtad pa phyogs bcur bsgril ba'i stang stabs byas la /
rdo rje gzhon nu'i thugs ka nas :
'od zer tsha zhing rtsub pa dang :
gau rI la sogs brgyad rnams las :
rang rang mdog mtshungs me 'od 'phros :
khams gsum thams cad yongs su gang :
phrin las rnam bzhi lhun gyis grub :
gsang ba'i dgra gsum dbyings su bsad :
'jigs pa'i bdud bzhi rang ngor bcom :
bar gcod 'phrang gsum klong du bsal :
dpal chen badzra he ru ka'i :
brtul zhugs spyod pa mthar phyin bsam :
shis pa brjod pas mnga' gsol bya /
de dag gis /
khrag 'thung gal po'i tan+t+ra yi :
rdo rje'i gleng gzhi nges pa'i don :
smin byed rgyud kyi snying po ste :
snying gi bu la gtad rgyas gdab :
ces gsungs pa ltar snying po don gyi zab mo'i dbang bzhi mtha' rten dang bcas pa thun mong ma yin pa grub pa lags pas sogs mtshams sbyor spyi mthun gyis dam tshig khas blang gtang rag maN+Dal bsngo smon sogs dbang dang /
cho ga'i rjes rim gsang ba spyi ltar bya'o //
'jigs med nang gi ye shes nyid //
mkhyen brtse'i 'od zer 'bum 'phro bas //
bkra shis mchog thun dngos grub dpal //
'dod dgu'i 'byor pa'i skyes 'di rmad //
rtsa gsum 'od gsal snying tig gi sgos bka' yi dam yang dag thugs kyi dkyil 'khor dang rdo rje phur pa sbrags ma'i dril sgrub kyi dbang bskur bklag chog tu bkod pa mchog dngos grub pa'i dpal ster le'u tshan bcu bdun pa rang byung 'od gsal thugs mchog rdo rjes sbyar pa'o ///
/

@#//
sangs rgyas kun gyi phrin las rdo rje'i mtshon //
snying rje khros pa'i gzi brjid dang bcas pas //
bdud bzhi'i grong khyer mthar byed mthu stobs rtsal //
mtshungs med lhag pa'i lha mchog rgyal gyur cig
/bco brgyad pa rtsa gsum 'od gsal snying tig gi sgos bka' phrin las rdo rje gzhon nu phur pa 'dus pa'i dril sgrub a nu'i sgom khog ltar gyi dbang la rten gyi dkyil 'khor 'du bya ba dang /
de nyid sgrub cing dbang bskur ba'i tshul gnyis las /
dang po ni /
dbang bskur ba'i gnas der ras bris gzhung mthun bkram pa'i lte bar phur gdan la lcags sam drag po'i shing gi sgrub phur mtshan nyid dang ldan pa dar mthing ga'i cod pan can btsugs /
mdun du bla ma'i dbang gtor dang las phur bcas bkod la nyer spyod mchod pas bskor /
yi dam gyi mchod gtor dang sman raka
/srung ma dang chad brtan gyi 'bul gtor /
tshogs mchod /
dkar bgegs sogs kyang bshams /
las kyi bum pa dang rdor dril sogs slob dpon gyi mdun du bkod la /

gnyis pa de nyid sgrub cing dbang bskur ba'i tshul ni /
brgyud 'debs /
phur pa 'dus pa'i dril sgrub kyi gzhung bsrangs la bdag mdun rten rdzas la dmigs nas dzapa? khang dbye bas bskyed bzlas legs par bya /
bsang chu'am las bum gyi nang du pad nyi'i gdan la khro bo bdud rtsi 'khyil pa ljang nag rgya gram dang sdigs mdzub mdzad cing khro bo'i chas thams cad kyis brgyan par gsal la /
oM badzra a mr-ita kuN+Da lI ha na ha na hU~M phaTa?/
ces brgya rtsas byin brlabs /
khro bo 'od du zhu nas chu'i rdul re re bzhin khro bor gyur pas phrin las mdzad par mos /
srung ma'i gsol mchod /
tshogs dang skong bshags /
bdag 'jug gam rig pa'i me tog dor te gnang ba zhus la /

slob ma rnams la khrus byas /
bgegs bskrad /
srung 'khor dang sems bskyed gsal gdab pa'i rjes /
de yang rgyud las /
sangs rgyas kun gyi ye shes sku //
ngang nyid rdo rje chos dbyings las //
'bar ba'i khro bo mi bzad pa //
zhes gsungs pa ltar /
ngo bo phyogs dus kyi de bzhin gshegs pa sras dang bcas pa'i stong nyid snying rje gnyis su med pa'i ye shes kyi phyag rgyar bzhengs pas bde bar gshegs pa thams cad rdo rje gzhon nu'i sprul par gsungs shing /
rnam pa bdud dgra dam sri 'dul ba la 'gran zla med pa'i mthu stobs kyi rtsal dang ldan pa rgyal ba kun gyi phrin las kyi gsang ba gcig tu bsdus pa karma he ru ka'i tshul du snang la /
khyad par du zhi ba'i dus na dpal rdo rje sems dpa'/
gsang sngags phyi pa'i skabs su rdo rje rnam par 'joms pa /
byang chub sems dpa'i skabs su gsang bdag phyag na rdo rje /
gzhan yang rdo rje gtsug tor phyir zlog chen mo sogs mtshan dang sku'i bkod pa /
rigs sngags kyi cho 'phrul bsam gyis mi khyab pas las dang dngos grub rab 'byams sgrub pa la byin rlabs nus pa'i gzi byin da lta'i bar nyams pa med pas /
'phags bod gsar rnying mkhas grub kun gyi thugs dam gsang ba'i lha gcig mar yongs su grags la /
'di nyid la rgyud dang gdams ngag bka' bab kyi lugs srol zab cing rgya che ba byung ba las /
skabs su babs pa 'di ni /
snga 'gyur zab mo gter gyi chos sde'i bye brag kun mkhyen bla ma 7'od gsal sprul pa'i rdo rje'i zab mo'i dgongs klong ye shes kyi gsang mdzod las byon pa'i rtsa gsum 'od gsal snying tig gi phur pa 'dus pa'i dril sgrub ces phrin las kyi sgrub sde'i skor te /
rje 'di nyid kyis phur pa bka' gter dag snang gi rim pa gangs can na bzhugs so cog legs par gsan /
thugs dam nyams bzhes mthar phyin par gnang bas dpal chen po'i ye shes kyi skus rjes su bzung /
sangs rgyas gnyis pa pad+mAka ra /
paN chen dri med bshes gnyen /
mkha' 'gro ye shes mtsho rgyal sogs phur pa grub pa'i rig 'dzin rnams kyis byin rlabs dbugs dbyung khyad par can bstsal /
smin grol rgyud kyi bshad bka'i nye brgyud brnyes /
bod phung gi mtha' dmag dam sri phrin las drag po'i stobs kyis bsgral pa sogs ngo mtshar gyi che ba du ma dang ldan pa'i bye brag yang gsang thugs kyi phur gcig gi dbang bskur sgrub pa la sogs kyis mtshams sbyar nas maN+Dal 'bul du gzhug
/slob dpon dpal chen khrag 'thung rdo rje gzhon nur dngos su gsal ba la mos gus drags pos thal mo me tog dang bcas te gsol ba 'debs pa 'di'i rjes zlos mdzod /
hU~M:
thabs kyi spyod pas 'gro don du :
byams dang snying rjes gang 'dul ba :
sangs rgyas phrin las rdzogs mdzad pa :
dbang dang byin rlabs bdag la stsol :
lan gsum /
dpal chen khrag 'thung rdo rje gzhon nu rang snang ye shes kyi dkyil 'khor 'khor lo rtsa gsum rgyal ba rab 'byams chos srung dang bcas pa mkha' khyab tu bzhugs pa la /
bdag sogs sems can thams cad deng nas byang chub ma 'thob kyi bar du rtse gcig gus pas skyabs su 'gro ba dang /
mkha' mnyam gyi yid can dpal he ru ka'i go 'phang la 'god par bya /
de'i ched du gsang ba'i dkyil 'khor chen por smin byed zab mo'i sgor zhugs shing lam rim pa gnyis kyi rnal 'byor la brtson par bgyi'o snyam du sems bskyed pa 'di'i rjes zlos /
hU~M:
rang rig badzra ku mA rar :
sogs lan gsum /
yul mchog de rnams kyi spyan sngar phyag dang bshags pas sgo gsum gyi sgrib gnyis bag chags sbyang ba dang /
mchod pa la sogs pas tshogs gnyis phung po bla na med pa gsag pa dang /
yongs su bsngo bas dge ba'i rtsa ba rgya cher spel ba rnams kyi dmigs 'dun gsal thobs la 'di'i rjes zlos /
rdo rje slob dpon sangs rgyas dpal //
sogs lan gsum /
dbang gi bcud chags pa la rgyud sdom pa dang ldan pa'i snod dgos pas /
rdo rje theg pa thun mong ma yin pa'i sdom pa rigs lnga spyi dang bye brag khyad par gyis bsdus pa'i dam tshig rnams legs par blangs te srung snyam pas 'di'i rjes zlos /
oM/
bde bar gshegs pa khyed ci 'dra //
de 'dra kho nar bdag gyur cig
/spyod pa rmad byung bsam yas pa //
'gro la phan phyir bdag gis spyad //
byang chub sems mchog dam pa dang /
sku gsung thugs kyi phyag rgya 'di //
srog gi phyir yang mi gtong na //
rdo rje rgyal pos byin rlabs mdzod //
dus ngan tha ma'i 'jig rten 'dir //
sangs rgyas mdzad dka' bdag gis bsgrub //
byang chub spyad dka' bdag gis spyad //
rdo rje rnal 'byor dkyil 'khor 'dir //
bdag cag bsam pa rdzogs gyur cig
/lan gsum /
dngos gzhi dbang gi gzhi dgod cing ye shes pa dbab pa ni rig 'dzin bla ma'i byin rlabs gtor ma'i dbang bskur bgyi ba ste /
de la gtor snod rin chen 'bar ba'i gzhal med khang gi dbus su gtor ma 'di nyid bla ma rig 'dzin rdo rje thod phreng rtsal phrin las phur pa grub pa'i rig 'dzin grub thob rgya mtsho sprin gtibs pa ltar bzhugs pa'i /
gsang ba gsum gyi byin rlabs thams cad 'od zer bdud rtsi'i phreng ba dkar dmar mthing ga kha dog sna tshogs pa'i rnam par char ltar brul /
slob ma'i gnas gsum du thim pa'i mos pa mdzod /
slob dpon gyis DA dril gdangs dbyangs dang bcas te bskul /
las rdor gyis gtor ma btegs la /
hU~M:
rdo rje gzhon nu'i rig 'dzin rnams :
srid pa rdo rjer grub mdzod cig :
srid pa rdo rje phur pa'i lha :
ye shes khro bo grub par mdzod :
oM AHhU~M badzra ma hA gu ru sarba sid+d+hi hU~M phaTa?:
sa ma ya A be sha ya satwaM:
zhes thugs dam bskul zhing slob dpon gyis gtor ma slob ma'i gnas gsum du bzhag
/de nas gzhung las /
brgyud gsum bla ma char ltar babs :
slob ma'i lus la thim pa yis :
phyi nang gzhan gsum dbyer med pa'i :
rdo rje gzhon nu'i skur gyur bsam :
zhes gsungs pas /
gtor ma dang gnyis su med pa'i brgyud gsum rig 'dzin bla ma thams cad dgyes pa chen pos char ltar babs te 'od du zhu nas slob ma'i lus la thim pas /
rdo rje'i ye shes chen po'i byin rlabs kyi zil gyis khyed rang rnams snod bcud rgyud dang phyi nang gzhan gsum dbyer med pa'i dpal chen po'i sku 'di ltar gsal thobs mdzod /
oM ma hA shUn+ya tA sogs /
chos thams cad rang bzhin gyis 'od gsal stong pa nyid kyi ngang las /
phyi snod rnam par dag pa 'og min gsang chen rol pa'i dur khrod kyi bkod pa rdzogs pa'i dbus su dregs pa pad+ma nyi zla'i gdan la /
nang bcud rnam par dag pa khyed rang rnams kyi sems kyi rdo rje rig pa'i ngo bo hU~M mthing ga yongs su gyur pa las skad cig gis dpal chen rdo rje gzhon nu sku mdog mthing nag
/zhal gsum g.yas dkar la g.yon dmar zhing dbus mthing ba bzhad gshe rngam pa'i nyams ldan /
phyag drug g.yas dang po dang bar pas rdo rje rtse dgu dang rtse lnga /
g.yon dang po dang bar pas me phung dang kha T+wAM ga bsnams shing phyag tha ma gnyis kyis ri rab phur bu sgril ba /
dpal dang dur khrod kyi chas kyis brgyan cing zhabs bzhi 'dor thabs su bgrad pa'i pang du yum 'khor lo rgyas 'debs ma mthing skya dril bu dang dung khrag bsnams pas 'khyud pa /
ye shes kyi me dpung 'bar ba'i klong dkyil na gar dgu'i rol pas rnam par 'gyings pa'i snying gar /
rin chen zur brgyad pa'i klong du rdor sems yab yum gyi thugs dbus su rin chen gzhal yas sgo gcig rta mchog rol pa'i phyag rgyas srung ba'i lte bar /
nyi ma'i dkyil 'khor gyi steng rdo rje rtse lnga hU~M gis mtshan pa'i 'od kyis yab yum snyom zhugs byang sems hU~M sprin 'phros pa las sku yi 'khor lo'i gnas lngar sras mchog rigs lnga /
tshigs mtshams su khro bo bcu stangs dpyal phra thabs dang bcas pa /
sgo bzhir sgo ma bzhi dang bar mtshams phur srung bka' nyan dam can dang bcas pa thams cad /
rgyud rnam par dag pa gzhan bde ba chen po'i ye shes kyi dkyil 'khor 'khor lor yongs su rdzogs pa'i bdag nyid can du gsal ba'i dpral bar oM dkar po /
mgrin par AHdmar po /
thugs kar hU~M sngon pos mtshan par gsal thobs shig
/de nas dbang dngos la /
bsnyen pa'i phur pa la brten nas stod las mchog sgrub kyi dbang bzhi byin rlabs kyi tshul du bskur ba dang /
de'i mtha' rten las kyi phur pa la brten nas smad las bsgral dbang gi tshul du bskur ba gnyis las /
dang po ni /
mdun bskyed mtshan ma rdzas kyi phur pa 'di nyid rnam pa phyi'i dbyibs rdzas kyi phur pa la /
nang dur khrod rol pa'i gzhal yas khang khrag 'thung badzra kI la ya'i dkyil 'khor dbus su gtso bo rdo rje gzhon nu yab yum /
sras mchog khro bcu phra thabs dang /
sgo skyong bka' nyan dam can srung ma dang bcas pa rdzas dkyil gyi lha'i tshul du bzhugs pa spyan drangs te dpral bar bzhag pas sku snang stong bum pa'i dbang bskur stsol ba'i mos pa mdzod /
sgrub pa'i phur pa spyi bor bzhag :
oM:
sangs rgyas kun gyi ye shes sku :
ngang nyid rdo rje chos dbyings las :
'bar ba'i khro bo mi bzad pa :
sku yi dbyig tu dbang bskur ro :
oM badzra kI li kI la ya sarba big+h+nAn baM hU~M phaTa?:
kA ya sa ma ya A be sha ya satwaM:
mtshan ma rdzas kyi phur bu'i dkyil 'khor gyi lha tshogs rnams kyi sku las ye shes kyi 'od zer bdud rtsi'i chu rgyun gyi rnam pas lus kyi nang gang /
rtog sgrib bag chags dang bcas pa'i dri ma gtor zhing ye shes lnga'i nus pa rgyud la zhugs par mos /
mthar lha tshogs rnams las sku gnyis pa re 'phros te khyed rang la thim pas snang stong zung 'jug chen po chos nyid ngang gi khros pa'i skur gyur pa la /
rigs kyi bdag po mi bskyod pas dbu brgyan cing bum pa'i dbang bskur thob nas snang stong gi ye shes skyes par mos shig
/des sku bum pa'i dbang bskur /
lus kyi sdig sgrib nad gdon bar du gcod pa thams cad bsal /
gzi brjid stobs kyi dngos grub thob /
sku'i byin rlabs lus la zhugs /
bskyed rim dbyibs kyi rnal 'byor sgom pa la dbang /
'bras bu sku rdo rje sprul pa'i sku 'grub pa'i skal pa can du byas pa yin no //
mtshan ma rdzas kyi phur bu'i dkyil 'khor gyi lha tshogs mgrin par bzhag ste gsung gsal stong gsang ba'i dbang bskur stsol bar mos pa mdzod /
sgrub pa'i phur pa mgrin par bzhag :
A:
sangs rgyas kun gyi ye shes gsung :
ngang nyid rdo rje chos dbyings las :
'bar ba'i khro bo mi bzad pa :
gsung gi dbyig tu dbang bskur ro :
oM badzra kI li kI la ya sarba big+h+nAn baM hU~M phaTa?:
wA ka sa ma ya A be sha ya satwaM:
dkyil 'khor gyi lha tshogs rang 'od kyi yum dang mnyam par sbyor ba'i byang chub sems kyi bdud rtsi'i rgyun sangs rgyas thams cad 'dus pa'i ngo bo slob ma'i lce thog tu byin /
mgrin pa'i lam brgyud rtsa khams thams cad la khyab cing lus gang /
rang bzhin brgyad cu'i rtog tshogs 'od gsal gyi dbyings su thim pas /
gsang ba'i dbang bskur thob cing gsal stong gi ye shes skyes par mos mdzod /
rjes 'brel bzlas pa'i lung sbyin pa la /
slob dpon dang mdun bskyed dbyer med pa'i thugs kar rin chen zur brgyad klong du ye shes sems dpa' rdor sems yab yum tshon gang ba /
de'i thugs kar rin chen gzhal yas sgo gcig rta mchog rol pas srung ba'i lte bar nyi dkyil steng rdo rje rtse lnga'i nang du hU~M yig gi mthar sngags phreng g.yas skor du 'khod pa las sku dang sngags phreng me 'od mtshon cha nam mkha' gang bar 'phros /
rgyal ba sras bcas mchod cing dam bskangs dngos grub thob /
khams gsum gyi nyon mongs pa sbyangs /
srid pa gsum gyi dregs byed thams cad gzir /
bar chad 'byung po thams cad tshar bcad /
snod bcud dkyil 'khor gsum gyi sku gsung thugs su rdzogs shing bya ba grub pa'i ye shes kyis las bzhi'i phrin las la dbang 'byor par mos la sngags 'di'i rjes zlos lan gsum mdzod /
kI la ya lan gsum bzlar gzhug
/des gsung gsang ba'i dbang bskur /
ngag gi sdig sgrib nad gdon bar du gcod pa thams cad bsal /
drag sngags nus pa'i dngos grub thob /
gsung gi byin rlabs ngag la zhugs /
bdag byin brlab pa'i rnal 'byor sgom pa la dbang /
'bras bu gsung rdo rje longs spyod rdzogs sku 'grub pa'i skal pa can du byas pa yin no //
mtshan ma rdzas kyi phur bu'i dkyil 'khor gyi lha tshogs snying gar bzhag ste thugs bde stong gsum pa'i dbang bskur bstsal bar mos pa mdzod /
sgrub pa'i phur pa snying gar bzhag :
hU~M:
sangs rgyas kun gyi ye shes thugs :
ngang nyid rdo rje chos dbyings las :
'bar ba'i khro bo mi bzad pa :
thugs kyi dbyig tu dbang bskur ro :
oM badzra kI li kI la ya sarba big+h+nAn baM hU~M phaTa?:
tsit+ta sa ma ya A be sha ya satwaM:
dpal chen po'i sbyor yum las gzugs dang lang tsho ldan pa'i rig ma ye shes phyag rgya'i ngo bo can spros te rang lhar gsal ba'i yum la bstims pa dang 'du shes gsum gyis snyoms par zhugs pas /
lugs 'byung ldog gi thabs shes dga' ba bcu drug myong ba'i mthar thug lhan cig skyes pa bde ba chen po 'pho med du brtan pas /
gsum pa'i dbang bskur thob cing bde stong gi ye shes skyes par mos shig
/des thugs shes rab ye shes kyi dbang bskur /
yid kyi sdig sgrib nad gdon bar du gcod pa thams cad bsal /
bde chen phyag rgya chen po'i dngos grub thob /
thugs kyi byin rlabs sems la zhugs /
gzhan lus pho nya'i myur lam bsten pa la dbang /
'bras bu thugs rdo rje chos kyi sku 'grub pa'i skal pa can du byas pa yin no //
mtshan ma rdzas kyi phur bu slar yang snying gar bzhag ste ye shes rdo rje rig stong dbang bzhi pa'i don ngo sprad par mos mdzod /
slar yang sgrub phur snying gar bzung :
hrI:
sangs rgyas kun gyi ye shes dbyings :
ngang nyid rdo rje chos dbyings las :
'bar ba'i khro bo mi bzad pa :
ye shes dbyig tu dbang bskur ro :
oM badzra kI li kI la ya sarba big+h+nAn baM hU~M phaTa?:
dz+nyA na sa ma ya A be sha ya satwaM:
mtshon byed dpe yi thabs la brten nas mtshon bya don gyi ye shes ngo sprod pa ni /
rdo rje'i tshig 'di la gsan 'tshal /
phur ni thabs kyi rgyal po ste :
pa ni shes rab dbyings kyi ngang :
zung 'jug chen por mnyam bzhag pas :
bzhi pa'i ye shes skyes par bsam :
zhes gsungs pa ltar /
dbyings stong nyid spros bral gyi 'char cha rig rtsal 'khor 'das sna tshogs su snang yang /
zung 'jug gdod ma'i gshis la skye 'gag gnas gsum dang bral ba smra bsam brjod bral chen po nam yang 'pho 'gyur med pa'i don la mnyam par bzhag pas bzhi pa'i dbang bskur thob cing rig stong gi ye shes skyes par mos mdzod /
des ye shes rdo rje bzhi pa'i dbang bskur /
sgo gsum cha mnyam gyi sdig sgrib nad gdon bar du gcod pa thams cad bsal /
ye shes rdo rje'i stobs dang dbang bcu'i dngos grub thob /
rig pa rtsal gyi byin rlabs cig car du zhugs /
'od gsal rdo rje snying po'i don sgom pa la dbang /
'bras bu mi 'gyur rdo rje mngon par byang chub pa'i sku 'grub pa'i skal pa can du byas pa yin no //
slar yang dbang gi don dgongs pa'i ye shes skyes brtan gong 'phel du bya ba'i phyir /
mtshan ma rdzas kyi phur bu'i dkyil 'khor lha tshogs rnams kyi steng gi cha la rig 'dzin grub thob brgyud pa'i bla ma /
bar gyi cha la yi dam zhi ba dang khro bo /
'og rol tu mkha' 'gro dam can srung ma rnams sprin gtibs pa ltar bzhugs pa'i gsang ba gsum las 'bru gsum dang byin rlabs 'od zer bdud rtsi'i rgyun dpag tu med pa byung /
khyed rang rnams la thim pas sgo gsum cha mnyam dang bcas pa dbang bzhi'i ye shes kyis smin te /
rdo rje'i dkyil 'khor chen po'i bdag nyid du grol /
las dang nyon mongs shes bya'i sgrib pa bag chags dang bcas pa sbyangs /
rig 'dzin rnam pa bzhi'i sa lam yongs su rdzogs /
mchog dang thun mong gi dngos grub kyi gter la spyod /
sangs rgyas kun gyi sku dang ye shes kyi bdag nyid dpal chen po rdo rje gzhon nu'i gsang ba mi zad rgyan gyi 'khor lo dang ro gcig tu gyur pa'i mos pa mdzod /
slar yang sgrub phur spyi bor bkod :
hU~M:
srid pa'i phur bu sgrub pa dang :
dbang dang dngos grub stsol ba'i phyir :
ye shes khro bo gshegs su gsol :
ye shes khro bo gshegs nas kyang :
rtags dang mtshan ma bstan pa dang :
kI la ya yi dngos grub stsol :
oM badzra kI li kI la ya sarba big+h+nAn baM hU~M phaTa?:
kA ya wA ka tsit+ta gu Na karma sa ma ya A be sha ya satwaM:
dkyil 'khor gyi lha tshogs dgyes pa chen pos 'od du zhu nas khyed rang rnams la thim pas gnyis su med par byin gyis brlabs pa la shis pa brjod pa'i tshig gis mnga' gsol bar mos mdzod /
hU~M:
rig 'dzin rtsal 'chang byin rlabs kun gyi bdag :
srid pa'i phur bu dngos grub kun gyi gter :
ma mo mkha' 'gro myur mgyogs phrin las can :
phur pa'i dkyil 'khor lha yi bkra shis shog :
ces me tog 'thor zhing rol mo bya'o //
gnyis pa mtha' rten las phur la brten nas mngon spyod gtso bor gyur pa'i las rab 'byams sgrub pa'i dbang bskur la /
khyed rang rnams dpal chen po'i snyems pa mchog tu brtan pas phyag tu phrin las kyi pho nya yongs su rdzogs pa'i gdab phur gtad par mos shig
/las phur slob ma la gtad cing 'dril te /
hU~M:
bran dang bka' nyan pho nya'i tshogs :
khyod kyi thugs dam dus la bab :
sngon chad tshul bzhin dam bcas pa'i :
mngon spyod phrin las 'grub par mdzod :
oM badzra kI li kI la ya sarba big+h+nAn baM hU~M phaTa?:
ma rak+mo yak+mo kA la rU pa :
snying rtsa la yaM yaM:
srog rtsa la yaM yaM:
snying la phril phril :
srog la chum chum :
tsit+ta srog la tung tung :
snying khrag srog la shad shad :
thum ri li li :
tseg tseg :
'ur 'ur :
shig shig :
'gul 'gul :
myag myag :
sod sod :
d+hA ti ma ma karma shI g+h+raM ka ra ye mA ra se na pra mar+d+ha na ye hU~M phaTa?:
de ltar gtad pa'i phur pa phyogs bcur sgril zhing gzir bas khams gsum gyi bdud tshogs tshar bcad cing bya ba nan tur gyi phrin las /
srung ba rdo rje'i rdzong mkhar /
zlog pa drag po'i dmag dpung /
gdab pa las kyi spu gri /
mtha' sdud gnan sreg 'phang gsum gyi mtshon /
drag shul gyi las chen bcu gnyis log rdugs 'byams gsum gyi skyon dang bral bas phyi nang gsang ba'i dgra gsum bsad /
bdud bzhi bcom /
'phrang gsum las brgal nas dpal khrag 'thung chen po 'jigs mdzad rdo rje gzhon nu dang dgongs spyod mnyam par mos mdzod /
de dag gis /
thugs kyi phur gcig la brten nas :
ting nge 'dzin gyi dbang bskur ba :
rgyud kyi khong snying phyung pa ste :
snod ldan bu la gtad do rgya :
zhes spros pa'i yan lag bsdus kyang yang gsang thugs kyi phur gcig la brten pa'i snying po don gyi dbang bzhi mtha' rten dang bcas pa yongs su rdzogs pa'i zab khyad can /
sngon chad rgya cher ma bstan pa'i zab gsang DA ki'i thugs tig byin rlabs don gyi brgyud pa ma nyams pa'i dbang gi rim pa legs par grub pa lags pas sogs mtshams sbyor dang bcas dam tshig khas blang /
gtang rag lus 'bul dge bsngo rnams dang /
tshogs la rol zhing lhag ma gtong ba sogs phrin las rjes kyi rim pa mthar chags su bya'o //
'jigs bral mkhyen brtse dgyes pa'i gar //
stobs bcu'i 'od zer stong 'bar ba //
phyogs las rnam rgyal bkra shis kyi //
bstan 'gro'i dpal 'byor rgyas gyur cig
/rtsa gsum 'od gsal snying tig gi sgos bka' yi dam phrin las phur pa 'dus pa'i dril sgrub kyi dbang gi rim pa phrin las rgyan gyi rol mo le'u tshan bco brgyad pa phrin las drag po rtsal gyis sbyar pa ste /
dngos grub kyi rtsa ba yi dam gyi skor gang byon rdzogs so ///
/

@#//
gnyis pa rtsa gsum 'od gsal snying tig gi phrin las kyi rtsa ba mkha' 'gro'i sgrub skor la /
rigs lnga mkha' 'gro spyi dang bye brag gi sgrub thabs dbang las tshogs bcas rgya cher yod pa'i rtsa tho rje bla ma thams cad mkhyen pa'i phyag bris dngos mjal ba'i skal bzang thob kyang /
phag mo dkar mo tsam las gzhan gtan la ma phab par mngon la /
de la mkhas grub kyi rgyal po 'jam mgon rnam gnyis kyis ljags sgrig bzhugs bzhin pa dang /    tshe dbang chog sgrig dil mkhyen rin po che'i mdzad pa yang yod /
gzhan yon tan bdud rtsi bde chen snying po dang /
phrin las phur pa 'dus pa'i dril sgrub ma hA'i sgom khog ltar byon pa gnyis dbu gzhag tsam las rdzogs par ma phab //
!
//gsum pa bka' srung gsol mchod rdo rje'i drwa ba la rjes gnang srog gtad sogs dmigs bsal med pas da lta bdag cag gi spyod yul du gyur pa chos bka' de tsam gyis rdzogs par grub pa'o ///
/theg mchog ston pa'i thugs bskyed skya rengs dang //
skal bzang gdul bya'i smon lam rta bdun shugs //
nang 'dzoms bka' bab rin chen bdun gyi nyi //
mi mjed zhing gi rgyan du mdzes par shar //
rgya che'i bka' dang zab gter bdud rtsi'i rlabs //
smin grol bskyed rdzogs gdams pa'i ro nus can //
gcig las gcig mtshar 'khor bsgyur bang mdzod bzhin //
mngon sum spyod pa sngon smon bzang po'i mthu //
gzur gnas blo yi rin chen mig yangs shing //
'chad rtsom sgrub pa'i gtong ba'i phyag yangs pa'i //
blo ldan mchis na theg mchog chos kyi khab //
mel tshe bgyid la mi brel su zhig mchis //
bsags pa rgya che pha yi nor skal mchog
/rjes 'jug bu la brtse bas sbyin pa 'di //
rang gar bor na de las khrel 'os su //
de tshul shes pas rtag tu brtson pa legs //
gsag srung brlag pa'i sdug bsngal khur brtsegs shing //
phung khrol gdengs kas g.yengs ba'i mdzod phal cher //
dgra sdes brlags kyang chos kyi gsang mdzod ni //
'grib med bdag gi dpal du chas la gzigs //
'di ni skye 'chi'i 'pho skyas kyis thebs kyang //
phyi mar bcol ba'i nor la rang dbang du //
'di bas lhag par len zhing 'dzin spel gyi //
spobs pa'i mgo 'phang bstod la som nyi ci //
mthing skya mig gi bung ba gting du lhung //
'khyogs pa'i sor mo sga shing ltar gyur kyang //
legs bshad bzang gos 'chi khar tshems drub 'di //
chos sras na tshod gzhon la skyes su 'bul //
gser gyi rgya phibs mdzes pa'i tshon ris can //
rin chen dar zab mchod rdzas kyis g.yogs pa'i //
gtsug lag bshig kyang snga 'gyur dbang chu bzhi //
slar yang 'phags yul chas 'di bdag kyang spro //
rig 'dzin grub pa'i nu zhos gsos pa yi //
seng phrug bdag kyang theg mchog gangs ri'i spor //
dga' bas rtsen pa'i zlos gar 'di yin pas //
mkhas grub bye bas byams brtses gzigs mdzod kye //
g.yon can grogs ldan 'du 'dzi log 'tshos g.yengs //
bskyed rdzogs gdeng bral ltar snang chos kyis 'tsho //
sha chang khyim gyi grong gseb sngags rgan gyi //
'dam las ngo mtshar pad+ma'i 'dzum 'di byung //
legs byas gang mchis dam pa'i bung ba yis //
dgyes par bzhes la srid dang ngan song gi
/g.yang sar phyogs pa bdag gi co to nas //
bzung ste bde chen gling du 'khrid mdzad gsol //
de skad gangs can bod kyi shar phyogs char //
mdo khams dam chos bdud rtsi'i dga' ston la //
ci dgar rol pa'i skal pa mi dman pa //
mkhyen brtse'i 'od zer bung bas bstan nas song //
yab gcig bla ma'i bzhed pa bdag gis skong //
yum gcig mkha' 'gro'i gsang mdzod dad pas spyod //
las gcig byas pa don ldan 'di gyur nas //
phyam gcig sku gsum gling du rtsen par shog
/nam zhig d+hu ma tha la'i grong khyer na //
mkha' spyod mig yangs 'dzum pa'i pho nya bcas //
chos nyid rang sgra'i rgyud kyi gling bu len //
zab don 'gram chang 'thung la mi ngal shog
/sangs rgyas gnyis pa'i thugs bskyed dpung tshogs bzhi'i //
dpal la dbang bsgyur drag shul rdo rje'i char //
nag phyogs rdzong la 'beb pa'i dmag dpon du //
bdag gyur yid srubs rgol ngan mthar byed shog
/'phags pa'i cho rigs gtsang zhing thos bsam sgom //
lang tsho'i me tog bzhad la 'di 'bul bas //
bshad sgrub las kyi 'khor lo'i zlos gar gyis //
thub bstan kun dga'i skyed tshal mdzes par mdzod //
bdag kyang thos pa'i mdzod bsags bsam pas spel //
sgom stobs gnad kyi nyams len srog gi zungs //
yid 'ong dben pa'i ngogs nas smin gyur te //
thub pa'i bstan la bya ba byed nus shog
/bkra shis gang zhig rtsa gsum dgyes pa'i nyin mor byed //
byin rlabs snang ba 'bum gyis sgeg pa'i 'od phreng gis //
dngos grub pad+mo'i 'dzum g.yo phrin las dri bsung khyab //
phan bde'i bung bas zlos gar brtse bas mdzes gyur cig
/ces shar mdo khams sde dge'i chos rgyal chen po'i mnga' ris kyi shar phyogs shrI na len+d+ra gnyis pa rdzong sar bkra
shis lha rtse'i gzims spyil 'og min gnyis pa sprin gyi skyed tshal bkra shis 'chi med grub pa'i dga' tshal nas /
thub bstan yongs rdzogs kyi mnga' bdag khyab bdag rdo rje sems dngos 7'jam dbyangs chos kyi blo gros mchog gi zhal snga nas zab rgyas chos kyi 'khor lo'i dge mtshan nyi zla khor yug tu 'char ba'i skabs /
thun mong ma yin pa'i zab chos 'di dag gi smin grol gyis bdag kyang rjes su bzung ba'i skal bzang thob pa'i skabs 'di bzhin zhabs tog srid zhu spel 'os kyi bka' phun sum tshogs pa'i rten dang bcas dgyes brtses tshangs gnas kyi rgyan du bstsal ba dang chabs cig
/gter chen rol pa'i rdo rje'i mchog sprul dwags rnying gi bstan pa'i snang byed chen po karma dri med 'od zer zhabs kyis kyang smin grol bdud rtsi lhan cig bzhes par rje bla ma'i bka' bzhin myur du sgrub 'os pa'i bskul ma rten dang bcas yang yang bstsal pa dang /
rang nyid kyis kyang dad spros bsnyen sgrub kyi zhor la zin tho kha shas btab kyang /
mtha' mi'i log spyod kyis khams bod thams cad rnga thog gi sran ma bzhin nyams nyes su gyur pas zab chos 'di nyid kyi rtsa ba'i gzhung yang dbyings kyi mkha' 'gro'i phyag mtshan du bzhes pa la nye bar rtsom skabs /
rgyal ba'i phrin las kyi re khA bsub tu med pas rje bla ma rin po che'i phyag dpe 'phags yul du gdan 'dren zhu thub pa'i bka' drin las rim gyis dpe rgyun 'phel ba la /
theg mchog snying po'i bstan dang bstan 'dzin la mchog tu gus pa byang gnam mtsho'i do skya mchog sprul 'gyur med pad+ma dri med nas rtsa dpe zhal bshus kyi glegs bam dbus 'gyur rdo rje gdan gyi gtsug lag khang nas gnang ba'i rten 'brel gyis mtshams sbyar te /
shar mdo khams sde dge'i rgyal khams kyi mu to ba 'du shes gsum gyi g.yar dam 'chang bas grong gseb tu 'khyams pa'i rnying sngags rgan po snyan la brjid pa'i ming mang po'i khur gyis non pa'i rmongs brtul gyi zog pos /
rgya gar gyi yul gru mtha' dbus kun tu rgyu ba'i skabs su rang blos dpog tshod ji ltar nus pa'i zhabs tog zhus pa la /
rdul bral chos spyan mnga' zhing nges don gyi bstan pa rin po che thugs la bcags pa'i gzur gnas mkhas grub rnams kyis dpyad zhus dang /
smin grol gyi srog rtsa mi chad pa'i g.yar dam bzhes grub snying nas gsol ba 'debs pa dang /
yi ge'i mthun sbyor byang phyogs reb kong rig pa'i 'byung gnas kyi sngags ban 'jigs med skal bzang bde chen grub pa'i rdo rjes dad gus kyi brtson pas bgyis pa'i ngal ba'i khur 'dis kyang /
bstan 'gro'i dge mtshan nyin byed phyogs kyi tha gru kun tu 'phel rgyas brtan pa'i rgyur 'gyur bar bla ma rgyal ba sras dang bcas pas byin gyis brlab par mdzad du gsol /
sarba dA su shrI ye b+ha wan+tu ///
/[ <!TCC Tibetan character 4,37 undefined in unicode!> ]'dir gleng bar bya ba ni /
'phags yul smin gling gdan sa'i chos 'bangs pa pad bkod sgam po 'am dwags po sprul skur 'bod pa ngos /
sngon chad rje bla ma'i zhabs gral yun mi thung tsam bcar sdod skabs /
rje'i zhal nas khyod zhib cha che zhing cho ga'i rgyus kyang cung zad 'dug pas /
ngos kyis bris pa'i yig dpe rnams stan gnas dus gcig tu dpyad bsam mthar phyin pas bri ba'i skabs phal cher ma rnyed cing /
rnam mang bya ba'i zhor khoms nam byung la bri dgos par gyur pas gtsang dag tu gyur nges kyi blo bde ba zhig med pas /
khyod kyis zhib bltas gyis zhes phebs shing /
de ltar ngos rang
gis kyang zla shas ring rje yi zab gter gnyags phur gyi rigs bdag rdor sems phyi nang gsang ba yang gsang gi sgrub thabs dang dbang gi chog khrigs sogs chos tshan 'ga' zhig zhib mjal gyis /
sa bcad dang tshig don snga phyi sogs mthong dang dran tshad spyan zhus kyis bris bsub mang tsam byung bar /
dad dang mos gus dag snang shin tu che ba'i zhal slob 'gas rje bla ma'i gsung la rang bzos bcos sgyur byed par bsgrags shing /
ngos kyi las don de la gal chen gyis ram 'degs kyang che phra su yang ma byung bas spyir dang /
bye brag 'don sgrub kyi bya ba'i zhabs zhu mang dgos dang rang nyid las lhod che ba bcas kyis kyang de skabs de 'drar lus /
da cha 7skyabs rje rab 'byams rin po che dang /
rje'i yang srid rin po che /
khyad par rje'i dngos slob thugs skyed gzhan phan rmad du byung ba pha ran sa'i dge slong dkon mchog bstan 'dzin rnams kyi bka' dang thugs re bzhin /
rin chen gter mdzod chen po kha skong snga phyi da lta bar bcas pod chen bdun cu skor 'phrul par zhu dag tha ma'i sri zhu zhib par lo mang ring sgrub skabs /
chos tshul 'di srid pa ji srid bar der bzhugs dgos par brten /
sngon rje'i spyan sngar zhus dpyad rgyus mnga' lta bu'i rgyu dang /
nyid mdzad rnams la zhib dpyad dgos tshul sngon gsungs kyi rkyen byas nas /
chos tshul 'di'i gter gzhung phyag bri dngos dus 'gyur skabs sku gdung gtor bshig gis phyir gyar 'phrul par da lta dngos su mjal rgyu yod pa dang /
chog sgrig khungs gang la gzigs pa'i dpe sogs la gtug nas dpyad zhus gang nus byas pas sngar bzhin bris bsub mang du gyur pa /
rang nyid gzhon dus shes bya'i gnas la sbyangs pa gang yang bya ba'i bsod nams dang mthun rkyen ma byung bas ma myong zhing /
bka' 'dri zhu yul kyang yul dus kyi gnas skabs dang mthun rkyen sogs kyis bskal bas ma rnyed pas ma sbyang mu cor smra ba'i ngang tshul gyis bcos nyes gyur pa ni spyir mthol lo bshags shing /
rang gis ni tshig skyon tsam yang med par rnam dag tu spel ba'i 'bad pa chen po'i zhabs zhu bsgrubs par rloms pa yin zhing /
sems dge ba la nyes pa med par bshad pas dge legs 'phel bar gyur cig
/ces byung ba brjod pa 'di tsam byed pos gleng zhing gsol ba yin pas zol stabs 'ol tshul du khrom gshog gis mi bklag par dpyod ldan do gal can srid na par dpe snga phyi mi mtshungs pa cung zad yod pa rgyu mtshan de ltar thugs nges dang thugs dpyad gnang skyong yod pa zhu zhu zhu //
mkhyen mkhyen mkhyen ///
/
