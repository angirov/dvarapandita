@#//
spa gro gdong kha la kha ba tshe ring rdo rje'i zab gter spyi ti'i gzhung skor bzhugs so //
lung bstan gsal byed sgron ma bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]dpal kun tu bzang po la phyag 'tshal lo :
mchims phu gsang ba'i phug par rje 'bangs rnams kyis tshogs kyi 'khor lo rgya chen po bshams nas :
rdzogs pa chen po sangs rgyas dgongs 'dus zhus pa'i rjes la :
lha lcam nus 'byin sa le bzhengs nas :
g.yu ri 'od 'bar bkrol nas g+hu ru la phul te :
rje g+hu ru rin po che lags :
bdag gi kha la 'khri ba'i g.yog mo 'di ma 'ongs pa'i dus su skye ba gang 'dra zhig tu skye :
gsang sngags kyi chos gang 'dra zhig dbang :
rje gu rus gsung du gsol :
ces zhus pas :
g+hu ru'i zhal nas :
lha lcam khyod kyis de ltar zhus pa legs so :
bdag gis bshad kyis nyon cig :
khyod kyi zhal ta ma 'di kha lag la 'khri ba dang :
nga'i gsang sngags kyi dbang chos mang po thob pa la brten nas skye ba 'di nas dag ma dag 'ga' tsam brgyud pa'i rjes la :
mon bod mtshams kyi sa'i dpal gyi ri bo'i phyogs su skye :
ming ni badzra ming can zhes :
'di pha ma rus lo rta rnams so :
lus gso rags shing 'dod blo zhig :
spyod pa ma nges sna tshogs byed :
nga yi rdzogs chen chos la spyod :
skyes bu de dang su 'brel ba :
phyi ma u rgyan gnas su 'gro :
nus 'byin sa le khyod kyi skye mtha' ni :
skyes bu dpal gyi ming can 'byung dus su :
de dang 'phrad nas smon lam 'brel ba yin :
las 'phro bag chags sad pa ni :
chos dang dam rdzas 'di rnams dbang :
rdzogs chen spyi ti'i yang zab skor :
'dus sla zab pa'i skor rnams dang :
dam rdzas sha ril shel 'dra la :
a dam rgya dang bcas pa spyod :
ces gsungs so :
yang nus 'byin sa les o rgyan la zhus pa :
shin tu legs par thugs rjes zungs :
rdzogs chen spyi ti'i skor rnams dang :
dam rdzas shel 'dra'i gter kha ni :
gter gnas gang gi phyogs na yod :
'don pa'i dus ni nam tsam yin :
'di rnams kyi ni kha byang dang :
yang byang snying byang ma lus pa :
g+hu rus bdag la gsung du gsol :
ces zhus so :
sa ma yA:[ \u0f88\u0f88\u0f88 ]yang g+hu rus gsung pa :
dam rdzas 'di yi gter gnas ni :
bdag gi sgrub gnas dam pa de :
btsan chung brag gi logs na yod :
spyi ti gter gnas gnas par ni :
brag dmar gter khung logs na yod :
sa ma yA:
rgya rgya rgya :
yang o rgyan gyis gsung pa :
'di nyid 'don pa'i lo zla ni :
bya 'am khyi yi dbyar zla 'bring :
tshes bcu 'am ni bco lnga la :
nyin phyed dag tu 'don pa 'o :
sa ma yA:
gyaM:
yang g+hu rus gsung pa :
dam rdzas yang byang cha lag ni :
btsan brag bde mchog pho brang yin :
pho brang de yi rtse mo na :
dang po'i rtsig pa rnying pa yod :
rtsig pa de yi shar phyogs na :
brag dang rdo hrog mtshams dag na :
rdo ba rus sbal 'dra ba'i logs :
gter mtshan zha nye'i chos 'byung yod :
mar la khru gang brkos pa na :
rdo yi sgrom bu sol ba'i dkyil :
dam rdzas dbang lung rgya dang bcas :
gter bdag ban chen yab lha dang :
rdo rje legs par gtad nas bzhag :
bka' srung gter bdag 'di nyid la :
tshogs kyi 'khor lo rgyas pa dang :
gser skyems gsol kha rem pa gces :
o rgyan nga la gsol ba thobs :
zhes gsungs so :
sa ma yA:
gyaM:
snying byang kha lag 'di ltar ro :
gter sgrom de la reg dug yod :
de rnams sel lugs 'di ltar ro :
bdag nyid lha yi nga rgyal ldan :
la cha'i lag mgo gnyis bcos la :
de la rdzas ni 'di ltar byug :
dug dang gla rtsi byug par bya :
rang gi lus la sgog pa byug :
des ni dug rnams sel ba 'o :
sa ma yA:
rgya rgya rgya :
yang lha lcam gyis zhus pa :
gu ru rin po che lags :
gter 'di rnams 'don pa'i dus kyi rtags rnams gsung du gsol :
zhus pas :
de 'don pa'i rtags ni :
hor dmag lugs nas bod tshong deng ba yong :
spa gro li thang me ru 'bar ba yong :
gnam la rtags ni kha char chung zhing sgang gshong yong :
de yi stobs kyis lo ni mi legs so :
skar ma phod can du ba mjug ring shar ba dang :
mi ma yin gyis skad ngan 'don pa 'ong :
skye chu'i gnas su pha bu dme 'thab yong :
stag tshang gnas su ma bu gsod byed yong :
de rnams byung dus gter de 'don pa'i dus :
bton nas zla gsum mtshams la 'bad :
sa ma yA:
rgya rgya rgya :
yang gu rus gsung pa :
spyi ti'i kha byang yang byang snying byang rnams :
dam rdzas 'di yi zla la yod :
dam rdzas 'di yi sbyor sdeb la :
o rgyan bdag gi byang sems dang :
mtsho rgyal ma yi dmar po dang :
rig 'dzin brgyad dang sgrub chen brgyad rnams byang sems dang :
dbu lo shangs mtshal bdud rtsi yod :
gzhi ma bram ze dung rna can gyi sku sha yin :
ril bu 'di ni sus myang ba :
mthong dang reg dang thos gyur na :
kun gyis mchod pa'i gnas su 'gyur :
gsungs so :
gter srung yab lha 'khor bcas kyis :
bya 'am khyi yi lo dag la :
gter 'di badzra ming la gtod :
de min gter rkun byung ba na :
srog rtsa chod la dbang po snubs :
sa ma yA:
rgya rgya rgya :
kha thaM:
pad+ma nga yi smon lam 'grub par shog :
lha lcam gyis zhus o rgyan gyis ji ltar gsungs pa rnams bdag mtsho rgyal gyis ma nor bar bris nas :
sangs rgyas dgongs 'dus zla la sbas so :[ \u0f88\u0f88\u0f88 \u0f88 ]spyi ti'i them byang gsal byed nor bu bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]nam mkha'i mdog can mi 'gyur ba la phyag 'tshal lo :
bdag 'dra pad+ma 'byung gnas kyis :
gter kha bye ba sa ya sbas :
yang gsang dgongs gter 'di las med :
kye ma ngo mtshar rmad kyi chos :
'di yi them byang bstan pa ni :
o rgyan nga yi chos rnams la :
spyi them sgos them gtad rgya gsum :
spyi them chos rnams thams cad kyang :
theg pa rim pa dgur 'dus te :
de yang bsdus pas gsum du 'dus :
sprul sku'i bstan pa sde snod gsum :
longs sku'i bstan pa kri yog gsum :
chos sku'i bstan pa bskyed rdzogs gsum :
de rnams a ti gcig pur 'dus :
a ti yo ga'i chos skor la :
rgyud dang lung dang man ngag gsum :
de yang man ngag dag tu 'dus :
man ngag gnad kyi skor la yang :
sems sde klong sde man ngag sde :
de yang gnad kyi sde ru 'dus :
gnad kyi sde la phyi skor dang :
nang skor gsang skor bla med skor :
yang gsang skor dang lnga ru 'dus :
de yang yang gsang skor du 'dus :
yang bcud spyi ti chen po 'di :
o rgyan snying gi nor bu yin :
sa ma yA:
rgya rgya rgya :
sgos them spyi ti'i them byang ni :
chos kyi gnad 'phyong bstan pa'i phyir :
gnad kyi them byang skor dang gcig :
gang zag blo kha bsgyur ba'i phyir :
thun mong sngon 'gro'i gdams pa dang :
ma smin smin par byed pa'i phyir :
dbang bzhi yongs rdzogs skur thabs dang :
chos nyid mngon du rtogs pa'i phyir :
khrid gzhung ma rig mun sel dang :
snang bzhis mtha' ru skyel ba'i phyir :
mun khrid ar gtad lag khrid dang :
nyams len mtha' ru 'thon pa'i phyir :
ka dag lhun grub nyams len dang :
dus tshod gnad 'gags bstan pa'i phyir :
lung bstan gsal byed me long dang :
spyi ti'i bstan pa bsrung ba'i phyir :
bka' srung reg chod spu gri dang :
de ltar chos kha brgyad po der :
spyi ti'i chos skor ma lus tshang :
sangs rgyas chos la 'di kas chog :
gzhan rnams byas chos rgyu tsam yin :
'di ni byar med don gyi chos :
kun bzang snying gi thigs pa 'o :
slob ma gsum bzhi ma gtogs pa :
mang na mkha' 'gro'i bka' chad yong :
zab par gyis shig las ldan bu :
sa ma yA:
rgya rgya rgya :
bka' rgya :
gter rgya :
sbas rgya :
gsang rgya :
kha thaM:
bla ma mkha' 'gro'i lung bstan la brten nas A yu badzra gyis brag dmar gter khung nas gdan drangs shing slar yang kun bzang chos rdzong du phab pa 'di'ang cha lag go //
/[ \u0f88 ]khrid kyi sngon 'gro mun sel sgron me zhes bya ba bzhugs so :[ \u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]dpal kun tu bzang po la phyag 'tshal lo :
dus gsum sangs rgyas thams cad kyi dgongs pa :
theg pa dgu'i mthar thug yang gsang spyi ti'i man ngag 'di sgom par byed pa la bla ma mtshan nyid dang ldan pa :
slob ma snod dang ldan pa :
gdams pa 'di nyid zhu ba ni 'jig rten gyi bya ba thams cad rgyab tu bskyur nas :
gnas chen nam ni dur khrod dam :
nags tshal dben pa'i gnas dag tu :
zas gos mthun rkyen 'dzom par bsags :
tshogs kyi 'khor lo rgya chen bsham :
bla ma dag la chos 'di zhu ba'i snyan gsan dbab :
de nas bla mas chos bstan pa ni :
sngon 'gro'i chos 'di ltar ro :
dang po dal 'byor rnyed dka' dang :
gnyis pa 'chi ba mi rtag pa :
gsum pa las rgyu 'bras dang :
bzhi pa tshogs gsag maN+Dal dang :
lnga pa skyabs 'gro dang :
drug pa sems bskyed rgya chen dang :
bdun pa yig brgyas sbyang :
brgyad pa mos gus bla ma'i rnal 'byor dang :
dgu pa rigs drug ru shan 'byed :
bcu pa la rigs drug sa bon sbyang :
bcu gcig lus kyi ru shan 'byed :
bcu gnyis rgyas btab cing rtsal sbyang ba :
bcu gsum pa mnyen btsal lam du gzhug pa'o :
sa ma yA:
rgya rgya rgya :
dang po dal 'byor rnyed dka'i khrid bstan pa ni :
ye thog dang po'i dus su :
dmigs med gdal khyab chen po'i klong nas :
gang gis kyang bcos bslad ma grub pa :
sangs rgyas sems can ming yang med pa'i dus :
mkha' klong rnam par dag pa ni :
rang byung rig pa'i rgyal po :
rgya dang phyogs lhung dang bral ba :
ye nas rang byung du yod pa las :
ye rlung gcig gis bskyod nas 'dzin pa dpag tu med pa byung ngo :
de la brten nas phyi snod kyi 'jig rten nang bcud kyi sems can chags so :
ma rig pa'i dbang gis las ngan so so la spyod cing 'khor bar 'khyams so :
de yang skye rga na 'chi'i sdug bsngal :
ngan song gsum dang mtho ris gsum du mnar cing gnas pa las :
ngan song gsum ni dmyal ba yi dwags dud 'gro 'o :
mtho ris gsum ni lha dang mi dang lha ma yin no :
de yang mi ru skyes pa ni gshis kyis dkon :
chos ldan lus 'di thob par dka' 'o :
rgyud lung chen po'i nang zhig nas :
rgya mtsho dag gi rus sbal dang :
gyang logs dag gi sran ma dang :
gnam stong nyin gyi skar ma dang :
de dag rnams las dal 'byor mi lus thob pa dka' 'o :
shar lus 'phags po dang :
nub ba glang spyod dang :
byang sgra mi snyan na mi lus yod de :
tshe gcig lus gcig la sangs rgyas 'grub pa'i skal ba med do :
lho 'dzam bu gling du skyes pa rnams ni tshe gcig la sangs rgyas sgrub pa'i skal ba yod do :
lta log byed par gyur na yang :
snying ni rul bar mi 'gyur ram :
da res mi lus lan gcig thob dus 'dir :
dam pa'i chos gcig ma byung na :
ngan song 'gro ba ma shes sam :
nyes dmigs rnams su yang dran par bya'o :
sa ma yA:
rgya rgya rgya :
gnyis pa 'chi ba mi rtag pa ni :
phyi 'byung ba'i dar rgud mi rtag :
nang 'jig rten longs spyod mi rtag :
gsang ba lus sems mi rtag pa 'o :
phyi 'byung ba'i dar rgud ni zla dus dbyar dgun rnams mi rtag pa'o :
thams cad 'chi ba'i chos can yin na da res mi lus lan gcig thob dus 'dir :
chos mi byed na phyis mi lus 'di thob par dka' bas :
des na da res mi lus thob dus 'dir :
'chi ba dran pa'i chos zhig ma byas na :
'chi bdag bdud kyis nam khyer mi shes so :
ma yengs pa'i dran pa dung dung yang yang bsam :
'chi ba mi rtag pa'i khrid do :
sa ma yA:
rgya rgya rgya :
gsum pa las rgyu 'bras khrid ni :
chos pa 'jig rten la chags pa rnams ni :
nag can btson dong na yod kyang :
btson bdag gi bu mo mdzes ma la chags pa lta bu'o :
chos pa 'khor ba'i sdug bsngal la chags pa ni :
yugs sa mo khyo la chags pa lta bu'o :
dngos po nor rdzas la chags pa rnams ni :
bung ba sbrang rtsi la chags pa lta bu'o :
chos pa yul gzhis la chags pa ni :
sbrang ma sbrang rtsi 'thung ba lta bu'o :
ma go ba rnams ni chos ji ltar bshad kyang :
nyon mongs pa sdug bsngal gyi mtshang ma rig par :
chos kyi don mi rtogs pa lta bu'o :
rgyu 'bras khyad du gsod pas 'khor ba'i sdug bsngal myong ba'o :
gsang sngags kyi dam tshig las 'das pa ni :
dmyal ba lcags bsregs kyi sa gzhir skye 'o :
'khor ba sdug bsngal gyi bya byed 'di :
zo chu'i 'khyud mo 'dra' 'o :
zhe sdang dang nga rgyal phrag dog gti mug bsags pa'i rnam par smin pa ni :
tsha grang bkres skom glen lkugs 'pho ltung 'thab rtsod :
brel phongs rigs drug gi sdug bsngal myong dgos yong ba yin :
dam pa'i chos gcig ma byas na :
cis kyang phan pa med :
'di rnams yang yang du bsam mo :
las rgyu 'bras kyi khrid do :
sa ma yA:
rgya rgya rgya :[ \u0f88\u0f88\u0f88 ]bzhi pa tshogs gsag maN+Dal gyi khrid ni :
mchod pa'i yul dang mchod pa'i maN+Dal gnyis las :
mchod pa'i yul ni bla ma yi dam dpa' bo mkha' 'gro sangs rgyas byang sems rnams yin pas :
sangs rgyas chos dang dge 'dun phyi'i mchod yul :
bla ma yi dam mkha' 'gro nang gi mchod yul :
bde gsal mi rtog ting nge 'dzin gsang ba'i mchod yul lo :
blo bral ye shes de kho na nyid kyi mchod pa'i yul lo :
de dag rnams mchod pa'i yul yin no :
rang gi spyi bor gdan bzhi'i steng du :
drin can rtsa ba'i bla ma dam pa o rgyan kun tu bzang po de nyid la g.yas su sangs rgyas dkon mchog :
rgyab tu dam pa'i chos :
g.yon du 'phags pa'i dge 'dun :
mdun du yi dam dkyil 'khor gyi lha tshogs :
de rnams gsal btab la :
phyi nang gsang gsum gyi maN+Dal phyogs gcig tu bsdus te :
lus ngag yid gsum gus pa'i sgo nas :
oM AHhU~M:
chos sku'i maN+Dal spros bral brjod las 'das :
rang snang 'dzin med tshom bu legs bkod nas :
chos sku'i bla ma yang dag rje la 'bul :
chos sku'i gnas lugs rtogs par byin gyis rlobs :
longs sku'i maN+Dal rang snang 'od lngar 'dres :
sku dang thig le maN+Dal rgyan du bkod :
longs sku'i bla ma lha tshogs rje la 'bul :
'od gsal longs sku 'grub par byin gyis rlobs :
sprul sku'i maN+Dal bye ba phrag brgya'i zhing :
mdzes shing yid 'ong legs par bkod pa ni :
sprul pa'i sku mchog bla ma rje la 'bul :
'gro don phyogs med rtogs par byin gyis rlobs :
ci mang dbul bar bya'o :
de nas bla ma thams cad rtsa ba'i bla ma la bsdu :
dbang bzhi blangs nas bla ma rang la bsdus :
sems ma bcos par lhod de gzhag :
tshogs gsag maN+Dal gyi khrid do :
sa ma yA:[ \u0f88\u0f88\u0f88 ]lnga pa skyabs su 'gro ba'i khrid ni :
sdug bsngal dag las zlog pa la :
dkon mchog gsum la skyabs su 'gro dgos pas :
skyabs 'gro'i yul gsal gdab pa ni :
rang gi mdun gyi nam mkhar seng+ge'i khri steng du :
nyi zla dar zab brtsegs pa'i steng du :
drin chen rtsa ba'i bla ma dpal kun tu bzang po'i rnam pa :
rgyan med gcer bu mnyam par bzhugs pa la :
de'i g.yas su sangs rgyas g.yon du dge 'dun mdun du yi dam :
rgyab tu chos skyong :
mtha' skor du dpa' bo mkha' 'gros bskor nas bzhugs par bsgoms la :
ma gyur nam mkha' dang mnyam pa'i sems can thams cad tsho :
skyob pa phyogs bcu'i sangs rgyas byang chub sems :
rkang gnyis gtso bo sangs rgyas dang :
zhi ba chags bral dam pa'i chos :
tshogs mchog 'phags pa'i dge 'dun la :
'di gzung bla med ma 'thob bar :
sgo gsum gus pas skyabs su mchi :
zhes snying khung rus pa'i gting nas :
brgya rtsa stong rtsa la sogs pa bya'o :
skyabs su 'gro ba'i khrid do :
sa ma yA:
rgya rgya rgya :
drug pa sems bskyed pa'i khrid ni :
tshad med bzhi bsgom :
snying rje dga' ba byams pa btang snyoms tshad med bsgom par bya'o :
snying rje rgyal po'i gces phrug stor ba lta bu bsgom :
dga' ba rabs chad ma bu med la bu skyes pa lta bu bsgom :
byams pa bya mo sgo nga bsro ba lta bu bsgom :
btang snyoms la drang srong gis mgron 'gyed pa lta bu bsgom :
tshad med bzhi bsgom pa'i ngang nas :
ngag tu :
rtsa gsum bla ma dgongs su gsol :
'gro ba sems can ma lus rnams :
bla med byang chub ma 'thob bar :
'gro don byed par sems bskyed do :
sems bskyed pa'i khrid do :
sa ma yA:
rgya rgya rgya :
bdun pa sgrib sbyong yig brgya'i khrid :
skyabs 'gro sems bskyed sngon btang la :
rang gi spyi bor rdor sems ni :
dkar po zhal gcig phyag gnyis pa :
g.yas pas rdo rje g.yon dril bu :
dku la brten nas 'gying bag tshul du bzhugs :
rin po che yi rgyan cha du mas brgyan :
snang la rang bzhin med par bsgom :
ngag tu badzra satwa hU~M la 'bad :
rdo rje sems dpa'i zhabs kyi mthe bong g.yas :
bdud rtsi dkar po'i rgyun babs pas :
rang gi spyi bor thim par bsam :
'di phyi tshe rabs thams cad du :
las ngan sdig sgrib dag par bsam :
lus ni shel gong phyis pa ltar :
phyi nang med par gsal bar bsgom :
rdor sems rang la thim nas su :
rdzogs rim ngang la ma yengs gzhag :
sdig pa dag pa'i rtags rnams ni :
gsang sngags spyi dang mthun pa 'o :
yig brgya'i khrid do :
sa ma yA:
rgya rgya rgya :
brgyad pa bla ma'i rnal 'byor gyi khrid ni :
rang gi spyi bor nyi zla'i steng :
gtso bor rtsa ba'i bla ma la :
rnam pa kun bzang yab yum ni :
mthing gsal zhal gcig phyag gnyis pa :
rgyan med gcer bu'i rnam pa la :
mnyam gzhag skyil krung dag tu bzhugs :
de yi 'khor du brgyud pa'i bla ma rnams kyis bskor :
khrom tshogs ltar du bzhugs pa la :
gsol ba 'di ltar gdab par bya :
dmigs med ka dag chen po'i pho brang du :
chos sku kun bzang yab yum la gsol ba 'debs :
gzung 'dzin rtog pa'i dri ma dag nas kyang :
ka dag dri bral rtogs par byin gyis rlobs :
lhun grub rang gsal ye shes gzhal yas su :
rgyal ba rigs lnga'i lha la gsol ba 'debs :
ma rig mun pa'i bying rmugs rang dag nas :
'od gsal lnga ldan 'char bar byin gyis rlobs :
rig rtsal rnam dag rang bzhin gzhal yas su :
rgyal ba rdo rje sems dpa' la gsol ba 'debs :
bde gsal rtogs pa rgyud la 'char ba dang :
gzhan don thogs med 'grub par byin gyis rlobs :
dpal ri pad+ma 'od kyi gzhal yas su :
o rgyan pad+ma 'byung gnas la gsol ba 'debs :
rigs drug sems can snying rjes skyong ba dang :
bdag gzhan don gnyis 'grub par byin gyis rlobs :
mkha' spyod rnam dag mkha' 'gro'i gzhal yas su :
ma gcig ye shes mtsho rgyal la gsol ba 'debs :
bdag gzhan smon lam yongs dag 'grub pa dang :
bde stong rgyun chad med par byin gyis rlobs :
spyi gtsug nyi zla pad+ma'i gdan steng du :
rig 'dzin tshe ring rdo rje la gsol ba 'debs :
rang rig gsal stong skye med rtogs pa dang :
tshe 'dir rig 'dzin 'grub par byin gyis rlobs :
brag dmar gter khung gsang ba'i gter gnas su :
yang gsang zab chos spyi ti la gsol ba 'debs :
bdag gzhan 'khor ba'i mtsho las sgrol ba dang :
gdod ma'i gnas lugs rtogs par byin gyis rlobs :
rang snang rnam dag rtsa yi pho brang du :
yi dam zhi khro'i lha tshogs la gsol ba 'debs :
sgra 'od zer gsum rang ngo shes pa dang :
phung po 'ja' lus 'grub par byin gyis rlobs :
bka' dang dam tshig gtsang ma'i pho brang du :
bka' srung dam can gter bdag la gsol ba 'debs :
bsam pa thams cad yid bzhin 'grub pa dang :
rkyen ngan bar chad zhi bar byin gyis rlobs :
zhes snying khung rus pa'i gting nas dung dung bar gsol ba btab :
mos gus bla ma'i rnal 'byor gyi khrid do :
sa ma yA:
rgya rgya rgya :
dgu pa lus ngag yid gsum ru shan 'byed pa'i khrid ni :
dmyal ba yi dwags lus gnad bya :
ngag tu de yi sgra skad 'don :
rjes la shes pa glod la gzhag :
mkhan po rtsad gcod gtang bar bya :
gang yang ma yin rang gi sems :
sems nyid rtsa bral ngang du gzhag :
byol song mi yi lus gnad bya :
ngag tu de yi sgra skad 'don :
mkhan po rtsad gcod legs par bya :
rjes la shes pa glod la gzhag :
rang sems min pa logs na med :
lha min lha yi lus gnad bya :
ngag tu de yi sgra skad 'don :
mkhan po rtsad gcod shes pa glod :
rang sems min pa gzhan na med :
de ltar rigs drug gnas la chags zhen mi skye'o :
mi sha yod pa'i dgra dang 'phrad na yang :
'jigs pa'i snang ba skad cig mi skye'o :
de ltar byung na ru shan phyed pa'i rtags :
ma byung bar du snying rus bskyed la bskyang :
rigs drug ru shan 'byed pa'i khrid do :
sa ma yA:
rgya rgya rgya :
bcu pa rigs drug sa bon sbyong ba ni :
spyi bo mgrin pa snying ga lte ba gsang gnas rkang mthil du :
rigs drug gi sa bon bkod pa las :
sku gsung thugs kyi snying po las me 'bar 'tshig par bsam mo :
sa bon sbyong ba'i khrid do :
sa ma yA:
rgya rgya rgya :
bcu gcig pa lus ru shan 'byed pa'i khrid ni :
rang lus rdo rje'i phyag rgya byas :
rdo rje'i lte ba dag las ni :
'od 'phros snang ba khyab par gang :
lus ni khang rul zhig ltar 'gyur :
de ltar byung na 'byongs pa'i rtags :
lus ru shan 'byed pa'i khrid do :
sa ma yA:
rgya rgya rgya :
bcu gnyis pa rgyas gdab rtsal sbyong ba'i khrid ni :
phyi snang ba la rgyas gdab pa ni :
ngag tu hU~M zhes bzlas pa yin :
snang ba hU~M gis gang bar bsgom :
nang phung po dag la rgyas gdab pa :
hU~M de tshur la log nas ni :
khog pa hU~M gis gang bar bsgom :
ngag tu hU~M de ma yengs bsgrang :
de ltar byas pa'i rtags rnams la :
phyi nang snang ba gzhan mi 'char :
hU~M gis rnam pa rang rong 'gyur :
de ltar byung na rgyas thebs rtags :
ma byung bar du bskyar la bya :
phyi snang ba la rtsal sbyong ba ni :
hU~M des sa rdo ri brag rnams :
lcags tshags ltar du phug par bsam :
hU~M des tshur la log nas ni :
nang phung po sha rus phug par bsam :
phyi nang khrol ma ltar du 'gyur ro :
ma byung bar du yang yang bskyar :
rgyas btab pa dang rtsal sbyong ba'i khrid do :
sa ma yA:
rgya rgya rgya :
bcu gsum pa mnyen btsal lam du gzhug pa'i khrid ni :
mdun du shing gcig bsams la :
ngag tu hU~M de phar 'phros pas :
shing ring de la sbrul ltar dkris :
hU~M de shing rtser sleb pa dang :
shes pa ma yengs ngang la lhan ne gzhag :
hU~M de tshur la bshig nas su :
khog pa'i nang du hU~M de sleb :
yengs pa med par mnyam par gzhag :
lam du gzhug pa lta bur bya :
ngag tu hU~M de 'phros nas ni :
sngar gyis phyin pa'i sa cha dang :
ma phyin pa yi sa rnams su :
sbrul 'khyogs ltar du 'gro bar bya :
thang chad ngal ba'i dus su yang :
rtse gcig lhan ne gzhag par bya :
snang ba gang gtad lam lam 'god pa byung :
ma byung bar du bskyar la bya :
mnyen btsal lam gzhug gi khrid do :
sa ma yA:
rgya rgya rgya :
lha gcig gsal sgron khyod kyi skye mtha' de dang sprod :[ \u0f88\u0f88\u0f88\u0f88 ]r+yar+yar+ya :
sa mo phag lo hor zla lnga pa'i tshes bco lnga la /
rig 'dzin A yu badzra gyi mtshan can gyis mkha' 'gro'i lung bstan byung nas brag dmar gter khung nas gdan drangs pa'o //
gnas chen stag tshang lung pa'i mda' rdo gor ma steng seng chen 'gying 'dra'i mdun pha wang dang shug pa rgya mdud 'khyil ba'i mtshams su /
ri bo bkra shis dpal 'bar 'dra ba'i steng dbyar dgun med par na bun 'thibs pa'i dben gnas /
yang dben chen po kun bzang chos rdzong zhes bya ba'i rtse mo la chu pho byi ba'i lo hor zla gsum pa'i tshes brgyad la /
skal ldan gyi grwa pa kun dpal rgyal mtshan gyis sbyin bdag byas nas shog ser gyi logs las phab pa'i yi ge pa ni kun dga' mchog rgyal gyis bgyis pa lags so //[ \u0f88 ]rdzogs pa chen po spyi ti'i dbang bzhi rdzogs dri med phreng ba bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]dpal kun tu bzang po la phyag 'tshal lo :
dbang bzhi skur bar byed pa'i rnal 'byor pas :
dben zhing nyams dga' ba yi gnas dag tu :
maN+Dal mda' gang gru bzhi la :
dbus mthing 'od lngas bskor ba bya :
de'i pad+ma 'dab bzhi phyogs mdog la :
mu khyud 'od lngas bskor ba bya :
de min gzhan dang 'dra ba yin :
de la dbus kyi stegs bu'am many+dzi'i khar :
mngar gsum spod rnams blugs byas la :
gtor ma rin chen 'bar ba rgyan gyis brgyan pa bzhag :
bum pa'i nang du bum rdzas nyer lnga dang 'o ma blug :
kha rgyan mgul chings kyis brgyan :
de'i g.yon du ka pA la mtshan dang ldan pa la :
chang la a mr-ita btab pa blug :
las bum gcig char bsham par bya :
gtor tshogs dag kyang ci bder bsham :
dal gyi rgyan bkod la phyogs bzhir gri bzhi :
phur pa bzhi :
mda' dar me long btags pa bzhi :
rgyan bkod gzhan yang legs par bya :
de nas slob ma rnams kyis phyi rol du khrus byas la :
de nas sgo ba rnams la zhu ba phul ba ni :
kyai :
khro bo mi bzad 'jigs pa'i sku :
mtshon cha sna tshogs phyag na bsnams :
yang gsang dkyil 'khor pho brang srung :
bdag rnams nang der gtang du gsol :
ces lan gsum zhu 'o :
slob dpon gyis :
khyed ni su yin ci zhig bya :
skal med rnams tsho phyir dengs shig :
ces bya'o :
yang slob mas :
kye ho :
bdag cag skal ldan rigs kyi bu :
bla med gsang ba'i dkyil 'khor du :
'gro ba'i mgon po bla ma la :
smin grol dbang bskur gdams pa zhu :
zhes zhus so :
sgo phye yol ba'i phyi ru gzhag :
slob dpon la zhu ba ni :
dus gsum rgyal ba 'dus pa'i sku :
slob dpon khyed la skyabs su mchi :
sdug bsngal 'khor ba'i rgya mtsho las :
bdag cag bu rnams drang du gsol :
ces lan gsum zhu 'o :
bla mas :
kye ma skal ldan bu slob rnams :
nyon mongs nyes pa'i tshogs spangs nas :
tshe 'dir sangs rgyas sa la sbyor :
bka' bzhin bsgrub par dam byed dam :
zhes dri 'o :
slob mas lan du :
kyai :
rdo rje slob dpon bdag la gson :
dus gsum rgyal ba bla ma dang :
dkyil 'khor lha la phyag 'tshal lo :
ci gsung bka' las mi 'da' bya :
zhes zhu 'o :
de nas yol ba bkrol te ging pa rnams kyis bgegs bskrad :
gu gul dud pa gtang :
rol mo drag tu brdung :
de nas gral la 'khod thal mo sbyar la 'di skad do :
kye ho :
bla ma rdo rje 'dzin pa dang :
dkyil 'khor lha tshogs spangs nas ni :
skyob pa gzhan du mi 'dug pas :
khyed kyis bdag la thugs rjes zungs :
zhes zhu 'o :
bla mas gnang ba :
kye ma :
khyod rnams snod ldan bsod nams bsags :
yang gsang bla ma'i dkyil 'khor 'dir :
bdag gis khyod rnams bsgral bya'i phyir :
'dod pa'i dbang mchog dam pa sbyin :
zhes bshad do :
de nas dam tshig chu sbyin pa ni :
hU~M:
'di ni dam tshig rdo rje'i chu :
dam tshig nyams na dmyal mes sreg :
bsrungs na yon tan brgya rtsa thob :
dam tshig gnyan po bsrung bar gyis :
mig dar g.yogs la :
slob bu rnams kyis lag tu cod pan thogs la 'di skad zhu bar bya :
kyai :
lhun gyis grub pa'i rigs lnga'i tshogs :
pho brang gzhal yas sgo phyes la :
sngon nas las 'phro gang yod pa'i :
rigs lnga'i lha dang bdag sprod cig :
oM puSh+pe sid+d+hi ho :
zhes 'dor ro :
gang du phog pa'i lha ngos gzung ngo :
shar du babs na badzra thod phreng rtsal :
sogs gang du phog pa'i lha'i ming btags so :
mig dar bshu ba ni :
slob mas zhu ba phul ba :
kyai :
bla ma rdo rje 'dzin pa dgongs :
bdag cag ma rig rmongs pa rnams :
ma rig nyon mongs mun pas bsgribs :
khyed kyi thugs rje'i 'od zer gyis :
ye shes spyan du dbye bar mdzod :
ces zhu 'o :
bla mas rdo rje thogs la :
hU~M:
ston pa rdo rje slob dpon ngas :
khyod kyi ma rig mun pa'i mig :
shes rab thabs dang thugs rje yis :
ye shes spyan du dbye bar bya :
oM badzra tsak+ShuHpra be sha ya phaT:
ces mig dar bsdu 'o :
de nas bla mas 'di skad do :
kye ma skal ldan bu rnams nyon :
dkyil 'khor chen po 'di la ltos :
bskal par bsags pa'i sdig pa 'dag :
dngos grub sna tshogs khyed la 'byung :
zhes so :
de nas dbang dngos bskur ba ni :
khrus bum thogs la :
hU~M:
bum pa spros bral zlum po 'di :
phyi ni bum pa'i rang bzhin la :
nang na khrus kyi lha tshogs bzhugs :
skal ldan bu la dbang bskur bas :
ma rig dri ma dag gyur cig :
badzra satwa A:
zhes dri ma bkru 'o :
gtso bum thogs la :
hU~M:
bkra shis dbang gi bum pa 'di :
phyi ni bum pa'i gzhal yas khang :
nang na rigs lnga yab yum bzhugs :
skal ldan bu la dbang bskur pas :
sku dbang lus kyis thob gyur cig :
oM AHhU~M a b+hi Shiny+tsa hU~M:
thod pa thogs la mgrin par bzhag nas :
hU~M:
rnam dag ye shes ka pA la :
phyi ni ka pA la yi rang bzhin la :
nang ni ye shes bdud rtsis bkang :
skal ldan bu la dbang bskur pas :
gsung dbang ngag gis thob gyur cig :
oM AHhU~M badzra a mr-ita sid+d+hi hU~M:
me long thogs la snying gar bzhag nas :
hU~M:
me long zlum po chos dbyings dri ma med :
dag cing gsal la rnyogs pa med :
gzung 'dzin gsal la ngos gzung med :
dri bral sems kyi dbang thob shog :
a b+hi Shiny+tsa hU~M:
gtor ma thogs la :
hU~M:
b+han d+ha ye shes rnam par dag :
lcang lo dbyings dang 'du 'bral med :
gtor ma rang snang rnam par dag :
skal ldan bu la dbang bskur pas :
yongs rdzogs chen po'i dbang thob shog :
a b+hi Shiny+tsa hrI:
spros med tshig dbang bskur ba ni :
kye ma :
skal ldan bu rnams bdag la nyon :
ci shar thams cad sems su go :
sems kyi gzhi rtsa rang thog chod :
mi dmigs spros bral ngang la zhog :
lham me lhan ne don gyi dbang :
ma yengs khyod kyis sems la zhog :
rjes bsngo ba smon lam bkra shis kyis mjug bsdu 'o :
spyi ti'i dbang bzhi rdzogs shin tu zab pa rdzogs so :
sa ma yA:
r+yar+yar+ya :[ \u0f88\u0f88\u0f88\u0f88 ]puN+yai badzra mtshan can gyis mkha' 'gro'i lung bstan la brten nas brag dmar gter khung nas gdan drangs pa'o //
shog ser tsha las zhal bshus pa'o //
mang+ga laM//[ \u0f88 ]zab khrid ma rig mun sel zhes bya ba bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]bcom ldan 'das sems nyid dag pa'i lha la phyag 'tshal lo :
dus gsum sangs rgyas thams cad kyi dgongs pa :
lung thams cad kyi bdag po :
theg pa thams cad kyi mthar thug :
chos thams cad kyi snying po :
rdzogs pa chen po yang gsang spyi ti'i man ngag :
sangs rgyas mngon sum du ngo sprod pa'i chos 'di la :
sngon du 'gro ba gzhan du bstan pa yin :
dngos gzhi'i man ngag 'di la yang :
ma bcos gnas lugs gtan la dbab pa dang gcig :
gegs sel bogs 'don gyis bogs bton pa dang gnyis :
mkhan po rtsad gcod kyis gcer bu bstan pa dang gsum :
sems nyid rang shar gyi zhi gnas lhag mthong ngo sprod pa dang bzhi :
sgom med thod rgal gyi chos zad sar bskyal ba dang lnga 'o :
dang po ma bcos gnas lugs gtan la dbab pa'i khrid ni :
phyi nang bya ba kun gtang la :
lus ni rnam snang chos bdun byas :
ngag ni ma bcos smra ba bcad :
sems ni ma bcos bya byed bral :
spros bral ngang du lhan ne gzhag :
phyi nang gi bya ba blos btang la :
rkang pa rdo rje'i skyil krung bya :
lag pa mnyam gzhag dang :
sgal tshigs gser gyi dong rtse bzhin du bsrang :
dpung pa rgod gshog bzhin du brgyang :
mig sna rtse la phab :
ol mgos ol mdud mnan :
'gul bskyod med par gnas pa ni :
lus ma bcos pa'o :
ngag ma bcos pa ni :
mdo 'don sngags 'dren bya byed smra ba bcad :
yid ma bcos pa ni :
sngar 'das pa'i rjes mi bcad :
ma 'ongs pa'i sngon mi bsu :
da lta'i shes pa la bcos bslad mi bya :
spros bral ngang du lhan ne gzhag :
lus ngag yid gsum ma bcos rang babs gzhag :
ci yang yid la mi byed par :
bcos bslad med pa'i ngang du zhog :
rnal du dbab pa 'di la khrid gcig go :
sa ma yA:
rgya rgya rgya :
de ltar nyams su blangs pa'i tshe :
bying rgod la sogs gegs byung na :
bogs 'don gegs sel 'di ltar ro :
nang du khrag mkhris shas che na :
bying rmugs drag po'i gegs 'byung ste :
rig pa g.yer ston bsil bar sdod :
mig ni lta stangs gos ni srab par bya :
phaT ces rig pa hur ston bya :
nam mkha'i dbyings su bla ma bsgom :
gsol ba drag po gdab par bya :
bying mkhan mkhan po rtsad gcod bya :
bying ba rang bzhin med par shes :
rtogs pa'i ngang nas bogs thon 'gyur :
gang dag rlung shas che ba na :
rgod pa'i gegs ni 'byung srid pas :
de la gegs sel 'di ltar ro :
'dug sa dma' zhing zas snum par bya :
gos gyon mig gis lta stangs dma' bar bya :
phaT ces rgod mkhan mkhan po rtsad gcod bya :
gzhi med rtsa bral ngang du shes :
de yi thog nas bogs thon 'gyur :
shes pa rgya yan lhod drags na :
lung ma bstan du 'gro nyen yod :
sing nge yer re grungs thon ngang du zhog :
bogs 'don bstan pa'i khrid gcig go :
sa ma yA:
rgya rgya rgya :
sems kyi gzhi rtsa gcad pa ni :
lus dang sems ni gtso gang che brtag :
lus gtso che zer na sgom du bcug :
sems gtso che zer na gtso che zer ba'i sems de dang po gang nas byung :
phyi nas byung ngam :
nang nas byung ltos shig :
phyi rol nas byung zer na :
shar lho nub byang mtshams bzhi steng 'og gang nas byung :
gzugs sgra dri ro gang nas byung :
nang phung po las byung zer na :
pags pa rus pa sha stod smad yan lag gang nas byung :
zhes nan tan dri bar bya :
nang nas byung zer na :
snying mchin pa nang khrol rnams gang nas byung dris :
de rnams las byung zer na :
byung mkhan gyi shes pa de gang 'dra gcig 'dug :
dkar ser la sogs sku mdog gang 'dra 'dug :
dbyibs la sogs gang 'dra 'dug 'dri bar bya'o :
bar du gnas pa yang phyi nang gsang gsum gang du gnas :
sngar ltar dri'o :
mi rnyed zer na khyod la sems zhes gyur gyur gcig 'dug gam ltos dang :
dngos po can du 'dug gam dngos med du 'dug :
mi 'dug zer na :
mi 'dug zer mkhan de gang 'dra 'dug :
skyid na skyid mkhan dang sdug na sdug mkhan gyi sems de gang 'dra gcig 'dug ltos shig :
khyed rang gi sems tshol mkhan de gang 'dra 'dug :
mi 'dug zer na :
khyod kyi sems btsal bas mi 'dug pa zer :
btsal zer na sus btsal zer :
bdag gi sems kyis btsal zer na :
tshol mkhan gyi sems de rang tshol shog zer :
zad sar ma 'khyol bar du tshol du bcug go :
dris lan dngos po can du mi 'dug :
wal wal rjes med gzung rgyu mi 'dug :
gyur gyur gcig 'dug zer na :
sems kyi rang bzhin shes tsam yin pas :
khyed kyis btsal bas mi rnyed :
bzung bas mi zin :
dang po rgyu gang las ma skyes :
ye stong rtsa bral gcig tu 'dug lags :
'di las byung bya ba'i yul med de :
yul med rjen pa gcig tu 'dug lags :
bar du gnas sa med de :
sems ngo bo ngos gzung mi 'dug lags :
yid wal wal po rjes med zang thal du 'dug lags :
tha mar 'gro sa med do :
'dir song rjes med :
dbyibs dang kha do+og med de :
dngos med du 'dug lags :
dngos po thams cad kyis mtha' las 'das pa 'o :
'di yang bem stong ha shang gi lta bar ma song :
rgya ma chad cing phyogs su ma lhung :
'dod pas ma bcings chos sku'i bdag nyid du gnas pa'o :
mkhan po rtsad gcod gcer bur lta ba la khrid gcig go :
sa ma yA:
rgya rgya rgya :
zhi gnas lhag mthong ngo sprad pa ni :
snyems byed kyi blo dang bral ba'i ngang nas lhod lhod de ni lta stangs nam mkhar gtad nas :
rig pa dang nam mkha' dbyer med pa'i ngang la khres se gzhag :
de ni sgom rang lugs la 'ong ste :
yang sems 'phro zhing mi gnas na rtog pa snga ma'i rjes mi 'brang :
phyi ma'i sngon mi bsu :
bar gyi shes pa la bzo mi byed par :
snang ba gang shar gyi ngo bo la gcer gyis phab rang thog tu lhan ne zhog cig :
'phro rgyu gcig byung na de yi ngo bo gang yin :
mkhan po gang yin :
rtsa ba gang du gnas bltas pas :
rtog byed kyi mkhan po gsal yang :
ngo bo rtsa ba gang du yang grub pa med par yid ches :
stong sang nge :
'dzin med rtsa bral ngang du lhan ne gnas pa'o :
de'i dus su 'gyu byed thams cad zhi nas :
sems rang sar gnas pa gcig 'ong ste :
rgya mtsho rlung gis ma bskyod pa lta bu gcig 'ong ste :
de la zhi gnas zer sgom gyi gzhi yin no :
lhag mthong ni :
'khyag rom chu ru zhu ba lta bu ste :
gang shar gyi ngo bo la bzang ngan khyad par blos mi dpyod cing :
rang thog la sing nge bzhag pas :
rtog dang mi rtog gnas dang mi gnas :
'gyu ba gang shar stong nyid du phyam me ba rang rig rang gsal du hrig ge bsgom :
'gyu ba gang rtog ji ltar snang yang rtog dpyod mi bya :
dgag kyang mi dgag :
rang ngo rang gis shes tsam gyi ngang du gsal hrig ge :
rjen ne sal le :
bun ne shig ge :
gnas pa la 'dzin pa med :
rang gsal le'i ngang nas :
gdangs gsal dngos po yul med du khrigs se :
rjen ne lhang nge ba 'byung ngo :
de lhag mthong yin no :
de'i ngang du rig pa skad cig ma'i steng du thams cad hril gyis rdzogs te zhi gnas lhag mthong dbyer med do :
zhi gnas lhag mthong la khrid gcig go :
sa ma yA:
rgya rgya rgya :
thod rgal gyi khrid bstan pa ni :
sos ka'i dus dang ston ser dus :
phyi yi 'byung ba snyoms pa dang :
nang gi lus ni dar gud snyoms :
ri khrod dben pa'i gnas phyin la :
rkyen gsum bral ba'i gnas nyid du :
dang po zhi gnas brtan par bsgom :
bzhugs stangs gsum gyis rig pa gcun :
bzhugs stangs gsum po gang bde ltar ro :
dang po chos sku'i bzhugs stangs bya :
de nas longs sku'i bzhugs stangs bya :
de nas sprul sku'i bzhugs stangs bya :
'dug stangs gsum gyis nyams su blang :
zim bu'i mig gis nam mkhar ma yengs blta :
zur lta zur khrid rab tu gces :
sku yi 'od zer 'phros pa las :
mngon sum snang ba mched par 'gyur :
dang po du ba sprin lta bu :
bar du khu rlangs 'ja' shar ba :
dang po skud pa lta bu dang :
skar mda' khu rlangs lta bu dang :
glog dang za 'og lta bu dang :
mig mang phreng ba lta bu dang :
zang zing dkar po dmar po dang :
mthing ga kha dog gang yang 'char :
de nas yar cher skye ba dang :
thig phran dpag tu med pa 'char :
dang po skya chem skud pa dang :
'gul ba dang 'khrig pa 'byung ngo :
de nas thig le rnams cher rgyas nas :
'khar gzhong tsam dang phub tsam dang :
'ja' ris 'od lngas bskor ba 'char :
de nas lu gu rgyud kyis sbrel ba ni :
'gul 'phrig med par gnas pa 'o :
de'i nang du bzhugs gdan khri rkang bsam gyis mi khyab pa :
de dag rnams kyi nang dbyings su :
'od dpag med dang rdor sems dang :
o rgyan pad+mas gtso byas pa'i :
lha tshogs bsam mi khyab pa 'char :
gzhan yang zhi ba'i lha tshogs dang :
rigs drug la sogs gzugs brnyan du ma 'char ro :
'od dang 'od zer mdangs dang bcas te 'char ro :
de ltar 'char ba'i dus su :
phyi snang ba'i rtog pa zad :
nang sems kyi 'gyu ba zad :
bar dran 'dzin shes pa stor nas :
dbyings dang rig pa 'dres par 'gyur :
de dus zas skom gyi shes pa stor :
chos nyid zad pa'i snang ba mthong :
ma 'gags rig pa'i khyer so rnams :
sbra yi chon thag bsdus pa bzhin :
chos nyid rig par 'ub kyis bsdus :
blta bya lta byed zhen pa stor :
zag bcas mi snang mngon sangs rgyas :
phyir mi ldog pa spyi ti yi :
gdod ma'i kun bzang nyid du grol :
rab ni lo gsum 'bring ni lo bzhi :
tha ma lo lnga la grol :
'ja' lus 'grub par the tshom med :
gdams pa 'di dang su 'phrad pa :
rgyal ba kun gyi dbang po yin :
bdag 'dra pad+ma 'byung gnas ngas :
kun bzang thugs kyi yang bcud 'di :
gsal sgron skye ba tha ma ni :
skyes bu gzugs bzang tshe yi ming :
las can de yi don du yang :
mtsho rgyal khyod kyis yi ger thobs :
brag dmar rgya zhwa dbub 'dra'i g.yas phyogs de ru gter du sbos :
ma 'ongs bzhi bcu kha ral dus :
skyes bu de dang 'phrad par shog :
bdag mtsho rgyal gyis yi ger btab nas :
brag dmar gter khung g.ya' sgrom du gter du sbas so :
sa ma yA:
rgya rgya rgya :[ \u0f88\u0f88\u0f88\u0f88 ]bla ma mkha' 'gro'i lung bstan la brten nas A yu badzra ming can gyis brag dmar gter khung nas gdan drangs pa'o //
mon yul spa gro lung pa'i mda' kun bzang chos rdzong zhes bya ba'i rtse mo la dbyar zla tha chung gi tshes brgyad la shog ser las phab pa'o //
mang+ga laM//[ \u0f88 ]mun khrid ar gtad lag khrid kyi gdams pa bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]dang po'i sangs rgyas 'od mi 'gyur ba la phyag 'tshal lo :
bdag 'dra pad+ma 'byung gnas kyis :
ma 'ongs sems can don slad du :
spyi ti'i mthar thug gcig dril nas :
ar gtad mun pa'i sgron me 'di :
lha gcig gsal sgron khyod la gtad :
nyams su longs la snying dkyil sbos :
nyin snang gtan la phebs nas ni :
mun pa'i nyams len bstan par bya :
bkra shis dben pa'i gnas dag tu :
sa cha khod snyoms dag la yang :
khang pa gnyis rim gsum rim bya :
'og tu seng ni legs yod pa :
mun pa shin tu dam par bya :
spyi bo'i gtsug gi nam mkha' la :
bug pa mda' shong tsam gcig bcos :
de yang g.yag gi rnga mas bkab :
spyi bo'i rlangs pa 'gro ba'i gnas :
nang du nang tshangs can gyi gdan bting la :
steng du skyi chags kha gdan 'ding bar bya :
g.yas g.yon snyes 'bol legs par bcug :
sgrub khang de yi sgo dag tu :
phyug po chen po bzhi yi zhing sa dang :
grub thob zhabs kyis bcags pa'i sas :
mchod rten bum pa'i gzugs can bcos la :
nang du bum gter legs par bcug :
bum gter rdzas rnams 'di las 'di ltar yin :
'bru lnga rin chen rnam pa lnga :
dar sna lnga la sogs pa bcug :
shog bu dag la 'di ltar bris :
oM b+hai shar ma NA ye swA hA:
bdag dbul ba'i rkyen dang bral nas :
dge sbyor la bar chad med par gyur cig :
ces pa'o :
sgrub khang de yi phyogs bzhi la :
rgyal chen rigs bzhi'i tho brtsigs nas :
gser skyems gtor zhing bcol gtam bya :
bdag gis sgrub pa 'di ma thon bar du :
phyi yi bar chad nang du ma gtang :
nang gi dngos grub phyir ma shor mdzod :
ces brjod :
de nas sgrub khang du gu gul dud pa gtang :
skyabs 'gro sems bskyed bla ma'i rnal 'byor bsgom :
drang srong tsog pu pus mo'i steng :
gru mo gnyis po bzhag byas la :
g.yas g.yon lag pa'i mtheb mdzub kyis :
mig gi mtha' gnyis cung zad btsir :
mig 'bras steng gi pags pa de :
chil gyis dal bus gnas par bya :
dang po ye shes snang ba 'char :
dkar mdangs ser mdangs dmar mdangs ljang :
sprin pa khu rlangs rnams kyang 'char :
'od kyi snang ba skya chem 'char :
'od snang sba phub lta bu 'char :
mdzub mo btang ste bltas pa yis :
thig le stong sgron rma bya'i mdongs :
phub kyi ri mo lta bur 'char :
stong gzugs ma yal bar du yang :
nyams su rtse gcig blang bar bya :
yal ba la thug pa'i dus su :
sngar bzhin rgya mtsho ar la gtad :
ma brtan bar du nyams su blang :
zhag ni lnga'am bdun dag la :
mtheb mo'i rtsol ba bzhag nas kyang :
rang byung thogs med 'char ba na :
ar gtad lag khrid 'byongs pa'i rtags :
de nas lus ni skyil krung bya :
thur la blta ba zhag po bdun :
thad la blta ba zhag po bdun :
steng la blta ba zhag po bdun :
mig gi gang blta'i thad ka ru :
yi ge hU~M mthing tshon gang bsgom :
sngar bas 'od snang je cher 'gro :
du ba sprin dkar ri rab 'bab chu dang :
mchod rten 'ja' dkar 'char ba 'o :
thig le thig phran dpag med 'char :
thig le'i nang du zhi ba dang :
khro bo khro mo dpag med 'char :
gzhan yang ke'u rI ma dang :
phyag mtshan rnam pa sna tshogs 'char :
gang zag rtsa rigs mi gcig pas :
'char sgo mi gcig mang po yong :
mi 'gul gsum la gzhi bcas nas :
yengs pa med par bsgoms pa yis :
snang ba bzhi po mtha' ru phyin :
bum can rlung la gnad du bsnun :
'di dag rtse gcig bsgoms byas na :
rab ni lo gsum dag la grol :
'bring ni lo bzhi dag la grol :
tha ma lo lnga dag la grol :
nyin mtshan dbyer med 'dres 'dug na :
de nas don la dben pa'i gnas :
ri khrod gtsang ma dag la sogs :
mig la seng ras bkab byas la :
zer gnyis phyogs su blta bar bya :
g.yas g.yon dag tu khrid la sbyang :
de ltar nyams blangs skyes bu de :
kun tu bzang po'i go 'phang grol :
de ltar spyi ti'i snying po'i gnas :
kun bzang yab yum thugs kyi bcud :
rdo rje sems dpas brda tsam bstan :
dga' rab rdo rje'i thugs la shar :
u rgyan pad+ma nyid la gnang :
lha gcig nyid kyi dpal du shar :
mtsho rgyal bdag gis yi ger bris :
sa yi snying po'i gter du sbas :
las 'phro can dang 'phrad par shog :
sa ma yA:[ \u0f88\u0f88\u0f88 ]sa mo phag gi khyi'i zla ba'i tshes bco lnga la A yu badzra mtshan can gyis /
bla ma mkha' 'gro'i lung bstan la brten nas brag dmar gter khung nas gdan drangs pa'o //
mang+ga laM/
shu b+haM//[ \u0f88 ]spyi ti'i ka dag lhun grub kyi nyams len gnad du 'dus pa bzhugs :[ \u0f88\u0f88\u0f88\u0f88\u0f88\u0f88\u0f88\u0f88\u0f88 \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]stong gsal rig pa'i gdeng cir mi dgongs la phyag 'tshal lo :
ngo rang thog tu sprad pa :
thag gcig thog tu gcad pa :
gdeng grol thog tu bca' ba dang gsum :
dang po ngo rang thog tu sprad pa ni :
sems nyid ye stong rtsa bral ni :
dper na nam mkha' lta bu'i ngang nas :
da lta thol skyes kyi shes pa skad cig rlung dang 'dra :
bzang ngan rtog tshogs 'gyu ba 'di :
ngo rang thog gcig chod du sprad nas :
gang shar 'gyu dran gyi snang ba rlung dang 'dra ba mi spong :
mi dgag mi skyong mi bskyar :
rnam rtog gang shar la sna mi bskyil :
rjes su mi 'breng gnyen pos mi gzhom :
rtsol med kyi dran pa cer gyis ltos :
bltas pas ma mthong 'gyur med pa :
gang shar gyi rnam rtog thams cad rang sar grol nas :
rnam rtog ma spang dbyings su dag :
rnam rtog chos sku yin par ngo shes :
thag chod 'gyu ba rang mdangs ngang las :
rang shar rang grol skyes grol dus mnyam :
shar grol ngang skye med :
tha mal shes pa sgom du 'char :
rnam rtog chos sku dbyer med :
thag gcig thog tu bcad nas :
rnam rtog chos skur ngo shes :
yid ches thag chod gdeng thob :
dper na rgya mtsho rlabs dang bral ba la :
rba rlabs bar ma chad pa byung na yang :
rlabs nyid kyang rgya mtsho :
rgya mtsho nyid kyang rba rlabs so :
rlabs dang rgya mtsho dbyer med bzhin :
rnam rtog gnyis la cer bltas pas :
byung yang chos sku'i ngang las byung :
shar yang chos sku'i ngang las shar :
thim yang chos sku'i ngang la thim :
rnam rtog 'char sgo ye shes rol par 'char :
skye med ngang la 'char tshul ci yang 'char :
'gag med rol par ci 'char yang :
'char bzhin grub pa spu tsam med :
stong nyid las stong nyid shar bas stong :
skye med las skye med shar :
'gag med las 'gag med shar :
ci byung ci snang ci 'gyur yang :
chos sku'i rol pa nyid yin pas :
shar ba de ni rang thog grol :
gdeng grol thog bca' ba ni :
tol skyes pa gcer bltas tshe :
nges med du 'dug pas 'dzin med du grol :
thog babs su 'dug pa cer mthong du grol :
bskyar nas 'gro rgyu med pa'i gdeng chen chod :
mdor na rang sems grol ba zhes bya ba :
gcig nas gcig tu song ba med :
gzhi nas rdzogs pas 'gro 'ong med :
brtags pas ma rnyed rgyu mtshan med :
gzhi rtsa ma rnyed stong gsal gnas :
rang gsal gnas pa'i sems nyid de ni :
a 'thas mi sgom rig pa rgya skyed las :
sgo lnga rang yan mi shor gzhan :
gang shar chos nyid rol pa la :
thams cad chos sku'i lam du khyer :
de ltar bsgoms pas rnam rtog gi :
'char sgo ji tsam mang bzhin du :
ye shes rol pa mang ba yin :
rtog med ngo bo sems nyid 'di :
ka dag ngang du gnas pa 'o :
de rnams khregs chod nyams len no :
sa ma yA:
rgya rgya rgya :
da ni lhun grub nyams len bstan :
nang na rig pa chos kyi sku :
bsgoms pas phyi ru mngon sum gsal :
rig pa chos sku dri med 'di :
tsit+ta rin chen zur brgyad na :
'od kyi gong bur gnas pa 'o :
de nas rig pa 'gyu ba'i lam :
rtsa ni kun 'dar zhes bya ba :
ka ti shel gyi sbu gu can :
ba men rwa 'dra'i nang nas thon :
phyi dbyings nam mkha'i dbyings su shar :
thig le thig phreng lu gu rgyud :
mngon sum snang ba yan chod nas :
zad pa'i snang ba man chod rnams :
snang ba bzhi po nyams blangs pas :
'di ni skyes bu mda' bkang bzhin :
tshur la ldog par ga la 'gyur :
gsal stong rjen par sangs rgyas yin :
byas pa med pas 'khrul pa sangs :
'od lnga gsal bas ye shes rgyas :
rtog pa med pas nyon mongs sangs :
rtog med rig pa nam mkhar rgyas :
'dzin pa med pas zhen pa sangs :
dmigs gtad bral bas sku gsum rgyas :
rang bzhin gsal bas mdangs lnga yang :
gzhon nu bum sku'i tshul du bzhugs :
rtag chad gnyis kyi mtha' las 'das :
gsal byed snang ba'i cha ma 'gags :
ngo bo nyid kyi snang ba ni :
ye shes kha dog lnga dang ldan :
rang bzhin bkrag mdangs mer mer ni :
gsal 'tsher lhun sdug tse re re :
nyi ma las ni 'od bzhin du :
rang gi byed pa ma yin te :
rang gi rang bzhin de ltar snang :
gnas lugs bsam gyis mi khyab kyang :
ye shes rnam pa gsum yin no :
ngo bo ka dag ye shes kyis :
ma rig la sogs rtog pa dag :
rang bzhin lhun grub ye shes kyis :
gsal byed rang mdangs nyid du gnas :
thugs rje kun khyab ye shes kyis :
'gag med rol pa ci yang mang :
de ltar ngo bo mi 'gyur chos skur bzhugs pas :
sku gsum 'du 'bral med pa'i 'char gzhir gnas kyang :
mtshan ma ris can gyi zhal phyag tu grub pa med do :
rang bzhin gsal ba'i 'od lnga ru 'dug pas :
mdangs gsum rang gsal kyang :
kha dog ris can du grub pa med do :
thugs rje rig pa'i ye shes su bzhugs pas :
mkhyen pa'i ye shes ma 'gag cing :
so sor gsal la bya ba byed pa ni med do :
de ltar spyi ti'i lugs kyi gzhi stong gsal 'gag med du 'dod do :
lam khregs chod thod rgal du 'dod do :
snang ba bzhi sbrags chen po nyid du nyams su blangs pas :
'bras bu sku gsum ye shes lnga ldan dang :
ye shes nyi shu rtsa lngar sangs rgyas pa ni zla ba bdun nam lo gcig nas sangs rgyas pa la the tshom med do :
tha ma'ang chos nyid bar do la sangs rgyas par the tshom med do :
ka dag lhun grub kyi nyams len sangs rgyas lag bcang ma rdzogs so :
las can gcig dang 'phrad par shog :[ \u0f88\u0f88\u0f88\u0f88 ]r+yar+yar+ya :[ \u0f88 ]sa pho phag gi lo khyi'i zla ba'i tshes bco lnga la A yu badzra mtshan can gyis brag dmar gter khung nas spyan drangs pa'o //
dge'o //[ \u0f88 ]rdzogs pa chen po spyi ti las lung bstan gsal byed sgron me bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]sku gsum yongs rdzogs lha la phyag 'tshal lo :
o rgyan pad ma 'byung gnas kyis :
sku yi rnam sprul u rgyan yul du bstan :
gsung gi rnam sprul rgya gar yul du bstan :
thugs kyi rnam sprul bod kyi yul du bstan :
o rgyan rgya gar bod yul rnams su yang :
sku gsung thugs kyi sprul pas 'gro don dpag med mdzad :
khyad par rdzogs chen spyi ti'i zab chos zab mo 'di :
mnga' bdag rje 'bangs bai ro tsa na dang :
ye shes mtsho rgyal nus 'byin sa le dang :
khrom pa rgyan dang de'i nu mo lha gcig gsal sgron dang :
rje 'bangs mang du 'tshogs pa la :
gdams pa bshad pa'i rjes la ye shes mtsho rgyal gyis zhus pa :
kyai gu ru rin po che :
bdag cag rnams la gnang ba'i zab chos spel lam gter du sbed :
bka' ma'i phyogs su 'jog gam :
gter du sba na gang gi phyogs su sba :
gter de 'don pa'i skyes bu ci 'dra yong :
'don pa'i dus tshod nam tsam yin :
zhes zhus pa dang :
o rgyan thugs shin tu dgyes nas :
mtsho rgyal zhus pa legs :
da lta dus dang bskal pa yang bzang :
ma 'ongs bzhi bcu kha ral dus :
sems can dmu rgod dug lnga gsog :
de dus lha gcig skye ba'i mtha':
lho mon phyogs su skye bar 'gyur :
de yi chos skal dag tu sbos :
gter 'di sba ba'i sa phyogs ni :
rtsis kyi gnas gsar zhes pa'i byang thad na :
o rgyan bdag gi gsang mdzod brag dmar ni :
rgya zhwa phubs pa 'dra ba'i g.ya' sgrom dag tu sbos :
gter de 'don pa'i dus tshod ni :
gnam la char med lo thog skam :
sad dang ser ba mang du 'byung :
mu ge nad yams rgyal khams gang :
grong la rdib pa mang po 'ong :
dbus gtsang bya ltar 'dzing pa 'ong :
lho bod rnams su dme 'khrug dar :
chos pa rnams ni chags sdang byed :
dam chos rgyab tu bskyur byas nas :
'khor gsum go khrab dang du len :
mi nag chos pa med pa ru :
mi la brku gsad mang po byed :
bdud kyi sprul pas rgyal khams gang :
la la bla ma'i tshul du 'ong :
la la dpon po'i tshul du 'ong :
la la gtso bo'i tshul du 'ong :
dus tshod de rnams byung ba dang :
gter 'di 'don pa'i dus yin no :
gter 'di 'don pa'i skyes bu ni :
da lta'i man de bzang mo'i sras :
gsal sgron zhes bya'i lha gcig ni :
skye ba 'di la sbyangs pa ldan :
nus 'byin sa le'i zhabs tog bsgrubs :
o rgyan nga dang dam tshig 'brel :
nga yi smon lam mthu btsan pas :
de yi skye ba tha ma la :
lho mon spa gro'i mtshams dag tu :
skyes bu gzugs bzang spyod pa 'tshubs :
ma nges tho co sna tshogs byed :
nga yi rdzogs chen chos dang mjal :
la las zog po yin zhes smra :
la las bdud kyi sprul pa yin zhes smra :
dmyal ba'i bre kha ma gang ba'i :
sems can rnams la ci byung na :
nga yi skyes bu dam pa 'di :
'brel tshad don dang ldan pa yin :
gter 'di skyes bu de yis 'don :
bar chad shin tu mang bas na :
sems rig sgrims la gzab par bya :
o rgyan nga la gsol ba thobs :
bar chad bdud yin khengs dregs ma byed par :
sgrub la 'bungs shig las ldan rigs kyi bu :
zhes gsungs so :
yang mtsho rgyal gyis zhus pa :
skyes bu de la las ldan slob ma yang :
pho yi rigs ni du tsam yong :
mo yi rigs ni du tsam yong :
zhes zhus pas :
nyon cig rigs ldan mtsho rgyal ma :
skyes bu de la las ldan ni :
cha lugs spyod pa mi gcig pa :
brgyad dgu dag ni 'byung ba 'o :
rdo rje'am ni rin chen ming :
shar phyogs sam ni shes rab ming :
lho yi phyogs nas 'byung ba 'o :
tshul khrims dang ni grags pa'i ming :
nub kyi phyogs nas 'byung ba'o :
shAkya'am ni bud+d+ha'i ming :
byang gi phyogs nas 'byung ba 'o :
dpal ldan 'bum gyi ming can ni :
dbus kyi phyogs nas 'byung ba 'o :
gzhan yang las ldan mang du 'byung :
las ldan rig ma 'di ltar 'ong :
stod dang dbus kyi phyogs nas kyang :
rgyal mtshan nam ni dpal gyi ming :
las ldan phyag rgya bud med 'ong :
dbus gtsang lho yi phyogs dag nas :
rin chen ming dang sangs rgyas ming :
las ldan phyag rgya bzhi po ni :
skyes bu de dang 'phrad dus su :
skyes bus zab gter 'di rnams 'don :
g.yas ru'i gter dang kong po bu chu'i gter :
sngon mo lung dang mkhar chen brag gi gter :
'di rnams thogs pa med par 'don :
gzhan yang gter kha 'ga' re 'don :
las ldan pho mo de rnams la :
spyi ti'i chos bka' tshang ba byin :
rang yang tshe sgrub rang la 'bungs :
gter ston yin snyam nga rgyal ma che zhig :
nga rgyal ches na bdud kyis 'khyer :
mi shes zer zhing smra ba nyung du bya :
chang dang nag mo gnyis la gzab par bya :
tshe yi bar chad dag tu 'gyur :
spyi ti'i skor ni rgya mi che don 'dril ba yod :
spros pa rang la dga' ba rnams :
khyod kyi rje mo nus 'byin sa le yi :
sangs rgyas dgongs 'dus nas kha skongs la shod cig :
o rgyan bdag gi snying gtam yin :
gter 'di rtsis mgon dang dam can gnyis kyis legs par srungs shig :
las ldan byung na gter 'di sprod :
gter rkun byung na dbang po snubs :
snying khrag thang la phos :[ \u0f88\u0f88\u0f88 ]r+yar+yar+ya :[ \u0f88\u0f88\u0f88\u0f88\u0f88\u0f88 ]sa pho phag gi lo khyi zla'i tshes pa bco lnga la A yu badzra mtshan can gyis brag dmar gter khung nas gdan drangs pa'o //
gdong dkar 'od gsal rtse mor shog ser las zhal bshus pa'o //
shog ser tsha las zhus so //[ \u0f88 ]spyi ti'i gter bdag dam can gyi skor spu gri reg gcod bzhugs so :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]rdo rje 'dzin pa la phyag 'tshal lo :
ging gi sgrub thabs bstan pa ni :
lha yi nga rgyal ldan pa'i rnal 'byor pas :
dben pa'i gnas su song byas la :
gnas dang mthun pa'i stegs bu la :
khrag gis btab cing spos kyis byug :
shog bu 'am ni ras dag la :
ging gi sku ni 'di ltar bri :
sku mdog ljang gu 'jigs pa'i gzugs :
g.yas pas rdo rje rtse dgu thogs :
g.yon pas tsit+ta dmar po bsnams :
seng ge dkar mo dag la 'chibs :
na bza' za 'og ber chen gsol :
le brgan dmar po'i 'gying thod bcings :
skyes bu stag chas rgyan gyis brgyan :
klad la lcags kyi bya khra lding :
ce spyang sngon mo rol du 'brangs :
nang blon bzhi dang las byed mon pa gsum :
ging pa sum brgya drug cus bskor bar skyed :
de lta bu'i snying gar a tri ces pa bris pa gcig gzhag :
de'i mdun du bshos bu ni :
rtsa ba gru bzhi rtse mo zur gsum bcad :
khru gang gi tshad gcig la :
ra sha ra khrag gis brgyan :
mda' bya rgod ma zhig la :
dar dkar dang za 'og stag gzig spu ras :
me long dang bcas pa btags :
pha wang long bu la ra khrag gis :
a tri ra bam dza bris pa dang :
rin po che lngas srog snying gser dngul la bris pa dang :
rgya spos tsan+dan rnams :
dar dkar khud du btums la :
za 'og khug mar bcug la mda' la btags :
rang gi thugs ka'i 'od kyis ging 'khor bcas 'gug par bsam la :
brtan par bstim mchod pa 'bul srog snying nas drang ba ni :
oM badzra sA d+hU sa ma ya hU~M ra b+haM ging dza dzaHdun b+h+yo :
de nyid 'bum phrag gcig bzla :
de nas dzaHhU~M baM ho :
badzra sA d+hU sa ma ya tre tre na tre me ber sa ma ya :
sA d+hU tri dza dza :
zhes pa bdun khri bzla :
rtags ni spyang ki phyir zhing 'breng ngo :
skyes pas grogs byed pa'am :
mgar ba dang mon pa sngags pas dga' tshul ston pa 'byung :
de byung ba dang gtor ma 'bul dam bdar :
srung mar bcol :
za 'og khug ma lus la bcang :
des lus dang grib ma bzhin 'ong ngo :
badzra sA d+hU sa ma ya :
rak+ta tsit+ta bam nan :
zhes pas mna' bor byas te :
dam la mi 'da' bar bsam mo :
sa ma ya :
rgya rgya rgya :[ \u0f88 ]gsang bdag la na mo :
gong gi sgrub pa mthar phyin nas :
da ni rdo rje legs pa'i tshul 'di kho na'o :
bag zan la rta dkar po mi dmar pos zhon pa la :
rta la rta'i spus mtshan pa :
spre'u la spre'u yi spus mtshan pa :
ling ga bris la gdan bya :
zhag bdun bsgrub :
gnyis 'bod :
hU~M:
mon pa nag po hur thums nan nan :
'bod pa'o :
mi rta kha tshur bstan la bsgrub :
rbad pa'i dus su kha phyir bstan la :
mi lag g.yas pa'i khud du :
dug dang nyungs dkar gyi thun blug la brab cing :
sngags 'dis rbad do :
mon pa nag po hU~M dza dzaHb+h+yo :
zhes zhag nyi shu rbad do :
ling ga dang mi rta kho'i them rtsar sba thub na rab :
ma thub na yul phyogs su sbas so :
yang na kha dgra phyogs su bstan la bzhag go :
de nas rang gi khyim phyogs su :
mi sha dang gu gul nag po'i dud pa btang bas bdug go :
kho la rdzi bskur ro :
kho'i khyim du 'di 'dra ba'i cho 'phrul yong ba'i rab mda' gtong bas :
de shin tu myur ba yin no :
o rgyan bdag gis phyag bzhes rdzogs pa chen po spyi ti'i bstan srung ni :
snying dang 'dra bas gzhan la med :
slob ma gnyis gsum ma gtogs pa :
de bas mang na bka' chad 'ong :
dam par gyis shig snying gi bu :
sa ma yA:
rgya rgya rgya :
dpal phyag na rdo rje la phyag 'tshal lo :
rdzogs pa chen po spyi ti'i gter bdag mchod thabs 'di la :
rin po che'i snod gtsang ma ru :
gtor ma rtsa ba zur bzhi rtse mo zur gsum byas la :
'khor bzhis bskor ba dang mtheb kyu brgyad kyis bskor :
ra sha dmar po la sogs pas brgyan la :
swa b+hA was stong par sbyang :
oM AHhU~M gsum bdud rtsir bsam :
hU~M:
phyag na rdo rje'i bka' nyan pa :
bod yul kha ba can gyi bdag :
snying nye'i bka' nyan dam tshig can :
o rgyan bdag gi bka' nyan la :
gter gyi srung mar khas blangs pa :
gter bdag chen po rdo rje legs :
sku mdog ljang gu ber chen gsol :
phyag g.yas rdo rje rtse dgu bsnams :
g.yon pas tsit+ta dmar po gzung :
sku la le brgan 'gying thod bcings :
zhabs la za 'og l+h+wam 'bob gsol :
chibs su seng+ge dkar mo 'chibs :
las mkhan rta dmar ging chen ni :
sum brgya drug cu pho nyar 'gyed :
bdag gi grogs dang phrin las mdzod :
rdzogs chen spyi ti'i bstan pa srungs :
gter bdag chen po 'khor bcas la :
gtor ma bdud rtsi sna lngas mchod :
dam can rdo rje legs pa la :
bdag gi chos dang longs spyod rnams :
gtam mo khyod kyis thub par srungs :
oM badzra sA d+hU sa ma yA:
a ting sems dpa' ra bam srog dza :
ma hA b+ha liM ta la khA hi khA hi :
zhes nyi ma shar phyogs su mchod :
spyi ti'i bstan srung :
rno la me dang 'dra ba'i skong gso rdzogs so :
shin tu dam par gyis shig snying gi bu :
las can gcig dang 'phrad par shog :
sa ma yA:
rgya rgya rgya :
kha thaM:[ \u0f80]atsha :
sa mo phag gi lo khyi zla ba'i bco lnga la A yu badzra mtshan can gyis brag dmar gter khung nas gdan drangs pa'o //
pad+ma kha bye ba 'dra ba'i ze'u 'bru rgyal ba'i zhabs kyis bcags mtshan gsol ba'i gnas dgongs pas byin brlabs gnas chen kun dang mtshungs pa /
khams gsum zil gyis gnon pa'i 'od gsal rtse mor chu pho byi ba'i lo bya zla ba'i tshes brgyad la shog ser las phab pa'o ///
/
