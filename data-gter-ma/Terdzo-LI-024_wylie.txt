@#//
rdzogs pa chen po hU~M skor las /
smin byed dbang lnga mthar chags su bskur ba'i lag len ye shes rol pa'i chu rgyun zhes bya ba bzhugs so //
na mo gu ru d+he ba d+hA ki nI yai /
grol ba drug ldan bstan pa'i mchog
/ston mdzad gdod ma'i mgon po dang //
dbyer med bla mar gus btud nas //
yang zab dbang lnga bklag chog dgod //
a ti rdzogs chen thams cad kyi yang rtse hU~M skor snying thig gi smin byed skor la rnam grangs lngar bzhugs pa'i /
dang po pho sgrub dang 'brel pa bum pa'i dbang la gsum /
yo byad gshom /
dbang don sgrub mchod /
dbang bskur ba dngos so //
dang po ni /
gnas khang byi dor byas la rgyan gyis spras pa'i gung du stegs bu'i steng maN+Dal pad+ma 'dab bzhi 'ja' ris mu khyud lnga ldan gyis bskor ba'i dbus su /
bum pa so lnga'i rdzas dang bcud ldan mgul chings dkar po kha rgyan gyis spras pa /
pad 'dab shar du ting phor chus bkang ba /
lhor sa gru bzhi /
nub tu mar me /
byang du rlung g.yab rnams bzhag
/de'i rgyab phyogs su bla ma'i gtor chen /
sman rag gtor gsum /
mtha' skor du phyi mchod bskor bsham /
gzhan yang las bum dang phrin las la mkho ba'i gtor mchod /
tshogs kyi yo byad /
'og nas 'byung ba'i sbyin sreg gi chas rnams kyang 'du bya /
mgyogs dbang phyogs sbrel skabs 'og tu bshad pa'i gsang dbang gi dkyil 'khor dbang rdzas g.yas dang /
shel dbang chas g.yon /
bzhi pa'i ngo sprod chas mdun du bsham mo //
de nas gzhung gi dngos bstan ltar na sbyin sreg
/sgo zhus /
srung ba yan song nas phrin las la 'jug par gsungs kyang 'dir da lta'i lag len dkyus 'gre'i dbang du byas te /
gnyis pa dbang don sgrub mchod ni /
brgyud 'debs nas brtsam /
bla ma'i las byang bzlas pa'i bar du btang /
hU~M bzlas ci nus bya /
las bum du rdor sems bskyed bzlas bya /
gsum pa dbang la sngon 'gro dang dngos gnyis las /
dang po ni /
thog mar sgo drung du sbyin sreg bya bar gsungs pa spros 'byor che na las slob kyis de ltar bya dgos pa gsal yang /
'dir sa bcad tsam du /
zhi ba'i me thab spyi 'gro bris pa'i thab stegs dkar zlum 'bru tshom dkar po gtso 'khor lnga bkod pa'i khar bud shing zlum por brtsig
/slob dpon gyi g.yon phyogs su /
'bul gtor dkar zlum dang sman rag
/chu gnyis nyer spyod /
g.yas phyogs su ba lu sogs kyi yam shing bdun nam nyer gcig
/mar khu /
til dang yungs dkar rnams bkod /
slob ma rnams sgo drung du 'khod /
slob dpon gyis rdor dril bzung /
mchod rdzas las byang ltar byin brlab /
bsreg rdzas la bsang chu bran la /
a mr-itas bsang /
swa b+hA bas sbyang /
stong pa'i ngang las rdzas rnams rang rang gi ming yig dang po thig les brgyan pa las byung ba'i ye shes kyi bdud rtsi'i rang bzhin bsreg rdzas so so'i rnam par gsal bar gyur /
'og nas 'byung ba'i rdzas sngags rnams lan gsum re brjod pas byin brlab /
me du ba med pas g.yas skor du spar la /
A+o~M ag+ni dz+wa la raM/
rlung g.yab kyis /
hU~M brjod la g.yab /
A+o~M ag+na ye swA hA/
blug gzar gyis mar khu blugs /
thab bsang sbyang /
stong pa'i ngang las hU~M las zhi ba'i thab khung tshad dang mtshan nyid rdzogs pa'i nang du dam tshig gi me phung dkar gsal 'bar ba'i dbus su /
me lha ye shes kyi dkyil 'khor gu ru thod phreng sde lnga /
rgyal ba rigs lnga yum lnga /
ye shes kyi mkha' 'gro sde lnga rnams rang rang gi 'khor du ma dang bcas te bzhugs pa'i gnas gsum nas 'od zer 'phros /
ye shes pa spyan drangs /
A+o~M AHhU~M gu ru d+he ba d+hA ki nI sa pa ri bA ra badzra sa mA dzaH
dzaHhU~M baM hoH
gnyis su med par gyur /
gtsang zhing gtsang mar sbyar pa yi //
lha rdzas mchog gi mchod rdzas 'di //
bdag gis gus pas 'bul lags na //
bzhes nas zhi ba'i phrin las mdzod //
A+o~M AHhU~M gu ru d+he ba d+hA ki nI sa pa ri bA ra badzra ar+g+haM nas /
shab+da pra tIts+tsha swA hA/
ma hA pany+tsa a mr-ita rak+ta ba liM ta khA hi /
brgyud pa'i rtsa ba bla ma rje //
dngos grub ster mdzad yi dam lha //
legs par byin rlob mkha' 'gro ma //
rtsa ba gsum la phyag 'tshal bstod //
ces mchod bstod 'bul /
dgang blug 'bul la /
lha rnams cung zad 'dzum pa'i ljags dang gzar bu gnyis kyi kha la raM yig gis mtshan par gyur /
A+o~M b+hud+d+ha badzra rat+na pad+ma karma gu ru dz+nyA na sid+d+hi hU~M:
A+o~M AHhU~M swA hA:
mUM lAM mAM pAM tAM:
sarba ta thA ga ta sarba sid+d+hi pha la hU~M hU~M:
A+o~M d+hu ma g+ha ye na ma :
a ha ri ni sa hrI:
hU~M ra tsa hri ya baM:
zhes pas gsum mam bdun 'bul /
bdag cag dpon slob 'khor dang bcas pa'i sdig sgrib bar chad mi mthun pa'i phyogs thams cad zhi ba'i phrin las mdzad du gsol /
zhes phrin las bcol /
de nas bsreg rdzas rnams la gong gi lha sngags rdzas sngags sbrel ma'am mi lcogs na lha sngags tshar gcig gi gsham du rdzas sngags nyer gcig sogs grangs du byed gsog
/de rjes phrin las bcol ba 'gres te /
yam shing /
A+o~M b+ho d+hi br-ik+Sha ya swA hA:
gzi brjid phun sum tshogs pa la bar du gcod pa thams cad shAn+tiM ku ru swA hA/
mar khu /
A+o~M ag+na ye swA hA/
'byor pa phun sum tshogs pa la bar du sogs 'gre /
til A+o~M sarba pA paM da ha na badzra ye swA hA/
sdig pa dang sgrib pa thams cad shAn+tiM ku ru swA hA:
yungs dkar A+o~M sarba ar+tha sid+d+ha ye swA hA/
bgegs dang bar chad mi mthun pa'i phyogs thams cad shAn+tiM ku ru swA hA/
de nas yungs dkar 'thor ba dang /
gong ltar dgang blug 'bul la phrin las gsol /
gtang rag mchod bstod gong ltar 'bul /
gtor ma A+o~M AHhU~M lan gsum gyis bdud rtsir brlab /
gong gi sngags la /
i daM ba liM ta kha kha khA hi khA hi /
btags pa lan gsum gyis 'bul /
mchod sbyin gtor ma sogs kyis phrin las bcol /
nongs gshags bya zhing yig brgya brjod /
A+o~M/
khyod kyis sems can don kun sogs kyis ye shes pa gshegs /
dam tshig pa 'bar ba'i rnam par gyur par mos la thab sgo drung du phyir bskyal /
bla ma dang dkyil 'khor la yol ba rim pa gnyis btang /
'di phyin gyi sgo zhus skor rnams las slob yod na des rim par bya /
ma 'dzom pa'am phyi sgo dang slob dpon khad nye na bla ma nyid kyis nang nas brda sbyar te /
de la thog mar khyed rang rnams dkyil 'khor chen po'i phyi'i sgo drung du 'khod de brgyud pa'i bla ma rnams la mos gus gdung shugs drag tu skyed la gsol 'debs 'di gsung bar zhu /
byas la brgyud 'debs bskul te 'don du gzhug
/de nas phyi sgo srung ba la sgo dbye bar gsol ba 'debs pa 'di'i rjes zlos mdzod /
e ma sgo ba chen po rnams :
bdag cag 'khor ba'i rgya mtshor chud :
thar pa'i skam sar drang ba'i phyir :
sgo bas sgo phyes nang gtang 'tshal :
zhes zhus pa la sgo bas lan btab par mos shig
/ho :
khyed rnams su yin ci byed pa :
'di na gsang sngags gsang chen bzhugs :
skal med rnams ni tshig par byed :
las can yod na skyabs song zhig :
phyi ltar sangs rgyas chos dang dge 'dun gsum la dang 'dod yid ches kyi dad pas skyabs su 'gro ba'i 'dun pas 'di'i rjes zlos /
na mo :
rnam pa kun mkhyen sangs rgyas gtso :
des gsung zhi ba dam pa'i chos :
de rjes 'jug pa'i dge 'dun la :
bdag sogs 'gro drug skyabs su mchi :
lan gsum /
sgo nang du btang /
yol ba phyi mar bzhag
/phyi sgo phyes nas nang du btang ste sgo bar pa'i drung du 'khod nas sgo srung khro bo yab yum la gsol ba btab par mos pas 'di'i rjes zlos /
e ma khro bo yab yum rnams :
bdag cag skal ldan bu mchog yin :
nyon mongs me yis tshig pa la :
thugs rje'i chu rgyun bsil bar mdzod :
ces zhus pa la sgo srung khro bo chen pos lan sbyin par mos shig
/ho :
khyed cag las can bu yin na :
gsang sngags gral la tshud dgos pas :
bla ma yi dam mkha' 'gro la :
skyabs song khrus gyis nang du shog :
skal med yod na phyir dengs shig :
rdo rje sems dpa'i khrus chab kyis bkrus pas sgo gsum gyi dri ma mtha' dag bkrus par mos /
ji ltar bltams pa sogs dang yig brgya brjod la las bum gyis khrus bya /
nang ltar bla ma yi dam mkha' 'gro gsum la mi phyed rtse gcig gus pas skyabs su 'gro bar mos la 'di'i rjes zlos /
shes rab gsum ldan bla ma rje :
ye shes lnga ldan yi dam lha :
mtshan nyid lnga ldan mkha' 'gro'i tshogs :
bdag sogs 'gro drug skyabs su mchi :
lan gsum brjod la yol ba nang ma'i rtsar bzhag
/bar sgo phyes nas nang du btang ste sgo nang ma'i rtsa la 'khod pas sgo srung lha mo bzhi la gsol ba 'debs pa'i mos pas 'di'i rjes zlos /
e ma sgo ma chen mo rnams :
bdag cag rigs kyi sras mchog yin :
bla ma kun bzang zhal bstan 'tshal :
nyon mongs sdig sgrib sbyang bar mdzod :
ces zhus pa la sgo ma rnams kyis lan bstsal bar mos shig
/hU~M:
bla ma kun bzang blta 'dod na :
nyon mongs shes bya'i sgrib pa sbyongs :
sdig can rnams kyis mthong mi 'gyur :
thog med nas bsags pa'i rtog sgrib nyams chag thams cad rtsa gsum kun 'dus bla ma'i spyan sngar bshags pa'i blos 'di'i rjes zlos /
thog med dus nas da la thug gi bar :
sgo gsum sdig pa'i bya ba ci bsags dang :
rtsa gsum dam tshig nyams dang gzung 'dzin 'thas :
rang ngo ma shes bla ma'i spyan sngar bshags :
zhes dang yig brgya lan gsum bzla bar gzhug
/gsang ba chos sku longs sku sprul sku gsum la mnyam nyid lta ba mjal ba'i skyabs su 'gro bar mos la 'di'i rjes zlos /
dag pa gnyis ldan chos kyi sku :
nges pa lnga ldan longs spyod rdzogs :
ma nges ston mdzad sprul pa'i sku :
bdag sogs 'gro drug skyabs su mchi :
lan gsum brjod la yol ba bsal /
las kyi rdo rjes sna khrid de bla ma dang dkyil 'khor pa la bskor ba lan gsum byas shing phyag dgu phrugs su 'tshal nas mdun du 'khod de /
rang rang gi lus longs spyod rgyur byas pa las byung ba'i stong gsum 'jig rten ri rab gling bzhi lha mi'i dpal 'byor ci mchis pa thams cad blo yis blangs te 'bul ba'i mos pas maN+Dal 'bul bar zhu /
zhes mtshams sbyar te maN+Dal 'bul gzhug
/las byang ltar bgegs gtor byin brlab /
sngags dang tshigs gcad kyis bsngo /
na mo /
dkon mchog gsum la phyag 'tshal lo //
dkon mchog gsum gyi bka' bden pa dang /
chos nyid rnam par dag pa'i bden pa dang /
chos can rgyu 'bras bslu ba med pa'i bden pa dang /
rtsa gsum sgyu 'phrul rnam par rol pa'i lha tshogs rnams kyi bden pa dang /
sprul pa yang sprul phyag brnyan dang bcas pa rnams kyi bden pa dang /
bden pa chen po'i mthus /
deng 'dir rdo rje'i slob ma rnams la smin byed khyad par can gyi cho ga bsgrub pa la blta bar mi dbang ba'i bgegs thams cad gtor ma 'dis tshims par gyis la /
sa'i phyogs 'dir ma gnas par gzhan du dengs shig
/gal te mi 'gro na rdo rje khro bo dang mtshon cha'i char chen pos lus ngag yid gsum rdul phran bzhin du brlag par 'gyur ro //
A+o~M sum+b+ha ni sogs drag sngags rol mo yungs thun gu gul bdug la bskrad /
de nas bar chad mi 'jug pa'i srung 'khor bsgom pa ni /
'o snyigs ma lnga bdo ba'i dus su :
chos nyams su len pa la bar chad mang ba yang :
sdud pa las :
rin chen chos kyang dkon la rtag tu 'tshe ba'ang mang :
zhes gsungs te :
bar chad bsrung dgos pas :
rang re'i gnas khang gi steng du hU~M las rdo rje'i bla bre :
'og tu hU~M las rdo rje'i sa gzhi :
bar du hU~M las rdo rje'i rtsig pa :
phyogs mtshams nas khro bo rnams zhal phyir gzigs nas bar chad srung ba :
de'i phyir ye shes kyi me lnga 'bar bas dug lnga gdon bgegs bsregs shing :
rgya mtsho'i phyi rol du dengs par bsam :
nang du rang gi lus 'di hU~M las gser gyi rdo rje rtse lnga pa re rer gyur par sgoms shig :
byas la hU~M ci mang bgrang /
tshon skud sna lnga la rdo rje'i mdud pa btab /
hU~M gis bsngags pa ske la gdags /
de ltar yang rdo rje rtsa 'bras las :
hU~M gis lus bsrung bar chad bgegs rnams bskrad :
ces gsungs pa'i don lags te de dag gis dbang gi sngon du 'gro ba rnams grub pa lags so //
zhes brjod la slob ma rang gnas su gtang /[ <!TCC Tibetan character 4,37 undefined in unicode!> ]de nas gzhung don ltar dbang rnams rtsa gsum so sor sbrel na 'dir bla ma'i bskyed bzlas slar bskyar ba'am tshogs mchod skong bshags bcas
btang la /
bum dbang bskur /
lhag chog sogs rjes rim bya /
des 'gres te yi dam gyi phrin las btang /
gsang dbang bskur /
mkha' 'gro'i phrin las btang /
sher dbang bskur /
dbang bzhi pa sogs sger thub bam gsum pa'i gsham du sbrel yang chog la de dag gi rjes rim yang so sor bya /[ <!TCC Tibetan character 4,37 undefined in unicode!> ]'dir mgyogs dbang phyogs sbrel gyi lugs su byed na gong gi dbang gi sngon 'gro grub pa dang /
mchod kha gso /
mchod pa byin rlabs nas yi dam zhi khro'i phrin las bzlas pa'i bar btang /
slar mchod kha gsos la byin brlab /
mkha' 'gro'i phrin las bzlas pa bcas grub pa dang /
srung ma'i gtor 'bul tshogs mchod skong bshags rnams btang /
rig pa'i me tog dor ba'am gnyis med kyi dgongs pa gsal btab la slob ma gzhug par gnang ba nod do //
gnyis pa dbang dngos la sngon 'gro grub pa'i slob ma rnams khrus nas dbyung /
las byang ltar mtshams gcad /
me tog bkye bsdu byas la /
nam mkha'i mtha' dang mnyam pa'i sems can thams cad kun bzang thog ma'i mgon po 'od mi 'gyur ba'i go 'phang la 'god par bya /
de'i ched du theg pa chen po'i yang rtse bla na med pa rdzogs pa chen po hU~M skor snying thig gi smin grol gyi gdams pa zab mo gsan la nyams su len par bgyi'o snyam pa'i byang chub kyi sems rin po che bskyed la gsan par zhu /
de'ang gsan bya dam pa'i chos zab cing rgya che ba dpag gis mi langs pa mchis pa las /
'dir rgyud thams cad kyi snying po /
man ngag thams cad kyi rtsa ba /
gsang sngags kun gyi mdzod phugs /
o rgyan rin po che'i thugs bcud /
mkha' 'gro kun gyi snying khrag
/theg pa kun gyi yang rtse /
zab pa'i yang zab /
snying po bla na med pa hU~M gi chos /
ngo sprad pa tsam gyis 'tshang rgya bar byed pa 'di nyid /
'og min chos dbyings brdal ba chen por dpal kun tu bzang pos longs sku rdo rje 'chang chen po la rgyal ba dgongs pas brgyud /
de nyid kyis o rgyan slob dpon pad+ma 'byung gnas la brda' thabs rig pa'i rtsal du bstan /
gu ru rin po ches sar gnas sems dpa' lo chen bai ro tsa na la o rgyan bde byed 'ja' 'od kyi gur phub tu chos thams cad rang rig thig le nyag gcig tu gtan la phab nas bshad /
sprul pa'i lo tsA ba chen pos gdams ngag yang zab kyi chos rnams hU~M skor lnga ru dril te hU~M chos rin po che'i rgyud /
rdo rje yang thog gi rgyud /
sku gsung thugs rdo rje rtsa ba'i rgyud /
rdo rje rtsa 'bras kyi rgyud /
rgyud gsum 'dus pa snying po rin chen kun 'dus kyi rgyud lnga /
so so'i gdams ngag zab mo kha tshang don 'dril gnad tig tu bsdebs te /
ma 'ongs snyigs ma'i sems can tshe thung zhing snying rus zhan pa rnams la phan gdags par dgongs nas sgrags yang rdzong shel gyi phug pa'i gzim chung dkyil 'khor 'og tu sbas pa /
phyis lo tsA ba chen po nyid bsam bzhin srid pa bzung ba sprul pa'i gter chen rdo rje gling pas spyan drangs te brgyud pa mang po'i bar du skal ldan gyi gdul bya mtha' yas pa smin grol la bkod /
'on kyang phyis dus chos rgyun chad nas ring zhig 'das pa na /
gangs can mkhas grub yongs kyi gtsug gi rgyan gcig gsar rnying bstan pa'i me ro slong ba'i thugs bskyed smon lam gyi dus su son pas ngo mtshar bka' bab bdun gyi mnga' bdag tu gyur pa /
7pad+ma 'od gsal mdo sngags gling pa nyid ye shes rnam par rol pa'i cho 'phrul bsam gyis mi khyab pa cir yang ston par mdzad pa las /
sngon gyi dus gter chen rdo rje gling pa'i thugs zin gyi gzungs ma zhing skyes DA ki'i rnam par bstan pa'i rgyu dang rten 'brel yul gyi nye bar len pa'i rkyen tshogs pa la brten nas /
gter chen nyid kyi ye shes kyi skus yang nas yang du byin gyis brlabs shing gdams pa dang rjes su bstan pa thun mong ma yin pa bstsal pas go phyes te /
de nyid kyi gter chos mtha' dag gi smin grol nye brgyud khyad par can rdzogs ldan gsar pa'i dga' ston la longs spyad par gyur pa'i nang tshan /
snying thig bcu gsum gyi rtse mo /
hU~M skor lnga'i yang zab /
snying po rin chen kun 'dus kyi rgyud dang 'brel ba'i snying tig
/lo gcig gis gdos bcas 'od lus su sgrub pa'i zab chos 'di la smin byed dbang dang grol byed gdams ngag gnyis su bzhugs pa las /
'dir smin byed kyi dbang skur ba yin /
de la'ang rnam grangs lnga ru mchis pa'i dang po pho sgrub bla ma dang 'brel pa spros bcas bum pa'i dbang bskur ba la sngon 'gro'i rim pa rnams grub /
dngos bzhi'i dbang bskur zhu ba'i yon du dmigs te maN+Dal phul /
ces mtshams sbyar la maN+Dal 'bul du gzhug
/thal mo me tog dang bcas te gsol ba 'debs pa 'di'i rjes zlos /
e ma bla ma sprul pa'i sku :
bdag cag skal ldan bu rnams la :
smin par byed pa'i dbang bskur gyis :
lus nyid sprul pa'i skur grol zhu :
lan gsum /
gnang ba sbyin pa ni /
ho :
bum dbang bskur bar ngas bya yi :
'khor 'das ru shan dbye nus sam :
bla ma gtsug tu khur nus sam :
zhes dris pa'i lan du /
de ltar nus lags :
zhes brjod cig
/ces dri lan tshar gsum bya /
rtsa gsum rab 'byams rgya mtsho'i spyi dpal rang rig skye med don gyi bla ma la zhen pa med pa'i yid kyis 'dzin pa med par skyabs su 'gro ba'i 'dun pas 'di'i rjes zlos /
na mo :
skye med don gyi sogs las byang ltar lan gsum /
dug lnga'i rtog tshogs thams cad gdod nas ye shes lnga dang sku lnga'i rang bzhin du bzhugs pa nyid ma spangs rang grol rang ngo shes pas gshis lugs sku gsum dbyings su la zlo bar sems bskyed pa 'di'i rjes zlos /
rang gnas dug lnga'i sogs gsum /
dam tshig bsgrag pa ni rdo rje mgor bzhag la /
hU~M:
'di ni dam tshig rdo rje yin :
lus kyi dam tshig ma bsrung na :
lus kyi sdug bsngal mnar med myong :
bsrungs na rgyal ba'i skur grol 'gyur :
des na dam tshig 'di srungs shig :
badzro da ka Tha hU~M:
de nas dbang gi rtsa ba ye shes pa'i byin rlabs dbab pa yin pas sgo gsum gyi gnad gcun la dmigs pa 'di ltar rtse gcig tu sgoms shig
/khyed rang rnams skad cig gis nam mkha' la 'ja' shar ba ltar :
gu ru drag po sogs las byang ltar mngon rtogs dang spyan drang ba'i dmigs pa phog dbyangs rol spos dud bcas spyan 'dren dang hU~M ring thung mang du brjod la byin dbab cing dam ye bsre /
de nas dbang bskur ba ni /
shar gyi chu thogs la /
chu 'di nyid bla ma'i khrag thams cad 'dus pa'i ngo bo gu ru rdo rje thod phreng rtsal yab yum du gsal ba spyi bor bzhag pas 'od du zhu ste khyed rang rnams la thim pas khyed rang rnams kyi khrag gi khams gnas gyur /
rdo rje thod phreng rtsal yab yum du gyur par sgoms shig
/hU~M:
rnam shes dag pa rdo rje thod phreng rtsal :
khrag gi rang bzhin DA ki ma :
'byung ba chu yi dbang bskur pas :
khrag sprul pa'i sku ru grol bar shog :
badzra thod phreng rtsal DA ki nI a b+hi Shiny+tsa A+o~M:
chu mgor bzhag
/ho :
bu khyod kyi sngon chad lus kyi khrag gdos pa can du yod pa :
da khrag rdo rje thod phreng rtsal du yod pas :
'byung ba chu la dbang ba'i dbang thob :
chu la mi bying bar gyur pa tshad yin no :
zhes rtogs pa brjod /
lho'i sa thogs la /
sa 'di nyid bla ma'i sha thams cad 'dus pa'i ngo bo gu ru rat+na thod phreng rtsal yab yum du gsal ba spyi bor bzhag pas 'od du zhu ste khyed rang rnams la thim pas khyed rang rnams kyi sha'i khams gnas gyur /
rat+na thod phreng rtsal yab yum du gyur par mos shig
/hU~M:
tshor ba dag pa rat+na thod phreng rtsal :
sha yi rang bzhin DA ki ma :
'byung ba sa yi dbang bskur pas :
sha sprul pa'i sku ru grol bar shog :
rat+na thod phreng rtsal DA ki nI a b+hi Shiny+tsa A:
sa mgor bzhag
/ho :
bu khyod kyi sngon chad lus kyi sha gdos pa can du yod pa :
da sha rin chen thod phreng yab yum du yod pas :
'byung ba sa la dbang ba'i dbang thob :
sa la 'dzul nus pa tshad yin no :
nub kyi mar me thogs la /
me 'di nyid bla ma'i drod thams cad 'dus pa'i ngo bo gu ru pad+ma thod phreng rtsal yab yum du gsal ba spyi bor bzhag pas 'od du zhu ste khyed rang rnams la thim pas khyed rang rnams kyi drod kyi khams gnas gyur /
pad+ma thod phreng rtsal yab yum du gyur par sgoms shig
/hU~M:
'du shes dag pa pad+ma thod phreng rtsal :
drod kyi rang bzhin DA ki ma :
'byung ba me yi dbang bskur pas :
drod sprul pa'i sku ru grol bar shog :
pad+ma thod phreng rtsal DA ki nI a b+hi Shiny+tsa hU~M:
me mgor bzhag la /
ho :
bu khyod kyi sngon chad lus kyi drod gdos pa can du yod pa :
da drod pad+ma thod phreng rtsal yab yum du yod pas :
'byung ba me la dbang ba'i dbang thob :
mes mi tshig pa tshad yin no :
byang gi rlung g.yab thogs la /
rlung 'di nyid bla ma'i dbugs thams cad 'dus pa'i ngo bo gu ru karma thod phreng rtsal yab yum du gsal ba spyi bor bzhag pas 'od du zhu ste khyed rang rnams la thim pas khyed rang rnams kyi dbugs kyi khams gnas gyur /
karma thod phreng rtsal yab yum du gyur par sgoms shig
/hU~M:
'du byed dag pa karma thod phreng rtsal :
dbugs kyi rang bzhin DA ki ma :
'byung ba rlung gi dbang bskur pas :
dbugs sprul pa'i sku ru grol bar shog :
karma thod phreng rtsal DA ki nI a b+hi Shiny+tsa A+o~M:
rlung g.yab cing mgor bzhag
/ho :
bu khyod kyi dbugs sngon chad gdos pa can du yod pa :
da dbugs karma thod phreng rtsal du yod pas :
'byung ba rlung la dbang ba'i dbang thob :
rlung ltar mgyogs shing 'phur nus pa tshad yin no :
dbus kyi bum pa thogs la /
bum pa 'di nyid bla ma'i ngo bo gu ru bud+d+ha thod phreng rtsal yab yum du gsal ba spyi bor bzhag pas sku las bdud rtsi'i rgyun babs /
lus kyi phyi nang gsang gsum sems dang bcas pa'i sdig sgrib dag
/gu ru 'od du zhu ste khyed rang rnams la thim pas bud+d+ha thod phreng rtsal yab yum gyi skur gyur par mos shig
/hU~M:
bum pa snod kyi rang bzhin gzhal yas khang :
bum chu bcud kyi sems can lha yi tshogs :
gu ru sprul sku sangs rgyas yab yum bzhugs :
lha dbang lus la bskur du gsol :
lus kyi sdig sgrib sbyang du gsol :
lus sprul pa'i sku yis don byed shog :
A+o~M gu ru b+hud+d+ha sarba sid+d+hi a b+hi Shiny+tsa A+o~M AHhU~M:
bum pa mgor bzhag bum chu 'thor 'thung bya /
'o :
sngar snod kyi 'jig rten 'byung bzhi gdos bcas su 'dzin pa dag nas :
gzhal yas khang du yod pa yin no :
nang bcud kyi 'gro ba rigs drug tu 'dzin pa dag nas lha dang lha mor yod pa yin no :
rang gi lus 'di yang bla ma rigs lngar yod pa yin pas :
lus kyi sgrib pa dag :
lha bsgom pa la dbang :
'bras bu sprul pa'i skus sems can gyi don byed pa yin pas spro bar soms shig :
ces rtogs pa brjod /
de ltar spros bcas bum pa'i dbang bskur legs par thob pa /
de nyid kyi rgyun brtan par byed pa la lus kyi dam tshig bsrung dgos pas :
sku'i dam tshig tu spyir lus 'byung ba bzhi :
sgos pha ma mkhan slob :
yang sgos bla ma :
bde bar gshegs pa'i sku'i rigs thams cad la phyag 'tshal :
gsol ba gdab :
log lta skad cig kyang mi bya :
rang gi lus la'ang zhabs tog ci cher bya'o :
khyad par srog mi gcod :
'chi ba bslu :
ma byin par mi len :
mi tshangs par mi spyod :
tshul khrims srung ngo :
'di rnams ma bsrung ba'i skyon ni :
bum dbang bskur kyang mi thob pa'i steng du :
dam tshig nyams pas mnar med pa'i dmyal bar skye :
srog bcad pas dmyal ba :
mi tshangs par spyad pas byol song :
ma byin par blangs pas yi dwags su skye ste :
thar pa'i dus med do :
bsrungs pa'i yon tan ni :
gnas skabs su tshe ring :
nad med :
longs spyod 'phel :
gzugs mdzes :
mthar thug bde bar gshegs pa'i sku dang gnyis su med par sprul pa'i skur sangs rgya 'o :
de rnams thob pas dbang thob pa yin no :
ji ltar bka' bstsal pa'i dam tshig rnams tshul bzhin bsrung snyam pas 'di'i rjes zlos /
gtso bos ji ltar sogs /
bum dbang thob pa'i gtang rag gi yon du dmigs te maN+Dal 'bul mdzod /
ces maN+Dal 'bul gzhug
/'di nyid sger dbang skabs lus 'bul sogs spyi ltar dang /
tshogs la rol cing lhag ma gtong ba phyin las byang gi rjes rim tshang bar bya /
dbang rnams sbrel skabs gtang rag maN+Dal rjes gsang dbang la 'jug pa 'og ma rnams la'ang 'gre 'o ///
/
@#//
gnyis pa zung 'jug dang 'brel ba gsang dbang la gsum /
yo byad gshom /
dbang don sgrub mchod /
dbang bskur dngos so //
dang po ni /
stegs bu'i steng dkyil 'khor sgo rdzogs sam /
phyogs mdog gi thig le lnga tshom re re bzhin 'ja' ris kyi mu khyud lnga dang mtha' skor 'ja' ris sna lngas skor ba'i dbus su /
bum pa so lnga dang sbrang chang gi bcud ldan kha rgyan mgul chings dkar pos spras pa /
shar du rdo rje /
lhor rin chen 'bar ba /
nub tu pad+ma /
byang du ral gri rnams dang /
rigs lnga yab yum gyi tsakli /
bgrang phreng /
dbyangs gsal dang /
'khor ba dong sprugs kyi sngags byang rnams bzhag
/rgyab phyogs su yi dam gyi gtor chen /
sman raka gtor gsum /
mtha' skor du phyi mchod bskor bsham bya /
phrin las la mkho ba'i tshogs gtor sogs spyi ltar tshogs par bya'o //
gnyis pa dbang don sgrub mchod ni /
'di nyid sger dbang skabs su yi dam gyi phrin las gtang /
dbang sbrel skabs gong du song bas mi dgos /
gsum pa dbang la gsum /
sngon dngos rjes so //
dang po ni /
bla ma dang dkyil 'khor la yol ba btang /
gnyis pa zung 'jug yi dam dang 'brel pa gsang ba'i dbang bskur zhu ba'i yon du maN+Dal phul /
sngon chad gsang ba'i dkyil 'khor ma mthong ba'i brdar gdong g.yogs /
lha dang mjal ba'i phyag rten du me tog thogs par mos /
zhes de dag so sor sbyin /
khyed rang rnams dkyil 'khor gnyan po'i sgo drung du 'khod par mos la /
gsol ba 'debs pa'i rjes zlos /
ho :
bla ma kun bzang che ba'i mchog :
khyod ni sku lnga'i bdag nyid yin :
bdag cag nyon mongs 'khor bar 'khyams :
sngags lung longs sku'i dbang bskur zhu :
lan gsum /
zhes gsol btab pa la sgo srung khro bos lan 'di ltar stsol bar mos shig
/e ma :
'di na gsang sngags gsang chen bzhugs :
las med yod na phyir dengs shig :
las can bu rnams sdig bshags la :
phyin chad mi byed dam chos shig :
ces gdams pa la dga' zhing spro ba chen pos /
rang rang gis tshe rabs dpag tu med pa nas da lta'i bar du bsags pa'i sdig sgrib nyes ltung thams cad snying thag pa nas bshags shing phyin chad mi bgyid pa'i dam bca' brtan pos 'di'i rjes zlos /
ho :
rgyal ba zhi khro ma lus gson :
bdag gis tshe rabs thog ma bar :
da lta'i lus 'di yan chad du :
sdig pa bsags sogs yi rang rnams :
mi gsang mi sbed mi byed do :
mthol lo bshags so byang bar mdzod :
ces dang yig brgya lan gsum brjod /
dbang sngon ma dang bar bcad na 'dir khrus bya /
drag sngags dang rol mos bgegs bskrad do //
gang ltar yang /
rgyal ba zhi khro rab 'byams kyi dkyil 'khor bla ma rig 'dzin brgyud pa dang bcas pa rnams la skyabs su 'gro ba'i mos pas 'di'i rjes zlos /
na mo :
rgyal ba zhi khro sogs yi dam phrin las ltar gsum /
snang grags rtog gsum lha sngags chos sku 'od gsal zang thal chen por phyam brdal bar sems bskyed pa 'di'i rjes zlos /
sku ni stong gsal sogs gsum /
tshom bu gtso 'khor lnga bkod pa'i dkyil 'khor mdun du bstar la /
sngar byin pa'i me tog de nyid rang byung rang snang rgyal ba zhi khro'i dkyil 'khor du rigs dang mthun pa'i lha la 'bul ba'i mos pas 'di'i rjes zlos dang bcas te tshom bu'i dkyil 'khor du 'bul mdzod /
ho :
rgyal ba zhi khro ma lus dgongs :
ye nas rang dang dbyer med kyang :
rtog pa'i dbang gis gnyis su gyur :
rang rig 'du 'bral med pa'i lha :
gsal stong nyams dang da sprod cig :
'gyu byed sprul pa'i me tog bzhes :
zhes 'bul du gzhug
/ma rig pa'i sgrib g.yogs mig dar dang lhan cig bsal bas dag pa ye shes kyi spyan thob par mos shig
/ho :
rang rig ye sangs rgyas pa la :
nga dang bdag gis 'khor bar 'khyams :
thabs ldan rdzogs pa'i man ngag gis :
ma rig ling tog da phye 'o :
zhes mig dar dbye /
yol ba bsal /
rgyal ba zhi khro rigs lnga'i dkyil 'khor mngon sum du mjal bar mos la dad pa dang spro ba skyed cig
/khyed rang rnams kyi me tog phog pa'i lha dkyil 'khor khyab bdag kun tu bzang po nyid du shes par gyis la gsang ba'i mtshan yang /
chos dbyings 'od gsal snying po zhes bya bar zungs shig
/dam tshig mna' chu nang mchod sbyin la /
hU~M:
'di ni dam tshig bdud rtsi'i chu :
ngag gis dam tshig ma bsrung na :
ngag gi sdug bsngal mnar med myong :
bsrungs na rgyal ba'i gsung du grol :
de phyir bdud rtsi lce la bzhag :
a mr-ita a A:
rjes su gdams pa 'di ltar thugs la gcags par zhu /
ho :
bu rnams thams cad nga la nyon :
gsang ba'i dbang mchog thob 'dod na :
ngag gi sgra tshig thams cad dang :
dug lnga nyon mongs thams cad la :
ma spang thabs kyis grogs su khyer :
ngag gi ru shan phyed par phyes :
zhes gdams so //
gnyis pa dngos gzhi'i thog mar byin dbab pa ni /
'o :
bu rnams gsang sngags kyi dbang la 'jug par 'dod pas dmigs pa 'di sgoms shig :
sa yul gnas khang 'di nyid :
dbus 'og min kun tu bzang po'i zhing khams :
'od zer kha dog lnga ldan me re re yod pa'i nang du :
khyed rang rnams kun tu bzang po yab yum sku mdog mthing kha :
phyag gnyis 'khor lo dang dril bu 'dzin pa re sgoms shig :
de'i spyi bo na dkar gsal thig le'i dbus na :
rdo rje sems dpa' yab yum sku mdog dkar po zhal gcig phyag gnyis pa rdo rje dang dril bu 'dzin pa sgoms shig :
mgrin par rin chen 'byung ldan ser po yab yum zhal gcig phyag gnyis pa :
nor bu dang dril bu 'dzin pa sgoms shig :
snying kha na khro bo 'dus pa rtsal :
zhal gsum pa dkar mthing dmar ba :
phyag g.yas na sangs rgyas bzhi bcu rtsa gnyis bzhugs pa :
g.yon na khrag 'thung lnga bcu rtsa brgyad bzhugs pa :
sku'i nang na sangs rgyas bye ba dung phyur bzhugs pa :
spyi bo'i gtsug na bka' brgyud kyi bla ma bzhugs pa :
sku mdog ma nges 'ja' ris su khyug ge ba zhig sgoms shig :
lte bar snang ba mtha' yas yab yum sku mdog dmar po :
zhal gcig phyag gnyis pad+ma dang dril bu 'dzin pa sgoms shig :
gsang bar don yod grub pa yab yum sku mdog ljang gu :
zhal gcig phyag gnyis pa ral gri dang dril bu 'dzin pa :
kun kyang rgyan du ma dang ldan par sgoms shig :
rtsa nang thams cad A li dang kA li'i yi ge 'od kyi gong bus khengs par sgoms la gsol ba thobs shig :
las byang ltar spyan 'dren dbyangs rol bcas brjod /
'beb rdzas bdug
/nyams spar la /
A+o~M AHhU~M swA hA:
mUM lAM mAM pAM tAM:
sarba ta thA ga ta sarba sid+d+hi pha la hU~M hU~M:
zhes pa'i dzapa? dbyangs byas la dbab bo //
dbang rnams kyi thog mar bum pa thogs la /
hU~M:
bum pa kun zlum phyogs cha bral :
bum bcud ma nges ro mchog ldan :
phyi nang gsang gsum brda' don dbang :
skal ldan bu yis thob par shog :
a b+hi Shiny+tsa A+o~M:
zhes bum pa mgor bzhag bum chu blud /
de nas ngo sprad pa ni /
'o rigs kyi bu rnams bum pas dbang bskur ba 'di :
rang gi rig pa phyogs med mtha' bral mtha' bzhi rang 'gag :
mu bzhi rang grol :
kun gzhi ye thog gi sangs rgyas su bzhugs pa'i brda 'o :
mgul chings kha rgyan ni :
ma rtogs na gnyis 'dzin rtog pas 'khor bar 'khyams :
rtogs na kun gzhi'i rol pa 'gags med kyi cho 'phrul :
shugs 'byung gi thugs rje dang ldan pa'i brda 'o :
bum bcud ro mchog ma nges pa ni :
sems kyi rtsal snang :
dran rtog yid yul :
'khor 'das legs nyes bzang ngan bde sdug sna tshogs su shar yang :
legs par gzhig cing ngo bo bltas dus gtad med dran thog tu yal ba'i brda 'o :
bum pa 'di dkyil 'khor gyi lte ba la 'dug pa ni :
nyon mongs pa'i dus na ma rig pa 'joms pa'i brda 'o :
ye shes kyi dus na chos dbyings rgyas pa'i brda 'o :
sku lnga las mngon par byang chub pa'i brda 'o :
yab lnga las kun tu bzang po :
yum lnga las chos bya ba mo kun tu bzang mo :
phung po lnga las gzugs phung dag pa snang stong :
dbang po lnga las mig gi dbang po dag pa :
zhing khams lnga las dbus phyogs thig le mi 'gyur ba'i zhing :
rigs lnga las bde gshegs kyi rigs :
khams lnga las nam mkha'i khams :
kha dog lnga las mthing kha :
gnas lnga las snying kha dran byed kyi gnas rnams la dbang ngo :
tshig brjod pa ni :
phyi snod 'jig rten nang bcud kun tu bzang po yab yum gyi klong du grol ba'o :
nang lus kyi dar rgud kun tu bzang po'i rang mdangs su ngo sprad pas rang sangs pa'o :
gsang ba sems kyi cho 'phrul kun gzhi gzhi med rtsa bral du ngo sprad pas :
bag chags brten pa'i yul med :
rig pa rang tshugs su thub pa yin :
ngag dag pa kun tu bzang po'i rang bzhin du gyur pa'o :
byol song du skye ba'i sgo chod :
bya ba thams cad rdzogs pa'i sa non pa yin no :
spro bar soms shig :
de nas rdo rje mgo thog tu bzhag la /
hU~M:
rang rig sra brtan 'gyur ba med :
sgyu ma chu zla 'ja' tshon tshul :
phyi nang gsang gsum brda don dbang :
skal ldan bu yis thob par shog :
a b+hi Shiny+tsa hU~M:
de nas ngo sprad pa ni /
'o rigs kyi bu rnams nyon cig :
rdo rje'i dbang bskur ba ni :
rang gi rig pa skye 'gag 'pho 'gyur dang bral ba :
sus kyang gzhig tu ma rnyed par :
sangs rgyas pas bzang du ma song :
dmyal bar lhung bas ngan du ma song :
mi 'gyur ba brtan pa'i brda 'o :
rdo rje rwa lnga yar lnga mar lnga yod pa ni :
rtogs na ye shes lnga :
ma rtogs na dug lngar gyur pa'i brda 'o :
de rnams rtsa ba gcig la 'dus pa ni :
kun gzhi'i klong yangs rab 'byams kyi ngang du gcig pa'i brda 'o :
rdo rje 'di dkyil 'khor gyi shar na 'dug pa ni :
nyon mongs pa zhe sdang 'joms pa'i brda 'o :
ye shes ni me long rgyas pa'o :
sku lnga las chos sku dri med thob :
yab rdo rje sems dpa':
yum rdo rje chos ma :
phung po lnga las rnam shes :
dbang po lnga las yid kyi dbang po :
zhing khams lnga las mngon par dga' ba :
rigs rdo rje'i rigs :
khams chu'i khams :
kha dog dkar po :
gnas lnga las spyi bo bde chen gyi gnas rnams la dbang ngo :
tshig brjod pa ni :
phyi snang grags kyi gnas rnams snang stong du dbang bskur :
nang nyon mongs kyi tshogs kun rang dag tu dbang bskur :
gsang ba gnas 'gyu'i bar lag kun wal po rjes med du dbang bskur pas :
dmyal bar skye ba'i sgo chod :
'gyur ba med pa'i sa non pa yin no :
dga' bar soms shig :
de nas rin chen 'bar ba mgrin par bzhag la /
hU~M:
rang rig dgos 'dod 'byung ba'i gzhi :
ma chags zhen med yon tan gter :
phyi nang gsang gsum brda don dbang :
skal ldan bu yis thob par shog :
a b+hi Shiny+tsa trAM:
de nas ngo sprad pa ni /
'o rigs kyi bu rnams nor bus dbang bskur ba ni :
rang gi rig pa chos sku longs sku sprul sku gsum so sor gsal yang :
don la thig le nyag gcig tu gnas pa :
de las 'khor 'das kyi bde legs thams cad 'byung bas nor bu dang 'dra 'o :
zhes pa'i brda yin no :
nor bu 'ja' tshon rigs lngas mdzes pa ni :
rang gsal shes rab lngas tshig gi spros pa chod pa'i brda 'o :
nor bu 'di dkyil 'khor gyi lho na 'dug pa ni :
nyon mongs pa nga rgyal 'joms pa'i brda 'o :
ye shes ni mnyam nyid rgyas pa'i brda 'o :
sku lnga las longs sku rang gsal gyi brda 'o :
yab rin chen 'byung ldan :
yum rin chen chos ma :
tshor ba'i phung po :
dbang po rna ba :
zhing khams lho dpal dang ldan pa :
yon tan gyi rigs :
sa'i khams :
kha dog ser po :
gnas mgrin pa longs spyod kyi gnas rnams la dbang ngo :
tshig brjod pa ni :
phyi dbang rdzas kyis blo'i spros pa chod pa'i dbang bskur ro :
nang tshig smra brjod bsam blo'i 'dzin pa zad par ngo sprad :
gsang ba brda'i ngo sprod kyis yin thog tu yid ches par dbang bskur pas :
lha ru skye ba'i sgo chod :
sna tshogs 'byung ba'i sa non pa yin no :
spro bar soms shig :
de nas pad+ma lte bar bzhag
/hU~M:
'khor bar ma chags gzung 'dzin bral :
pad+ma ze'u 'bru bde stong ldan :
phyi nang gsang gsum brda don dbang :
skal ldan bu yis thob par shog :
a b+hi Shiny+tsa hrI:
de nas ngo sprad pa ni /
'o rigs kyi bu rnams pad+mas dbang bskur ba ni :
rang gi rig pa 'di pad+ma dang 'dra ste :
nyon mongs pa'i 'dam rdzab sdug bsngal gyi drwa ba na 'dug kyang :
gcer bu zang thal gyi rig pa la 'phri bslad med pa'i brda 'o :
pad+ma la 'dab ma dang :
lo ma dang :
sdong po sna tshogs pa 'khrungs kyang pad+mar gcig pa ltar :
nyon mongs pa brgyad khri bzhi stong la sogs pa ci shar yang :
rig pa skye med kyi klong na :
ye klong ngang gnas su gcig pa'i brda 'o :
pad+ma 'di dkyil 'khor gyi nub na 'dug pa ni :
nyon mongs pa 'dod chags 'joms pa'i brda 'o :
ye shes sor rtog rgyas :
sku lnga'i sprul sku :
yab snang mtha':
yum pad+ma chos ma :
phung po 'du shes :
dbang po sna :
zhing khams bde ba can :
pad+ma'i rigs :
me'i khams :
kha dog dmar po :
gnas lte ba sprul pa'i 'khor lo rnams la dbang ngo :
tshig brjod pa ni :
phyi dkyil 'khor la ngo sprad pas blos byas kyi blun sgom sangs :
nang rig pa la ngo sprad pas rigs drug gi las dag :
gsang ba lag khrid kyis ngo sprad pas myong thog tu kun dril te :
'khrul grol gyi gnad mtshang rig par ngo sprad pas :
mi ru skye ba'i sgo chod :
rnam par rtog byed ma chags bde chen gyi sa non pa yin no :
spro bar soms shig :
de nas ral gri gsang bar bzhag
/hU~M:
zhen pa rang chod ral gri 'di :
rjen ne khres se sa ler gnas :
dus gsum blo bral gza' gtad bral :
skal ldan bu yis thob par shog :
a b+hi Shiny+tsa hA:
de nas ngo sprad pa ni /
'o rigs kyi bu rnams ral gris dbang bskur ba ni :
rang gi rig pa 'di 'khor ba dang :
mya ngan las 'das pa :
yin min rtsis gdab thams cad kyi srog chod pas na :
snang srid stong srog chod pa'i brda yin :
ral gri 'di dkyil 'khor gyi byang na 'dug pa ni :
nyon mongs pa phrag dog 'joms pa'i brda 'o :
ye shes bya grub rgyas :
sku rdo rje'i sku :
yab don yod grub pa :
yum las kyi chos ma :
phung po 'du byed :
dbang po lce :
zhing khams byang las rab brtsegs pa :
las kyi rigs :
rlung gi khams :
kha dog ljang gu :
gnas gsang ba myong byed kyi gnas rnams la dbang ngo :
tshig brjod pa ni :
phyi bskyed rim gyis lus kyi zhen 'dzin dag par dbang bskur :
nang rdzogs rim gyis sems kyi zhen 'dzin dag par dbang bskur :
gsang ba zung 'jug gis ngag gi sdig sgrib dag par dbang bskur pas :
lha min du skye ba'i sgo chod :
bya ba thams cad rdzogs pa phyir mi ldog pa'i sa non pa yin no :
spro bar soms shig :
de nas rigs lnga'i tsakli dang bgrang phreng lag tu gtad la /
hU~M:
skye med ngang las rigs lngar shar :
thugs kyi snying po sngags kyi lung :
brjod med grangs kyis rtags 'dzin cing :
las bzhi'i phrin las dzapa? bsgrub pa'i :
bsnyen sgrub chu bo'i gzhung bzhin bsring :
bzlas brjod dmigs pa'i dbang thob shog :
khyed rang gi lus kyi rtsa'i nang thams cad thabs dang shes rab kyi yi ge A li kA lis gang bar mos la dbyangs gsal lhan cig tu zlos shig
/ces dbyangs gsal bzlar gzhug
/de nas A li kA li'i sngags byang gtad la /
hU~M:
brjod med brjod bral tshig gi gzhi :
yul med yul bral bsam pa'i gzhi :
smra med bri gang 'das pa'i lha :
grags stong zung 'jug dbang thob shog :
de nas 'khor ba rigs drug dong nas sprugs pa'i snying po 'di dbyangs su gyer bar zhu /
ma ma ko ling sa man+ta :
zhes dzapa? dbyangs lan bdun nam nyer gcig bya /
de'i sngags byang gtad la /
hU~M:
ye sangs rgyas pa'i rig pa la :
dge sdig bya ba ka nas dag :
zang thal rnal ma lham me ba :
lhan cig skyes pa'i ngang du mnyam :
sku gsum zhe 'dod zad pa dang :
'khor ba dong nas sprug par shog :
de nas khyed rang rnams lus rnam snang gi chos bdun dang ldan par gyis la ma yengs par mnyam par zhog cig
/byas la dar cig bzhag
/ngo sprad pa ni /
ho :
de ltar dkyil 'khor lha tshogs rnams :
ye nas rang la gnas pa las :
gud nas byung ba ma yin no :
ming du gsang dbang btags gyur kyang :
don la rig pa rtsal gyi dbang :
ye nas rang la mi gnas na :
phyi nas lha tshogs 'tshol ba dang :
rang nyid skur bsgoms gzhan la bskur :
tshig brjod rim pa thams cad kun :
'khrul pas 'khrul pa bslu ba yin :
nag pos nag po bkru ba 'dra :
bskyed rdzogs thams cad chu zla 'dra :
sku dang ye shes 'du 'bral med :
zang thal ngang du rjen ne rjen :
gza' gtad med par shigs se shig :
ma 'gags ri mo wa la la :
'di la rtag tu gnas par gyis :

de nas zab mo gter chos kyi dbang la rtog ge 'chal ba sogs so skye tshur mthong mngon shes dang mi ldan pa rnams kyi the tshom dang sgro skur bsal ba'i phyir o rgyan sangs rgyas gnyis pa'i rdo rje'i gsung gi rjes su gdams pa 'di la snyan gtod 'tshal /
'o rigs kyi bu rnams gang zag blun po 'ga' zhig na re :
gter gyi dbang la bum pa'i chu chad pas :
dbang bskur du mi rung zer ba srid de :
'di la rgyal ba dgongs pa'i brgyud pa tshang :
chos sku kun tu bzang po :
longs sku rdo rje 'chang chen po :
des o rgyan bdag nyid la :
bdag gis ma 'ongs pa'i dus su gter ston de la'o :
rig 'dzin brda brgyud kyang tshang ste :
yi ge rnams mkha' 'gro'i brda dang :
rdo rje'i dgongs brda dang :
o rgyan gyi phyag brda ru bstan pa'o :
snyan khung brgyud pa'ang tshang ste :
chos skus longs sku la dgongs :
longs skus sprul sku pad+ma bdag la bstan :
bdag gis gter ston la :
nyams dngos rmi lam dang lag khrid du ston par byed pa'o :
mkha' 'gro gtad rgya'i brgyud pa yang tshang ste :
chos 'di gter du bstsal pa'i dus su :
mkha' 'gro la gtad nas :
de 'byin pa'i dus su gter bdag la mkha' 'gros dngos su gtad pa'o :
smon lam dbang bskur brgyud pa yang tshang ste :
rim par smon lam btab ste ma 'ongs pa'i dus su sems can gyi don nus pa rnams dang 'phrad par gyur cig :
ces smon lam btab pa'o :
gzhan yang las can gcig dang 'phrad par shog :
ces smon lam gyi bka' rgyas btab pa'o :
byin rlabs gter gyi brgyud pa yang tshang ste :
gter nas gter du brgyud cing sbas pa'o :
tshig brgyud shog ser brgyud pa yang tshang ste :
me shog dang /
chu shog dang /
sa shog dang /
rlung shog dang /
nam mkha'i shog gu dang rigs lngar phyes nas sbas so :
dbang gi chu bo chen po bzhi yang 'di la tshang ba yin pas thugs spro bar soms shig :
gsum pa rjes rim las dam tshig bsgrag pa ni /
de ltar gsang dbang bskur pa la dam tshig bstan dgos pas :
gsung gi dam tshig tu spyir gyi sems can thams cad kyi skad dang :
'byung ba'i sgra :
sgos pha ma'i gsung :
mkhan slob :
yang sgos bla ma :
bde bar gshegs pa'i gsung gi rigs thams cad dang :
chos kyi tshig thams cad la phyag 'tshal :
gsol ba gdab :
nyams su blang :
log lta skad cig kyang mi bya :
rang gi ngag gis snying po bgrang :
khyad par rdzun mi smra :
phra ma dang ngag 'khyal dang :
tshig rtsub mi bya :
'di rnams ma bsrung ba'i skyon ni :
gsang dbang bskur kyang mi 'thob pa'i steng du dam tshig nyams pas dmyal bar ltung :
bsrungs pa'i yon tan ni :
gnas skabs su ngag snyan :
nus pa che :
chos la mkhas :
mthar thug bde bar gshegs pa'i gsung dang gnyis su med par longs spyod rdzogs pa'i skur sangs rgya'o :
'di rnams bsrungs pas dbang thob pa yin no :
ji ltar bka' bstsal pa'i dam tshig tshul bzhin du bsrung bar bgyi'o snyam pas 'di'i rjes zlos /
gtso bos ji ltar sogs /
gsang dbang thob pa'i gtang rag tu maN+Dal phul /
rjes gong smros ltar ro ///
/
@#//
gsum pa mo sgrub dang 'brel ba sher dbang la gsum /
yo byad gshom /
dbang don sgrub mchod /
dbang bskur dngos so //
dang po ni /
maN+Dal pad+ma 'dab ma bzhi pa'i steng du thod pa'i bdud rtsi chos sman mngar gsum sbyar ba dang me long sin+d+hu ras bsgos pa rdor dril bcas bzhag
/rta mgrin lta bu he ru ka'i sku tsaka dang /
rgyab ngos mkha' 'gro'i gtor ma sogs snga mas 'gre /
gnyis pa dbang don sgrub mchod ni /
'di nyid sger dbang byed skabs mkha' 'gro'i phrin las gtang /
sbrel skabs sngon du song bas 'thus /
gsum pa dbang bskur la /
sngon 'gro ni /
gsum pa mo sgrub mkha' 'gro dang 'brel ba shes rab ye shes kyi dbang bskur zhu ba'i yon du rin chen gser g.yu'i me tog phul bar mos la maN+Dal phul /
ces phul /
gsol ba 'debs pa 'di'i rjes zlos mdzod /
ho :
dgongs shig bla ma kun bzang mchog :
rin chen gser g.yu'i maN+Dal 'bul :
sems kyi sgrib pa sbyang ba dang :
snying po'i don nyid bstan du gsol :
gsum /
de la thog mar byin dbab dgos pas dmigs pa 'di ltar ma yengs par sgoms shig
/stong pa'i ngang las skad cig gis khyed rang rnams ye shes mkha' 'gro gtsug gi rgyan gcig ma sku mdog dmar mo bye ru'i sdong po la til mar gyis byugs pa lta bu /
bcu drug lon pa'i lang tsho can /
zhal gcig phyag bzhi ma /
phyag dang po gnyis kyis gri gug dang thod khrag thugs kar bsnams pa /
g.yas 'og mas kha T+wAM thur du gsor zhing g.yon 'og mas ral gri 'phyar ba /
thod skam lnga yi dbu rgyan dang rus pa'i phyag rgyas spras pa /
zhabs phyed skyil gyis ro gdan gyi steng na 'gying ba /
sku las ye shes kyi me 'od 'bar ba'i thugs kar g.yung drung dmar po ha ri ni sas mtshan pa gsal thobs /
slob dpon gyi thugs ka nas 'od zer 'phros /
mkha' spyod dag pa'i zhing nas rtsa ba gsum dang khyad par ye shes mkha' 'gro'i lha tshogs kyi thugs rgyud bskul /
thams cad char bab pa ltar byon nas khyed rang la thim /
lus sgul skyod byas pas /
snying kha'i g.yung drung g.yon skor du drag tu 'khor ba la sems gtod cig
/spos rol dbyangs bcas las byang gi spyan 'dren sngags bcas brjod la dbab /
dngos gzhi ni /
de nas mtshan nyid dang ldan pa'i rig ma 'bul bar mos la khyad par gyi don zhu ba 'di'i rjes zlos /
ho :
bla ma kun bzang bde ba'i mchog :
bdag cag rnams la dgongs su gsol :
mtshan ldan bu mo reg na bde :
gzugs mdzes skad snyan dri yang zhim :
bcu drug lo lon b+ha ga rgyas :
thugs kyi dgyes sde nyid la 'bul :
gsang ba'i dbang bskur bdag la zhu :
zhes zhus pa'i lan du /
ho :
rtsa dang rlung dang thig le gsum :
bde dang gsal dang mi rtog gsum :
dbyer med gcig gi ngang du gnas :
dbab gzung zlog dang dgram par gyis :
rtag tu b+ha ga mchod nus sam :
zhes dris pa'i lan du /
de ltar nus lags :
zhes brjod /
dam tshig bsgrag pa ni he ru ka'i sku tsag snying khar gtugs la /
hU~M:
he ru ka dpal bu khyod kyi :
snying la gzhug gi thub par srungs :
sems kyi dam tshig sems kyis srungs :
yon tan 'bras bu sangs rgyas thob :
gsang spyod the tshom gyi rtog pa mi 'jug pa'i phyir gdong g.yogs shig
/ces mig dar dgab /
bla ma kun bzang yab yum mnyam par sbyor ba'i byang chub kyi sems dkar dmar 'dres pa sangs rgyas thams cad 'dus pa'i ngo bo /
khar byin pas rtsa rlung thig le byin gyis brlabs shing bde stong gi ye shes rgyud la skyes par mos shig
/thod pa'i bdud rtsi me long gi sin+d+hu ra'i steng du blang ba sbyin la me long phyi /
de nas slob ma pho thams cad la dril bu /
mo thams cad la rdo rje gtad la /
slob ma pho thams cad dpal rta mgrin du gsal ba la dril bu shes rab kyi gzungs ma mkha' 'gro gtsug gi rgyan gcig ma'i rnam pa dang /
mo thams cad d+hA ki gtsug gi rgyan gcig mar gsal ba la rdo rje thabs kyi dpa' bo rta mgrin gyi rnam par phyag tu gtad par mos shig
/hU~M:
dpa' mo'i rang bzhin mkha' 'gro'i gtso :
chags pa'i rang bzhin reg na bde :
'di las dga' bzhi nyams su longs :
hU~M:
dpa' bo'i rang bzhin khro bo'i rgyal :
bde ldan dkar dmar yan lag rags :
'di zungs 'dod chags bde bar khyer :
de ltar gtad pa dang 'du shes gsum ldan gyis snyoms par zhugs pas lugs 'byung dang lugs zlog gi dga' ba bzhi'i mthar lhan cig skyes pa'i bde chen gyi ye shes mngon du gyur par mos shig
/hU~M:
byang sems bde ldan dkar dmar 'khyil :
spyi bo mgrin pa snying kha dang :
lte ba pad+ma'i gnas su phob :
bskyil bzlog dgram ste lam du khyer :
snang ba dkar dmar phyi yi sems :
'gyu byed phra mo nang gi sems :
sgo lnga dbang po bar gyi sems :
rang gi sems la brtag cing klod :
yon tan rtsa rlung rtsal rnams rdzogs :
sa bcu ye shes lnga dang ni :
pha rol phyin drug dus gcig rdzogs :
mngon par yang dag der sangs rgyas :
zhes pa'i don spro na rgyas par bkrol /
rjes ni /
de ltar sher dbang thob pa'i dam tshig brtan por bsrung dgos pas /
thugs kyi dam tshig tu spyir sems can thams cad /
sgos pha ma mkhan slob kyi rnam rtog thams cad /
bla ma dang sangs rgyas nyid kyi thugs dgongs su shes pas phyag 'tshal /
gsol ba gdab /
log lta mi bya /
khyad par brnab sems /
gnod sems /
log lta rnams rtag tu spang /
mtshan ldan gyi bde ba bskul la bde stong gi ting nge 'dzin bsgom /
'di rnams ma bsrung na sher dbang bskur kyang mi thob la dam tshig nyams pas dmyal bar ltung /
bsrungs pa'i yon tan ni /
gnas skabs su yid bde /
shes rab che /
nyams dang rtogs pa rtsol med du skye /
mthar thug bde bar gshegs pa'i thugs dang gnyis su med par chos kyi skur 'tshang rgya bar 'gyur ro //
de ltar bgyis pas dbang thob pa yin no //
ji skad bsgos pa'i dam tshig bsrung snyam pas 'di'i rjes zlos /
gtso bos ji ltar sogs /
sher dbang thob pa'i gtang rag tu maN+Dal phul /
rjes rnams 'dra'o ///
/
@#//
bzhi pa tshig dbang la /
sbyor ba dkyil 'khor 'ja' ris kyi thig le nyi shu rtsa lnga'i mtha' mu khyud 'ja' tshon gyis bskor ba'i dbus su shel rdo dang rma bya'i sgro mdongs bzhag
/dngos gzhi la /
bzhi pa tshig dbang rin po che ye shes spyi blugs bgyi ba'i thog mar brgyud pa'i bla ma rnams la mos gus gdung shugs drag tu skyed la gsol ba rtse gcig tu 'debs par zhu /
zhes byas la khrid kyi sngon 'gro nas 'byung ba'am las byang gi brgyud 'debs dbyangs su gyer /
de nas byin dbab pa la khyed rang rnams lus gcer bur phyungs la rus pa'i rgyan gyis brgyan /
ngag nas rdo rje'i glu sna tshogs pa len par mos la sems gtad med zang thal gyi ngang du ma yengs par zhog cig
/byas la /
phaT:
drag po brjod /
rol mo dbyangs dang bcas /
hU~M:
ji bzhin snang ba dngos po'i gzhi :
snang ba ma bkod brdal ba'i zhing :
gzhi med rtsa bral nyag gcig ngang :
kun tu bzang pos byin phob cig :
A+o~M AHhU~M:
pheM pheM:
gu ru sarba sid+d+hi hU~M:
hU~M:
ma 'gags 'char ba rig pa'i gdangs :
snang stong lhun grub sku lnga'i klong :
rig pa gzhon nu dbyings kyi rgyan :
rdo rje 'chang chen byin phob cig :
A+o~M AHhU~M:
pheM pheM:
gu ru sarba sid+d+hi hU~M:
hU~M:
rang sangs 'gyu ba thugs rje'i rtsal :
sna tshogs rol pa gshis kyi gdangs :
gcer grol cog gzhag babs kyi ngang :
o rgyan pad+mas byin phob cig :
A+o~M AHhU~M:
pheM pheM:
gu ru sarba sid+d+hi hU~M:
hU~M:
ma spang yongs grol gdod ma'i gshis :
dran gzhi zad pa grub pa'i mtha':
sku gsum rang chas sgrub blo zhig :
bai ro tsa nas byin phob cig :
A+o~M AHhU~M:
pheM pheM:
gu ru sarba sid+d+hi hU~M:
hU~M:
skye 'gag gnyis med shar grol ngang :
dpag med 'gro ba 'dren pa'i dpal :
zab mo gter gyi mdzod 'dzin pa :
rdo rje gling pas byin phob cig :
A+o~M AHhU~M:
pheM pheM:
gu ru sarba sid+d+hi hU~M:
hU~M:
mkhyen brtse'i mdzad pa mtha' yas pa :
thabs dang shes rab phrin las kyis :
gang 'dod re ba skong mdzad pa'i :
rtsa ba'i bla mas byin phob cig :
A+o~M AHhU~M:
pheM pheM:
gu ru sarba sid+d+hi hU~M:
hU~M:
rtag chad bral ba rig pa'i sku :
rtag chad 'das pa ye shes ngang :
nang gsal lhug pa thig le'i tshul :
brgyud pa'i bla mas byin phob cig :
A+o~M AHhU~M:
pheM pheM:
gu ru sarba sid+d+hi hU~M:
lus kyi 'dzin zhen bshig tu gsol :
ngag gi brjod mtha' gcad du gsol :
sems kyi spro rtog gzhom du gsol :
mngon sum mthong bar byin gyis rlobs :
ye shes lhug par 'char bar byin gyis rlobs :
'od lnga thig ler smin par byin gyis rlobs :
thig le tshom bur rgyas par byin gyis rlobs :
rig pa sku ru smin par byin gyis rlobs :
skur snang 'dzin zhen stong par byin gyis rlobs :
gong 'phel tshad la zin par byin gyis rlobs :
gdos bcas phung po yal bar byin gyis rlobs :
skye 'jug rang dbang thob par byin gyis rlobs :
rlung sems rang rtsal rdzogs par byin gyis rlobs :
chos tshig mtshan ma zad par byin gyis rlobs :
'khrul pa ma la zlog par byin gyis rlobs :
ma gzhi sa bon dag par byin gyis rlobs :
A+o~M AHhU~M:
pheM pheM:
gu ru sarba sid+d+hi hU~M:
zhes byin dbab pas skal ldan rab la snang ba gtad med bun bun 'char bar gsungs so //
de nas gser g.yu sogs rin po che sna tshogs pa'i maN+Dal lan bdun phul bar mos la 'di'i rjes zlos dang bcas te maN+Dal phul mdzod :
ho :
bla ma kun bzang rig pa'i lha :
bdag cag zang thal bu rnams la :
snying po'i don dbang bskur du gsol :
kun gzhi ma skyes yangs pa la :
snang ba ma 'gags tshom bu bkram :
rang gsal zhen med tshig gis brgyan :
snang bzhi mthar phyin ngang du bzhes :
maN+Dal la rat+na pU tsa ho :
zhes lan bdun 'bul du gzhug
/bla mas /
ho :
bu rnams ma yengs nga la nyon :
mi 'gul gsum po 'cha' nus sam :
snang bzhi lam snang skyel nus sam :
sgyu lus rang mdangs sgrub nus sam :
zhes dris pa'i lan du /
de ltar nus lags :
zhes brjod cig
/ces dris lan tshar gsum bya /
de nas bla ma'i zhabs spyi bor blang bar mos la tha tshig gi bro bor ba 'di'i rjes zlos /
ho :
khregs chod don las yengs re kan :
'khrul pa'i bya ba byed re kan :
bla mas ci gsung mi bsgrub re :
dus bzhi mi 'gul mi byed re :
snang bzhi zad sar mi skyel re :
sgyu lus rang mdangs mi bsgrub re :
tshe 'di'i snang ba sgrub re kan :
de ltar na /
rab kyis lo gsum :
'bring gnyis :
tha mas kyang gcig :
yang mthas kyang zla ba drug sgrub par dam 'cha' dgos par gsungs so /

/dbang dngos gzhi dug lnga ye shes lngar ngo sprod pa ni /
brda 'di la mig gtod la ngo sprod pa'i tshig gis don mtshon par gyis shig
/rma bya'i sgro bstan la /
hU~M:
bu khyod rma bya 'di la ltos :
dkar po me long ye shes yin :
zhe sdang ngo bos zhe sdang stong :
yod yod 'dra yang gzhi rtsa stong :
tho rangs tsog pu nyid kyis ltos :
'di rnams la bsdu na tshig tsam dang spro na khrid yig ltar lus gnad so sor bstan dgos pas 'dir snga dro ltar ro //
hU~M:
bu khyod rma bya 'di la ltos :
ser po mnyam nyid ye shes yin :
nga rgyal ngo bos nga rgyal stong :
yod yod 'dra yang gzhi rtsa stong :
nyin mo bcar nyal mig gis ltos :
zhes nyin gung ltar ro //
hU~M:
bu khyod rma bya 'di la ltos :
dmar po sor rtog ye shes yin :
'dod chags ngo bos 'dod chags stong :
yod yod 'dra yang gzhi rtsa stong :
dgong mo rdo rje'i mig gis ltos :
zhes phyi dro ltar ro //
hU~M:
bu khyod rma bya 'di la ltos :
ljang gu bya grub ye shes yin :
phrag dog ngo bos phrag dog stong :
yod yod 'dra yang gzhi rtsa stong :
mtshan mo rnam rtog ar la gtod :
ces mtshan mo ltar ro //
hU~M:
bu khyod rma bya 'di la ltos :
mthing kha chos dbyings ye shes yin :
gti mug ngo bos gti mug stong :
yod yod 'dra yang gzhi rtsa stong :
dus bzhir sbal nur 'gros kyis ltos :
dbyings rig smin phrag mkha' la ltos :
zhes ru sbal 'dug stangs bstan no //
ngo bo rang bzhin thugs rje gsum sku gsum du ngo sprad pa'ang brda 'di dag gis mtshon par gyis shig
/shel rdo bstan la /
hU~M:
chos sku dri med shel dang 'dra :
ngo bo gsal yang rnam pa stong :
mtshan nyid rkyen yul 'phrad pa'i tshe :
ma 'gags lhug pa rtsol med 'char :
mig la shel bkab /
'ja' ris sam /
rma bya bstan la /
hU~M:
longs sku gsal mdangs dri med bkra :
rnam pa gsal yang gzung du med :
kha dog ma 'dres so sor gsal :
chu zla 'ja' tshon smig rgyu 'dra :
yang mig la shel bkab /
bla ma rgyan gyis brgyan cing gar bsgyur ba la bltar gzhug la /
hU~M:
sprul sku ma nges cir yang ston :
rgyan dang cha lugs cir yang sgyur :
nges pa med cing zhen 'dzin bral :
gang shar rang grol e ma ho :
de nas phyi gos phud la /
ho :
khyed rnams sngon chad ngo tshas bsgribs :
a ti ngo tsha dag dang bral :
gnyis 'dzin sbrul gyi pags pa shigs :
bu khyod rtog pa'i dri ma shigs :
ska rag bkrol la /
ho :
khyed rnams sngon chad gzung 'dzin bsdams :
nga med bdag nyid mtshan mas bcings :
dug gsum mdud pa nga yis bshig :
'bol le shig ge don la spyod :
nang gos rjen khres su bkrol la /
phaT:sgra drag po brjod /
rim par phyogs rnams su 'gro stangs byar gzhug la /
ho :
rig pa gcer bu zang thal la :
nyams snang zhen 'dzin dgos pa med :
rkyag gtad med pa rjen khres se :
tig po med par dwangs sang nge :
bu khyod shar gyi phyogs su song :
mchong dang rgyug dang rtse ba dang :
bung ba rgod po'i stangs kyis song :
phaT:
bu khyod lho yi phyogs su song :
mchong dang rgyug dang rtse ba dang :
phag pa seng ge'i 'gros kyis song :
phaT:
bu khyod nub kyi phyogs su song :
mchong dang rgyug dang rtse ba dang :
stag mo wa yi stangs kyis song :
phaT:
bu khyod byang gi phyogs su song :
mchong dang rgyug dang rtse ba dang :
smyon pa bu chung lta bus song :
bu khyod phyogs rnams kun tu song :
'gro ba'i mkhan po gang yin ltos :
'gro don shes pa su yin dris :
'gro dus mtshan ma gar song chod :
dus gsum 'gyur med ngo mtshar che :
de'i rjes su rig pa'i rtsal dbang gi ngo sprod dang snang bzhi'i ngo sprod gdab par gsungs pa ni dbang dang khrid sbrel ba'i dbang du mdzad pa yin kyang /
'dir sa bcad tsam du snying thig gzhan ltar mdor bsdus spro na /
'o bu rnams /
khyed rang gi sems bzo med du lhod de bzhag pa'i dus na so ma /
sim me ba /
rgya mtsho rlung gi ma bskyod pa lta bu lhang nge ba /
de'i ngang las rnam rtog cig thol ler shar ba de'i ngo bo la ma yengs par cer bltas pas /
skye med du lham me /
hrig ge
/mer re /
rjen ne /
thal le ba de'i skad cig ma de'i steng nas /
ngo bo stong pa chos sku /
rang bzhin gsal ba longs sku /
thugs rje 'gag med du hrig ge ba 'di'i rgyun skyongs shig
/de ltar tshig dbang rin po che ye shes spyi blugs legs par thob pa yin pas a ti khyad par chen po'i dam tshig rnams tshul bzhin gzung snyam pas 'di'i rjes zlos /
gtso bos ji ltar sogs /
gtang rag gi yon du maN+Dal phul //
!
//lnga pa gdams gtad dbang la /
spros bcas dang 'byor pas lcogs shing slob ma'ang brgyud pa 'dzin nges la /
seng khri sogs gdan /
gdugs sogs sta gon byas la /
lnga pa bka' gtad lung rdzogs kyi dbang bskur chen mo zhu ba'i yon du maN+Dal phul /
gsol ba 'debs pa 'di'i rjes zlos /
kye kye :
bla ma dbang chen kun tu bzang :
bdag cag snod ldan bu mchog la :
rig rtsal rol pa'i dbang mchog gi :
gdams gtad lung rnams rdzogs par zhu :
lan gsum /
dngos su khri la bkod cing rus pa'i rgyan drug btags par gsungs kyang ma 'dzom na /
de nas khyed rang chos kyi mnga' bdag rdo rje slob dpon mchog gi go 'phang du mnga' gsol ba'i phyir seng ge brgyad bsnol gyis btegs pa'i rin po che'i khri la rus pa'i rgyan drug dang ldan pas 'khod pa la chos nyid rdo rje'i glus mnga' gsol bar mos shig
/spro na lta ba klong yangs las 'byung ba'i ston pa bcu gnyis kyi do ha ci rigs dang /
dkyus su /
e ma ki ri sogs kun bzang yab yum gyi dgongs pa dbyangs su blang /
rig pa'i rtsal dbang ni /
ho :
kun tu bzang po chos kyi sku :
lta ba zang thal dge sdig bral :
sgom pa rang gsal ye sgom ngang :
spyod pa rang grol bcos slad bral :
'bras bu chos zad sku gsum brdal :
ma hA a nu a ti gsum :
bdag gi rgyud la yongs gnas pa :
bu yi rgyud la da 'phos shig :
'khor 'das 'khrul pa rang grol shog :
ces brjod /
de nas slob ma'i mgo thog tu gdugs dbub /
lag tu rdor dril gtad la /
ho :
rdo rje 'chang chen longs spyod rdzogs :
lta ba 'khor 'das lha lha mo :
sgom pa bskyed rdzogs zung 'jug ngang :
spyod pa dam tshig gtso bor ston :
'bras bu rig 'dzin bzhi nyid de :
kri ya u pa yo ga gsum :
bdag gi rgyud la yongs gnas pa :
bu yi rgyud la da 'phos shig :
gnyis 'dzin 'khor 'das rang grol shog :
ces brjod la me tog 'thor /
rol mo ldir /
de nas bum pa sogs dbang chas snod gcig tu bsdus pa dang /
gzhung spod lag tu gtad la /
ho :
pad+ma 'byung gnas sprul pa'i sku :
lta ba 'khor 'das thugs rje'i zhing :
sgom pa cir snang ye shes ngang :
spyod pa sna tshogs gang dmigs 'dren :
'bras bu 'khor ba dong sprugs te :
nyan thos rang rgyal byang sems gsum :
bdag gi rgyud la yongs gnas pa :
bu yi rgyud la da 'phos shig :
kun gyi mchod 'os mos rten du :
de ring nyid nas gyur pa 'o :
zhes brjod /
me tog 'thor /
rol mo ldir la mnga' gsol /
slob dpon gyis 'dul ba'i zhing rnams gtad par mos la yun cig dgongs pa'i ngang du mnyam par bzhag go //
/
@#//
bla ma'i las byang las 'byung ba'i gtor dbang nyid sger du bskur yang chog mod /
'dir mtha' rten gyi tshul du sbyor bar mdzad pas bla ma'i gtor chen thogs la /
de nas dbang thams cad kyi snying po byin rlabs yongs rdzogs gtor ma'i dbang bskur ba yin pas 'dun pa 'di bzhin du mdzod cig
/gtor snod chos dbyings brdal ba chen po'i pho brang 'ja' zer thig le'i drwa ba 'khyil ba'i klong du /
gtor ma nyid bla ma sku gsum zhi khro sgyu 'phrul drwa ba'i rol gar cir yang 'char ba'i gnas bzhi nas ye shes kyi 'od zer dkar dmar mthing ser bzhi rim par byung /
khyed rang rnams kyi gnas bzhir thim pas sku bzhi'i dbang dang byin rlabs dngos grub ma lus pa thob /
snang grags rtog tshogs lha sngags chos nyid 'od gsal ye shes kyi 'khor lor rdzogs pas 'khrul snang rang sangs su gyur par mos shig
/gtor ma spyi bor bzhag la /
hU~M:
gang snang gu ru nyid kyi sku :
bcos slad bral ba'i rig pa ltos :
gzugs snang thams cad stong gzugs yin :
gtor ma chos sku'i dbang thob shog :
A+o~M:
mgrin par bzhag la /
hU~M:
sgra tshig brjod pa hU~M gi sgra :
rang grags stong grags ngang du ltos :
bzang ngan ris med stong pa yin :
gtor ma longs sku'i dbang thob shog :
A:
gtor ma snying gar bzhag la /
hU~M:
rtog 'dzin sangs rgyas bla ma'i thugs :
'gyu ba wal po rjes med yin :
ye stong zang thal ngang du glod :
gtor ma sprul sku'i dbang thob shog :
hU~M:
gtor ma lte bar bzhag la /
hU~M:
chos rnams ye nas gzhi rtsa bral :
snang ba'i dus na kun grub kyang :
stong pa'i dus na grub pa med :
snang stong gnyis su med pa'i dbang :
tshogs gnyis rdzogs pa'i dbang thob shog :
hrI:
zhes bskur la gtor zan tshogs dum dngos grub kyi tshul du sbyin /
me tog 'thor la bkra shis ci rigs pa brjod cing rol mo bsgrag
/de ltar na de rnams kyi sgo nas sprul pa'i gter chen rdo rje gling pa'i zab gter kun gyi yang bcud rdzogs pa chen po hU~M skor snying thig gi smin byed skor lnga mtha' rten dang bcas pa grub pa yin pas /
spyi dang khyad par gyis bsdus pa'i dam tshig mtha' dag tshul bzhin bsrung ba'i blos rjes zlos /
gtso bos ji ltar sogs /
dbang bskur yongs rdzogs thob pa'i bka' drin gtang rag tu maN+Dal dang /
lus longs spyod 'bul /
dbang bskur zhus pa las byung bas mtshon dge rtsa ci mchis pa thams cad zag pa med pa'i dbyings su bsngo ba 'di'i rjes zlos /
ho :
dus gsum ru shan phye ba dang :
dbang bzhis smin cing gdams pas grol :
khregs chod gshis kyi 'dug tshul rtogs :
thod rgal lam gyi rtsal snang shes :
re dogs 'khor 'das gdod mar grol :
yang dag mngon sangs rgyas pa yi :
'bras bu yon tan gang yod pa :
dmigs gtad 'dzin bral ngang du bsngo :
zhes dang bsngo smon gzhan yang bya'o //
dbang rnams sbrel nas bskur ba'i tshe slob dpon gyis tshogs la rol cing lhag ma'i cho ga gtang ba nas shis brjod kyi bar bla ma'i las byang gzhir bzhag
/gzhan gnyis kyi khyad par rnams kyang sbrags mar btang bas grub bo ///
/[ <!TCC Tibetan character 4,35 undefined in unicode!> ]gzhung mthun khrid dang sbrel ba'i smin dbang byed na /
thog mar bla sgrub dang 'brel bar bum dbang bskur bas lus smin par byas nas spyi yi sngon 'gro skyabs sems nas tshad med bar bdun dang /
lus kyi ru shan dbye ba rnams khrid du gdab /
de nas yi dam dang 'brel bar gsang dbang gis ngag smin par byas nas ngag dang sems kyi ru shan dbye ba rnams kyi khrid 'bogs /
de nas mkha' 'gro dang 'brel bar sher dbang gis sems smin par byas nas zhi lhag dbyer med kyi ngo sprod gdab /
de nas tshig dbang bskur /
'di'i skabs su sems rig dbye ba don gyi ngo sprod kyang sbyor na legs /
dngos gzhi thod rgal gyi khrid dang rjes rtags tshad bcas grub nas /
bka' gtad lung rdzogs kyi dbang sogs mtha' rgyas su bya ba yin la /
dbang rnams sbrel mar bskur ba'i skabs su'ang khrid rnams gong smros ltar bar bar sbrel na gdams ngag tshang sprugs su 'gyur bas shin tu
legs so //
srid rtsa gzung 'dzin rtog pa'i tshogs //
skye med ka dag dbyings su bcad //
rang byung zag med 'od gsal sbubs //
'khrul pa'i snang ba ru ldog shog
/zab chos 'di'i rgyun deng sang nyin mo'i skar ma'i dpe zlar gyur pa la /
kun bzang pad+ma sam b+ha ba nyid dge ba'i bshes gnyen gyi rnam par snang ba thams cad mkhyen pa 'jam dbyangs mkhyen brtse'i dbang po'i bka' drin las gdams pa'i bdud rtsi snying bum gyi bcud du 'khyil pa pad+ma gar dbang blo gros mtha' yas pa'i sdes chos rgyun la zhabs tog tu 'gyur bar re ba'i lhag blos rdzong shod bde gshegs 'dus pa'i sgrub gnas su bkod pa dge legs 'phel /
'di'i sher dbang skabs rdo rje chu 'thung dpe ma tshang ba slad nas dpe 'byor na bstun dgos pa yod do ///
/
