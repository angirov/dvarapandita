@#//
sgrub thabs 'dod 'jo'i bum bzang gi dka' gnad zin bris lo chen d+harma shrIs mchog sprul kun bzang pad+ma legs grub kyi dris lan du bstsal pa'i skor yid bzhin nor bu'i rgyun bzang bzhugs so //
na mo gu ru be /
sgrub thabs 'dod 'jo'i bum bzang las brtsam pa'i dri ba'i shog dril phyag bris kha sang nas bstsal na'ang /
'chad nyan than thun gyi rnam g.yeng za zir 'phyan pa'i khar gzugs gzhi khyo re ba'i gzhan dbang du thal nas zhu lan 'bul 'gyangs par ma zad /
da res kyang bcad rgyar ming btags kyi 'gol sdod la zhugs pa'i thun mtshams kyi bar gseng dang bstun dgos shing /
so so'i sgrub thabs dang dbang chog gi yi ge rgyas pa rnams la blta rtogs kyi longs ma byung ba dang bcas mtha' khrol ba'i rgyas pa zhig 'bul thub pa ma mchis rung /
rang blos gang chod tho re long du phul bar /
1
zlum po bzhi dbang gi lha bskyed skabs bsnyen sgrub gnyis kyi mngon rtogs so so'i bsgyur tshul gsungs pa las /
dbang sgrub dang sku 'bag gi tsakli gnyis ka sgrub dus ltar gnang srol 'dug
/gter srung mchod pa ni gnam skas klu bdud sogs kyi gsol ka gnang dgos rung /
'di'i mtshon gtor ma rnams so so'i gter bdag gi sgos mchod ma 'byor na gter bdag spyi gtor gnang bas 'thus /
gtor ma gtang zhes pa chad tho dang bstan skyong sogs len pa'i dbang du mdzad /
dbang rdzas snying gar 'jog skabs tshig don ngo sprod rgyas par byed pa'i lugs kyang yod pas spro na zur du bris pa ltar bya /
zhes gsungs pa'i bka' rtsom zur gnang bka' 'bum khrod na mi snang yang /
phyag bzhes rgyas pa'i skabs 'di ltar mdzad de /
bum pa snying gar 'jog dus /
sems nyid spros pa thams cad dang bral ba mtshon pa'i bum pa zlum po de /
skye med rtogs pa don dam mtshon byed chus bkang ste dbang bskur bas dug gsum bag chags dang bcas pa dag par shes pa ni shes rab ye shes kyi dbang /
thod pa snying gar 'jog dus /
sems chos dbyings thig le nyag gcig mtshon pa'i thod pa zlum po'i nang du /
gzhi nyon mongs pa lnga ngo bo sha lnga ye shes lnga rang rig pa sku lnga'i bdag nyid 'chi med kyi go 'phang brnyes pa'i mtshon pa bdud rtsis bkang ste dbang bskur bas rnam rtog dag par shes pa ni shes rab ye shes kyi dbang /
me long snying gar 'jog dus /
rig pa gsal la ma 'gags par ngo sprad pa ni sems nyid chos sku dri med mtshon byed me long g.ya' dag zlum po la /
kun rdzob sgyu ma lta bu dang /
rnam kun mchog ldan stong nyid kyi gzugs brnyan cir yang shar ba mtshon pa'i tshom bu sngags bcas kyis brgyan pas dbang bskur bas gsal ba la stong pas rgyas thebs par shes pa shes rab ye shes kyi dbang /
gtor ma snying gar 'jog dus /
sems nyid chos kyi dbyings ris su ma chad pa mtshon pa'i gtor snod b+hany+dza zlum po'i nang du gang shar thams cad bde chen du rang rig pa gu ru'i sku dang /
'dod yon rnam lnga ye shes lnga'i rang bzhin rnam par dag pa bdud rtsi'i mchod rdzas dbyer med du mtshon pa gtor ma'i dbang bskur bas /
sems nyid snang stong zung 'jug tu rtogs pas 'khor 'das gnyis med kyi dbyings su dam tshig gnyan po 'dres pas phyi nang gi ma mo DA ki dbang du 'dus te /
phrin las bzhis 'gro ba ma lus 'dul ba'i phyir sprul pa dang yang sprul las la bkye bar shes pa ni shes rab ye shes kyi dbang /
sku 'bag snying gar 'jog dus /
bla ma dang rang sems dbyer med du ngo sprod pa ni /
sems nyid ye thog ma nas sku bzhi lhun grub tu gnas pa 'di gu ru rdo rje thod phreng rtsal sku bzhi dbyer med mtshon pa gu ru'i sku'i dbang bskur bas /
rang tha mal du 'dzin pa dag nas rang sems gdod ma nas dag pa gu ru pad+ma 'byung gnas dang 'dra'ang /
de ltar ma rtogs pas sgo gsum tha mal du gyur pa 'di sbyong ba'i phyir /
bdag dang slob ma la byin gyis rlob par shes pa ni shes rab ye shes kyi dbang /
zhes phyag len rgyas pa'i dus ngo sprod 'di ltar gnang ba lags //
2
gtor dbang gnad kyi shog gcig mar rgyab tu bka' srung gi gtor ma zhes pa /
'di dang zlum po bzhi dbang gnyis ka la sgos kyi bka' srung gtor ma gnang tshe /
dpal mgon ma ning rang la mdzad pa phyag len du gnang zhing mjug gi gtor ma gtong ba sngar zhus ltar ro //
3
nyang gi bla ma yongs rdzogs kyi bka' srung gtor ma /
gter srung mchod pa spyi sgos gang bde /
rjes gtor ma gtong ba rnams sngar zhus ltar dang /
lha'i rnam pa gsal btab la sngags kyi bzlas lung 'bogs /
zhes pa'i 'bogs lugs zlum po bzhi dbang ltar gnang ba mi 'gal /
gtor ma'i dpe bris zur phul ltar lags //
4
drag sgrub bde gshegs 'dus pa'i srung 'khor skabs /
gser 'khor me 'khor rtse bsnol gyi 'khor lugs ni /
gzhal yas khang gi phyi rol du /
lte ba zlum po sbubs stong gi phyogs mtshams su rtsibs leb chags kyi rnam par gyes pa'i gser 'khor rtsibs brgyad pa phyir bstan g.yas su 'khor ba dang /
de'i phyi rol du me'i 'khor lo rtsibs stong nang bstan g.yon du 'khor ba /
de gnyis ka'i dbal las lcags sdig gi pho nya 'phro ba /
de'i phyi rol du rdo rje'i gur khang me phung dang bcas pa'o //
steng gi nam mkhar bla ma thod phreng rtsal yab yum bzhugs pa'i mngon rtogs gsang 'dus ltar gnang ba mi 'gal /
sngags sham sbrel lugs gzhan du blta gnang ba /
dbang sgrub tsam la dkyus ltar gnang bas chad skyon med cing /
gzhan du na gzhal yas khang gi nang du bsrung bya rnams lha'i rnam pa dang /
phyag rdor gyi thugs kar pad nyi'i steng du hU~M dmar la sngags phreng mgal me ltar 'khor ba sogs kyi dmigs gnad bsgyur kha dang /
sngags sham 'dogs lugs rnams rtsa ba'i yi ge ltar gnang ba'i don lags te /
da res 'dir dpe cha ma 'byor bas zhib bltas ma thub lags /
gtor 'bul gyi rjes su phrin bcol gyi tshig ni /
hU~M:
dur khrod 'jigs su rung ba'i pho brang nas :
zhes pa nas /
grub par mdzod cig :
ces pa'i bar len dgos rgyur snang yang /
ma 'byor na /
rnal 'byor bdag cag 'khor bcas la //
nad med tshe dang sogs spyi ltar gnang yang mi 'gal /
gter srung gi gtor chog kyang /
rgyas par /
hU~M:
nyi ma phyogs phyogs pha gi na :
sum cu rtsa gsum lha gnas kyi :
zhes sogs kyi bka' srung ma mgon sde brgyad dang /
gter srung bdud btsan klu gsum gyi sgos kyi gtor chog gtong ba yin yang /
spyi gtor tsam gyis kyang 'thus /
rigs dang mthun pa'i ming 'dogs pa la /
rang gzhung du ji ltar 'dogs dmigs bsal med na /
che mchog drag po rtsal /
zhes pa lta bu gzhan nas 'byung ba ltar sbyar yang mi 'gal /
gnas lngar khyung 'jog pa'i gnas lnga'i ngos 'dzin pad gling lugs su 'chad 'gyur ltar spyi bo /
dpung pa gnyis /
pus mo gnyis la gnang na bde /
sgom lung 'bogs shing bzlas lung sbyin tshul ni /
slob mar /
pad nyi dregs pa'i gdan steng zil gnon pad+ma drag po sku mdog dmar nag zhal gcig phyag gnyis pa zhes sogs tshig sbyor rgyas bsdus ci rigs pas dmigs pa phog nas /
slob dpon yang de ltar gsal ba'i gnyis ka'i thugs ka'i phyag rdor gyi thugs kar nyi ma la hU~M yig dmar po dang /
slob dpon gyi thugs ka'i hU~M mthar sngags phreng bkod pa las sngags phreng thon pa /
zhal sgo nas slob ma'i khar zhugs /
snying ga'i hU~M la thim pa'am /
hU~M mthar sngags phreng 'khor bar bsam du bcug la /
sngags kyi rjes zlos lan gsum byar gzhug go /
5
pad gling gter ma'i drag sgrub kyi dbang   'di nyang gter dbang chog bsgyur sos bya dgos /gi khyad par la srung skud 'dogs pa'i tshig zur pa dbang chog rang du med pas spyi ltar dang /
mkha' 'gro'i gri thod ces pa yig nor du 'dug pas /
DA ru dang thod khrag lte bar bzhag ste /
ho :
snang ba dbang sdud DA ma ru :
dngos grub kun 'byung thod khrag 'di :
dpa' bo mkha' 'gro'i srog rten dbang :
skal ldan bu yi mchog thob shog :
A+o~M AHhU~M hrIHma ha ri ni sa ra tsa hri ya a b+hi Shiny+tsa mAM:
zhes pa'o //
6
drag 'bring la /
bdag gi zhal dang me dbal gyi zhal gnyis las sngags kyi spro bsdu spu gri rtse bsnol gyi bar du gnod byed gcad bsreg gi dmigs pa ni /
sngags kyi 'od zer rnam pa spu gri lta bu'i rtse bsnol bas gcod pa dang /
de las 'bar ba'i 'od 'phros pas sreg pa las 'os med /
drag po che 'bring gi sngags rnams thog ma nas rtsa sngags dang las sngags sbrel nas bzla bar dmigs pa'i 'phro 'du dang /
'bring po'i grangs tshad 'dzin tshul gyis kyang mkhyen mod /
'on kyang gter gsar du'ang bzlas dmigs skabs /
dregs pa tshar bcad nus mthu phrogs :
zhes bzlas dmigs la rnam dbye ma byung yang /
slar las sngags dang spu gri rnams rim par sbrel nas bzla bar gsungs pa ltar /
'dir yang bsnyen pa lta bur de ltar gnang na shis la /
dbang sgrub dang shar sgom tsam la dkyus ltar dril nas bzlas kyang mi 'gal lo //
7
lu gu rgyud kyi bzlas lung sbyin lugs /
slob dpon gyi thugs ka nas sngags phreng thon pa zhal sgo nas slob ma'i khar zhugs te snying ga'i sa bon la bstim pa'am /
sa bon mthar 'khor ba gang rung gi bzlas dmigs spod nas sngags kyi rjes zlos lan gsum byar 'jug pa'o //
8
'o bran lugs la o rgyan gyi spyi bor khyung bsgom rgyu 'dra zhig byung ba tshig gi brjod rim tsam ste /
don la gtso bo'i spyi bo'i nam mkhar pad+ma sam+b+ha wa dang /
de 'og gtso bo rang gi spyi bor bya khyung bsgom pa 'brel /
bzlas pa'i rjes su 'dod don gsol ba dang /
gsang ming che mchog drag po rtsal lta bu rigs mthun gyi cho ga las blangs pas chog
/dbang rdzas kyi gu ru'i sku 'bag zhi drag gang yin gyi gsal kha mi snang yang /
dbang tshig dang sbyar na drag po'i spyi bor bla ma zhi ba rang gzhung gi mngon rtog ltar bris na 'byor ba 'dra lags /
bzlas lung yang dmigs bsal med pas sngar dang 'dra /
'das gtor sgos 'bul med pas dbang gtor dang mchod gtor sbrags pas rung la so sor 'grub na'ang legs /
gtor dbyibs dmigs bsal med pas dpal gtor lta bu dang /
bskur gnas mgo bo las 'os ci yod //
9
byang gter drag po rtsal la /
bzlas pa sum brgya nyer gcig gi nyung mtha' byas pa ni dbang bskur gyi sgrub mchod rang la bzla dgos pas gzhi bsnyen gyi tshad ma yin /
grangs rer hU~M sum 'brel du bzla /
gter srung mchod pa ni /
gser mdzod kyi srung ma rdor legs gtong dgos kyang ma 'byor na spyi gtor gyis 'thus /
bzhengs bskul ni /
hU~M:
bzhengs shig pad+ma 'byung gnas sogs rang yin /
gtor dbang bskur ba'i skabs kyi 'dod gsol ni /
brgyud pa'i bla ma rnams kyi mtshan bshar nas /
rtsa ba'i bla ma 'di zhes bya ba'i bar du byon pa'i rtsa brgyud kyi bla ma dam pa yi dam zhi khro rab 'byams mkha' 'gro chos skyong srung ma'i tshogs dang bcas pa rnams kyis /
rdo rje'i slob ma 'di rnams byang chub ma 'thob kyi bar du phyi nang gsang ba'i 'gal rkyen bar chad thams cad zhi zhing mthun rkyen legs pa'i yon tan thams cad gong nas gong du 'phel zhing rgyas pa dang /
sku gsung thugs kyi dbang dang dngos grub ma lus pa da lta nyid du thob par byin gyis brlab par mdzad du gsol //
zhes pa'i mthar /
ma hA gu ru dang /
badzra gu ru dang /
pad+ma thod phreng sogs sngags spyi 'gro'i mthar kA ya sid+d+hi oM sogs gsum btags pas bskur ba lags //
10
lung lugs tshe 'brang gi dpe ris zur du phul zhing /
'brang rgyas zhes pa 'dod rgyal gyi sgra las nges tshig bshad du ma mchis /
mchod gtor gyi dbyibs gtor cog spyi 'gro ltar gnang bas chog /
11
rdzong chen tshe sgrub kyi mdun bskyed kyi yum bzhi'i phyag mtshan ni /
gtso bo'i yum gyi phyag mtshan las pad+ma 'byung bas nub bde gshegs rigs kyi 'khor lo 'ong 'dra rung lha'i ngo bo gnyis ka gos dkar du gsungs pas /
nub bde gshegs rigs kyi gos dkar du byas nas rigs chung gtso bo'i dbang du yum bzhi'i g.yas kyi phyag mtshan rang rtags zhes pa rdo rje rin chen pad+ma rgya gram du byed pa las 'os med /
bdag bskyed kyi sgrub thabs su bzlas pa bya zhes pa'i bzla bya'i sngags mdun bskyed ltar badzra A yu She dang /
tshe ril tshe chang ster ba'i gzungs sngags kyang badzra A yu She dang tshe b+h+rU~M g.yu b+h+rU~M sogs lags //
12
lcags sdong ma'i bzlas dmigs skabs /
'od zer spro bsdu rlung 'byin 'jug dang sbyar zhes pa rlung rang bab kyi rgyu ba las cung zad sna sgor ltem tsam byas nas rlung nang du 'jug dus bdud rtsi tshangs bug nas zhugs te lus dang srog rtsa'i sbubs gang bar dmigs shing /
rlung 'byin tshe sngags 'bru rnams las 'od zer 'phros pa dang sbyar la 'dir ngag bzlas gnang bas chog cing /
shar sgom tsam min pa'i nyams len chig dril gyi skabs su res bum can dang sbyar nas yid bzlas gnang yang 'chun che /
dbang bshad skabs thugs sgrub rnam gsum zhes pa /
thugs sgrub steng /
rig 'dzin gdung sgrub dang /
thugs rje chen po gnyis brtsi ba yin nam snyam /
dbang gi rgyas gdab la sog dbrag zer ba ltag pa ma yin /
dpung pa gnyis nas thad then gyi sog pa gnyis kyi bar de yin //
13
rdor phreng gsung rgyun ma'i sngags de phyogs kyi dpe rgyun du A yu'i gong du badzra med cing a mA ra'i gong du A+o~M lhag por byung ba dang /
dbus lugs kyi dpe rgyun 'di phyogs su 'dod 'jo'i dkyus ltar 'byung bas mi gcig pa 'di rigs pa gang dag kha tshon chod dka' bas dpyad pa med par so so'i lugs ltar gnang ba legs /
rdor phreng gi tshe dbang brgya rtsa gsag lugs 'di phyogs dbus lugs kyi phyag bzhes su /
thog ma'i tshar gcig la bum pa nas tshe ril tshe chang ster ba'i bar so so'i dbang tshig la mtshams sbyor gyi bshad pa rgyas bsdus skabs sbyar gyis bskur rjes /
bum thod me long gtor ma rnams dang /
tshe ril tshe chang gnyis lag pa g.yas g.yon du mnyam ster gyis so so'i dbang tshig sngags bcas kyis so sor bskur bas brgya rtsa bsags rjes /
mthar rgyas gdab gcig gis chog par mdzad pa yin pas /
tshul 'di dang bstun na /
de phyogs su dbang rgyas pa tshar gcig song rjes /
bum thod me long gtor ma bzhi snod gcig tu byas nas tshe 'gugs kyi lha so so'i gyer tshig sngags bcas dang sbrags dbang re bskur ba la brgya rtsar brtsi ba de zor yang gi lag len 'byams pa zhig yin pa 'dra //
14
'chi med dpal ster la /
rang don du tshe sgrub rkyang pa byed skabs tshe rdzas dang mchod gtor ma bshams kyang chog
/dbang gi dus rang nyid bskyed bzlas byed tshe spyi bor rang gi rtsa ba'i bla ma tshe dpag med kyi rnam par bskyed cing /
dbang bskur dus slob ma'i blo yul du gsal 'debs skabs /
rang nyid bskyed tshul ji lta bas slob ma tshe dpag med du bskyed pa'i spyi bor /
da lta dbang bskur ba po'i slob dpon nyid tshe dpag med kyi rnam pa can du byas pa'i spyi bo'i steng nas yar rim par brgyud pa'i bla ma rnams gsal btab cing /
slob dpon gyi phyag gi bum pa dang tshe gtor dbyer med du byas nas dbang bskur ba lags /
mkha' 'gro spyi gtor spyi 'gro ltar ram nang gi chos spyod kyi lugs gnyis gang ltar gnang yang mi 'gal /
byin 'beb skabs /
spro na gsol 'debs tshe dzapa? dbyangs dang bcas pas gyer zhes pa ni /
spros bcas dang 'brel ba khrom dbang lta bu la dbyangs ram 'degs mi'i grogs dang bcas te gdung dbyangs mdzad srol bla chen 'ga'i phyag len du yod 'dug cing /
'di phyogs spros pa'i tshe'ang slob dpon gcig pus gsol 'debs sngags bcas kyi rjes spos rol gnang ba tsam las gdangs dbyangs kyi rtar drangs nas gnang srol mi gda'//
15
thugs rje chen po rgyal po lugs phyag bzhi pa'i gzhal yas khang bskyed skabs /
phyi rol gyi steng na 'khor lo rtsibs stong bres zhes pa ni /
srung 'khor gyi rdo rje'i gur gyi nang dang /
gzhal yas khang dngos gzhi'i phyi rol du /
steng nas 'khor lo rtsibs stong gi rtsibs rtse rnams thur blta dang /
'og gzhi'i pad+ma 'dab stong gyen du langs pa gnyis sprad pa'i gur zlum po'i rnam pa can yin /
de ma thag de'i nang du pad+ma 'dab ma bzhi pa zhes sogs kyang /
de'i nang zhes pa 'khor pad kha sbyor mi snyeg par /
gzhal yas khang gi nang gi lha gnas la snyeg dgos /
'khor gyi rigs drug yab rnams kyi g.yas rang rtags thugs ka dang g.yon mnyam gzhag
/yum rnams g.yon rang rtags dang g.yas 'dud tshul gyi thal mo /
thub drug rnams phyag mtshan med pa'i phyag gcig shos gang bde ste sgyu drwa sogs las 'byung ba dang 'dra /
las bum du rta mgrin dmar po dbyug zhags thogs pa bskyed la /
oM ha ya grI ba hU~M/
zhes bzlas te bdud rtsir bzhu /
'di la ye shes pa spyan 'dren sogs mi byed pa dong sprugs kyi bsang chu sgrub pa dang gnad gcig /
16
nam mkha' rgyal po'i phyag mtshan rtsa phyag g.yas lnga par sangs rgyas kyi sku gzugs zhes pa thub pa /
g.yon gyi gsum pa spyi blugs dang gzhan ril ba zhes pa chab ril rgyan drug ma /
lcug ma ljon pa /
bsil yab zlum po rgya gar lugs /
rgun 'bru shing 'bras /
yan lag gi phyag mtshan gcig chad pa'i thugs dogs ni /
par yig 'brel bas lan pa ste /
g.yas lnga par rdo rje /
drug par rgya gram gnyis so so lags /
bsgom bzlas kyi lung sbyin tshul 'gro 'dul dang 'dra ba las khyad par /
dpon slob gnyis ka lhar gsal ba thugs ka'i hrIH'i+i gdan 'dir pad zla brtsegs pa'o //
17
rgyal ba rgya mtsho bde gshegs bzhi dril gyi me long la sin+d+hu ra'i dkyil 'khor sngags can bri lugs ni /
sba lcag ma'i rgya gzhung rdo rje snying pos mdzad pa las /
me long chang gis byugs pa la //
sin+d+hu ra yi chos 'byung dang //
sa bon yi ge sngags bcas dgod //
ces gsungs pas /
pad phreng gis bskor ba'i dbus su chos 'byung bsnol ma'i lte bar hrIHyi mthar gtso bo yab yum 'khor sngags dang bcas pa sbrel ma kha nang bstan g.yas skor du bri /
'dod 'jor maN+Dal chos 'byung dmar po zhes pa las rkyang pa dang bsnol ma'i gsal kha ma byung yang /
rgya gzhung de las /
dkyil 'khor gyi lte ba chos 'byung bsnol ma dang /
spyi ltar zur rnams la dga' 'khyil yang bri bar bshad /
rta mgrin g.yas dbang sdud kyi phyag rgya bris rgyun la khro bo'i sdigs mdzub lta bu las mdzub mo cung zad bkug pa 'byung /
gsang ye'i gar stabs sgrub thabs rnams su g.yas bskum g.yon brkyang gi gar stabs su gsungs /
spyan 'dren gyi dus kyi snying ga'i sa bon ni /
ye shes sems dpa' 'am rta mgrin gyi thugs ka'i hrIHdmar /
bzlas pa'i skabs kyi 'od zer spro bsdu la sa bon gsal 'debs mi dgos te /
slob dpon pad+mas mdzad pa'i gsang sgrub las /
lte ba'i gsang ba ye shes kyi mkha' 'gro'i zhal nas sngags bgrangs pas 'od dmar po yar 'phros /
dpal rta mgrin ye shes sems dpa' la phog
/des bzlas pa byas pa'i 'od zer dmar po yar 'phros /
spyi gtsug gi snang ba mtha' yas la phog
/ces sogs gsungs te /
de las 'od zer 'phros pas don gnyis byed tshul spyi ltar ro //
gsar rnying gi gdams pa du ma'i byin rlabs kyi bka' srol phyogs gcig tu 'dus /
zhes dang /
mjug tu /
rgyud dang paN grub so so las byung ba'i sgrub pa'i bka' srol tha dad pa phal cher gyi rgyun bzhugs shing /
zhes pa rnams ni /
spyir lugs 'di la sba lcag dang ba mkhal ma'i lugs gnyis las /
sba lcag ma la /
lo ke shwa ra /
pad+ma 'byung gnas /
rA dza ma hA pha la gsum gyis rjes su bzung ba ni /
b+haM ga la'i phag mo zhes pa yongs grags ma gcig grub pa'i rgyal mos ti phu pa la gsungs pa dang /
chos rgyal srong btsan sgam pos bal po shI la many+dzur gsan nas thu mis bsgyur ba dang /
rdo rje snying pos mdzad pa'i rgya gzhung rnams te lugs gsum po cha lag dang bcas pa rnams la sba lcag mar grags /
yang bsam yas su slob dpon chen po pad+mas /
mkhar chen bza' dang khri srong la gsungs pa'i gzhung le'u bcu gnyis pa cha lag dang bcas pa'i yig med lnga po rgya rim gsum gyis btab ste bse sgrom du bcug nas sbar rjes can la sbas pa nyang gis bton pa dang /
yang grong khyer shing bal gyi 'dabs su b+haM ga la'i phag mos tA la'i byang bur mkha' 'gro'i brda yig tu bris pa /
ras chung par gnang ba gnyan chung lo tsA bas bsgyur pa dang bcas pa rnams la ba mkhal mar grags so //
yang b+haM ga la'i phag mos /
bram ze bsod snyoms pa /
de nas dza lan d+ha ra /
mai tri pa /
rgya gar phyag na /
bal po ye rang pa /
ras chung pa rnams la brgyud pa pad+ma rgyal po'i rgyud dang /
pad+ma zab pa'i rgyud gnyis so so'i sgrub dkyil dang bcas pa rnams te /
de thams cad kyi byin rlabs kyi rgyun 'dus pa'i don lags /
dbang bskur rdo rje sogs kyi tshig nged rang gi rab gnas la yod pa dang 'dra /
bsgom lung 'bogs lugs /
dpon slob gnyis ka lhar bskyed pa'i thugs ka'i sa bon hrIHlas sngags phreng spro bstim dang sbyar te sngags rjes zlos /
gtor dbang byed na'ang gtor ma lhar gsal slob ma'i spyi bor byon pa'i sku las mchog thun dngos grub kyi skal pa thams cad char ltar babs par bsam du bcug la /
gtor ma mgor bzhag nas brgyud pa'i shar 'ded 'dod gsol dang bcas pa byed pa lags //
18
rnon po nang gcod kyi gtor ma'i dpe'u ris zur du phul /
gtso bo'i gdan gyi 'chi bdag gshin rje ni dregs pa'i gzugs pho kha sbub dang /
mo gan rkyal /
de steng ma he dang glang rgod gnyis gnyis te bzhi /
thugs ka'i nyi zla kha sbyor thabs shes kyi khyad kyi nyi ma 'og dang zla ba steng /
hU~M dang b+h+rU~M gyi khog par zhes pa yi ge rang gi lte bar bsgom pa'i don las yig gzugs khong stong du dgos pa'i don min /
e ka ya ma du ru tsakra'i sngags kyang hU~M yig nyid la bskor rgyu yin /
sras kyi bshan gri zhes pa gsod byed kyi don 'dra ste /
gzhan 'phul byed med pa'i shan zhes pa gri spyi'i ming /
gur rim bsgom tshul /
byang chen mchod rten gyi phyi rol du b+h+rU~M las gser gyi gwa'u kha sbyor gyi gur khang /
de'i phyir hU~M las khro bo sngon po rdo rje thogs pas gtams pa'i phyir rdo rje sngon po'i gur khang sogs rim bzhin phyag mtshan lnga so so bzhu lugs su 'brel ba'i gur khang gi nang so sor /
khro bo rigs mthun gyi kha dog dang rang rtags kyi phyag mtshan can gyis gtams pa /
de'i phyi rol du yum lnga'i rang bzhin yaM las rlung nag 'tshub ma'i gur nang khro bo khams nag rlung g.yab dang mtshon cha thogs pa /
de bzhin du me dang /
chu dang /
sa dang /
nam mkha' lcags kyi gur khang rnams so so'i nang du khro bo dmar nag me thogs pa /
dkar po chu zhags /
ser po ri rab /
nag po mtshon cha'i char 'beb pas gtams pa /
de dag gi phyi rol du me phung 'bar ba'i bar snang la dbyangs gsal gyi phreng ba 'khrugs pa las dgra bgegs 'joms pa'i sgra ldir ba /
ya ma rA dza'i yig brgya ni /
A+o~M ya ma rA dza sa ma ya ma nu pA la ya /
ya ma rA dza te no pa tiSh+Tha /
dr-i D+ho me b+ha wa /
su to Sh+yo me b+ha wa /
su po Sh+yo me b+ha wa /
a nu rak+to me b+ha wa /
sarba sid+d+hi m+me pra yats+tsha /
sarba karma su tsa me tsit+taM/
shre yAMHku ru hU~M/
ha ha ha ha ho /
b+ha ga wAna?/
sarba ta thA ga ta /
badzra mA me muny+tsa /
ya ma rA dza mA me muny+tsa /
ya ma rA dzo b+ha ba ma hA sa ma ya satwa AH
zhes lha'i mtshan 'byin 'jug byas pa'o //
a kro bcu bdun pa ni bde 'dus las byang gi gshin rje gshed kyi sngags dang 'dra /
'dod don gsol ba ni /
gzhan yang khro rgyal chen po khyed rnams la :
zhes sogs sh+lo ka bzhi las byang du yod /
bstod bskul ngag 'don yang /
a+yai :
chos kyi dbyings kyi pho brang dam pa nas :
zhes sogs bstod bskul gsum sham bu skabs phyed par sbyor tshul bcas las byang du 'byung ba lags /
skor gsum mtshan bzhi gnad gsum zhes pa'i skor gsum ni /
srung zlog gsad gsum /
mtshan bzhi ni /
lha la mtshan du gsol ba tshe bdag nag po /
sngags la mtshan du gsol ba e ka ya ma /
rdzas la mtshan du gsol ba sAts+tsha dkar nag
/dpe la mtshan du gsol ba yang zlog me'i spu gri /
gnad gsum ni /
bca' ba rdzas kyi gnad 'khor lo dang sAts+tsha'i sbyor ba /
sgom pa lha'i gnad gshin rje gshed tshe bdag nag po /
bzlas pa sngags kyi gnad e ka ya ma sham bu skabs dang sbyar ba rnams la zer ba 'dug
/dbang la phyag len rgyas pa'i skabs bstod ring sbyor lugs /
gtor ma spyi bor 'jog dus /
a+yai :
chos kyi dbyings kyi pho brang dam pa nas :
zhes pa nas /
dmigs pa gang yin de nyid da lta rlogs :
zhes pa'i bar gyi mthar /
khro rgyal gshin rje gshed kyis dbang bskur ro //
'khor gyi gshin rje bye ba'i dbang thob shog
/mgrin par /
hU~M:
khro rgyal chen po'i g.yon gyi phyogs na ni :
zhes pa nas /
zhabs gnyis dor stabs rab bgrad dgra bgegs gnon :
zhes pa'i mthar /
yum mchog e ka tsA Tis dbang bskur ro //
'khor gyi ma mo'i dmag tshogs dbang thob shog
/snying gar /
hU~M:
g.yas nas sras mchog ya ma rA dza ni :
zhes pa nas /
phyag g.yon dgra bgegs rnams kyi don snying 'drad :
ces pa'i mthar /
gsod byed ya ma rA dzas dbang bskur ro //
'khor gyi las mkhan sde brgyad dbang thob shog
/lag tu gtad dus /
hU~M:
gzhan yang khro rgyal chen po nas //
bcol ba'i phrin las myur du sgrub par mdzod :
ces pa rnams so so'i mjug tu /
dpal ldan rdo rje sku 'chang ba //
sogs dbang tshig sbrel nas bskur /
bzlas lung gi zlog sngags rjes zlos skabs /
sngags phreng g.yon 'khor te yi ge kha phyir blta yin //
19
rta mgrin gsang sgrub kyi 'bul gtor bzhi ka gtor cog spyi 'gro /
lha'i rgyan la mi skra'i tshangs skud ces pa se ral kha ste mchod phyir thogs kyang zer /
byugs rdzas gsum ni /
dpral bar thal chen gyi tshom bu rtse gsum ris /
sna rtse /
mkhur tshos gnyis /
ol ko ste 'bur bzhi la rak+ta'i thig le /
mgrin par zhag gi zo ris zla gam zhes spyi tsam ste mi 'dra ba'i khyad par 'ga' re snang /
zhabs brgyad kyis klu brgyad po mnan dgos pas sbrul gdan pad nyi'i steng /
bla ma /
chos skyong /
gzhi bdag gsum gyi gtor bsngo spyi gtor gang rigs sbyor ba las zur chog med /
bka' bsgo'i ngag 'don /
sngags mthar brgyud pa'i shar 'ded kyi rjes su /
rtsa brgyud kyi bla ma dam pa /
yi dam sangs rgyas byang sems mkha' 'gro dam can rgya mtsho'i tshogs spyi dang /
khyad par du'ang rta mchog rol pa'i lha tshogs rnams kyis rdo rje'i slob ma 'di rnams kyi nad gdon sdig sgrib bar chad mi mthun pa'i phyogs thams cad zhi zhing /
mthun rkyen legs pa'i yon tan thams cad 'phel zhing rgyas par byin gyis rlobs shig
/bye brag du'ang rdo rje'i slob ma 'di rnams la gnod cing 'tshe bar byed pa'i steng gdon gza' dang rgyu skar /
'og gdon klu dang sa bdag
/bar gdon bdud btsan rgyal 'gong the brang 'byung po'i gnod pa thams cad dus da lta nyid du zhi ba dang tshar gcod par mdzad du gsol /
mdor na byang chub ma 'thob kyi bar du srung zhing skyob pa dang sba bar mdzad du gsol /
zhes rta mgrin phyag rdor sogs la'ang rigs 'gre /
mthar mnga' gsol shis brjod ni /
me tog 'thor bzhin du su pra tiSh+Tha'i sngags dang bkra shis brjod pa tsam gyis 'thus //
20
nyang gi rta nag lcags ral can gyi dbang gtor dpal gtor spyi 'gro kha dog nag rkyang las gtor khra min /
mchod gtor dpal gtor ram gtor cog gang bde /
dgra bgegs kyi gdan pad nyi'i steng du bri zhing dgra mi gzugs dang bgegs gdon gzugs rngam zhud can /
bsnyen sngags 'bum phrag bcu rdzogs par bzlas na /
las sngags sbrel ba'i sgrub sngags khri tsam las mang mi dgos /
khro char 'beb pa'ang sku'i cha thams cad nas spro ba las spyi mgrin sogs gnas so so'i dbye ba med /
mthar zor du 'phang ba'am /
bsrung ba'i don du 'jog rgyu ni dbang gtor rang yin zhing /
zor tshig rigs mthun gzhan nas len pa'am /
bsdu na sngags mthar mA ra ya rbad kyi sham bu btags pas 'phang ngo //
21
chos dbang rta nag gi gtor ma'ang sngar dang 'dra /
'khor gyi phyag mtshan me'i tho lcags gnyis mtshon cha rang dbyibs las me 'od 'phro ba /
'khor gyi mon shan rnams khro bo mngag gzhug gi cha byad can ste sku mdog dang phyag mtshan ma nges pa 'dra /
gzhal yas khang gi phyi rol steng 'og phyogs mtshams bcur khro bo bcu yang sprul dang bcas pa'i khro gur /
de'i phyir kha phyir blta nang blta'i rtsibs rtse rnams bsnol mar g.yas g.yon du 'khor ba'i gur /
de'i phyi rdo rje'i gur /
de'i phyir mtshon cha sna tshogs kyi gur /
de'i phyir me phung mtha' med du 'phro ba /
bzlas pa'i skabs 'od zer spro bsdu rlung rang 'bab steng nas ma tshar na 'jam rlung sna sgor ltem tsam byas la /
rlung ldang dus 'od zer phyir 'phro bas bgegs bsal /
nang du 'jug dus dngos grub bsdu ba'i dmigs gnad sbyor /
rtags rnams rab dngos /
'bring nyams /
tha ma rmi lam gang rung /
spyi bor me tog 'jog pa dkyil 'khor tshom bu las sam len mi bde na 'bru nag 'jog
/bzlas lung ster lugs /
dpon slob gnyis ka lhar gsal ba'i thugs kar nyi steng hU~M/
slob dpon gyi sa bon mthar sngags kyis bskor ba las sngags phreng spro bstim byed /
dbang rdzas kyi phur bu khro zhal spyi gtsug rta mgo can /
gtor ma snying gar bzhag pas bde gsal mi rtog pa'i nyams skyes pa ngo sprad /
bka' bsgo'i tshig rta mgrin gsang sgrub bzhin las sgos chos bsgyur //
22
phyag rdor dregs 'dul gyi bum pa'i las mtha'i byin rlabs skabs /
nad pa'i don du byed na /
klu gtor dbyibs zlum po rgyab yol can ril bu dang bcas par klu sman dang 'o mas bran /
gtor 'bul dug sbyong gi skabs dang 'dra /
gzhi bdag gtor ma dbang bskur gang byed la 'byor na legs /
bsnyen pa lta bur sngon du rtsa sngags rkyang pa bzlas nas mthar ga ru Da'i sham bu sbrel ba shis kyang /
dbang gi sgrub mchod tsam la sbrel ba las so sor bzla ba'i dbye ba mi dgos /
bstod rjes phrin las gsol ba bstod pa rang gis 'thus shing /
ji ltar sngon tshe sogs blangs kyang mi 'gal /
bum bzlas kyi tshe lha bum gyi bcud khro khyung gi rdul phran dang /
khrus bum bdud rtsir dmigs pa dang /
dbang dus khrus bum yang khro khyung du byas pa 'gal ba ltar snang yang mi 'gal te /
khrus bum zur pa byed pa lag len byas pa'i 'dam kha las lha bum nyid kyis khrus bum gyi go chod pa dang /
so sor byas tshe khrus bum gyi chu ye shes kyi bdud rtsi nad gdon sbyong ba'i nus ldan du sgrub pa de /
las sbyor gyi tshe ngo bo ye shes kyi bdud rtsi la rnam pa khro khyung gi rdul phra rab tu dmigs pa kha bsgyur bar byed pa mtshungs pas rung ba'i phyir snyam mo //
'khor lo dang bsrung skud kyis kyang bsrung bar bshad pa gza' klur bsngags pa'i gsang bdag lto 'khor lta bus bsrung ba dang /
sngags mdud bsgrub byar 'dogs pa'i don dang /
de'ang dbang gi srung ba'i dus su btags pa legs shing dus gzhan du'ang ma bkag
/dbang gtor la 'khor mi dgos shing /
mgron bzhi'i dang po gsum gtor zlum mtheb kyu can dang /
bzhi par gtor zlum ting lo dang changs bu can /
mgron dang po gsum gyi gtor ma bsngos nas phyir ma phul yang chog /
23
byang gling gtum po'i 'khor rnams la /
gter gzhung du mngon rtogs gsal kha med pas /
dregs 'dul ltar khro bcu thams cad mthing ga rdor dril 'dzin pa phyogs skyong gi gdan can /
klu brgyad shar gyi gnyis dkar po sogs rigs mthun la phyag mtshan nor bu dang bdud rtsi'i bum pa /
'di'i dbang bskur phyin gtor dbang bskur dgos pa'i nges pa med /
bskur na bka' bsgo'i tshig sngar ltar /
dus bzhi dang sbyar nas bzla ba ni /
rtsa bar /
'od zer dkar ser dmar nag pas :
zhi rgyas dbang drag gang bsgrub pa'i :
phrin las gang yin 'grub par bsam :
zhes pa las med kyang /
las bzhi gang 'dod kyi dus sam /
yang na sbyin sreg gi skabs su bshad pa ltar las gang la bsngags pa'i dus de dang der dmigs pa kha bsgyur te bzla ba'o //
dbugs cha snyoms nas hU~M bzla tshul ni /
dbugs cha snyoms pas hU~M chen dag :
gsal la rtog med ngang du bgrang :
zhes pas /
dbugs cha snyoms te sgra mtho dman drag zhan med par bzla ba'o //
tsha grang khams dang sbyar tshul ni /
'od zer lnga ldan hU~M dag gi :
bsil dang tsha ba'i ngad ldan pas :
tsha grang rtsis la lus ngag bsrung :
zhes pas /
rang gi lus tsha grang dang bstun nas hU~M gi 'od zer bsil ba dang tsha ba'i reg bya'i ngad dang ldan par dmigs /
'jig rten pa'i dkar gtor gtor zlum spyi 'gro /
gnang ba nod pa rjes gnang 'di rigs la dkyil 'khor du 'jug pa'i tha snyad med pas /
rdo rje ye shes thob byed pa'i //
zhes sogs ma gnang yang chog pas /
slob mar dbang bskur bar gsol bas gnang ba thob par mos pa tsam gyis 'thus //
24
phyag rdor khang brtsegs kyi gdan pad nyi'i steng du dbang phyug yab yum rnam pa bde mchog gi gdan lta bu /
dar sngon gyi stod g.yogs bris cha'i rgyun las 'byung ba'i spyi 'gre /
bzlas dmigs spro bsdu bdag don sangs rgyas byang sems mchod cing byin rlabs bsdu ba dang /
sems can gyi sdig sgrib sbyangs nas bsdu ba gzhan don phrin las kyi bzlas dmigs /
gtor 'bul gyi phrin gsol 'di rigs dmigs bsal med par /
mchod sbyin gtor ma 'di bzhes la //
zhes sogs spyi ltar /
bdag mdun bum gsum gyer tshig gcig gis so sor sgom pa'i lugs lags na'ang /
dmigs pa mi bde na mdun bum mnyam sgrub nas bum bzlas dus dzapa? khang phye na'ang yong /
'dir dbang la 'bras chos lnga las yon tan gyi dbang ma byung yang /
phrin las kyi dbang ni rdo rje gsum gyi sgo nas 'gro ba sgrol ba'i mdzad pa yin pas sbyang bya'ang bya byed kyi sgrib par bshad cing /
rgyal ba'i phrin las kyi don gnyis mthar phyin pa'i byed las spangs rtogs kyi yon tan shugs las 'byung ba'i phyir /
yon tan gyi dbang phrin las kyi dbang du bsdus pa'o //
25
nyang gter phag mo zhal gnyis mar sin+d+hu ra'i dkyil 'khor yang gzhi'i dkyil 'khor ltar chos 'byung nyis brtsegs dgos /
'di'i mtshon rnal 'byor ma'i byin rlabs kyi sin+d+hu ra'i dkyil 'khor gyi sngags rnams sa bon mthar g.yon skor du bri dgos /
rnam rgyal bum pa rtsa ba'i byin rlabs kyi cho ga rang la dmigs bsal ma gsungs kyang /
dkyil chog tu /
rnam rgyal bum pa dbus su 'o :
zhes dang /
thod pa tshad ldan chang gis bkang :
de nang bdud rtsi ril bu brdar :
many+dzi'i steng du dbus su bzhag :
yang na bum pa'i steng du 'o :
zhes gsungs pa ltar na bdud rtsi'i thod pa'i 'og tu bkod kyang chog
/logs su bshams na /
bum pa mdun du bkod pa'i khar sku 'bag 'god cing /
me tog dmar po byin rlabs dus maN+Dal gyi kha nas khab rtses blangs /
zhes 'byung bas dkyil 'khor gyi dbus su 'jog
/dbang gtor dang mchod gtor so sor 'byor yang legs /
rtsa ba'i bla ma he ru ka'i rnam pa ni /
bde mchog zhal gcig phyag gnyis pa yab rkyang lta bu la sku mdog dmar ser byed /
rtsa zhal lha mo'i rnam pa 'dzum khro chags pa'i nyams can /
zhes pa /
pho mo'i khyad par ma gtogs lha chen 'dra ba /
rus rgyan gyi spyi bo'i 'khor lo lte ba zlum po'i dbus nas skra cog yod pa rnams 'thon zhing /
gang ltar yang phyogs mtshams su rus phreng brgyus pa'i rtsibs brgyad kyi rnam pa las rgyab ma gsum dor ba'i lhag ma lnga so so'i rtsibs rtse re'i thad du dbu rgyan gyi thod skam bcings pa'o //
rigs bdag ni /
gtso mo la rnam snang sogs rigs lnga'am /
yang na rigs lnga he ru ka'i rnam pa can gyis dbu rgyan /
snying po'i sngags tshan gsum gcig tu dril nas bzla /
yang snying dang /
spyi'i bsnyen pa'i sngags tshan lnga so sor bzla /
grangs ni 'dir 'bum tsho bdun re gsungs pa 'bring tshad de /
rgyas pa la bye ba re dang /
bsdus pa la 'bum tsho rer gsungs /
yid bzlas ni /
thugs ka'i sa bon sngags phreng gis bskor ba la shes pa rtse gcig tu gtad de yid kyis bzla ba'o //
'gog bzlas ni /
sa bon sngags phreng dang bcas pa las 'od zer 'phros pas /
sku 'od kyi phung por gyur te sgyu ma lta bu'i ting nge 'dzin la mnyam par 'jog pa'o //
spro bsdu byed lugs ni /
bsnyen sgrub la 'od zer sna lnga 'phro ba bshad pa bzhin /
thugs ka'i sa bon sngags phreng dang bcas pa las 'od zer sna lnga 'phros /
'phags pa rnams mchod cing mnyes par byas /
sems can rnams kyi sdig sgrib sbyangs /
rnal 'byor ma'i go 'phang la bkod /
slar 'dus te snying ga'i sa bon sngags phreng dang bcas pa la thim par mos pa'o //
bdag bskyed bsdu skabs ye shes pa phye la /
zhes pa ni /
sgrub thabs rtsa bar /
ye shes sems dpa' phyir phyung la :
rang bzhin gnas su gshegs :
zhes pa ltar /
gshegs gsol byed /
gsum pa byin rlabs dbang gi cho ga'i dbang bskur bdag bskyed dgos pa'i tshig gsal ma byung ba cho ga spyi'i 'gros ltar /
bdag bskyed sngon du gtong ba gzhir bzhag tu mdzad /
mdun bskyed kyi bzlas dmigs ni bshad ma thag pa'i spro bsdu ltar ro //
bum bzlas la'ang sngags tshang ma bzlas pa legs /
gtor ma gnyis pa chos skyong la 'bul ba ni /
dur khrod ma mor 'bul ba 'gre la /
'di la gtso rkyang tsam gyi dbang thob kyang don la lha lnga dang /
lha dgu'i dbang thob par 'gro mod /
phyag bzhes su rgyas pa lha dgu ltar bskur ba shas che /
dbang gi skyabs sems ni /
bla ma rdo rje rnal 'byor ma :
zhes sogs sgrub thabs kyi dbur yod pa'i bsod nams tshogs gsag nyid len zhing /
'og tu khros nag gi skabs su sdom pa gzung ba'ang 'di kas 'grub par gsungs pas gzhan ma blang ma dgos kyang /
rgyas par spro na /
'di kha'i dkyil chog tu 'byung ba ltar /
rdo rje slob dpon mi spang zhing :
zhes sogs kyis dam tshig dbog nas /
bla mas ji skad gsungs pa yi :
zhes sogs kyis khas blang pa 'o //
sku 'bag mgrin par 'jog dus ming rdo rje mkha' 'gro ma sogs me tog gang babs kyi rigs dang mthun par 'dogs /
bla ma'i man ngag dang zhes pa ni /
gser sgrub rtsa 'grel sogs grub thob kyi gzhung dang rjes su 'brel bar bskyed rdzogs kyi don rnams bla mas 'doms par mdzad pa las snyan brgyud zur pa gzhan ma dgos //
26
don 'grub ma'i dam rdzas ce spyang gi sha zhes pa'i ce spyang ni spyang ki dang mi gcig
/gtor ma byin gyis brlabs nas mkha' 'gro ma rnams la 'bul /
zhes pa /
ka pA lar mkha' 'gro'i gtor ma dbyibs spyi 'gro sha chen gyis brgyan pa bshams la /
oM AHhU~M lan gsum gyis bdud rtsir brlabs /
hU~M 'od kyis ye shes kyi mkha' 'gro ma rnams spyan drangs la gtor sngags kyis gtor ma phul /
las kyi mkha' 'gro ma rnams sha chen dud pas mnyes par bya ba'o //
'og gi pad+ma dang steng gi 'khor lo kha sbyor gyi bar du srung 'khor gyi chos 'byung /
de'i nang du rang lus chos 'byung du gyur pa ni gzhal yas khang /
me 'bar ba ni chos 'byung phyi nang gi bar du ste /
gzhung las /
chos 'byung chen po dang chung ngu gnyis kyi bar du me dpung 'bar ba zhig bsgom :
zhes gsungs pa'i phyir /
snying ga'i sa bon yig 'bru bzhi 'od zer dang 'dra ba'i kha dog so so'am dmar por gnang yang 'gal ba med 'dra zhing /
yi ge bzhi las 'phros pa'i 'od zer A+o~M las dkar po /
hU~M las sngon po /
hrIHlas ser po /
hA las ljang gu 'phro ba de phyi ltar tshad med bzhir bzla ba'i skabs kyi gzhung las bshad /
dbang sgrub tsam la sgrub pa dang sgrub chen bzlas pa ma gnang yang chog
/de bzhin du sgrub chen gyi dus kyi khyad par gyi mchod pa sha chen gyi me tog sogs kyang mi dgos /
dbang gi gsol gdab dang skyabs sems zhal gnyis ma ltar /
spyi bo'i bla ma he ru ka'i rnam pa'ang sngar bzhin /
g.yung drung lag g.yas skor la hU~M gsum bsgom lugs ni g.yung drung gi steng du hU~M gsum sgrig
/khyad par gyi spos kyi bdug rgyu'i bris sku ni tsakli tsam la brten kyang 'ong /
rjes maN+Dal sogs spyi 'gro gnang yang mi 'gal //
27
dbu bcad ma'i gtor ma khros nag sogs mkha' 'gro spyi ltar gyi dbyibs can sum sgrig
/gsang ba'i mchod tshig a nu rA ga'i sngags spyi 'gro /
nyi zla kha sbyor hrIHbcas yongs su gyur pa las chos 'byung bskyed /
lha gsum so so'i thugs ka'i sngags phreng la sems gtod dgos pas sngags tshan gsum phral te so sor bzlas pa bde /
rdor bzlas ni 'bru gsum 'byin 'jug gnas pa'i gdangs la sbyor zhing /
'gog bzlas sngar dang 'dra /
bzlas rjes bstod pa dang 'dod gsol /
hU~M:
dur khrod rgyan gyis sogs rgyas par 'byung yang /
'dir /
skyon bral gru gsum pho brang na //
sogs sh+lo ka gcig po'i mjug tu /
mchog dang thun mong dngos grub kun //
gsol ba 'debs kyis bdag la stsol //
ces 'dogs pa tsam gyis so //
28
khros nag gi bsham la gtor ma gsum byung ba rnams thams cad mkha' 'gro'i dpal gtor yin pas dbyibs 'dra zhing /
'khor mchod gtor rang 'dra bzhi dang skyu gu brgyad /
'khor gyi mkha' 'gro rnams kyi 'bul gtor dang /
sngon gtor gnyis ka la mtheb skyu brgyad re /
'khor gyi 'bul gtor yang phyir 'bul srol 'dug
/mkha' 'gro brgyad kyi mtshams kyi lha rnams kyi sku mdog phyogs gnyis 'dres pa'i sku yongs rdzogs phyed ma /
sngags kyi b+ha ra he zhes pa spyi dang bstun na hi thob kyang /
sgrub thabs kyi 'grel pa snying gi me long du /
ha yi don ni dgyes pa ste :
dgyes pa'i gad mo cher bsgrags pas :
rab tu dgyes zhes bya bar grags :
zhes pas /
he dgyes pa'i don la bsam pa lags /
yid bzlas la bum can dang sbyar ma sbyar gnyis ka bzhed /
'dir bdag 'jug la tshig gis spros pa dor nas ting 'dzin tsam gyis len pa rung bar gsungs la /
rig pa'i me tog dor bas kyang dgos pa 'grub /
mkha' spyod bde lam du bdag bskyed gtso rkyang du byed pa /
phag mo rtsa sgrub don rgyud rtsa 'grel gyi dgongs pa ltar dbang khrid gnyis ka'i rgyun bzhugs pa bcas /
de dang mthun par bsnyen pa byed pa la mkho zhing zab pa'i dbang du byas shing /
mdun bskyed 'khor can du byed pa thugs sgrub kyi dbang dang /
rjes 'brel phag lnga'i rjes gnang yang sbyor ba'i phyag bzhes dang bstun pa'i gnad kyis yin la /
'dod 'jor dbang sgrub gtso bas 'khor can nyid du mdzad pa lags //
29
'jam dkar gyi zur phud lnga ni /
ral pa 'ching tshul 'bur lnga pa ste /
skra cog gi dbyibs lta bu //
30
smra seng gi dkyil 'khor 'dab brgyad ni /
sna tshogs pad+ma lte ba dmar ser /
yum gyi thugs ka'i pad 'dab dkar po so so'i sa bon la sngags phreng bskor rgyu yab yum sngags so sor med pas gcig las 'os ma mchis /
spog chog dus yum gyi hrIHlas 'od zer me lta bu shangs bug g.yas nas thon pa yab kyi g.yon nas zhugs te thugs ka'i d+hIHla thim pas gzir ba'i dmigs gnad sbyor /
dpa' bo ril bu'i rdzas kyi spang rgyan dkar po /
mtshal dkar /
zhes pa tsha la min /
pra rtsi dang ka pi sogs kyi skam rdzas su byed pa de yin /
tsan dan yang dkar po yin nam snyams te /
'di'i sgrub skor dam pa'i yig rnying zhig sngar lag tu yod kyang phyis zag nas ma byung bas dpe rgyun de phyogs su 'byor shas che bas dpyad par zhu /
dbang sgrub skabs bdag bskyed sngon du 'gro bas mdun bskyed bsang sbyang /
stong pa'i ngang las gtso bo'i gnas dang /
zhes pa nas /
gnyis ka la mi bskyod pas dbu brgyan /
zhes pa'i bar bdag bskyed bzhin las /
khyad par /
mdun du 'phags ma dbyangs can ma /
zhes pa'i tshab tu /
mdun du ril bu hrIHlas 'phags ma dbyangs can ma sku mdog sngon mo zhes pas brje ba ma gtogs gzhan 'dra /
gtor 'bul gyi 'dod gsol 'og tu dbyangs can mar 'byung ba ltar sbyar bas chog
/ril bu ster skabs slob dpon dang mdun skyed kyi gnas lnga lnga nas dbyangs can ma las mthun pa'i sku mdog can spro ba ma gtogs spro gzhi slob dpon dang mdun bskyed kyi dmigs pa so sor 'pho mi dgos /
bzlas lung gi dmigs pa spyi 'gro yin pas dpon slob gnyis sngags phreng spro bstim byed pa las med /
sku'i rjes gnang sogs la tshig bcad dang bcas pas dbang rdzas gtod pa sogs rgyas pa'i lag len tsam ste 'di tsam thob pas de rnams thob par 'gro //
31
dbyangs can ma'i bzhi mnyam gyi rdzas kyi tsan dan yang dkar po /
dkyil 'khor gyi ri mo dkar gsum sbrang rtsi bzhi mnyam rnams sbyar bas bris pa'i steng 'bras phyes sa 'thab rgyag rgyag byas pas pad+ma yig 'bru dang bcas pa'i ri mo gsal po 'ong ba bya ba las /
'khor lo'i rnam pa gzhan mi dgos /
skra'i zar bu zhes pa nyag ma 'phyang ba'i don /
dbang gzhu ltar bkra ba'i smad dkris /
zhes pa /
kha dog sna lnga bsgrigs pa ste don la tshig gu dang gcig
/rang gi snying chung shing zer ba yig nor te /
chu shing yin /
dbyangs can ma'i 'khor lo 'od zer 'bar ba /
zhes pa'i 'od zer yang dkar po yin /
hrIHSh+Ti la hrI'i sa Ti zhes pa lta bur 'don /
bzlas dmigs kyi 'khor lo'i dbus kyi hrIMHlas hrIHgcig mched pa las hrIMHgi phreng ba mi dgos /
bdag nyid gang 'dod pa'i yul zhes pa /
gang 'dod kyi shes rab dang spobs pa dran pa sogs yin /
mdun bskyed kyi srung 'khor rdo rje'i rwa gur spyi dang 'dra /
mdun bskyed thog mar dbyangs can ma'i 'khor lo bsgom pa la ye shes pa'ang dbyangs can gyi 'khor lo'i rnam par spyan drangs nas bstim zhing /
A li bzlas rjes 'khor lo de nyid gzhal yas khang dang bcas pa'i lha mo'i skur gyur /
zhes brjod dus dmigs yul du /
gnas khang lha dang drang srong dri za grub pa'i tshogs kyis brten pa sogs pho brang dbyangs can ma'i sku yongs rdzogs kyi rnam par gnas gyur pa'i don yin /
gsung gi rjes gnang skabs slob dpon gyi mgrin par dbyangs can gyi 'khor lo gnas pa las spro ba lags //
32
sangs rgyas gsang ba'i lugs kyi rnam 'joms dkyil 'khor 'dab brgyad sna tshogs pad+ma spyi 'gro /
bum rdzas rdo rje pha lam ni shel 'dra ba'i rin po che lcags sogs sra ba thams cad gcod nus shing mun khrod 'od yod pa zhig yong /
me tog sngon por dmigs bsal ma gsungs kyang dug rigs min pa /
mgul dkris srog gsum pa ni rigs mthun gyi skud pas mgrin pa dkris pa la kha tshar ma nyams pa'i ras kyi 'gug blangs pa'i dar 'gugs gsum pa /
rma bya'i sgro bdun ni rgyu dug lnga las 'bras bu nad gdon du smin pa'am yang na 'byung ba bzhi dang chags sdang rmongs gsum gyi dug sbyong ba'i rten 'brel e yin snyam /
lha bskyed skabs rdo rje'i gdan ni rgya gram gyi rnam pa /
yi ge'i lha ni stong pa'i lha de'i ngang la zla dkyil nya gang ba la gnas pa'i hU~M sngon po la gzungs sngags kyi yi ge rnams kyis bskor ba'i rnam pa sgom pa'o //
g.yon brkyang ni bzhengs pa'i dor stabs /
rgya gram phyogs gsum pa'i brda ma nges kyang bris cha rnying ma rnams su rdo rje rtse gsum pa'i rgya gram rang bris pa 'ong /
sems dpa'i skyil krung ni g.yon pa'i long bu g.yas pa'i long bus mnan pa ste /
rgyal po rol pa'i 'dug stangs ni skyil krung las zhabs g.yas g.yon gang rigs cung zad brkyang ba yin /
des na skabs 'dir sems skyil spyi 'gro yin pas mi gcig
/sgyu 'phrul ba rnams rol stabs 'di la sems skyil zhes grags te lugs tha dad pa lags /
'khor gyi khro bo rnams g.yon brkyang pa'i bzhengs pa'i dor stabs /
rtsa ba'i rgya rdo rje rtse lnga pa ni rdor bsdams las gung mo mthe bong mthe'u chung rnams gshibs te sgreng mdzub mo gnyis gung mo'i rgyab tu so sor sgreng ba'o //
gtor 'bul gyi 'dod don gsol ba mchod sbyin gtor ma sogs spyi 'gro /
phyi nang gi gtsang sbra ni phyi khrus gsum bya ba sogs dang nang sems nyon mongs pa'i rtog pa med pas gtsang ba'o //
bdud rtsi thab sbyor gyi sngags ni /
na mo rat+na tra ya yA/
ma hA yak+Sha se nA pa ta ye /
na mo badzra kro d+hA ya /
tad+ya thA/
oM hu lu hu lu /
tiSh+Tha tiSh+Tha /
b+han+d+ha b+han+d+ha /
ha na ha na /
a mr-ite hU~M hU~M phaT/
ces pa'o //
sdig sbyong skabs til mer dor ba'i thal ba chur sbyang ba ma gtogs til rang chur dor mi dgos /
rdo rje go cha'i rgya thal mo bkan pa las mthe'u chung gnyis bkug pa'i khar mthe bong gnyis sbyar bas bsnan /
gung mo gnyis gshibs te sgreng ba'i rgyab tu mdzub mo gnyis bkyed de brkyang ba yin mod /
da lta spyi ltar khu tshur gnyis mdud pas byed pa mang /
'khor lo dang sngags mdud kyis bsrung ba sogs rgyas pa'i lugs te da lta phyag bzhes su mi mdzad /
'di'i khrus chog byed par rjes gnang thob dgos gshis /
de dang 'brel bar bkru byab bsrung gsum 'byung bas thob par gzhir bcas dang /
yang rjes gnang dang 'brel bar khrus chog ma thob kyang gzhan la byed par mi 'gal /
rjes gnang skabs sangs rgyas gsang ba'i sdom tshig skabs /
slob ma nub nas zhugs pa dang /
zhes 'don pa ni /
bya rgyud kyi lugs dkyil 'khor gyi lha zhal nub gzigs yin pa'i dbang du byas par snang /
gang ser ma ni /
gang la ser sna rnam chags pa //
rnam 'joms dri ma med mdzad cing //
thugs zhi gnod pa mi mnga' des /
khyed la bde legs mdzad par gyur //
ces sogs kyi bkra shis yangs pa'i grong khyer du 'jug pa'i mdo rtag brtan gzungs 'dus par ma'i ka tho phu pa'i shog grangs bzhi pa la 'dug par gzigs pas khyab /
bzlas lung skabs gzungs kyi waM dang gur gum gyis bri ba 'byor ma 'byor gang ltar yang gzungs mnyam klog gi phyag bzhes nges par mdzad /
bkra shis rdzas brgyad yungs dkar thog mar smros pas thams cad mas zlog tu 'don pa'i nges pa ci la yod //
33
ba ri lugs kyi rnam 'joms la'ang /
shel sogs bum rdzas khyad par ba rnams dgos /
rnam 'joms mthing ga'i phyag g.yas gser rdor rtse lnga /
zhabs g.yon brkyang ba'i dor stabs /
sprul pa'i khro bcu la mngon rtogs dmigs bsal ma byung bas shar dang shar lho rdo rje'i rigs sogs rigs lnga'i kha dog dang phyag mtshan sbyar yang mi 'gal ba 'dra /
dngos grub gsol tshig ni /
bcom ldan 'das rdo rje rnam par 'joms pa'i lha tshogs 'khor dang bcas pa rnams kyis bdag la dngos grub ma lus pa bstsal du gsol /
zhes pa lta bu gnang bas khyab /
sngags phreng 'od zer bcas pa sngon po gnang bas chog
/ba ri lugs ljang sngon dang mthing ga gnyis rjes gnang gi bya ba gcig gi 'thus //
34
lok+t+ri'i skabs /
rang lus tha mal gyi stong ra'i dbus su d+hU ti chos bzhi ldan dkar la dmar ba'i mdangs can de nang snying thad kyi pad+ma 'dab bzhi'ang dkar po /
khro bo'i skabs snying ga'i gsang bdag sngon po phyag mtshan rdo rje /
lce'i rtsar zla dkyil AHsa mtshan pa /
lce de gnam lcags kyi rdo rje rtse dgu pa nyal stabs khong gseng can du bsgom pa'i lte bar hU~M mthing /
mdun phyogs kyi rwa dgu'i rtser phaT dmar po mchong bcag pa 'dra ba dgu las me'i tshwa tshwa 'phro bas gnod byed rnams sreg pa /
mchod pa 'di dbang po lnga'i yul du mchod rdzas phul ba yin pas me tog mi 'byung ba spyan gyi yul du mar me phul bas ma dgos /
bstod pa'i skabs /
sku mdog sngo skya keng rus gzugs :
zhes pa skem zhing rid pa'i don dang /
bstod par /
phyag mtshan rdo rje byung yang /
lha bskyed skabs mi 'byung ba /
gang 'dul gyi phyag mtshan ma nges pa ston byed de mi 'gal /
bzlas pa'i 'od zer spro gzhi ljags kyi rdo rje'i lte ba'i hU~M yin zhing /
de las 'od zer dmar po lcags kyu lta bu 'phros pas sde brgyad kyi srog yig rnams drangs te rdo rje'i gdan du bzhes /
sde brgyad rnams kyi spyi bor rdo rje rgya gram bzhag ste 'gul mi shes par mnan pa de la snyegs /
thun sngags ni /
A+o~M lok+t+ri pA la nan rbad thumasaH
'jig rten mgon po'i srog chod snying phyungs tsit+ta mA ra ya thun b+h+yo rbad :
ces sogs 'gre /
spu gri'i drag sngags ring mo ni /
A+o~M lok+t+ri pA la nan rbad thums :
sa ga pA sha nan rbad ling sogs te 'dis ma thul na sngags snga ma 'dogs pa sogs skabs phyed dgos pa'i don te /
'di dag dbang sgrub kyi dus ma bzlas kyang chog pas /
las la sbyor tshe gnas skabs mkhyen dgos pa sogs zin thun gyis mi mtshon pas gzhung le lag dang bcas pa'i yi ge la gzigs pas mtha' rgya gcod dgos pa lags /
gtor ma'i rgyu chan zhes pa 'bras chan la sogs pa'o //
gtor ma ni khyad par gyi rgyu las dbang gtor drang srong zhi ba'i sku rten btsug pa dang /
yi dam dang drang srong gi mchod gtor gnyis bcas gsum ka gtor cog dkar po dang /
snod gcig tu sde brgyad la changs bu brgyad /
tshangs skud ni bram ze rnams kyi brtul zhugs rtag tu lus la 'chang ba yin la /
sngar bla mar gyur pa'i bram ze'i rtags de bcad pa'i rnam smin gyi las kyi rgyu ba bshad pa lags /
gsal zhing brtan par byed pa'i skabs kyi dmod mo la'ang thal rdeb mdzad /
gtor dbang gi bka' bsgo sngar rta mgrin gsang sgrub la bkod pa lta bus rigs 'gre /
drag sngags bzla dus kyi dmigs pa'i gnad spyi tsam ni /
lce rdo rje'i lte ba'i hU~M gi 'od zer gyis rwa rtse'i phaT rnams bskul bas /
phaT dgu las me'i tshwa tshwa gnam lcags kyi rdo rje 'bar ba'i gser gzhob lta bu 'phros pas /
mdun du rgya gram gyis mnan pa'i gnod byed gang yin de la phog pas tsheg sgra dang bcas te rtsa sbur mes bsregs pa bzhin du rdul du brlags par mos shing /
dmod mo'i thal rdeb kyi dmigs pa ni /
rang nyid zhe sdang rdo rjer gsal ba'i phyag tha ma gnyis rdo rje'i brag ri lta bur gyur pa'i mthil gnyis nyi zla /
sor mo rnams lcags sdig mgo dgu par bsams nas thal mo brdab pas gnod byed rnams bar du bcar te sha chom khrag chom du song ba sdig pa rnams kyis zos par bsam pa'o //
35
nA ga rak+shar 'bru nag gi tshom bu babs 'brel yang rgyun du 'bru dkar po rang gis mdzad /
drag gtor gyi lugs byed na /
dbyibs gru gsum spyi 'gro dmar po lto nag can khyad par gyi rdzas kyis brgyan pa /
dkar gtor cha lnga'i dang po gsum gtor cog
/bzhi pa dkar zlum spyi 'gro /
lnga pa zlum po rgyab yol can ril bu klu sman btab pa /
'jig rten 'das ma 'das kyi mtshams /
zhes pa ni /
bcom ldan 'das 'jam dpal dbyangs nyid klu rnams 'dul ba'i gnyen po klu'i srin por bzhengs pas na /
ngo bo 'jig rten las 'das kyang rnam pa tshul bstan tsam du 'jig rten pa'i rnam par gnang ba'i don /
bla ma mi bskyod pa ni longs sku'i chas can rdor dril bsnams pa ste /
gtor ma'i lha yi spyi bor bla ma rdo rje 'chang /
zhes pa de ka'o //
sngags kyi 'od zer kha dog ni yi ge bzhi pa bzla skabs 'od sna lnga /
drag sngags bzla skabs me 'od sna lnga /
chos skyong gzhi bdag klu gtor rnams mthar phyi rol du phul bas chog
/chos skyong dgos dmigs med pas spyi gtor gyi yong /
mdun bskyed skabs 'od zer spro bsdu mgal me ltar bskor lugs ni /
bdag bskyed kyi thugs ka'i sa bon las 'od zer 'phros pas mdun bskyed kyi thugs rgyud bskul /
'od zer slar bsdus te rang la thim pa'i dmigs pa mgal me ltar 'khor ba'o //
gtor ma lhar gsal ba'i spyi bo'i bla ma rdo rje 'chang gi gnas gsum 'bru gsum bkod nas /
dbang len dus /
slob ma'i dpral ba'i zhes 'byung ba yig skyon te /
yig rnying rnams su bla ma'i dpral ba'i oM las zhes 'byung ba ltar /
dbang len yul rigs bdag gi bla ma rdo rje 'chang las so //
bzlas lung dpon slob gnyis ka lhar gsal ba'i thugs ka'i sngags phreng spro bsdu byed pa sngar bshad rnams dang 'dra /
bstod pa'i nang na /
bA su rigs drug zer ba /
g.yul zlog sogs su /
klu chen brgyad /
klu phran brgyad /
rigs bzhi /
bA su rigs drug
/ces 'byung bas dmangs gdol gcig tu byas pa'i klu rigs bzhi'i steng du bsnon pa ma yin par /
bA su ki bod skad du nor rgyas yin pas de'i rigs kyi klu rigs drug yod pa yin nam snyam pa las rnam dbye'i rtog pa chod pa ma byung //
36
mgon po legs ldan gyi dkyil 'khor chos 'byung ni /
logs mdun bstan dgos pa'i dmigs bsal yod pa 'ga' re ma gtogs /
'di'i mtshon pa'i dkyil 'khor lte ba'i chos 'byung rnams zur mdun bstan /
'di dag la tshom bu'i me tog kyang khrag gis sbags pa'i 'bru nag gis mdzad /
yum gyi sbrul nag 'phyang 'phrul dang chu srin gyi thod pas brgyan pa ni /
bris rgyun du brla gnyis la chu srin gyi thod pa dang /
de las dpyangs pa'i sbrul gyi 'phyang 'phrul /
las mgon yang bzhengs pa'i dor stabs /
gza' bdud kyi mgo bo dgu zhal khra mi mdzad /
mgon po'i sngags rnams rgyun du bsnyen pa /
nye bsnyen /
sgrub chen gsum gyi sngags cung zad re bzla ba las gtso bor sgrub sngags nyid bzla bar mdzad /
bzlas lung la rjes su bzlas pa'i lung sngags kyi rjes zlos dang /
byin gyis brlabs pa'i lung /
bcom ldan 'di la bstsal lags kyis //
zhes pa gnyis ma gtogs phal cher la dam bca'i lung mi mdzad pa shas che /
byed na /
slob dpon dgongs su gsol /
bdag ming 'di zhes bgyi bas dus 'di nas gzung ste ji srid byang chub snying po la mchis kyi bar du /
dpal ye shes kyi mgon po 'khor dang bcas pa lhag pa'i lhar bzung nas 'di'i sngags ci nus re bzla bar dam bca' lags so //
zhes pa'i rjes zlos lan gsum byar 'jug pa'o //
dbang rdzas kyi bdud rtsi zur du bshams pa med pas nang mchod kyi 'thus /
tsan dan gyi beng ni /
dbyibs gru bzhi stod smad kyi sgo gnyis sgo khyim gyi rnam pa can rtser nor bus brgyan pa /
spro na mtshon cha gzhan rnams kyang gtad nas gdab pa yig rnying las shes /
zhes pa ni /
ral gri /
ti ra'i beng /
rdo rje /
lcags phur /
thod khrag
/mdung rnon g.yang gzhi dpyangs pa /
sbrul zhags /
tsa ma ra /
yungs dkar /
gu gul /
ri rab rgya gram /
me phung /
mda' gzhu rnams rim par /
sangs rgyas kun gyi ral gri che //
zhes sogs kyi tshig gis ster ba gtsang shod pa'i dbang chog sogs las byung ba ltar lags /
bka' bsgo'i ngag 'don 'di las rgyas pa byed tshul ni /
dpal ye shes kyi mgon po legs ldan tshogs kyi bdag po 'khor dang bcas pa rnams kyis /
chos sku kun tu bzang po zhes sogs brgyud pa'i bshar bton rjes /
bar du byon pa'i rtsa ba dang brgyud par bcas pa'i bla ma dam pa rnams kyi bka' dang dam las ma 'da' bar /
spyir sangs rgyas kyi bstan pa srungs /
dkon mchog gi dbu 'phang bstod /
dge 'dun dang chos kyi rgyal srid skyongs /
snod kyi dge bcu sgrubs /
bcud kyi phan bde spel /
gdug pa can gyi gnya' non /
dam tshig can gyi stongs grogs mdzod /
thar 'dod kyi re ba skongs /
phan sems can gyi phrin las sgrubs /
khyad par rdo rje'i slob ma'am rigs kyi bu 'di'i sdang ba'i dgra thul /
gnod pa'i bgegs choms /
nad dang nyer 'tshe sol /
tshe dang bsod nams spel /
dpal dang grags pa sgrubs /
dbang phyug dang gzi brjid skyed /
chos nor dang longs spyod spel /
mnga' ris dang chos srid skyongs /
dngos grub kyi bsam pa sgrubs /
phrin las kyi re ba skongs /
mdor na byang chub ma 'thob kyi bar du lus dang grib ma bzhin du 'grogs te phun sum tshogs pa'i bsam sbyor thams cad yid bzhin du 'grub pa'i phrin las g.yel med du sgrub par mdzod cig
/ces pa lta bu ste /
'og ma rnams la'ang 'gre /
gtor dbang skabs rten gtor yod na des bskur ba dgos pa dang rjes su 'brel bar bsgul bskyod byas par 'gal ba ci yod /
rten gtor dngos min yang lhar bskyed pas de dang tshul 'dra //
37
gter mgon phyag bzhi pa'i mdun gyi mchod gtor yang dbyibs dpal gtor rang yin /
rgyab kyi ging sde bzhi gru gsum bzhi sgrig
/he ru ka'i cod pan /
zhes pa spyi bor rigs bdag gi tshul te /
che mchog zhal gcig phyag gnyis pa /
dam gzhag skabs /
phyag rgya rdo rje rtse lnga pa ste /
phyir mi ston pa dam tshig med pas mthong dogs /
bsad pa'i sha ni rang bzhin gyis shi ba ma yin pa /
gtso bo dang yab yum sbrel ma'i sngags gnyis so sor bzla ba yin pas sngags phreng yang skabs thob kyis bskor bas chog
/'khor sngags rnams kyang so so'i thugs kar bskor dgos /
gtor dbang bskur skabs g.yas su bkod pa'i gtor ma sku rten btsug pa de kas chog
/rkyen sel gtor dbang tsam la'ang gtor dbyibs sogs de bzhin no //
thun mong min pa'i dbang bskur skabs /
las mkhan rnams kyi bzlas lung so so'i thugs ka nas sngags phreng slob ma'i snying kar bstims nas rjes zlos /
srog ye shes su bstim pa yang so so'i sku snying ga'i sa bon gyi zhabs su bstims nas gnyis med kyi dgongs pa skyong du 'jug
/las mgon gyi gtor ma dang dam bsre ba ni spyi bor rdo rje bzhag
/lcer bdud rtsi blud de phan tshun bsre ba'o //
38
mgon dkar gyi dpal gtor nyi zla'i rgyan can gyi dbyibs dpal gtor spyi 'gro /
dkyil 'khor sna tshogs pad+ma 'dab brgyad lte ba dkar po /
mchod gtor yang dpal gtor rang bcos pas chog
/yi ge lnga las byung ba yi :
zhes gtor ma bskyed pa'i sa bon rigs lnga'i yi ge
/sngags phreng gi 'od zer sngags mdog mtshungs pa'i dkar po 'am /
'byung lnga ye shes lnga'i yon tan bsdu ba'i brdar kha dog sna tshogs bsgom kyang mi 'gal /
tshe 'gugs kyi rjes su 'dod gsol ni /
tshe dbang mgon po 'khor dang bcas pa rnams kyis 'chi med tshe'i dngos grub bstsal du gsol /
zhes pa tsam //
39
ma ning la /
'dir ma zad mgon po phal che ba'i gtor ma'i rgyu 'bru nag ngar ma bcag pa'i rjen la bya ba shis /
tshom bu'ang 'bru nag las bra sran mi dgos /
beng gi sgo gsum ni sngar legs ldan la stod smad kyi sgo gnyis byed pa ltar 'dir gsum byed pa'i khyad par tsam yin /
bum pa'i bskur gnas spyi bo'i gnas lnga las 'os ci yod /
gsung dbang gi rdzas srog snying ni mgon po'i sngags byang /
bzlas lung legs ldan dang 'dra zhing /
dam gzhag dam bsre'ang phyag bzhi pa ltar ro //
40
stag zhon la 'khor mon pa gsum dang /
de lhag mon pa dang ma mo bdun po skyu gu tsam gyis bskor bas chog
/sku mdog dus mtha'i sprin /
snod chus 'jig dus kyi char sprin ltar shin tu gnag pa /
lha mo'i zhon pa lcags kyi drel yang kha dog sngo nag
/'di la bsnyen sgrub las gsum gyi gdams pa zhang khrom gyi gter byon dang /
bka' ma sogs rgyun ma chad par snang /
bdag bskyed kyi yi dam bsgom tshul 'phog
/ces pa slob ma nyid gsang bdag lta bu bdag bskyed gang yin de'i dmigs pa 'phog nas sgom du 'jug pa'o //
dam bsre sngags ni dam gzhag gi sngags kyis so //
41
beng ma'i skabs su bzla bya'i sngags kyi khyad par tsam ma gtogs bzlas lung byin tshul stag zhon dang 'dra /
stag zhon la'ang rjes gnang gi cho ga'i 'gros 'di ltar sbyar nas thob pa des stag zhon rang gi sgos chog gi rjes gnang ltar gzhan la bskur yang mi 'gal te /
cho ga'i 'gros tha dad pa tsam las ngo bo gcig par gsungs pa'i phyir ro //
42
sde bdun la /
dkyil 'khor brub khung gru gsum bsnol ma /
zhes pa chos 'byung bsnol ma lta bu /
gnod sbyin gtor mar tel pa zhes pa gtor ma gru gsum la logs la ga Du'i mchu 'dra ba sbyar ba /
nub kyi rten rdzas ri rab gling bzhi spyi 'gro /
rten rdzas dang mnyam du bkod pa'i mda' dar dang dbang rdzas kyi ba dan mi gcig pas ba dan logs su dgos /
byang gi b+han+d+har bcud bdud rtsi thun rdzas lcags zangs rdo phye khrag sna rnams ma 'byor kyang yungs dkar tsam la brten pas chog
/sprul pa'i ma mo rnam gsum ni /
ral gcig dgu ma /
mkha' la gshog gcig ma /
mthing nag gcer bu dbu dgu ma gsum 'dra ste /
de gsum gyi mngon rtogs gsang rgyud le'u nyer dgu par yod /
sbyor sgrol srog gcod kyi ging gsum ni /
rdo rje shugs sgrol ma /
rdo rje sgrol ma /
rdo rje gsung sgrol ma gsum ste /
gsum ka smug nag g.yas lcags kyu'am phur bu g.yon thod khrag bsnams pa /
trak+shad kyi phyag mtshan dug sdong ni /
dug gi shing sdong me tog sngon po yod pa zhig bris rgyun la 'byung /
srog sgrub ma bris rgyun la khro mo rang bri /
srog sgrub ma'i mngon rtogs dang bstod pa phyag mtshan mi mthun pa byung yang /
'di rigs sngags sgrub so so'i lugs te 'gal bar mi bsam /
gza' la zhal mdog las 'brel ltar gnang yang mi 'gal /
'on kyang bla ma yang tig tu /
dbu dgu dbus gsum mthing /
g.yas gsum dmar nag
/g.yon gsum ljang nag tu gsungs /
sngags srung ma'i bstod par /
shin tu bzod dka'i /
zhes pa yig skyon te /
nged rang gi shog ser dang /
bla ma yang tig tu 'ang /
shin tu gsod pa /
zhes 'byung ba gsod pa'i las la shin tu rngams pa'i don no //
de bzhin du srog la dgyes phyir /
zhes pa'ang 'gyed phyir /
kun mkhyen pa'i sde lnga'i las byang du /
srog la rbad phyir /
zhes 'byung /
bzlas pa'i skabs so so'i srog yig ni trag yig sogs so //
sngags srung ma'i mtshan raka gdong ma ni /
rak+sha srin po ste /
srin mo'i gdong zhes pa'o //
yi dam du sgrub tshul sogs rtsa ba'i yig rnying rnams su gzigs pas mkhyen pa lags /
'di'i sngags kyi rjes gnang gi skabs rnams su'ang dpon slob gnyis ka yi dam du gsal bzhin pa yin /
ba dan dang ru mtshon gnad gcig par bshad pa'ang mang du 'byung /
thun rdzas gtod pa'i gong du ling+ga la dmigs bya bskyed bstim yang phyag len rgyas pa'i tshe mdzad /
khyab 'jug gi dbang tshig la phyag mtshan mda' gzhu ma byung ba dbang tshig 'di bstod tshig bsgyur nas gnang bas /
phyag bzhi mda' gzhu ral gri rgyal mtshan bsnams //
zhes pa'i tshig zur nyams pa 'dra /
trak+shad lcam dral gnyis ni /
bi ma snying thig tu /
zhwa'i mgon po gri thod can nam bres thag can du grags pa de yin pas snying thig rang gi gter srung lags //
43
snying thig sngags srung ma'i dbang gtor mo rgyud dpal gtor gyi dbyibs /
dbyings kyi ma mo'i phyag mtshan dam tshig gi gaN+Di ni dbyibs spyi dang 'dra /
zhabs gnyis bzhugs pa'i rol stabs /
'khor gyi phyag mtshan gsal shing ni /
bris cha 'gar dpal 'bar bris pa snang yang zhing dbyug 'thad /
gzhan don pher ba'i slob ma la rjes gnang thun min gyis lugs su bskur dgos pas /
thun mong ba tsam thob pas thun min gyi lugs bskur chog min gyi thugs dogs ma dgos //
44
rang byung ma'i gzhal yas khang phyi gnam lcags dang nang thod mkhar nyis rim gyi rnam pa /
'jig rten pa'i dkyil 'khor rnams la rta babs mi byed pa'i lugs ltar chos skyong gi rten rnams la'ang rta babs ma byas pa mang mod /
mtha' gcig tu ma nges te /
phyag bzhi pa bzhin no //
drel rta rkang gsum zhes pa /
mgyogs pa'i bang /
myur ba'i rtsal /
rdzu 'phrul gyi shugs te rkang pa'i yon tan brjod pa'o //
yang na /
rdzu 'phrul /
myur mgyogs /
rlung gi gshog pa can zhes byas kyang chog
/bse sga dmar por sga gnyis zlos pa yig skyon /
dus bzhi'i lha mo ni /
skra gseb nas spros pa'i sprul gzugs tsam yin pas spyi 'gro gnang bas chog pa 'dra /
go zu zhes pa gos rang gi ming /
snyan g.yas g.yon na sbrul dang seng+ge /
zhes pa brjod pa'i rim pa ste /
spyi ltar g.yas la seng ge dang g.yon la sbrul /
btsan skyil ni /
zhabs g.yon cung zad brkyang ba'i rol stabs lta bu /
lcags kyi drwa ba ni /
lcags skud sbrel ba'i drwa ba'i snod /
mtshon cha lnga las sho rde'u dkar nag dang bdud kyi khram shing 'dir mi 'byung bas chad pa'i thugs dogs mi dgos /
dud sol ma dang rang byung ma sogs la rje mo dang /
dmag zor mar khol mo re ma tI zer ba khungs ma las 'byung zhing /
bzhon pa rang la mtha' gcig pa'i nges pa ma mchis /
khyad par gyi mchod rdzas 'di dag gzhung du shing lo sar ma lhung ba   dmag dus mgo bcad pa sar ma lhung ba la 'dod pa yod /mchan /la brten nas las sbyor byed rgyu sogs bshad de /
da lam dpe cha ma 'byor bas zhib cha ma thub /
gri snying ni las kyis shi ba ma yin pa ste /
glo bur du bsad pa dwangs ma ma bsdus pas nus pa che /
nal bu ni byis pa'i ro /
sa le /
shel gong /
tsa ra zhes /
'bri lug ra'i brda rnying ste rgyu mtshan bshad rgyu yod pa ma mthong /
lus la til mar bkus pa'ang dud sol ma sogs re tI thams cad la 'byung /
dbang bshad du 'byung ba'i rgyud sgrub gdams pa sogs kyi khyad par gyi rnam dbye yang da res lta rtog ma thub /
lha mo'i ming brgya ma sogs ni /
dpal lha mo nag mo'i mtshan brgya rtsa brgyad pa zhes bya bar /
thos bsam sgom la cher gnas pa //
rgyu 'bras rten 'brel bdag nyid can //
'gro ba la phan mkhas pa'i mchog
/dpal ldan lha mo nag mos 'phags //
zhes sogs shog bu gsum tsam yod pa'i chos tshan gcig rang yang yod de da lam bri ma nus /
bzlas lung yang spro bstim spyi ltar gnang bas chog /
45
gshog rgod mar /
rus phreng ni phyag rgya lnga /
nai'u le ni rgya skad du nA gu la ste /
dbyangs can brda sprod pa rnams 'phyi bar 'dod /
rnam sras kyi sku bris rnying rnams na sre mong bris pa mang /
da lta'i bris rgyun la byi la'i rnam pa bri /
'di yang sngon byung gi lo rgyus zhib mo rnams la bltas na mtha' chod pa las blos dpyad dka'/
snga 'gyur phyi 'gyur gyi gzhung man ngag dang lo rgyus kyi dbye ba sogs zhib cha da lam lta rtog ma nus pas 'bul ma thub //
46
srog sgrub ma'i thod rus kyi rgyan ni thod skam gyi dbu rgyan /
thod rlon gyi do shal /
rus pa'i phyag rgya lnga rnams yin /
pho nya gsum gyi mngon rtogs phyag mtshan ni /
ce spyang gdong ma dmar mo g.yas chu gri dang g.yon snying za ba ro langs la zhon pa /
wa gdong ma gri gug dang zhags nag thogs nas rgyug tshul /
'ug gdong nag mo lcags kyu dang snying za ba mchong zhing rgyug pa'i tshul /
dbang bshad skabs /
srog dbang thun mong ma yin pa zhes pa'i /
zur gyis thun mong ba zhig kyang yod dam zhes pa ni /
thun mong ba ni sde bdun nam sde lnga'i skabs su 'byung ba de lags /
bzlas lung dpon slob gnyis ka yi dam gyi lhar gsal ba la /
bla ma dang mdun bskyed kyi zhal nas sngags phreng slob ma'i kha brgyud snying gar bstims la sngags kyi rjes zlos //
47
gza'i dkyil 'khor sgo rdzogs la rta babs bris kyang mi 'gal /
dngos grub rol mtshor zhal khra 'byung zhing 'dir zhal mdog tha dad med pa 'dam kha yin /
phyag mtshan chu srin rgyal mtshan gyi yu ba rang ral gris byed /
zhwa lha khang gi sku brnyan la mda' gzhu lhan gcig phyag gcig gis zin pa la'ang mngon rtogs kyi khungs yod par gzhir bcas kyang /
da lta'i phyag len du mda' gzhu 'gengs pa'i lugs nyid mdzad /
byi nu'i g.yon pa'i phyag mtshan stag gi mgo rang yin /
yum dang gza' brgyad sbrul mjug dang yab zhabs gnyis dor stabs /
'brog srin gyi phyag gnyis kas ri rab spyi bor 'degs pas g.yon par phyag mtshan gzhan med /
bum rdzas spyi 'gro /
thugs ka'i o rgyan za hor cha lugs rang gnang chog
/ye shes kyi rA hu la la'ang sbrul mjug dgos shing bla ma'i zhal rgyun la sbrul mjug mdun du sgreng ba'i dmigs pa mdzad /
dam bsre dkyus bzhin las khyad par gzhan mi dgos /
gtor dbang mthar gtor ma 'gyu phyogs su gtong ba ni dbang gtor te de la pra brtags /
rkyen sel tsam la gtso rkyang la bsten pa'ang gnang chog cing /
der ma zad gnyan cha chung khyad gtor ma nyid lhar mi bskyed par de'i steng gi nam mkhar bskyed pa'ang mdzad //
48
gnod sbyin dmar nag gi me hom gyi ting lo gru gsum pa ni /
'grub na drag po'i shing las hom gru gsum la me sbor ba yin yang /
lag len bde khyad zan la hom khung zor kong 'dra ba bcos par sdong bu snum ldan la me sbar te gtod /
mnan pa'i sAts+tsha rab gnas med pa mi dgos /
phyag g.yon gyi 'og mar sde bdun skabs sbrul zhags 'byung ba bstod par /
ral gri dgra snying sbrul nag zhags pa bsnams //
zhes dang /
'dir snying phreng 'byung bas /
g.yon gnyis snying zhags thod pa khrag can gyis :
zhes bstod tshig so so'i dgongs pa ltar lags pas 'dam kha las mi 'gal //
49
rdor legs kyi 'khor ging chen sde bzhi ni /
snye bo skyong btsan /
gur mthing rgod btsan /
stod lung 'gur btsan /
khrang lung stong btsan te /
ru 'dren sde bzhi 'dra yang mngon rtogs gsal ba mi snang /
mched sum brgya drug cu yang spyi la grags par /
rta pa dkar dmar sngo gsum re re la brgya nyi shu re ste sum brgya drug cu dang /
rat+na'i klong gsal gyi phud skong las ni /
dkar dmar sngo gsum la brgya re dang /
ser po drug cu /
zhes gsungs te /
dregs pa 'di dag cir yang 'phrul bas mtha' gcig tu ma nges so //
spyan 'dren la /
gnam sa med ces pa yig skyon te /
gnam sa phyed kyi bdag po ste :
zhes pa'o //
bzlas lung ni /
dpon slob gnyis ka phyag rdor du gsal ba las bla ma'i thugs ka'i 'od kyis mdun bskyed bskul bas /
de'i thugs ka nas sngags phreng zhal nas thon pa slob ma'i snying ga'i hU~M gi zhabs kyur bsdus pa'i dmigs pa de ka gsal btab la srog sngags kyi rjes zlos byed //
50
zhing skyong gi bzlas lung yang spyi ltar gnang bas khyab /
sgrol dbang skabs ling+ga gcig bsgral ba de gtor mar stob dgos pa'i tshig zin ma byung yang stob pa mi 'gal /
'di'i rjes gnang rgyas pa thob pas 'bring bsdus gnyis bskur ba rung mod /
'bring po tsam thob pas rgyas pa bskur ba la'ang don la mi 'gal bar snang //
51
zhing skyong ma mor /
dus khyad par can zhes pa nyi shu lnga dang /
nyer dgu lta bu'i mtshan mo mkha' 'gro 'du ba'i dus shis /
mar zan gyi gtor ma ni mar gyis brdzis pa'i gtor cog dkar po spyi 'gro /
'khor gyi dur khrod kyi zhing skyong pho mo zhes pa seng gdong gi bam ro pho mo lta bu ma yin pa /
dur khrod brgyad kyi shing la gnas pa'i gtum drag dkar po glang po'i gdong la sogs pa'i rigs rnams so //
mar zan gyi gtor mar 'bul tshig zur pa med /
bsnyen pa'i dus gta' mar bzung nas /
rtags byung ba'i tshe 'bul zhing phug ron dwangs rus 'o phud 'thor ba sogs bya ba yin mod /
rgyun du'ang 'byor na bzlas pa'i mthar snying por gtor sngags btags pas gtor ma 'bul zhing 'o phud 'thor /
bzlas lung gi spro bsdu ni /
slob dpon gyi thugs ka'i 'od kyis mdun bskyed bskul bas /
de'i thugs ka'i sngags phreng zhal nas thon /
slob ma'i kha nas snying gar bstim /
'dir gnad gcig zhal las shes so //
zhes pa /
de'i mthar rang gi snying ga'i b+h+yoHyig gi steng du yi dam gyi sa bon sngags kyis bskor ba las 'od zer 'phros pa'i drwa bas b+h+yoHyig la dkris pas nam yang mi g.yo bar 'grogs pa'i gnad de /
dmigs gnad 'di slob ma khyad par can ma gtogs spyi khyab tu mi mdzad pas gsang ngo //
52
brtan ma'i mchod gtor pad+ma spungs pa ni zlum po'i logs bzhir 'dab ma sbyar ba rim gsum /
rgya phor ni /
rgya nag bzos snod ma byung na'ang dwags sogs su bzos pa'i rgya phor gyi dbyibs kyis 'thus shing /
rgya phor dngul phor sogs la mar gyi ze srog sgron pa'ang phyag len du snang /
bdag bskyed gu ru zhi drag gang rung shis /
dbang tshig nas 'byung ba'i phyag mtshan shang lang ni stod kyi 'dzung lang sogs nas gri gu rtse rgyas pa /
nged rang gi 'dir zor 'chams la 'gyed pa de lta bu /
ru mtshon rtse lnga ni thugs lcags rtse lnga pa /
g.yu'i dril bu'i phyag mtshan rin chen pad+ma zhes pa rgyu rin chen pad+ma'i dbyibs can yin pas phyag mtshan gnyis su mi bgrang //
53
pe har la dbang gtor dang mchod skong gtor ma'i dpe zur du phul /
gsang phyi la nges tshig bshad du yod pa ma yin pas 'dod rgyal gyi sgrar snang /
rgyal por ma zad dregs pa can gzhan gyi gtor ma la'ang grags shing /
dbyibs ni rgyal po'i lta bu gzhan la mi dgos /
'ga' zhig tu gsang bre thag pa zhes kyang zer /
smyug rgod ni smyug ma tshigs can las kyis dma' ma phab pa /
rgyal mtshan lnga'i dbyibs ni /
stag
/spre /
bya rgod /
spyang ki bzhi'i tog can dar sham dpyangs pa dang /
za 'og rgyal mtshan gyi tog rin po ches spras pa /
ma TaM bsnol lugs ni phrin las don bcu ma'i bzhugs gsol du /
kha sbubs gan rkyal byi chings gdan du bsnol :
zhes 'byung /
bris rgyun la /
dom slog dar nag ber gyi phyi la mnabs /
me tri zhes pa dar /
sher shing ni shing khra yod pa zhig yong zer /
sba'i 'gying 'khar ni sba 'khar /
tsan dan beng ni spyi dang 'dra /
dar dkar gyi ral ka zhes pa'i /
ral ka ni shub kyi don te dar dkar gyi gos /
thibs zhu ni zhwa thebs la dar sham 'phyang ba /
thang zhu ni rgya bzo'i bse thebs /
smug zhu dang tshag zhu'ang rgyu'i khyad par ma gtogs dbyibs thang thebs rang yin /
skyo sangs ni b+ha ta hor nas 'ongs pas skyo ba sangs byed gtam rgyud kyi sgrung 'chad mkhan de yin zer /
gar mkhan ni a tsa ra'i gzugs 'dra ba'i gar pa /
'bag ni 'dra 'bag ste rgyal po rang dang cha lugs 'dra ba /
gnas chung chos skyong ni gsung gi rgyal po'i blon po rdo rje grags ldan yin par snang ste yongs grags la da lta gsung gi rgyal po rang 'bod /
la mo ni tshangs pa dung thod can yin par byed pas sngon gyi dregs pa so so'i khungs dang dam rdzas sogs rgyal po dang so so bar bshad pas sku lngar 'dren pa ci 'dra 'thad dam snyam /
dga' gdong chos skyong gang yin ma nges /
b+ha ta hor gyi sgom grwa ni za hor rang yang min /
za hor dang 'brel ba'i yul rang gi ngo bo rgya nag la gtogs /
khams kyi dbyar mo thang ni mtsho khri shog rgyal mo'i 'gram deng sang mtsho khar grags pa 'di dang 'dabs chags pa khams kyi stod na thang ha cang mi che ba zhig yod pa yin zer /
gang ltar yang /
rnam thar yid kyi mun sel du /
de nas lha sras mu rub btsan po byang phyogs kyi dmag la gtong ba'i dus /
zhes pas /
de dus kyi dmag lam de bod nas byang phyogs su 'gro dgos pa zhig ni yin par snang /
gru gu'i yul yang rgya dang 'dabs 'brel du yod par 'dug
/yu gur ni 'dul ba lung gi brgyud par d+harma rak+Shi ta sogs yu gur gyi slob dpon nyi shur 'byung ba ltar na /
rgya gar gyi yul gyi bye brag pa zhig 'dra mod /
karma pa chos dbyings rdo rje'i rnam thar du sog yul 'di yu gur gyi yul yin pa 'dra zhig gsungs 'dug
/sgom grwa bar pa zhes pa'i yongs gcod la sgom grwa gzhan yod pa 'dra zhig byung yang bshad pa ma mthong /
gru gu dang rgya nag gnyis kyi yul bcom nas 'gro lugs la bltas na dmag lam rgya rang brgyud de phyin par snang bas dbyar mo thang nas za hor la 'gro ba'i lam yod med kyi the tshom mi dgos /
hor gyi sgom grwa de dang po sus btsugs sogs kyi lo rgyus mi snang yang /
sngar rgya gar shar phyogs dang rgya nag gnyis yul 'brel chags kyis 'grul lam dang chos kyang bod las rgya nag dar ba snga bas /
'od srungs kyi slob ma dar mo ta ra sogs las brgyud pa'i ha shang gi sgom grwa dar bar byung yod 'dug pas de 'dra'i lugs 'dzin e yin snyam /
mi nyag gi yul ni dar rtse mdo dang thag nye sngar bod dang da lta rgyas bdag byed pa de yin /
mi nyag gan dril yul de nas thon pa ma yin /
sngar rgya nag du tsi'u'i rgyal po nas bzung ste rgyal po 'pho len bcu gcig song ba'i bcu gnyis pa mi nyag gis rgyal sa byed dus thon pa yin /
rdo rje rtse gsum pa'i rgya spyi dang 'dra bas rigs lnga'i phyag mtshan gyi tsakli thogs nas bskur /
skyabs sbyin gyi phyag rgya'ang slob dpon gyis byed pa las 'os ci yod /
rgya ni g.yas pa'i thal mo slob bu'i spyi bor 'jog pa yin /
dam shing ni stod dbu gsum dkar dmar nag pa'i zhal spyan gsum pa /
dbu la tshag zhu zhes pa thang thebs dar sham can gsol ba /
rgya mdud nyis rim hU~M bzhis brgyan pa 'chang zung can dbal phur bu spyi 'gre ltar zur gsum pa la sbrul chun dang /
dar chings dkar dmar mthing gsum 'phyang zhing dbal logs la tri yig gis mtshan pa'o //
54
rnam sras kyi pho brang nang ma khang bzang sum brtsegs phyi ma phyogs rer ka ba nyis stong lnga brgya re ste khyon khris btegs pas phub pa'i 'khor yug phyogs mdog can gru bzhi pa sgo bzhi rta babs kyi rgyan dang bcas pa /
de'i phyi rol du 'khor sa rim pa gsum pa'i nang ma la lcog lta bu'i khang brtsegs brgyad /
'khor sa gsum gyi phyi rol du rin po che'i lcags ri gru bzhi pas bskor ba'o //
ser chen la bse khrab bris rgyun la lar 'byung yang mngon rtogs su med pas gzhan gyi shan shor ba 'dra zhing /
dbu rgyan yang pad+ma rgyal po la bris sku kha gcig tu 'byung ba ltar zhwa lugs su gyon pa 'dra ba'ang snang mod kyang /
rin po che'i dbu rgyan thor tshugs can spyi dang 'dra ba bris pa 'thad /
pany+tsa li ka ni lha'i gos shig ste bod skad ma mthong /
gnod sbyin pi tsi kuN+Da lI dang zhon pa gnyis ka gdong mi ston pa ni gdong pa gnyis ka la mthong ba'i dug yod pas yin zer /
snying po dang nye snying phyi ma cung zad mang ba bzla /
phru ma gzhom pa'i don ni phru ma dmag dpung ste de gzhom pa'am yang phru ma mngal du skom pa zhes mi rabs gcod pa'i don du'ang bshad /
bum bskyed du bdag bskyed gang la brten pa dang mthun pa'i gsang bdag bsgom //
55
mdung dmar can la /
bse'i lo khram ni l+h+wam rang gi brda e yin snyam /
'khor rnams dmigs bsal med phyin bzhengs bzhugs ci bder gnang bas chog pa 'dra /
'dod rgyal ni khro bo dmar po lcags kyu thogs pa /
dri'i dung phor thod pa 'dra rung snang mod phyag bzhes su dung zhal rang mdzad //
56
drag po rta sngon la /
phra men gyi yob zhes pa rin po che sna tshogs 'dus pa /
yi dam gyi spro ba lnga'am drug ni /
'khor gdug pa can tshar gcod pa'i phyir slob ma phyag rdor gyi nga rgyal bskyed la /
zhabs kyis gdug pa can gyi gtso bo'i snying gar mnan nas gzir bar bsam /
phyag g.yas kyi rdo rje las 'od thog lta bu 'phros gdug pa can tshar gcad /
ba spu'i bu ga nas khro chung spros bskal pa'i rlung lta bus gdug can gtor /
ba spu'i bu ga nas me spros gnod byed bsregs /
rgyan gyi sbrul las gdug pa'i kha rlangs spros ma rungs pa myos shing brgyal /
gsung gi rig sngags kyi sgras 'jig rten gang bas gdug pa can btul bar bsam mo //
chos skyong gi spro ba gsum ni /
rgyal po'i sku stod las bya gcan spros sa bla'i gdug pa can btul /
rked pa nas gnod sbyin dang srin po spros sa steng gi gdug pa can btul /
sku smad nas stag dang sbrul spros sa 'og gi gdug pa can rnams btul /
sngags ni /
oM bai shra ba NA ya a nu rA tsa ku ru hU~M/
zhes dpon slob gnyis kas bzla'o //
sprin gseb ma'ang gsan yig tu bka' ma'i gras su byung ba'ang gsan yul sogs kyi 'brel bsdebs pas 'dir gter mar mdzad pa mi 'gal zhing /
gter gnas bya rgod gshongs ni gtsang stod bo dong e'i nub phyogs kyi ri 'degs kyi zhol na yod /
rtsa ba'i yig cha la ha cang bzhugs tshogs che ba rang med /
yod 'dug tshe gsan yig tu 'dug pa'i rnam sras kyi bka'i rgyun thams cad da lta tshang bar yod med ma nges //

57   pa yang gsang phyag mtshan bzhi pa yin //
58
zhang blon gyi dbang gtor dpe bris ltar dang /
gsang phyi mthun rdzas kyi rgya phor sogs phud skong la nges par dgos shing /
'dir yang dam rdzas tsam la bshams pa yin /
zhabs rol stabs ni g.yas cung zad brkyang ba'i phyed skyil gyis bzhugs pa /
rnam sras kyi bzhon pa rta dang ser la zhon pa zhes pa yig skyon te /
rta ngang ser la 'chib pa /
gtso 'khor gyi gdan srin po sogs rnam 'gyur ji ltar bde ba las dmigs bsal med /
kun gyi 'jigs byed ma'i phyag mtshan gyi g.yab dar ni nag po /
phyi nang gsang ba gsum ka'i rjes gnang sdeb sgrub dus /
gtso bo dbus su phyi sgrub /
g.yas su nang sgrub /
g.yon du gsang sgrub sum sgrig
/'di'i rjes gnang phyi nang gsang gsum gang rung gcig thob pa tsam gyis gsum ka thob par mi brtsi /
rjes gnang bka' srol gnyis phyag len gyi khyad par tsam lags pas gnyis ka'i go gcig gis chod /
'di la zhang blon du 'bod pa /
yig char 'khod pa ma mthong yang /
rna gtam gog por phyag rdor gyi blon po dang rnam sras kyi zhang po yin pas zhang blon zer te /
yig rnying 'gar zhang 'on zhes pa'ang bris snang bas sgra bshad la nges pa yod med the tshom za //
59
dzam dmar la /
klu chen brgyad kyi rgyan ni sbrul gyi rnam pa /
ut+pa la'i mda' gzhu ni des mtshan pa /
yab kyi thugs srog sa bon ku ru kul+le'i mdun du bsgom /
zhabs 'og gi gnod sbyin pho mo'i kha nas nor bu skyug cing ne'u le'i rkyal pa thogs pa gzhan rnam 'gyur gang bde byi chings su mnan pa /
gtor ma phyi ma 'di 'jig rten par 'bul /
bum bskyed kyi sa bon b+h+rU~M las rnam snang sogs rim pa ltar sbyar chog
/slob bu'i lus 'od kyi gong bu dkar po zhes pa yig nor te 'od dmar po /
ji ltar bltams pa sogs kyis bum dbang bskur /
bzlas lung gi tshig kyang par la chad par snang bas /
bla ma'i zhal nas sngags kyi phreng ba dmar nar gyis byung ba slob ma'i khar zhugs lus mer gyis gang bar bsam nas sngags kyi rjes zlos byas te /
zhes pa'o //
gtor dbang dus gtor ma lag tu gtod //
60
las 'brel lha chen gyi dkyil 'khor zla gam dmar po'i sgo nub bstan /
khyad par gyi rten rdzas bzo tshul da res gter gzhung gi dpe ma 'byor pas 'bul ma thub /
yum gyi phyag mtshan dung dmar ni thod khrag
/bstod pa'i skabs /
phyag gnyis dbang sdud phyag rgya 'dzin :
zhes pa /
dbang sdud kyi phyag rtags lcags kyu dang rlung zhags 'dzin pa la snyegs /
dbang sgrub tsam la bzlas dmigs dkyus su bkod pas chog cing /
khyad par gyi dmigs gnad dang sngags zhal 'phang ni bsnyen sgrub las sbyor gang la gang dgos kyi kha bsgyur gter gzhung du gzigs pa las ma byung /
sbyar spos kyi sbyor sde yang de dang 'dra /
bzlas lung gi byin rlabs kyi lung gi skabs /
phreng ba spyi bor 'jog ces pa /
slob dpon nyid kyi phyag phreng las 'os ci yod lags //
!
da ni sgrub thabs spyi khog gi dogs gnas la zhu lan nyung bsdus bsdoms nas 'bul na /
dbang bskur dang ma 'brel ba'i sgrub thabs so so'i nyams bzhes tsam la yo byad kyi gshom mchod gtor bsham pa tsam gyis chog par ma zad /
thang stong tshe sgrub kyi mtshon rigs la mchod gtor ma 'byor yang chad skyon mi snang /
bdag mdun sgrub tshul la dbyer med du sgrub pa /
mnyam sgrub /
tha dad du sgrub pa zhes tshig gis 'chad lugs gsum byung yang /
don la bdag mdun bum gsum dbyer med du sgrub pa la'ang /
bum bzlas sgos su yod par dzapa? khang phye nas bzla dgos pa dang /
mnyam sgrub la'ang gyer tshig gcig gis bdag mdun gnyis bzhin dang me long gi byad gzugs ltar so sor sgom pa'am /
bdag dang mdun rten gyer tshig gcig gis dkyil 'khor gyi 'khor lo gcig tu bsdus nas sgom pa dbyer med dang dgongs don gcig par 'gyur ba dang /
tha dad du sgrub pa la'ang bdag bskyed sgom bzlas grub rjes 'od gsal du bsdus pa'i stong nyid kyi ngang nas mdun bskyed sgrub pa'i lugs dang /
bdag bskyed ma bsdus par mdun du mdun bskyed dkyil 'khor bsgom zhing /
de la'ang bdag mdun so sor bsgrubs mthar dkyil 'khor phan tshun bsres te gcig tu byed pa sogs /
so so'i sgos chos dmigs su bsal ba rnams don la mi 'gal ba yin yang /
gnas skabs phyag bzhes kyi lugs srol tha dad pa la gces spras kyis lugs ma 'dres par skyong dgos pa dang /
sgos chos so sor mig gsal ba la /
gsang ba spyi'i 'gros bzhin sbyar bas mi 'gal bar 'gyur ba lags /
slob ma'i bya ba rnams bdag 'jug gi tshul du blang /
zhes dang /
ting nge 'dzin gyi dbang blang zhes pa lta bu'i tshig gi gsal kha yod pa rnams la /
slob ma la bskur ba bzhin du rang gis rgyas par blang ba 'am /
ting nge 'dzin tsam la brten nas bsdus pa'i lugs su len pa yin yang rung /
bdag 'jug len par mi spro na rig pa'i me tog dor ba tsam gyis don 'grub cing /
dkyil 'khor gyi lha zhi khro gang yin yang rig pa'i me tog dor tshig sgyu 'phrul zhi ba ltar gnang bas mi 'gal ba 'thor tshig gi don la dpyad pas mkhyen pa dang /
dbang len dgos pa'i tshig dmigs bsal med pa rnams su ma zad /
rjes gnang dang rig gtad tsam la bdag 'jug ma gnang yang chog
/spyir dbang bzhi'i don tshang yang dbang gi cho ga dngos ma yin zhing bya ba'i rim pa'ang shin tu zor yang ba rnams la byin rlabs zhes grags pa dang /
lha sgom sngags bzla ting nge 'dzin sgom pa la rjes su gnang ba ster ba dang /
rig pa gtad pa /
bzlas lung tsam 'bogs pa /
dregs pa rnams kyi srog gtad pa sogs de thams cad dang por dkyil 'khor chen po gang rung du dbang bskur bas rgyud smin par byas pa zhig la byin par bya ba yin mod /
'on kyang gnas skabs su rkyen sel tsam gyi tshe dbang lta bu las sgrub thabs phran tshegs dang 'brel ba'i rigs kha gcig smin dbang sngon du ma song bar sbyin yang 'gal ba med pa khrom dbang lta bus mtshon pa dang /
mchog sgrub dang 'brel ba'i sgrub thabs zab mo rnams la nges par rgyud ma smin pa'i gang zag la sbyin mi rung ba sogs kyi rnam dbye yang phye dgos shing /
des na gsang 'dus zlum po bzhi dbang /
nyang gter phag mo zhal gnyis ma dang /
khros nag sogs dbang bzhi'i don tshang yang ngo bo byin rlabs kyi nang tshan du gtogs pa dang /
khyad par phag mo'i skor la gsar ma'i phyag len du'ang bde mchog lta bu yab ka'i dbang zhig nges par sngon du gtong ba mdzad cing /
rang lugs la'ang khros nag lta bu zab lam khyad par ba la thugs rje chen po bde gshegs kun 'dus sam /
bla ma gsang 'dus kyi rtsa dbang lta bu yab ka'i smin byed re nges par sngon du gnang ba'i phyag srol yod pa bzhin /
dngos grub mchog la yid rton pa rnams la sgos kyi phyag bzhes zur khyad lta bu 'di dag kyang shin tu gal che bar snang /
snga 'gyur ba'i lugs spyir gtor ma shes pa gsum ldan sogs bshad pas mchod gtor don la tshang yang /
tha snyad rnam 'jog dang bstun te thun mong ba'i dbang du mchod gtor zur pa re bshams pa yang nges par dgos shing /
ye shes kyi mgon po sogs chos skyong gi dbang gtor rnams kyang lhar bskyed pas rten gtor dang mtshungs pa'i gnad kyis phyir 'bul ba mi mdzad /
tshe dbang brgya rtsa gsag lugs gong zhus ltar dang /
rta mgrin dang phyag rdor lta bur brgya rtsa gnang dgos byung na /
dbang tshang ma tshar gcig song rjes /
gtor dbang bskur ba'i tshig gcad yod na dang /
med na sngags tsam la brten nas gtor dbang kho na brgya rtsa'i grangs bsags pa'i tha ma de la bka' bsgo'i tshig rgyas pa re gnang na yong ba lags /
spyi chings su le tshan lnga bcu rtsa gsum la nang gses drug cu rtsa bdun du phye ba'i tshig gsungs pa yang /
phyag rdor dregs 'dul /
lha mo rang byung ma /
rdo rje gshog rgod ma /
brtan ma /
pe har sogs phyis bsnon pa gnang ba lags pas /
de dus spyi chings su mtshan tho rnams 'khod kyang /
sdom grangs kyi tshig zur la bsgyur bcos gnang rgyu lus pa yin 'dug cing /
rta mgrin yang gsang gi gtor dbang yang slar bsnon pa gnang rtsis kyi dgongs pas brgyud yig tu 'khod kyang sgrub thabs bka' rtsom gnang rgyu ma byung ba bcas par brkos tshang ma grub bstun yid gzhungs pas zhus dag ru nga zhig ma grub pa'i skyon du snang ba lags /
de ltar sgrub thabs 'dod 'jo las brtsam pa'i dri ba rnam grangs mang ba bstsal pa rnams la lan rang blos gang nus phul ba'i rtsis lags rung /
spyir dri ba dngos la lan thebs pa sangs rgyas 'phags pa'i khyad chos zhes grags pa ltar /
bdag 'dra ba shin tu ma bsdams pas don zab pa rnams la gnad 'khrol gyi lan 'bul dka' ba dang /
'ga' zhig nyid lta bu la thugs dogs mi skyes thang ba'i don chung chung 'dra yang snang mod /
'on kyang phyis kyi blo dman rnams la phan dgongs kyis dri ba gnang ba yin nam snyam pas lan 'bul ma 'tshems par zhus khul lags shing /
da res mtshams kyi gcad rgya dang thug gshis so so'i sgrub thabs dang dbang chog gi dpe dpang yang bla brang nas phral phral gyis zhu len stabs ma bde ba dang /
lag tu dpe 'ga' re yod pa'ang nyin thun snga phyi'i thun mtshams kyi bar gseng nyin gung gi dus gang khom gyis 'bri ba las ma byung bas /
dpe tshol dang blta rtog byed pa'i longs skabs kyis bskal gshis khog khrol gyis mtha' chod pa'i dgongs pa gang ba zhig yong re ma mchis pa'i khar /
nyis bris kyang ma lcogs pas tshig don gnyis kar 'gal zlos chad lhag sogs skyon du gyur pa dang /
'bul 'gyangs pa bcas /
yong rgyu 'di la dgug yun de tsam snyam du zab thugs mi khrel ba ci nas mkhyen mkhyen lags //
mang+ga laM///
/
lo chen d+harma shrIs mchog sprul kun bzang pad+ma legs grub kyis dris lan du bstsal pa'o ///
/
