khar bum pa so lnga'i rdzas ldan /
mgul ching dmar po can dung zhal gzungs rdor bcas dang /
g.yon du bla ma yab yum gyi gsang rdzas rnyed na rab ma rnyed na bdud rtsi ril bu btab pa'i ma da na mngar gsum dang sbyar ba b+han+d+ha mtshan ldan du bstsal ba'i khar /
me long sin+d+hu ra'i maN+Dal chos 'byung bsnol ba'i lte bar pad+ma 'dab bzhi'i dbus su ba~M/
de'i mthar mdun nas dbu brtsam yig ngo nang bstan g.yas skor gyis oM gsum ma'i sngags kyis bskor ba bzhag
/dar dmar kha gang gru gsum du bltabs pas zhal khebs dgab /
slob dpon gyi bdun nam /
dkyil 'khor gyi mdun g.yon du las bum chings ldan can bkod /
gang ltar na'ang rgyab tu bla ma yi dam mkha' 'gro chos skyong gi gong gtor lnga tshom mam /
ma lcogs na bla gtor rgyan ldan /
de'i g.yon du gter bdag sgam po lha rtse la bsngo rgyu'i gtor ma dkar bshos zlum po /
'khor bdun dang g.yon du dkar zlum /
g.yas dang rgyab tu zur gsum dmar po rnams rgyan ldan gyi mthar mtheb kyus bskor /
g.yas su mchod pa'i maN+Dal /
mdun du bdud rtsi ril bu dang ldan pa'i nang mchod ka pA la dang /
chu gnyis nyer spyod /
gzhan yang tshogs kyi yo byad /
spos chen gyi tshab /
mi 'chi bcu'i phabs ldan gyi dri zhim po'i sbyar spos /
sngon gtor /
mchod gtor kha gso rgyu'i yo byad rnams dang /
rang gi mdun du nang mchod rdor dril /
DA ma ru /
rkang gling /
me tog sogs bkod legs su bshams /
'di ni dkyus kyi sgrub mchod dang /
dbang bskur dang /
tshogs mchod tsam byed pa'i lugs yin gyi /
phyi nang gsang sgrub so so'i nyams len dngos kyi skabs su 'jam mgon rdo rje 'chang chen pos bstsal pa'i yig char gsungs pa bzhin bya dgos so //

//gnyis pa dngos gzhi la phyi nang gsang gsum las /
dang po phyi gsol 'debs kyi sgrub pa la /
rdo rje'i gsung las /
dang po skyabs 'gro sems bskyed de /
zhes gsungs pas tshe 'di la mi chags shing /
snang grags kyi chos thams cad rmi lam sgyu ma lta bu gdengs su bcug
/bla ma dang dkon mchog la blo bkal te /
lus rnam snang chos bdun bya /
ngag gis brjod pa'i don yid kyis gsal gdab cing /
byang chub kyi sems rin po che stong nyid snying rje'i snying po can dang /
mos gus dkar po chig thub mi 'bral bar zung 'jug gcig shes kun grol gyi sa mA d+hi la gnas pas /
snang grags rtog yul dag pa'i snang bar sbyang ba ni /
bdag nyid skad cig gis rje btsun rdo rje rnal 'byor ma sku mdog dmar mo /
zhal gcig phyag gnyis phyag g.yas rdo rjes mtshan pa'i gri gug dang /
g.yon pas thod pa bdud rtsis bkang ba bsnams pa /
gru mo na kha T+wAM ga yod pa /
rgyan cha lugs thams cad yongs su rdzogs pa'i skur gyur par bsam /
bdud rtsi /
oM AHbig+h+nAn+ta kr-ita hU~M phaT kyis bsang /
swa b+hA was sbyang /
stong las rlung me thod sgyed steng //
a las rdo rje'i ka pA lar //
sha lnga bdud rtsi rnam pa lnga //
rlung mes bkol bas dri ma sbyangs //
dam tshig bdud rtsir 'khyil ba'i steng //
'bru gsum 'od kyis ye shes kyi //
bdud rtsi spyan drangs gnyis med 'dres //
ye shes bdud rtsi chen por spar //
oM AHhU~M/
lan gsum gyis byin rlabs /
sngon gtor bdud rtsi ltar byin brlabs nas /
mgron rnams pheM gyis spyan drangs /
oM badzra A ral+li hoH
dzaHhU~M baM hoH
badzra DA ki nI sa ma ya satwaM/
dr-i sh+ya hoH
zhes gtor ma 'bul /
oM badzra ar+g+haM AHhU~M swA hA/
oM badzra puSh+pe nas /
shab+da'i bar gyis mchod /
zhing skyong dpa' bo mkha' 'gro'i tshogs //
mchod sbyin gtor ma 'di bzhes la //
rnal 'byor bdag cag 'khor bcas kyi //
mi mthun rkyen zlog mthun rkyen spel //
las rnams 'grub pa'i dngos grub stsol //
'jig rten bde zhing lo legs dang //
'bru rnams 'phel zhing chos 'phel dang //
bde legs phun sum tshogs pa dang //
yid la 'dod pa kun 'grub mdzod //
ces phrin las bcol zhing /
bgegs rnams la /
gang dag nag po'i phyogs gyur cing //
gsang sngags zab mo'i cho ga la //
nyan dang blta bar mi dbang ba //
de dag thams cad gzhan du dengs //
gal te bka' las 'da' byed na //
rdo rje kha T+wAM rab 'bar bas //
mgo bo tshal pa brgyar 'gas 'gyur //
zhes bka' bsgos la /
sum+b+ha nis bskrad /
'og thams cad rdo rje'i sa gzhi /
bar thams cad rdo rje'i rwa ba /
steng thams cad rdo rje'i drwa ba dang gur bla bres su gyur /
hU~M/
sprul pa'i mkha' 'gro phra men ma //
sna tshogs gzugs can ma rnams kyis //
steng 'og phyogs mtshams sgo sdoms la //
phyi nang bar chad zlog tu gsol //
zhes mtshams bcad /
las kyi rdo rjes phyag 'tshal nas /
rdo rje 'dzin sogs dgongs su gsol //
dpa' bo mkha' 'gro mnyes bya dang //
yon bdag bsod rnams bskyed bya'i phyir //
gnyis med ting 'dzin sa la bzhugs //
sa mA d+hi kra ma hoH
zhes ting nge 'dzin bskul /
mchod gtor rnams bsang sbyang /
stong pa'i ngang las a las snod //
yangs shing rgya cher hU~M yig las //
byung ba'i rdo rje'i mchod pa'i sprin //
kun bzang smon lam lta bur gyur /
oM badzra ar+g+haM AHhU~M swA hA/
de bzhin du /
puSh+pe nas /
shab+da'i bar gyis byin gyis brlab bo //
tshogs zhing gsal gdab pa ni /
rang nyid rdo rje rnal 'byor mar gsal ba'i spyi bor gyad dang seng ges btegs pa'i rdo rje rin po che'i khri dang pad zla'i gdan la /
dus gsum gyi dkon mchog kun 'dus bka' drin mnyam med rtsa ba'i bla ma de nyid chos rje rin po che 'dzam gling grags pa'i rnam pa can /
tshad med pa'i dgyes 'dzum gzi 'od 'bar ba /
de'i dbu thog nas yar la /
rje btsun blo gros mtha' yas /
rgyal dbang theg mchog rdo rje zhwa nag gser mdangs can /
byams mgon pad+ma nyin byed /
kun gzigs chos kyi snang ba /
yongs 'dzin 'jam dpal dpa' bo /
grub dbang bde chen rdo rje /
rig 'dzin thugs kyi rdo rje /   kham pa kun dga' bstan 'dzin /
mthu chen chos kyi dbang phyug /   bde chen chos mgon sku phreng gsum pa /
yongs 'dzin kun dga' lhun grub /
chos rje mi pham blo gros /
o rgyan 'ja' tshon snying po /
de thams cad kyang sku la chos gos rnam gsum /
dbu la sgom zhwa mthong grol /
zhabs rdo rje'i skyil krung /
phyag gnyis ting nge 'dzin gyi phyag rgya mdzad pa /
de'i spyi bor mnyam med zla 'od gzhon nu /
rje btsun rdo rje rgyal mtshan /
mnga' bdag chos kyi blo gros /
mkhas mchog nA ro paN chen /
grub chen tai lo sangs rgyas /
khyab bdag rdo rje 'chang chen po rnams tho brtsegs su bzhugs pa'i phyogs mtshams dang /
mthong yul bar snang thams cad sangs rgyas byang sems yi dam mkha' 'gro chos skyong srung ma 'ja' sprin 'thibs pa'am /
dper na dpag bsam gyi shing lo 'bras 'phyo ba ltar bzhugs shing /
brtse ba'i spyan gyis gzigs pa dang /
'og nas rigs drug srid pa gsum gyis bsdus pa'i pha ma sems can thams cad kyang bang rim gyi tshul du gnas nas /
bdag gis 'dren dpon tshul du byas pas /
skyabs 'gro 'u ru ru ngag gis 'dren nas /
yid gus pas skyabs su 'gro zhing /
lus gus pas phyag 'tshal bar bsam la /

sangs rgyas chos dang tshogs kyi mchog rnams la //
byang chub bar du bdag ni skyabs su mchi //
bdag gis rnal 'byor bsten pa'i bsod nams kyis //
'gro la phan phyir sangs rgyas 'grub par shog
/ces nyer gcig la sogs pas skyabs su song nas /
yan lag bdun pa 'bul ba ni /
ji snyed su dag phyogs bcu'i 'jig rten na //
sogs nas /
phyir bsngo 'o //
bar brjod /
khyad par gyi skyabs su 'gro ba ni /
bla ma la skyabs su mchi'o //
sangs rgyas la skyabs su mchi'o //
chos la skyabs su mchi'o //
dge 'dun la skyabs su mchi'o //
phyogs bcu'i zhing rab 'byams na bzhugs pa'i bka' rgyud kyi bla ma rnams la skyabs su mchi'o //
sangs rgyas bcom ldan 'das rnams la skyabs su mchi'o //
dam pa'i chos rnams la skyabs su mchi'o //
'phags pa'i dge 'dun rnams la skyabs su mchi'o //
yi dam dkyil 'khor gyi lha tshogs rnams la skyabs su mchi'o //
dpa' bo mkha' 'gro chos skyong srung ma'i tshogs dang bcas pa rnams la skyabs su mchi'o //
zhes rtse gcig pa'i yid kyis brgya rtsa 'am /
nyer gcig la sogs pa brjod mthar /
sems bskyed pa ni /
bdag dang snang ba thams cad chos kyi dbyings kyi rang bzhin yin pa la /
de ltar ma rtogs pa'i sems can thams cad sangs rgyas kyi sa la 'god pa'i ched du /
lus ngag yid gsum dkar po dge ba'i las la ci nus kyis 'bad par bya 'o //
zhes ci nus su grangs bsags shing byang chub kyi sems la blo gzhag
/sems bskyed pa 'di'i mthu la brten nas /
sems can thams cad bde ba dang bde ba'i rgyu dang ldan par gyur cig
/sdug bsngal dang sdug bsngal gyi rgyu dang bral bar gyur cig
/sdug bsngal med pa'i bde ba dam pa dang mi 'bral bar gyur cig
/bde sdug gi rgyu chags sdang nye ring dang bral ba'i btang snyoms la gnas par gyur cig
/ces tshad med bzhi' \u0f72phrin las kyi rtsal sbyang /
brgyud pa'i bla ma'i zhal rgyun bzhin tshogs zhing bsdu bar 'dod na /
de ltar bgyis pas skyabs yul thugs rje'i 'od //
mkha' khyab 'gror zhugs sgrib sbyangs ye shes kyi //
lus gyur dag pa'i zhing khams rnams su gshegs //
skyabs yul dgyes pas 'od zhu bdag la thim //
spros bral ye shes khyab brdal klong du gzhag
/ces nyams bskyang /
de nas byin rlabs bzhi skor gyi sgrib sbyang bsgrub pa'i slad /
tshogs rten slar yang gsal gdab pa ni /
gzhung gi dgongs pa bzhin skyabs yul sngar ltar slar gsal ba de nyid gtso bor byas te zhing mchog rnams spyan 'dren pa dang /
sngar gyi skyabs yul mi bsdu bar zhing mchog grangs med slar spyan drangs pa de la bstim pa gnyis gang mos blo dang bstun /
gang ltar yang /
rdo rje'i gsung las /
maN+Dal phul zhing gsol ba gdab //
ces pa'i don lag tu blang ba'i thog mar rgyal ba rnams kyi zhing sbyong ba'i smon lam dang /
mdzad spyod kyi rjes su slob pa'i ting 'dzin gyis /
thams cad du yang sa gzhi dag
/gseg ma la sogs med pa dang //
lag mthil ltar mnyam bai DUr+Ya'i //
rang bzhin 'jam por gnas gyur cig
/ces pas sa gzhi zhing gi bkod par byin gyis brlabs /
bde ldan 'jig rten bkod pa ltar //
rin chen sa gzhi me tog bcas //
ljon shing chu mtsho ma tshang med //
chos sgra rgya chen ldan par shog
/'jig rten 'das pa'i dge las byung //
rin chen bdun las grub pa yi //
tshang med 'od zer 'gyed pa'i gnas //
rgyal ba sras bcas bzhugs gyur cig
/ces thar pa chen po'i pho brang du byin gyis brlabs /
rin chen du ma las grub seng ge'i khri //
yid 'ong sna tshogs gos kyis bkab pa 'di //
rgyal ba sras bcas rnams la bdag 'bul na //
'gro kun rdo rje'i gdan la bzhugs gyur cig
/chos kyi khri stan byin gyis brlabs /
lha dang mi yi mchod pa'i rdzas //
dngos su bshams dang yid kyis sprul //
phyi nang gsang ba bla med pas //
nam mkha'i khams kun khyab gyur cig
/ces mchod pa'i sprin chen por byin gyis brlabs nas /
tshogs zhing sngar ltar rtsa brgyud kyi bla ma tho brtsegs la /
bka' brgyud bla ma la sogs rtsa gsum rgya mtshos bskor ba gsar du bskyed cing spyan 'dren pa'am /
spyan drangs pa sngar gsal ba'i rten dang dbyer med du bzhugs pa gang byed skabs dang bstun te /
gus pa dang bcas pas /
ma lus sems can kun gyi mgon gyur cing //
bdud sde dpung bcas mi bzad 'joms mdzad lha //
dngos rnams ma lus ji bzhin mkhyen gyur pa'i //
bcom ldan 'khor bcas gnas 'dir gshegs su gsol //
badzra sa ma ya dzaH
zhes dbyangs kyi rta dang /
spos kyi sprin /
rol mo'i sgra rnams ma ga d+ha bzang mo'i rtog brjod la sogs nas 'byung ba bzhin /
rgyal ba'i zhing rab 'byams kun tu khyab pas /
rgyal ba rtsa gsum mchog gsum srung ma dang bcas pa spyan drangs pa /
mngon sum du byon nas rang rang gi khri stan la bzhugs su gsol bas /
rang gzhan rdo rje'i gnas thob pa'i rten 'brel bsgrigs par bsam la /
pad+ma ka ma lA ya satwaM/
zhes gdan 'bul /
sprul pa'i lha mo'i tshogs kyis glu gar rol mo'i sgras mchod cing /
khrus gsol bas bdag rgyud kyi dri ma dag par bsam la /
de bzhin gshegs pa rnams dang de sras la /
rin chen bum pa mang po spos kyi chus //
yid 'ong legs par bkang ba glu dang ni //
rol mor bcas pa du mas sku khrus gsol //
ji ltar bltams pa tsam gyis ni //
lha rnams kyis ni khrus gsol ltar //
lha yi chu ni dag pa yis //
de bzhin bdag gis sku khrus gsol //
oM sarba ta thA ga ta a b+hi Shi ga ta sa ma ya shrI ye hU~M/
zhes brjod /
phyag gis bsnyen bkur bas mtshan dpes brgyan pa'i sku lha yis mchod pa'i gnas thob pa'i skal pa rgyud la bzhag par mos la /
gang gi drin gyis bde chen nyid //
skad cig nyid la 'char ba gang //
bla ma rin chen lta bu'i sku //
rdo rje can zhabs pad la 'dud //
ji snyad su dag sogs shwa lo ka bzhi 'am /
bla ma sangs rgyas bla ma chos //
bla ma dpal ldan rdo rje 'chang //
kun gyi byed po bla ma yin /
bla ma rnams la phyag 'tshal lo //
ston pa bla med sangs rgyas rin po che //
skyob pa bla med dam chos rin po che //
'dren pa bla med dge 'dun rin po che //
bla med dkon mchog gsum la phyag 'tshal lo //
phyogs bcur bzhugs pa'i rgyal ba ma lus dang //
byang chub sems dang rgyal sras ma lus tshogs //
rdul gcig steng na rdul snyed bzhugs pa yi //
bla med 'phags pa'i tshogs la phyag 'tshal lo //
ngo bo nyid kyi dkyil 'khor du //
ma 'gags sna tshogs lha yi sku //
mtha' yas sna tshogs rgyud sde bzhi'i //
yi dam rnams la phyag 'tshal lo //
mkha' la spyod pa'i gnas mchog nas //
mngon shes rdzu 'phrul nus stobs can //
sgrub por ma yis bu bzhin skyong //
gnas gsum mkha' 'gror phyag 'tshal lo //
ye shes dbyings las ma g.yos kyang //
thugs rje'i thabs kyis khro bo'i skur //
bskal pa'i me ltar 'bar ba yi //
chos skyong rnams la phyag 'tshal lo //
phyag byar 'os pa thams cad la //
zhing rdul kun gyi grangs snyed kyi //
lus btud pa yis rnam kun tu //
mchog tu dad pas phyag 'tshal lo //
zhes brjod /
mchod pas bsnyen bkur tshogs rdzogs nas sangs rgyas kyi yon tan rin po che ma lus pa thob pa'i rten 'brel 'grigs par bsam la /
snod bcud yongs rdzogs maN+Dal 'bul ba ni /
mchod pa'i maN+Dal lag len spyi ltar gyis /
yig brgya brjod cing rdul phyis pas sgrib gnyis dag par bsam la /
oM badzra b+hU mi AHhU~M sogs kyis tshom bu so bdun ma bkod cing 'bul /
sa gzhi spos chus byugs shing sogs sho lo kas tshom bu bdun ma grangs mang dbul /
phyogs bcu dus gsum bzhugs pa yi //
sangs rgyas byang chub sems dpa' dang //
bla ma rdo rje slob dpon dang //
yi dam lha tshogs 'khor bcas dang //
dus gsum bde gshegs ma lus la //
gling bzhi ri rab bcas pa dang //
gling bzhi bye ba phrag brgya dang //
bye ba 'bum dang dung phyur bcas //
maN+Dal gcig tu bsdus nas ni //
mos blos gong ma rnams la 'bul //
thugs rjes brtser dgongs bzhes su gsol //
bzhes nas byin gyis brlab tu gsol //
oM maN+Da la pU dza me g+ha sa mu dra s+pha ra Na sa ma ye AHhU~M gis 'bul zhing /
mnyes byed maN+Dal bzang po 'di phul bas //
byang chub lam la bar chad mi 'byung zhing //
dus gsum bde gshegs dgongs pa rtogs pa dang //
srid par mi 'khrul zhi bar mi gnas shing //
nam mkha' mnyam pa'i 'gro ba sgrol bar shog
/ces maN+Dal gyi smon lam gdab /
gzhan yang bdag pos ma bzung ba bla med kyi mchod pa rnams 'bul ba ni /
me tog dam pa sogs sho lo ka gsum brjod /
de nas phyi nang gsang ba de kho na nyid kyi mchod pa 'bul bas /
sngags rgyud rgya mtsho'i snod dang /
bdag po rdo rje 'chang gi gnas thob pa'i rten 'brel can du byon par mos la /
rgyal ba dngos byon rje btsun sgam po pa //
rab 'byams tshogs zhing rgya mtshor bcas pa la //
me tog bdug spos snang gsal dri chab bshos //
gzugs sgra dri ro reg bya'i mchod sprin dang //
snang stong dbyer med zung 'jug bde ba che //
rnam kun mchog ldan 'khor lor rtag rol pa'i //
zag med rnam gsal rdo rje'i mchod pa che //
mkha' khyab blo las 'das pa'i ngang du 'bul //
tshogs gnyis rdzogs shing sgrib gnyis gnas dag ste //
dkon mchog bla ma'i go 'phang thob par shog
/oM badzra puSh+pe AHhU~M swA hA nas /
shab+da'i bar dang /
badzra rU pa /
shab+da /
gan+d+he /
ra sa /
spar+she /
ma hA su kha d+harma d+hA tu rnams sbyar bas mchod /
de dag cung zad spro bar 'dod na /
rgyal ba'i sku la nyon mongs mi mnga' yang //
sems can nyon mongs bag chags sbyang slad du //
sku gsung thugs la khrus chab 'di gsol bas /
khams gsum gnas pa'i dri ma dag gyur cig
/oM shrI man gu ru d+he wa DA ki nI sa pa ri wA ra badzra ar+g+haM pra tIts+tsha pU dza me g+ha sa mu dra s+pha ra Na sa ma ye AHhU~M/
dkyil 'khor kun tu rgyal ba mnyes gyur pa'i //
lha rdzas dbyibs legs me tog dam pa 'di //
nam mkha' gang bar sems kyis mngon sprul nas //
gzhal med khang du sprin bzhin gtibs gyur cig
/sngags thog mtha' gong ltar la /
puSh+pe\u0f8e
tshul khrims dri ldan spos mchog dam 'di //
ting 'dzin sngags dang phyag rgyas byin brlabs nas //
sangs rgyas zhing du spos dri'i ngad ldang bas /
rgyal ba rgya mtsho'i tshogs rnams mnyes gyur cig
/de bzhin du /
d+hU pe\u0f8e
nyon mongs dug sreg ma rig mun sel ba'i //
shes rab gzi ldan dpal gyi sgron me 'di //
sprin med mkha' la nyi shar ji bzhin du //
'od zer snang bas phyogs bcur gsal gyur cig
/A lo ke\u0f8e
stong gsum kun tu dri ngad dang ldan pa'i //
spos dang sman sbyar chu gtsang rgyal ba'i khrus //
ye shes sprin phung thugs rje'i char rgyun gyis //
mi gtsang dri ma'i tshogs rnams dag gyur cig
/gan+d+he\u0f8e
rgyal ba'i sku la bkres pa mi mnga' yang //
'gro ba'i don du lha rdzas bdud rtsi'i bshos //
dag cing gtsang mar bshams te 'bul lags na //
bsod nams zhing gyur rnams kyis bzhes su gsol //
nai bid+yA\u0f8e
dril chen sil snyan rnam grol tshangs pa'i dbyangs //
bsam dag ngag gis bstod pa'i gus mchod 'bul //
sa bcu rim gyis bgrod nas sangs rgyas sar //
tshogs gnyis rdzogs nas chos kyi rgyal por shog
/shab+da\u0f8e
zhes phyi mchod dang /
kha dog dbyibs legs yid 'ong rgyan phreng ldan //
phyogs dus kun na gzugs mchog ci mchis pa //
mos blos dkyil 'khor lha la bdag 'bul na //
bzhes shig bla med grub mchog stsal du gsol //
sngags thog mtha' gong ltar 'gre bas /
rU pa\u0f8e
phyogs dus kun na zin dang ma zin pa'i //
yon tan tshig brjod sgra snyan yid 'ong ldan //
mos blos dkyil 'khor lha la bdag 'bul na //
bzhes shig bla med grub mchog stsal du gsol //
shab+da\u0f8e
phyogs dus kun na tsan+dan sbrul snying dang //
a gar la sogs dbang po tshim byed dri //
mos blos dkyil 'khor lha la bdag 'bul na //
bzhes shig bla med grub mchog stsal du gsol //
gan+d+he\u0f8e
phyogs dus kun na ro dang bcud ldan pa'i //
lus sems brtas byed ro mchog ci mchis pa //
mos blos dkyil 'khor lha la bdag 'bul na //
bzhes shig bla med grub mchog stsal du gsol //
ra sa\u0f8e
phyogs dus kun na 'jam mnyen 'khril chags pa'i //
reg bya khyad par 'phags pa ci mchis pa //
mos blos dkyil 'khor lha la bdag 'bul na //
bzhes shig bla med grub mchog stsal du gsol //
spar+she\u0f8e
zhes nang mchod dang /
blta dang rgod dang lag 'dzin dang //
'khyud dang gnyis sprod sogs mchod pas //
dbang bskur ba ni gyur nas bdag
/dkyil 'khor kun gyi don rtogs shog
/oM sarba ta thA ga ta ma hA a nu rA ga na badzra swa b+hA wa At+ma ko\u0f85 haM/
zhes gsang mchod dang /
rang bzhin med pa'i gnas goms pas //
lha yi snying po sgom byed pa //
de ni mchod pa chen por 'dod //
sangs rgyas thams cad rtogs byed pa'o //
zhes de kho na nyid kyi mchod pa bcas 'bul /
'dod chags zhe sdang gti mug dbang gis ni //
sogs yan lag lhag ma rnams kyang bya /
de nas byin rlabs myur du 'jug byed gsol 'debs kyi rnal 'byor ni /
rang nyid dus gsum rgyal yum rdo rje rnal 'byor ma'i skur gsal ba'i thugs kar /
rin po che'i khri /
dar zab kyi pho lang /
pad+ma nyi zla brtsegs pa'i gdan la /
brtan g.yo 'khor 'das yongs kyi bdag nyid /
yid bzhin gyi nor bu drin can rtsa ba'i bla ma rin po che /
rdo rje 'dzin pa 'dzam gling grags pa rab byung gi cha lugs /
dbu la sgom zhwa dang phyag gnyis mnyam gzhag
zhabs gnyis skyil krung /
lhun chags gzi byin 'bar ba /
mdun du bzhugs pa'i tshogs zhing rgya mtsho rnams dgyes 'dzum brtse ba'i mdangs dang ldan pa /
gsol ba btab pa tsam gyis rdo rje'i ye shes 'beb cing mchog gi dngos grub stsol ba'i bdag nyid can du bzhugs par mos la /
thugs rje dang bka' drin tshad med pa'i yon tan rnams la nges shes 'drongs pa'i dad pas /
ci mdzad khyed shes blo gtad ling bskyur gyi gdung ba drag pos /
ma nam mkha' dang mnyam pa'i sems can thams cad bla ma sangs rgyas rin po che la skyabs su mchi'o //
de bzhin du /
bla ma kun khyab chos kyi sku la skyabs su mchi'o //
bla ma bde chen longs spyod rdzogs pa'i sku la skyabs su mchi'o //
bla ma thugs rje sprul pa'i sku la skyabs su mchi'o //
zhes ma nam bzhi skor du grags pas phur tshugs kyi gsol 'debs brgya stong khri 'bum la sogs pa mdzes chos dang ku re spangs nas mos gus kyi rgyud 'khul bas snang ba bkrag med bun long /
rig pa gtad med zang thal du ma gyur gyi bar gyer mthar /
khyad par 'dod don gyi gsol 'debs ni /
bdag dang sems can thams cad kyi blo chos su 'gro bar byin gyis brlab tu gsol /
chos lam du slong bar byin gyis brlab tu gsol /
lam 'khrul pa sel bar byin gyis brlab tu gsol /
'khrul pa ye shes su 'char bar byin gyis brlab tu gsol /
bdag gi las dang nyon mongs pa'i sgrib pa dang /
she bya'i sgrib pa dang /
bag chags kyi sgrib pa thams cad da lta nyid du dag par byin gyis brlab tu gsol /
'dug sa 'di nyid du dag par byin\u0f8e
thun 'di nyid du dag par byin\u0f8e
bdag gi rgyud 'di dag par byin gyis brlab tu gsol /
rgyud 'di rnam par grol bar byin\u0f8e
da lta nyid du grol bar byin\u0f8e
'dug sa 'di nyid du grol bar byin\u0f8e
thun 'di nyid du grol bar byin\u0f8e
bdag gi rgyud la ting nge 'dzin mchog tu gyur pa phyin ci ma log pa skye bar byin\u0f8e
da lta nyid du skye bar byin\u0f8e
'dug sa 'di nyid du skye bar byin\u0f8e
thun 'di nyid du skye bar byin\u0f8e
ye shes mchog tu gyur pa phyin ci ma log pa skye bar byin\u0f8e
da lta nyid du skye bar byin\u0f8e
'dug sa 'di nyid du skye bar byin\u0f8e
thun 'di nyid du skye bar byin gyis brlab tu gsol //
zhes brgya 'am nyer gcig la sogs pa snying khung rus pa'i gting nas gsol ba gdab bo //
de nas rdo rje'i gsung las /
de rjes bla ma rang la bstim //
zhes gsungs pas /
de ltar rtse gcig gdung bas bskul ba'i mthus //
thugs rje'i rtsal g.yos tshogs zhing dkon mchog rnams //
dgyes pas tshur 'dus snying ga'i bla mar thim //
de nyid bde ba chen pos 'od du zhu //
rdo rje gsum byin dkar dmar mthing ba'i 'od //
lus ngag yid la zhugs pas bla ma yi //
gsang ba'i dkyil 'khor gsum dang ro gcig pas //
thugs yid gcig 'dres mi rtog ngang la gzhag
/ces nyams bskyang /
rdo rje'i gsung las /
gnas 'gyu gtan la dbab par bya //
ma sgoms ma yengs rang bab skyongs //
zhes gsungs pas /
kun khyab ye dag rig pa byang chub sems //
mi sgom mi yengs rang babs gnyug ma'i gshis //
tha mal shes pa bzo med so ma ru //
dus gsum spros bral ngang du mnyam par gzhag
/ces las dang po pas zhi gnas kyi ting 'dzin bsgrub /
de nas rdo rje'i gsung las /
de nas rig pa rjen la phud //
ces gsungs pas /
de ltar mnyam par bzhag pas rang rig rtsal //
gnas 'gyu gnyis med rig pa'i klong du gcig
/ming mtshan mdog dbyibs grub pa med pas stong //
bde chen 'od gsal ye shes spyod yul che //
shar grol dus mnyam 'khor 'das ngang mnyam rdzogs //
zhes pas gzhi rtsa bcad de ye bzhugs kyi gnas lugs ngo gzung /
de nas rdo rje'i gsung las /
nyon mongs bag chags shes sgrib gtor //
zhes gsungs pas /
de ltar mnyam par bzhag pas nyams kyi rtsal //
bde gsal mi rtog ro la mi zhen cing //
snang stong der 'dzin shes pas ma bslad pa'i //
blo 'das sgom med yengs med ngo bor ltos //
zhes yid byed cha las 'das pa'i gnas lugs kyi bzhugs tshul phyin ci ma log pa de nyid kyi ngo bo bskyang /
de nas rtsa ba rdo rje'i gsungs las /
bde chen snang sems lhan cig skyes //
phyi nang dbyer med ngo sprod bya //
zhes gsungs pas /
gnyis 'dzin 'khrul snang thams cad gnyug ma'i rtsal //
phyi nang snang sems bdag gzhan gnyis med klong //
bde chen skye med lhan cig skyes pa'i gshis //
mnyam gdal ro gcig chos sku'i klong du a //
zhes sems dang sems byung ro gcig pa /
sems nyid lhan gcig skyes pa chos kyi sku //
snang ba lhan cig skyes pa chos sku'i 'od //
ces gsungs pa bzhin /
gnyis 'dzin gyi shes pas ma bslad pa'i gnyis med ye shes kyi bzhugs tshul ji bzhin du shes pa'i nyams bzo med du bskyang ngo //
de nas rdo rje'i gsung las /
sgom med bya rtsol mtha' bral ston //
zhes gsungs pas /
gnas lugs zang thal gcer mthong phyag rgya che //
spros pa'i mtha' bral sgom med chu bo'i rgyun //
spyod lam thams cad yengs med don dang 'dres //
lhan skyes rang ngo mthong bas re dogs zad //
sems kyi gter chen rang la rnyed pa mtshar //
zhes lta sgom spyod 'bras thams cad zung 'jug lhan cig skyes pa'i dbyings su byan chud pa'i rnal 'byor chen po'i 'khor yug tu 'jug go
/'di rnams kyi don rgyas par smin slob kyis bshad nyan sgom sgrub bya ba las /
ngag tu gyer bas don 'grub pa min yang /
deng sang don brgyud nyams len gyi bstan pa rtags tsam 'dzin pa las kyang ming tsam thos pa'i dus su phyin zin pas /
phyin ci ma log pa'i gnas mthong bar dka' ba dang /
phyag rgya chen po'i mtshan thos pa'ang srid pa hrul por byed par gsungs pa la yid ches te bkod pa'o //
thun mtshams la bab pa na /
skye zhing skye ba dag ni thams cad du //
rigs bzang blo gsal nga rgyal med pa dang //
snying rje che zhing bla ma la gus ldan //
dpal ldan bla ma'i dam tshig la gnas shog
/dpal ldan bla ma'i rnam par thar pa la //
skad cig tsam yang log lta mi skye zhing //
ci mdzad legs par mthong ba'i mos gus kyis //
bla ma'i byin rlabs sems la 'jug par shog
/skye ba kun tu yang dag bla ma dang //
'bral med chos kyi dpal la longs spyod cing //
sa dang lam gyi yon tan rab rdzogs nas //
rdo rje 'chang gi go 'phang myur thob shog
/ces dang /
dge ba 'di yis myur du bdag
/dpal ldan bla ma 'grub gyur nas //
'gro ba gcig kyang ma lus pa //
de yi sa la 'god par shog
/ces khyad par gyi smon lam dang /
bsngo bas rgyas gdab par bya'o ///
/
!
gnyis pa nang sgrub yi dam gyi bsnyen sgrub byed pa ste /
rdo rje'i gsung las /
zung 'jug rmad byung gsang lam 'dis //
zhes theg pa'i lam gyi dngos gzhi /
bskyed rdzogs gnyis po zung 'jug
/snang stong dbyer med /
dbang rab kyi rnal 'byor la gnas pas /
swa b+hA wa'i sngags brjod cing don dran pas nga rgyal gzung /
stong pa'i ngang las raM yaM khaM brjod pas dngos 'dzin a 'thas kyi nyes skyon thams cad dag
/rang sems skye med bsam brjod bral ba las /
rang mdangs 'gag med cir yang 'char ba /
snang sems dbyer med kyi ngo bo /
dus gsum rgyal yum ye shes mkha' 'gro ma sku mdog dmar gsal me'i mdog can /
rtsa zhal khro 'dzum 'od dang 'od zer phyogs bcur 'phro ba /
dbu skra kham nag gyen du langs pa'i dbus su phag zhal rngam la brjid pa /
phyag gnyis gri gug dang thod khrag 'dzin cing /
thod skam gyi dbu brgyan dang /
thod rlon gyi do shal 'phyang ba /
phyag rgya lnga dang dar dpyang dang rin po che'i rgyan gyis spras pa /
lang tsho rgyas pa gcer mo b+ha ga dang nu ma 'bur zhing /
spyan gsum nam mkha' la hrig ger gzigs pa /
gru mo na kha T+wAM ga 'dzin zhing /
zhabs g.yas bskum g.yon brkyang bas bam ro'i snying gar mnan te /
ye shes kyi me dpung rab tu 'bar ba'i dbus na bzhugs pa'i spyi bor oM/
mgrin par AH
thugs dkar hU~M/
lte bar baM/
de las 'od zer 'phros pas bka' brgyud bla ma /
yi dam lha tshogs /
sangs rgyas byang sems thams cad rdo rje rnal 'byor ma'i rnam par phyogs thams cad nas kha ba bu yug 'tshubs pa lta bu spyan drangs pa rnams mdun gyi nam mkhar bzhugs par bsam la /
rkang gling dang /
DA ma ru sogs rol mo 'khrol /
spos chen nam sbyar spos gtul la /
pheM pheM pheM/
oM gu ru shrI badzra yo gi nI/
a kaD+D+ha ya a kaD+D+ha ya /
pra be sha ya pra be sha ya /
b+han+d+ha ya b+han+d+ha ya /
to Sha ya to Sha ya /
sarba badzra DA ki nI ye /
hr-i da ya /
a ba to Sha ya /
dzaHhU~M baM hoH
oM AHhU~M sarba wI ra yo gi nI/
swa b+hA wa At+ma ko\u0f85 haM/
zhes drag tu brjod cing spyan drangs pa'i ye shes pa mdun mkhar bzhugs pa la /
slar yang rang gi thugs ka'i sa bon gyi yig 'bru las 'od zer dpag tu med pa 'phros pas /
mdun gyi nam mkhar bzhugs pa'i ye shes pa la mchod cing bstod par mos la /
oM gu ru shrI badzra yo gi nI ar+g+haM pra tIts+tsha swA hA/
de bzhin du sbyar ba'i /
pA d+yaM nas /
shab+da'i bar dang /
pany+tsa a mr-ita khA hi /
badzra ma tang gi AHhU~M/
rnams kyis mchod /
dpal ldan rdo rje mkha' 'gro ma //
mkha' 'gro ma yi 'khor los bsgyur //
ye shes lnga dang sku gsum nyid //
'gro ba skyob la phyag 'tshal lo //
ji snyed rdo rje mkha' 'gro ma //
kun tu rtog pa 'ching gcod cing //
'jig rten bya ba rab 'jug ma //
de snyed rnams la phyag 'tshal bstod //
ces pas bstod /
dzaHhU~M baM hoHsa ye shes pa bdag dam tshig pa dang gnyis su med par thim par gyur //
slar yang rang gi snying ga'i sa bon gyi 'od kyis dbang lha rigs lnga 'khor bcas spyan drangs pa la /
oM sarba ta thA ga ta a b+hi Shiny+tsa tu mAM/
zhes gsol ba btab pas de rnams kyis bdud rtsi'i bum pas dbang bskur bar gyur //
ji ltar bltams pa tsam gyis ni //
lha rnams kyis ni khrus gsol ltar //
lha yi chu ni dag pa yis //
de bzhin bdag gis sku khrus gsol //
oM sarba ta thA ga ta a b+hi She ka ta sa ma ya shrI ye hU~M/
bdud rtsi'i rgyun gyis sku gang /
dri ma dag
/chu'i lhag ma yar lud pa las /
rnam par snang mdzad kyis dbu brgyan par gyur pa'i rigs kyi bdag por sprul pa'i lha mo rnams kyis mchod par gyur /
oM badzra ar+g+haM pra tIts+tsha swA hA/
de bzhin du /
puSh+pe nas /
ma tang gi'i bar gyis gong bzhin mchod /
chos dbyings ye shes skyon bral ba //
rnam par snang mdzad bcom ldan 'das //
ting nge 'dzin ldan phyag rgya can //
phyag 'tshal bcom ldan kun rig la'o //
zhes bstod /
skabs 'dir gzhung du bdag bskyed la mchod pa dmigs gsal ma gsungs kyang /
spros na mi 'gal bar sems pas /
rang las sprul pa'i lha mos 'phrul dga'i 'dod yon ltar mchod par mos la /
oM shrI badzra yo gi nI badzra ar+g+haM AHhU~M/
de bzhin du sbyar ba'i /
puSh+pe nas /
ma tang gi'i bar gyis mchod /
dpal ldan rdo rje mkha' 'gro ma //
sogs kyis bstod /
de nas bzlas pa'i rnal 'byor gyi skabs su bab pa na /
lhar snang sems sngags dbyer med lhan cig skyes sbyor gyi dgongs par la bzlo ba'am /
las dang po bas de tsam mi lcogs na /
rang gi lte bar chos 'byung dmar po'i dbus /
tsaN+Da lI nyi ma'i dal gyi steng du sa bon hU~M yig dmar po'i mthar /
oM gsum ma'i sngags kha dog dmar ser /
yig ngo nang bstan g.yas skor du gnas pa g.yon skor du 'khor ba las /
dmar po shas che ba'i 'od zer sna lnga phyogs bcur 'phros /
rgyal ba sras bcas mchod cing byin rlabs bsdus /
snod bcud kyi dngos 'dzin dang nyes skyon sbyangs /
snod kyi 'jig rten rang byung chos 'byung gi gzhal yas khang /
bcud kyi sems can rdo rje rnal 'byor ma'i sku 'ba' zhig par gyur nas rdo rje'i sngags sgras zhing kun khyab /
de thams cad kyang rang sems stong pa nyid rnam kun mchog ldan gyi rang bzhin las ma g.yos par shes pa'i dran pa dang ma bral ba'i ngang /
bzlas pa'i skyon rnams spangs la ngag bzlas ci tsam nus pa bzla /

thun mtshams la bab pa'i tshe /
nang mchod 'bul ba ni /
thod par gnas pa'i bdud rtsi /
oM AHbig+h+nAn+ta krita hU~M phaT kyis bsang /
swa b+hA was sbyang /
stong pa'i ngang las yaM las rlung gi dkyil 'khor sngon po gzhu'i dbyibs can /
changs gzung la yaM dang mchog ma gnyis la g.yo ba'i ba dan gyis mtshan pa /
de'i steng du raM las me'i dkyil 'khor gru gsum dmar po 'bar ba raM gyis mtshan pa /
de'i steng du kaM gsum las thod pa bum ril gyi sgyed bu ltag pa nang du bstan pa gsum gyi steng du /
yi ge a yongs su gyur pa las ka pA la phyi dkar la nang dmar ba /
dum bu gcig pa dpral ba rang la bstan pa /
rgya khyon chos kyi dbyings dang mnyam pa /
de'i dbus su mu las dri chu bai DUr+Ya lta bu /
shar du bi las dri chen shel lta bu /
lhor ra las rak+ta gser btso ma lta bu /
nub tu shu las byang sems mtshal lta bu /
byang du ma las klad pa dngul chu lta bu /
slar yang dbus su na las mi'i sha
/shar lhor go las ba lang gi sha
/lho nub tu ku las khyi'i sha
/nub byang du da las glang po che'i sha
/byang shar du ha las rta'i sha
/de rnams slar yang yi ge de dag gis mtshan pa'o //
rang gi sna bug g.yon pa nas rlung hU~M gi dbyibs can 'phros /
hU~M hU~M byas pas rlung gi dkyil 'khor la phog
/ba dan bskyod pas rlung g.yos /
me sbar thod pa dros /
rdzas rnams khol /
nyes pa'i skyon rnams lbu ba'i tshul du phyir lud /
de'i steng du oM AHhU~M gsum las 'od zer 'phros /
de bzhin gshegs pa rnams kyi thugs ka nas ye shes kyi bdud rtsi bkug
/dam tshig gi bdud rtsi dang gnyis su med par 'dres /
ye shes kyi bdud rtsi'i rgya mtsho chen por gyur /
oM AHhU~M/
lan gsum brjod pas byin gyis brlab /
snying ga'i sa bon gyi 'od zer gyi pho nyas mdun gyi nam mkhar bsgoms pa dang 'dra ba'i rje btsun rdo rje rnal 'byor ma /
rtsa gsum dkon mchog dam can rgya mtsho 'khor dang bcas pas bskor ba nam mkha' gang ba tsam du byon par bsam la /
'bar ba'i phyag rgya dpral bar g.yon du bskor zhing /
pheM pheM pheM/
oM gu ru shrI badzra yo gi nI/
a kaD+D+ha ya sogs gong bzhin brjod nas /
spyan drangs pa de thams cad kyang rdo rje rnal 'byor ma'i rnam par sad nas bar snang du bzhugs pa la /
sprul pa'i lha mos mchod cing bstod par mos la /
pi waM ma dang gling bu ma //
rdza rnga ma dang rnga chen ma //
bzhad ma sgeg ma glu gar ma //
me tog ma dang spos chag ma //
mar me ma dang dri chab ma //
me long ma dang ro 'dzin ma //
reg bya ma dang chos ldan ma //
nam mkha' gang ba'i tshogs rnams ni //
bcom ldan 'das mar 'bul bar bgyi //
gzhan yang rin chen bdun sogs mchod rdzas nam mkha' gang ba'i sprin gyis mchod /
oM badzra bI NA+e hu~M hU~M phaT/
de bzhin du thog mtha' sbyar ba'i /
waM se\u0f8e
mu ra dze\u0f8e
mr-i daM gi\u0f8e
hA s+ye\u0f8e
lA s+yai\u0f8e
gIrtI\u0f8e
nirtI\u0f8e
puSh+pe\u0f8e
d+hU pe\u0f8e
dI pe\u0f8e
gan+d+he\u0f8e
zhes dang /
oM rU pa badzra hu~M hU~M phaT/
de bzhin du /
ra sa\u0f8e
spar+she\u0f8e
d+harma d+hArtu\u0f8e
zhes lha mo bcu drug dang /
oM shrI badzra yo gi nI sa pa ri wA ra ar+g+haM pra tIts+tsha swA hA/
de bzhin du /
puSh+pe nas /
shab+da'i bar gyis nyer spyod kyis mchod /
bstod pa ni /
hU~M/
bcom ldan 'das ma rdo rje phag mo 'phags ma ni //
'jig rten gsum sogs phyogs gzhan rgol bas mi thub cing //
'byung po'i 'jigs pa ma lus rdo rje chen mos 'joms //
rdo rje gdan bzhugs tshangs sogs dbang byed las rgyal zhing //
rdo rje phag mo khro ma'i gzugs can grags snyems ma //
rmongs byed rengs byed myos byed las ni rnam rgyal zhing //
bdud kyi 'jigs pa pham zhing skem par mdzad pa mo //
rnal 'byor chen mo 'dod pa'i dbang phyug ma la 'dud //
bdud rtsi'i ka pA la g.yas su thogs te /
chang sna bzhi yi chang phud la //
sa bcu non phyir lag mchod byas //
shes rab g.yon gyi lag pa la //
thabs ni g.yas kyi lag pas mchod //
mtshan ldan rdo rje'i ka pA la //
ka ni gang du 'ang mi gnas shing //
pA ni ma skyes skye ba med //
la ni blo 'das yid dang bral /
sku gsum mi 'gyur ka pA lar //
zag med bde ba'i chang phud bltams //
skye 'chi med pa'i bdud rtsi blugs //
yi ge gsum gyi byin gyis brlabs //
oM gyis skye med sprul skur sbyangs //
AHyis 'gag med longs skur bsgyur //
hU~M gis blo 'das chos skur spel //
lan gsum dkrugs pa'i bdud rtsi 'dis //
pha rol phyin drug lha mo mchod //
mnyam nyid dbyings su bzhes su gsol //
zhes brjod pas stegs su gzhag
/lag g.yas DA ma ru 'khrol zhing /
g.yon pas mtheb srin sbyar te bdud rtsi blangs nas phyogs mtshams su 'thor zhing rtsa sngags brjod pas /
phyi rol gyi bgegs dang ma dag pa thams cad tshar bcad nas /
mkha' 'gro ma'i rwa gur srung ba'i 'khor lo'i rang bzhin du gyur //
rang nyid la 'thor zhing rtsa sngags brjod pas /
ba spu'i bu ga thams cad kyang mkha' 'gro ma'i tshogs kyis gang bar gyur /
mchod rdzas la 'thor zhing rtsa sngags brjod pas /
mchod pa'i yo byad thams cad bdud rtsi'i rang bzhin du gyur /
yang rtsa sngags gcig brjod pa'i rjes /
rdo rje 'chang chen rdo rje rnal 'byor mar //
rnam dag ye shes bdud rtsi'i mnyes mchod 'bul //
oM AHhU~M/
brtse bas bzhes la mchog thun dngos grub stsol //
tshig rkang gnyis dang /
'bru gsum 'og ma rnams la sbyar ba rigs 'gre'o //
grub chen tai lo mkhas mchog nA ro par /[ \u0f8e\u0f8e ]mnga' bdag lo tsA rje btsun ras chen la /[ \u0f8e\u0f8e ]'dzam gling grags pa 'ja' tshon snying po la /[ \u0f8e\u0f8e ]mi pham blo gros kun dga' lhun grub la /[ \u0f8e\u0f8e ]chos kyi dbang phyug thugs kyi rdo rje la /[ \u0f8e\u0f8e ]bde chen rdo rje 'jam dpal dpa' bo la /[ \u0f8e\u0f8e ]chos kyi snang ba pad+ma nyin byed la /[ \u0f8e\u0f8e ]theg mchog rdo rje blo gros mtha' yas la /[ \u0f8e\u0f8e ]drin can rtsa brgyud bla ma thams cad la /[ \u0f8e\u0f8e ]rdo rje phag mo'i dkyil 'khor lha tshogs la /[ \u0f8e\u0f8e ]mkha' 'gro chos skyong gter srung gzhi bdag la //
rnam dag ye shes bdud rtsi'i mnyes mchod 'bul //
oM AHhU~M/
brtse bas bzhes la rkyen zlogs mthun rkyen sgrubs //
zhes dang bsdu na /
oM AHhU~M/
byin rlabs kyi rtsa ba bka' brgyud bla ma rnams kyi zhal du oM AHhU~M/
dngos grub kyi rtsa ba yi dam lha tshogs rnams kyi zhal du oM AHhU~M/
phrin las kyi rtsa ba chos skyong srung ma rnams kyi zhal du oM AHhU~M/
gzhan yang 'gro ba rigs drug lam rgyud lnga skye gnas rnam pa bzhis bsdus pa'i sems can thams cad yi dam gyi lhar gsal ba'i zhal du oM AHhU~M/
zhes brjod cing bdud rtsi'i thigs 'thor mthar /
rang nyid kyis kyang bdud rtsi cung zad myang la /
'bru gsum brjod pas /
dngos grub rnam gnyis thob par mos /
nam mkhar bzhugs pa'i 'khor gyi rnal 'byor ma thams cad gtso mo la 'dus /
gtso mo rgyal yum rdo rje rnal 'byor ma'i gnas gsum 'bru gsum dkar dmar mthing gsum gnas pa las /
'od zer dkar dmar mthing gsum 'phros /
rang gi gnas gsum du thim /
bum gsang shes rab bzhi pa'i dbang thob /
sgo gsum tha dad du 'dzin pa'i dri ma dag
/lam phyag rgya chen po sgom pa la dbang /
'bras bu ngo bo nyid sku thob pa'i skal pa can du gyur /
kA ya sid+d+hi oM/
wA ka sid+d+hi AH
tsit+ta sid+d+hi hU~M/
zhes brjod cing dbang bzhi blangs mthar /
bla ma rje btsun ma rang gi spyi bor byon /
'od dmar por zhu nas rang la thim pas dbyer med du bsam mo ///
/
!
gsum pa gsang sgrub mos gus bla ma'i rnal 'byor gyis lha dang bla ma dbyer med du bsgrub pa ni /
rdo rje'i gsung las //
rab 'byams dus gsum rgyal ba rnams //
ma lus kun 'grub 'di kho na //
lha dang bla ma dbyer med sgrubs //
snying po'i yang snying yid bzlas byos //
zhes gsungs pa nyid nyams su blang ba ni /
rang nyid rgyal yum du gsal ba'i thugs kar /
bla ma rdo rje 'dzin pa 'dzam gling grags pa rab byung gi cha lugs dbu la sgom zhwa /
phyag mnyam gzhag zhabs skyil krung /
sku lhun chags shing dwangs ba 'dren pa /
blta bas mi ngoms pa /
dri ma med pa'i 'od sku tshon gang tsam /
dran pa tsam gyis tshe 'di'i snang ba hrul por 'gro ba /
bsgom pa tsam gyis byin rlabs rang bzhin du 'jug pa /
ting nge 'dzin gyi yon tan rang shugs kyis skye ba /
tshad med bzhi'i nyams 'ur ba zhig tu gyur /
ces brjod cing gsal btab la /
phyi sgrub skabs su yod pa'i ma nam bzhi skor gyi gsol 'debs ci tsam nus pa dang /
bla ma rdo rje 'dzin pa 'dzam gling grags pa la gsol ba 'debs so //
zhes grangs med kyis gsol 'debs phur tshugs su bya /
rje mi bskyod zhabs dang 'jam mgon rdo rje 'chang chen pos bstsal ba'i gsol 'debs kyi rim pa'ang spro na gyer /
gang ltar yang /
mthar 'dod don gsol 'debs nyer gcig tsam brjod /
oM AHhU~M/
zhes brtan g.yo 'khor 'das kun gyi srog tu gyur pa'i rdo rje'i yig 'bru gsum po lce mi bskyod par yid kho nas grangs mang bzla zhing /
lha dang bla ma gnyug ma'i shes pa rnams dang rdo rje gsum gyi rnal 'byor la brtson pas nyams su blangs shing /
spro bar 'dod na bsnyen yig las rtog par bya'o //

//skabs 'dir dbang bskur dang 'brel tshe rnam bum bsgrub pa ni /
big+h+nAn gyis bsang /
swa b+hA was sbyang /
stong pa'i ngang las /
bum pa chos 'byung thar pa chen po'i pho brang gzhal yas khang gi nang du /
bum bcud dus gsum rgyal yum ye shes mkha' 'gro ma sogs gong gi nang sgrub skabs su bshad pa bzhin bstod pa'i mtha' bar bskyar zhing /
gzungs thag lag g.yon gyis blangs pa snying gar bzung ste /
rang srog sngags kyi 'od zer gzungs thag brgyud //
bum lha'i thugs kar phog pas thugs rgyud bskul //
bde chen nyams 'bar bzhad pa'i gar dang sgras //
rgyal kun spyan drangs bum lhar thim pa'i mod //
rgyan 'khor lnga yi byin rlabs bdud rtsi'i rgyun //
ches cher bab pas bcud 'dres byang chub sems //
dkar dmar 'od lnga'i rdo rje gsum gyi rdul //
'bar 'khrigs g.yo bas bum pa gang bar gyur //
ces dmigs pa'i 'phrul 'khor bcas oM gsum ma ci 'grub bsnyen /
mthar /
oM AHhU~M gis /
rdo rje'i mchod yon phul bas bum lha bde ba chen po'i rang bzhin du zhu ba bum chu dang ro gcig tu gyur par mos /
mdun bskyed kyi dmigs rten sin+d+hu ra'i dal bsgrub pa ni /
big+h+nAn gyis bsang /
swa b+hA was sbyang /
stong pa'i ngang las me long sin+d+hu ra'i dkyil 'khor chos 'byung thar pa chen po'i pho brang gzhal yas khang gi dbus su /
dus gsum rgyal yum ye shes mkha' 'gro ma sogs nas bstod pa'i mtha' bar gong gi nang sgrub skabs su bshad pa bzhin gtang /
bzlas dmigs ni /
bdag thugs 'od dang sngags kyi sgras //
mdun bskyed rdo rje rnal 'byor ma //
mchod cing bskul bas dgyes pa bskyed //
gnas gsum 'bru dang lte ba yi //
srog yig sngags kyi 'khor lo las //
'od 'phros mkha' khyab dbyings bzhugs pa'i //
rtsa gsum dkon mchog rgya mtsho rnams //
rdo rje btsun mo'i rnam par byon //
mdun bskyed la thim byin rlabs dbyig
/sna tshogs nor bu'i 'od zer phreng //
bdag thim sgrib byang ye shes skyes //
'phro 'du mgal me'i 'khor lo'i zer //
rgyal ba'i dkyil 'khor yongs la khyab //
rgyan 'khor rgya mtsho'i byin rlabs bsdus //
snod bcud la thim zhing skur sad //
mi g.yo dgongs pa gting gsal ngang //
sngags sgras rab 'byams zhing khams g.yo /
khyab gdal ye shes bde ba che //
chos sku'i dgongs par lhun gyis grub //
ces dmigs la /
oM gsum ma ci tsam nus pa bzla /
las kyi bum par dbang chog nang gsal bgegs mthar byed bskyed cing bzhu brtul bya ba'am /
de'i sngags kyi rang bzhin du bsam la /
oM AHbig+h+nAn+ta krita hU~M phaT/
ces brgya rtsas bsgrub /
oM gsum ma bzla bzhin pas 'od zer chu rgyun gcig ma'i dbang bzhi blang bzhin pas bdag nyid 'jug pa sngon du btang nas /
slob ma la dbang bskur bar bya'o //

//rtsa ba'i gsum pa rjes kyi rim pa la /
thun dang /
thun mtshams gnyis las //
dang po tshogs dang gtor ma 'bul ba ni /
zhing ngam chos 'byung gi dal dga' ba 'khyil ba dkar dmar gyis mtshan pa'i khar /
thabs shes kyi rdzas tshogs par byas la /
nang mchod ltar byin gyis brlab /
pheM pheM pheM/
bdag nyid lha yi thugs ka nas //
spros pa'i 'od kyis bla ma dang //
yi dam rdo rje rnal 'byor ma //
rtsa gsum mkha' 'gro'i dkyil 'khor lha //
mdun gyi nam mkhar spyan drangs gyur //
na mo /
thabs dang shes rab gnyis su med pa'i tshogs kyi 'khor lo rgya chen po 'di /
rang bzhin rnam par dag pa skye ba med pa /
ngo bo rnam par dag pa A li kA li /
mtshan nyid rnam par dag pa sha lnga bdud rtsi lngas rgyas btab pa 'di /
bsngo zhing 'bul ba'i gnas su gyur pa ni /
byin rlabs kyi rtsa ba bka' brgyud bla ma rnams kyi zhal du khA hi /
dngos grub kyi rtsa ba yi dam lha tshogs rnams kyi zhal du khA hi /
phrin las kyi rtsa ba chos skyong srung ma rnams kyi zhal du khA hi /
sarba pany+tsa a mr-ita la khA hi /
ga Na tsakra la khA hi /
zhes lan gsum gyis phul te /
hU~M/
bzhengs shig bla ma rnams bzhengs shig
/bka' brgyud grub thob rgya mtsho rnams //
byin rlabs sprin phung gtibs pa'i klong //
rig 'dzin mkha' 'gro 'bum dang bcas //
tshogs kyi mchod pa bzhes su gsol //
hU~M/
bzhengs shig yid ma rnams bzhengs shig
/bcom ldan rdo rje rnal 'byor ma'i //
grub gnyis dngos grub dkrigs pa'i klong //
rigs lnga'i mkha' 'gro dpal 'bar ma //
'bum phrag yangs pa'i tshogs dang bcas //
tshogs kyi mchod pa bzhes su gsol //
hU~M/
bzhengs shig chos skyong rnams bzhengs shig
/dpal ldan ma mgon lcam dral ni //
phrin las grub pa'i pho brang nas //
bstan srung dam can rgya mtshor bcas //
tshogs kyi mchod pa bzhes su gsol //
gnas khang 'di la byin gyis rlobs //
tshogs gtor 'di la bcud cig phob //
'dir tshogs rnal 'byor thams cad la //
mchog dang thun mong dngos grub stsol //
slar yang tshogs phud gtor mar bstabs nas /
bsang sbyang byin rlabs nang mchod ltar byas la /
na mo gu ru i daM ba liM ta kha kha khA hi khA hi /
lan gsum gyis bla ma /
oM gsum ma la gtor sngags sbyar ba gsum gyis yi dam /
a kA ro lan gsum gyis dkon mchog sogs spyi khyab /
oM ma hA kA la kA li sa pa ri wA ra i daM ba liM ta kha kha khA hi khA hi /
lan gsum gyis chos skyong rnams la 'bul /
lha rnams kyi ljags hU~M las byung ba'i rdo rje dmar po 'od kyi sbu gus bdud rtsi gtor ma gsol bas /
sku gsung thugs shin tu mnyes par gyur to //
oM gu ru shrI badzra yo gi badzra ar+g+haM AHhU~M/
de bzhin du /
puSh+pe nas /
shab+da'i bar dang /
pany+tsa a mr-ita /
ma tang gi rnams kyis mchod /
bla ma yi dam mkha' 'gro ma //
chos skyong bcas la bstod par bgyi //
bde ba chen po'i ye shes spor //
mchog thun dngos grub stsal du gsol //
zhes bstod cing gsol ba gdab /
gnas srung zhing skyong gi dpa' bo mkha' 'gro rnams la /
oM e A ral+li hoH
dzaHhU~M baM hoH
badzra DA ki nI sa ma ya satwaM/
dr-i sh+ya hoH
zhes pas bsngos la /
zhing skyong dpa' bo mkha' 'gro sogs //
mchod sbyin gtor ma 'di bzhes la //
rnal 'byor bdag cag 'khor bcas kyi //
mi mthun rkyen zlogs mthun rkyen spel //
las rnams 'grub pa'i dngos grub stsol //
'jig rten bde zhing lo legs dang //
'bru rnams 'phel zhing chos 'phel ba //
bde legs phun sum tshogs pa dang //
yid la 'dod pa kun 'grub mdzod //
ces phrin las bcol /
gter srung sgam po lha rtse'i gtor 'bul ni /
gtor ma dang gser skyems bsang sbyang /
stong pa'i ngang las /
rin po che'i snod yangs shing rgya che ba'i nang du oM 'od du zhu ba las /
lha rdzas las grub pa'i gtor ma dwangs shing thogs pa med pa zag med kyi bde ba khyad par can bskyed par gyur /
oM AHhU~M/
lan gsum gyis brlab /
a kA ro lan gsum gyis bsngos la /
'dod yon lnga ldan dam rdzas gtor ma 'di //
zab gter srung ma lha gnyan 'khor bcas la //
'bul gyis dgyes par bzhes la bdag cag gi
/'gal rkyen kun zhi tshe dang bsod nams spel //
snying po don gyi bstan pa dar ba dang //
bdag cag sgrub pa po rnams ting 'dzin 'phel //
mchog dang thun mong dngos grub thob pa la //
bar gcod bral zhing rgyal khams kun tu yang //
bkra shis bde legs phun tshogs phrin las mdzod //
ces brjod pas 'bul zhing phrin las bcol /
las rdor gyis thabs shes kyi tshogs rdzas btegs la /
gzigs shig mdzes ldan dam pa'i chos //
'di la the tshom byar mi rung //
bram ze khyi dang gdol pa gsum //
rang bzhin gcig tu dgongs te rol //
len pa pos kyang /
bde bar gshegs pa chos kyi sku //
'dod chags dri ma dang bral ba //
gzungs dang 'dzin pa rnam par spangs //
de bzhin nyid la bdag phyag 'tshal //
a la la hoH
zhes pad+ma'i phyag rgyas blangs shing nang gi sreg blug gis rdo rje'i lus dkyil mnyes par byas nas /
lhag ma rnams phyogs gcig tu legs par bsdus pa gtsang lhag gis mnan la /
a kA ros brlab te+e /
phud dang lhag ma'i gtor ma bzang zhing rgya che ba 'di /
sha za las kyi mkha' 'gro dur khrod kyi phra men ma rnams la 'bul lo //
bzhes shing tshims par mdzod la bstan pa srung ba dang rnal 'byor pa skyong ba dang /
dgra bgegs 'dul ba'i phrin las mdzod cig
/ces bsngos la rol mo'i sgra dang bcas gtsang sar spungs /
de nas slar yang /
oM gu ru shrI badzra yo gi nI badzra ar+g+haM nas /
ma tang gi'i bar gyis mchod /
bla ma yi dam mkha' 'gro ma //
sogs kyis gong bzhin bstod cing gsol ba gdab /
ma 'byor pa dang nyams pa dang //
sogs dang yig brgyas nongs pa bzod par gsol /
smon lam khyad par ba ni /
lha mo tshad ma dam tshig tshad ma dang //
des gsungs tshig kyang mchog tu tshad ma ste //
bden pa de yis lha mo mchog gis ni //
bdag la rjes su 'dzin pa'i rgyur gyur cig
/rigs su skye dang dam tshig can //
smyon med kyai yi rdo rje ston //
bla ma la gus snying rjer ldan //
skye zhing skye bar 'gyur bar shog
/lag pas rdo rje dril bu 'khrol //
zab mo'i chos ni klog pa dang //
btsun mo'i shu kra mnyam zas can //
skye zhing skye bar 'gyur bar shog
/sems can thams cad sdig med cing //
sems can thams cad bde gyur cig
/gang gi lam nas 'gro ba yi //
sangs rgyas nyid dang 'phrad par shog
/ma brgal ba rnams bsgral ba dang //
ma grol ba rnams bdag gis sgrol //
da lta nyid du rjes brtse bas //
rnal 'byor bstan bcos gnas la 'god //
mdun bskyed dang /
tshogs mgron yod na /
bdag dang 'gro la thugs brtse'i phyir //
nyid kyi rdzu 'phrul mthu yis ni //
ji srid mchod pa bdag bgyi dang //
de srid bcom ldan bzhugs su gsol //
zhes brtan bzhugs dang /
med na /
oM AHhU~M gis rang la bsdu zhing /
mgron thabs rnams badzra muHsa gshegs /
lhar snang 'od gsal du bsdu ba ni /
thugs ka'i sa bon 'od kyis snod bcud rnams //
'od zhu srung 'khor gzhal yas khang la thim //
de nyid rang thim de yang sa bon la //
de yang zla phyed thig le de nA da //
de yang mi dmigs 'od gsal ngang la gzhag
/ces nyams bskyang /
lhar ldang ba ni /
slar yang oM baM sngags kyi sgra bsgrags pas //
lhan skyes rnal 'byor ma skur bzhengs par gyur //
ces brjod /
bsngo smon ni /
dge des 'gro ba ma lus rdo rje sems //
rtag bde thabs shes sbyor bas 'chi med cing //
nang gi lam nas rdo rjer 'gro ba yi //
sangs rgyas nyid kyi go 'phang 'thob phyir bsngo //
zhes dang /
dge ba 'di yis myur du bdag
/phyag rgya chen po 'grub gyur nas //
'gro ba gcig kyang ma lus pa //
de yi sa la 'god par shog
/bkra shis brjod pa ni /
oM/
grub pa chen po'i ye shes brnyes //
bka' brgyud bla ma'i bkra shis shog
/bde mchog rdo rje'i dngos grub ster //
rdo rje phag mo'i bkra shis shog
/phrin las rgya mtsho lhun gyis grub //
chos skyong srung ma'i bkra shis shog
/'khor 'das gnyis med chos kyi dbyings //
phyag rgya chen po'i bkra shis shog
/ces me tog gi char bsnyil zhing dge legs kyi dpal la longs spyod par bya'o //
gnyis pa thun mtshams la sogs pa'i rgyun gyi nyams len ni /
rdo rje'i gsung las /
spyod lam spang bsgyur shes gsum yin //
dang po nyon mongs pa spang bar 'dod cing /
gnyen po ye shes rgyud la skye bar 'dod pa ni pha rol tu phyin pa dang mthun no //
gnyis pa bsgyur ba ni /
gsang sngags yin te ji ltar bsgyur na /
phyi gzhal yas khang dang /
nang lha dang lha mor bsgyur /
zas bdud rtsir /
rang lus dkyil 'khor /
nyon mongs ye shes su bsgyur /
gsum pa shes pa ni /
chos thams cad la spang du med /
blang du med /
bsgyur du med par thams cad sems su 'dus /
sems kyi rnam 'phrul yin /
skye med 'od gsal du shes pa ni gzhi shes pa'o //
ngo bo bsgom shes na lha 'dre mi gsum gyis mi 'gong ba yin /
stong pa dang dmigs pa ni lha 'dres kyang shes /
sprul pa sna tshogs kyang shes te /
lha 'dres ngo bo rtogs ma myong /
ngo bo bsgom mi shes /
ngo bo lha 'dre'i yul du ma gyur pa yin no //
ngo bo bsgoms pas rlung yang rang bzhin gyis dbu mar tshud pa dang /
ngo bo mthong tshun nas bskul ba tsam ma gtogs gzhan nyams su blang mi dgos /
'jam rlung cung zad re dang /
yid bzlas zab mo la mi tshe dril /
spyir sangs rgyas byang sems thams cad dang /
khyad par rdo rje 'chang /
tai lo /
nA ro sogs dang /
bla ma yi dam mkha' 'gro rnams dang /
gzhan yang yul khyad par can dang /
gnas khyad par can /
rten gsum khyad par can /
byin rlabs nges can /
rang dad pa'i yul gang yin pa thams cad skad cig gis spyan drangs /
ma lus sems can sogs byas te thugs ka'i bla ma la bstim /
thun rjes su gsol ba phur tshugs su gdab /
des ni mi bslu thag chod nga rang shes so //
zhes gsungs pa ltar /
gnas skabs kun tu nyams len gyi snying por dril dgos pas 'bad 'tshal lo //
'dir ni gsol 'debs sgrub mchod kyi rnal 'byor spyi 'gro tsam du stan thog gcig la tshang bar 'dod pa dag gi dbang du bgyis pa ste /
zhib par nyams len byed pa rnams kyis 'don bsgom gyi snying po rnams /
bsnyen yig ye shes rang gsal bzhin la /
ngag 'don gyi rim pa 'dir gsal skabs thob kyi 'byin 'jug spel bas 'thus pa yin no //
rgyal bas lung bstan dpal ldan rdo rje 'chang //
sa bcu'i dbang phyug mnyam med sgam po pa'i //
zhal gdams gsang lam bla ma'i sgrub thabs kyi //
ngag 'don khyer bde 'dus gsal 'di bkod dges //
rgyal bstan snying po dwags brgyud rin po che'i //
bstan pa dri med yun ring zhabs brtan cing //
chos sku'i gtan srid zin pa'i grub thob khyus //
sa steng srid mtha'i bar du 'gengs par shog
/ces pa'ang 'gran zla dang bral ba'i chos kyi bang mdzod rin chen gter mdzod chen po'i srid zhur /
mang thos kyi 'dul 'dzin bla ma thub bstan 'jam dpal tshul khrims nas nan tan gyis bskul ba don yod par bya ba dang /
rang gzhan gyi phyogs nas nyams len mdzad pa re byung na de dag la'ang sman pa'i blos /
rtsa ba rdo rje'i tshig rkang ha cang bsdus shing /
bsnyen zin ye shes rang gsal nang zhal 'phang mang bas /
ngag 'don nyung ngur 'du bgyid pa po ni dwags po bka' brgyud kyi rjes 'jug
/rtags tsam 'dzin pa'i byang sems kyi btsun pa mkha' khyab rdo rjes mtshur mdo bo lung gi skyed tshal dar rgyas chos gling gi bsam gtan gyi khang bur sa lug hor zla dgu pa'i dkar phyogs kyi gral tshes bzang por bris pa dge legs 'phel ///
/
